Kata ka mut ba ki Jiw ki la kyntait ia u Syiem jong ki ki la kyntiat ia ka jingshisha (Truth), ki la sakma kumba 1878 snem sha kylleng ka pyrthei.
Kane kajuh ka ktien ba u Jisu u la kren kam kren tang ia ki Jiw hynrei ia kiwei pat ruh ki jaid bynriew ka pyrthei ba lada kin kyntait ia ka jingshisha jong ka ktien u Blei, ka mut ki kyntait ia ka jingim lajong, namar kane ka ain kam wan na u briew hynrei na u Blei kein.
Na kata ka daw u briew u donkam ban tip ia ki jingshisha ka Bible ka ktien u Blei namar don ka bor bad ka jingshisha ha ka.
Ka jingshisha ka ktien u Blei ka long kaba tyngshain palat ia ka sngi, bad ka sngi ha ka kam juh sep.
“Ka bneng bad ka khyndew kin leit noh, hynrei ki ktien jong nga kin ym leit noh satia".
ong u Blei, Mathaios 24:35.
Ym lah ban len, ba ka jingshisha ka ieng la ka long hangno hangno, bad ka hok u Blei ka ieng bad tyngshain.
Ka ktien u Blei u la kren ka iaineh wat lada ki jingkylla ki wan ha bneng bad ha khyndew.
Kaei kaba ka ktien u Blei ka kren, ka long kumta namar “U Blei um dei u briew ba un lamler" Jingkhein 23:19.
Kumta ki riewstad (scientist) mynta ki pynshisha (Proof) ba kaei kaba ka Bible ka kren ki long kiba shisha katkum ki jingshem (discovery) jong ki haduh mynta.
Te namar kata, ong u Jisu – “Lada phi ithuh ia ka jingshisha (ka ktien u Blei), kata ka jingshisha kan pyllait noh ia phi" Ioannis 8:32.
Lada u briew u ngeit ha u Khun u Blei bad ha ka ktien jong u, ha ki jingshisha ka ktien ba u Blei u la kren, kata ka jingshisha kan pyllait ia u na ki bor ka pop, na ki ksuid bad u soitan, namar ka jingshisha ka ktien u Blei ka ieng shaduh ki bymjukut.
Amen.
New Delhi: U  Arvind Kejriwal, myntri rangbah ka Delhi, ula pyllait iew mynta ka sngi, ia 70 trok rit u piat, ha kaba yn die paidbah ia u piat ha ka dor T.23.90 shi kilo bad yn die ha ki 400 tylli ki dukan reshon.
U Kejriwal, u iathuh ba katei ka rai jong ka sorkar ha Delhi, ka dei na ka jingkiew dor palat u piat, kaba la poi sha ka T.60 shi kilo.
“Ban khanglad ia ka jingkiew dor jong u piat, kumta ka sorkar Delhi, ka la rai ban thied ia utei u mar na ka  Central Buffer Stock Exchange lyngba ka  NAFED bad ban die pat ha ka dor die khutia kaba long T.23.90 shi kilo" ong U Kejriwal.
La iathuh ba uwei u briew, un lah ban thied piat haduh san kilo bad ka por die kan long hapdeng ka por 10baje mynstep haduh 5baje janmiet.
Na ka liang jong ka seng BJP, ka la ther tyngeh ia ka sorkar AAP, da kaba kynnoh ba ka kwah ban kamai jing ioh nong na katei ka dor jong u piat, namar la kynnoh ba ka dor ba ka ioh na ka sorkar India, ka long T.15.90 shi kilo, katba ki die pat ha ka dor T.23.90 shi kilo.
U Manoj Tiwari, President ka BJP ha Delhi, u ong ba ka sorkar India, ka ai ia u piat ha ka dor T.15.90 shi kilo, hynrei ka sorkar Delhi, ka die ha ka dor T.23.90 shi kilo bad katei ka pyni ba ki thaw jing iohnong na katei ka dor jong u piat.
Nongpoh:  Uwei u Samla uba la tip kyrteng kum u Romario Wahlang (21), na ka shnong Mawkhap ha Ri Bhoi, u la duh noh ia la ka jong ka jingim, hadien ba u la shah btep im namar ka jingtwa khyndew kynsan ha shnong Umran Niangbyrnai.
La ioh jingtip ba katei ka jingjia ba sngewsih, ka la jia hynnin ka sngi ha ka por 10 baje ei ei mynstep, ha kaba utei u samla uba dei u nongbud (Handyman) lem bad u Nongniah (Driver) jong kawei ka Mahindra Pick-up, ki dang thmu ban thep khyndew na katei ka jaka, hynrei kyndit kyndit, ka khyndew ka la twa kynsan kynsan bad btep im ia utei u samla, kaba la pynlong syndon ia u ba un khlad noh hashen, hynrei utei u nongniah uba la tip Kyrteng kum u Justin Lyngdoh, u la lait thaw bad mynsaw malu mala.
Shuh shuh, la ioh jingtip ba tang mar ia jia katei ka jingjia, ki briew ki la leit ban iarap ban sei ha ryngkat ka Puh shilum, hynrei namar ba la slem palat bad kaba la pynlong ia utei u samla ba un khlad noh na sla pyrthei.
Shillong:   U Inspector General ki BSF Meghalaya Frontier u Kuldeep Saini u la ong ba ki BSF ki bunkam ha kaba kurup masi man ka por ha khappud bad ia kine ki masi la buh ha ktem ki BSF.“Ia ki masi ba la ioh kurup ba thmu ban shalan sha Bangladesh, la buh haduh ban ioh hukum na ka Kashari ban aiti pat sha ki pulit.
Kane ka la ktah ia ka jingtreikam ki shipai BSF", la ong u Saini hadien ka jingialang ki shipai BSF bad ki Border Guard of Bangladesh (BGB) ha Shillong myn hynnin ka sngi.
U la iathuh ba ki don 430 tylli ki masi ba la don ha sem ki BSF Meghalaya Frontier.
U Additional Director General, Region Commander ki BGB, u Md.
Zakir Hossain  u la iathuh ba ka jingialang hapdeng jongki BSF bad BGB, ka la pruid dak ia ki jaka ba kham kynrei ki kam beain bad ka la rai ban tehlakam ia kane.
“Ki don ki kynhun na baroh ar liang kata na India bad na Bangladesh kiba donkti", la ong u Hossain bad bynrap ba ka ri Bangladesh ka la dap pura nalade hi ia ka jingdonkam masi.
“Ka jingdawa bad ka jingpynmih masi ka iabiang ha Bangladesh bad kam don kano kano ka jingduna", la ong u heh shipai khappud ka Bangladesh.
Ha kajuh ka por, ka seng na Delhi, ka Dhyan Foundation ka la shim ia ka bynta ban iarap ia ki BSF ha khappud ban shim ban sumar ia ki masi ba la ioh kurup.
Ha Meghalaya, la don ka jaka ba heh 5 akar ha  Saitsama, ha West Jaintia Hills district ban buh ia ki masi ba la ioh kurup ki BSF.Ka Dhyan Foundation kan sumar ia kine ki masi ba la ioh kurup bad ka  tnad Animal Husbandry and Veterinary ka jylla kan ai ka jingiarap ha kaba iadei ki lad sumar lada donkam.
Ia ka jingiateh ne ka Memorandum of Understanding (MoU) hapdeng ka Animal Husbandry and Veterinary, Department bad ka Dhyan Foundation, yn pyntreikam haduh san snem naduh ka 13 tarik Jylliew 2019  haduh 13 tarik Jymmang, 2024.
Ka Dhyan Foundation kan kit khlieh ban pynbiang ban kit ia ki masi sha ka sem ha Saitsama, ha ka jinglut jongka.
Shillong:  U bah Handibad Khyriem jong ka shnong Pdengshakap, West Jaintia Hills (WJH) ula ujor ba ha ka 11tarik Naitung 2019, U  Mariabait Marboh, ula mynjur ban die ia ki muid sha u, ha ka dor  T.4,70,000/-.
La iathuh ba ha ka 21tarik Naitung 2019, ki la ia leit lang sha  Jorabat, Ri Bhoi (RB), ha kaba ki la ia kynduh ia U Sohaib bad hadien kata, ula siew ruh ia katei ka pisa kaba  T.4,70,000/- sha U Mariabait Marboh, hynrei kat haduh mynta, um shym la ioh satia ia kitei ki muid kumba la ia kut bad ym shym la lap shuh ruh ia U Mariabait Marboh.
Shillong:  U kyrtong ka BJP na Shella konstitwensi ha kane ka elekshon shiteng samoi, u bah Joshua  Warjri u la kam ba kiwei ki party naduh ka NPP, UDP, PDF , HSPDP bad kiwei ki dei tang kum ki tnat katba ka BJP ka long kum u diengbah.
Haba kren sha ki lad pathai khubor hadien ba la pynbna kum u kyrtong ka BJP, u bah Joshua u la ong, “Ka BJP ka dei kum u diengbah, ka UDP, NPP, PDF, bad kiwei ki parti, ki dei tang ki tnat bad dei namar kane, kim lah ban leh ia ki kam pynroi kiba heh katkum ka jingangnud u paidbah".
U la ong ba ka thong jong u lada wan sha ka jingjop, ka long ban peit ia kiba duk ba suk bad ban pynphong ia ka Shella konstitwensi kaba thymmai.
“Ka shnong Shella ka la jot ka la pei, lano ngin ioh ban phong jain thymmai.
Ngan iakhun na ka bynta ki duk ki suk ba kin  lait na ki jingeh na ki jingjia nem sniew.
Ka kam shakri ia u paidbah, ka dei ka kam shakri ia u blei", u la ong.
Halor ka jingkynnoh ba ka BJP ka dei ka party niam Hindu, u bah Joshua u la ong, “Ki briew ki ong ba isih ia ka BJP ba dei ka niam Hindu hynrei ban jubab ia kata, hato ka Sonia Gandhi, u Rahul Gandhi ki dei ki Khristan ne Hindu".
U la ong ba ka BJP ka don ruh ki politishian Khristan ruh.
“Ngi la don 4 hajar shiteng kiba rung dkhot ha ka BJP ha Shella bad ngi don ka jingkyrmen ban rah ia ka thong", u la ong.
Nongpoh:  Ki dkhot ka National Commission for Protection of Child Rights (NCPCR), ha ryngkat ka jingiatreilang ka Meghalaya State Commission for Protection of Child Rights (MCPCR) bad ki Bor District ha Ri Bhoi, myn hynnin ka sngi ki la pynlong ia ka prokram kaba la tip kum ka Redressal Matter of Child Rights Violation, ne ka kynja jingialang ba kyrpang hapdeng kitei ki briew na ka tnat iada ia ka hok ki khynnah, ki ophisar bad ki khynnah skul, na ka bynta ban tip ia ka jingeh kaba la iakynduh da ki khynnah hapoh ka Distrik.
Ha katei ka jingialang kaba la long ha District Library Hall ha Nongpoh, la sakhi da ka jingdon ka Pragna Parande, dkhot ka NCPCR, ka Kong R.M Kurbah, DC ka Ri Bhoi, u Bah C.Syrti MPS SP ka Ri Bhoi, ka Kong Meena Kharkongngor Chairperson ka MSCPCR, ka Kong B.Kharlukhi Judicial Magistrate lem bad kiwei kiwei.
Dei lyngba jong katei ka Prokram, ki khynnah rit kiba dei ruh ki khynnah skul ha ki skul bapher bapher ha Nongpoh, ki la ioh ban pynpaw halor ka jingduh noh ia la ka jong ka hok kaba ki dei ban ioh kum ki khynnah bad khamtam eh, kum ki khynnah skul.
Tang ha kane ka sngi, haba khein kyllumlang ia ki jingujor da ki khynnah hakhmat ki dkhot ka NCPCR, la lap ba ki la don haduh 182 tylli ki jingujor na ki khynnah, kumta haba khein na kitei ki jingujor, ki la don haduh 134 halor ka jingduna ha ki jaka pule puthi, 60 tylli ha ki kam kiba hap hapoh ka POCSO, 8 tylli halor ka Juvenile Justice, 4 ha ka koit ka khiah, 4 halor ka jingeh namar ka jingbymbiang ka bording Ilektrik bad 1 ha ka ICPS.Lyngba jong katei ka Prokram, ki khynnah skul ki la buh jingujor halor ka jingbymbiang ha ki kot Pule, ka umbam umdih ha ki skul, ki Painkhana ha ki Skul, ka bording Ilektrik, ka jingshah leh leh kynshlien, ki kam runar lyngba ki Internet, ki jingpyntrei ia ki khynnah ba dang rit ka rta lem bad kiwei de.
Haba Kren ha katei ka sngi, ka Pragna Parande, ka la iathuh ba katei ka NCPCR ka dei ka tnat treikam jong ka Sorkar India bad kaba peit kyrpang tang ia ki khynnah bad ban peit pyrmang halor ka jingsah leh tohmet ia ki khynnah ha kylleng ka Ri India.
Haba shimkhia ia ka jingujor ki khynnah, kiba la iakynduh jingeh halor ka jingdkoh ha ka Pule puthi, ka Pragna Parande, ka la ong ba ia mynta hi hadien ba la lap ba ka Ri Bhoi, ka la shah ujor tyngeh halor ka jingdkoh ha ki skul, katei ka dkhot ka NCPCR, ka la la aipor shi bnai thik ia ki briew ka tnat pule puthi ha Ri Bhoi, ba ki dei ban buddien halor kitei ki jingujor da kitei ki khynnah bad ba ki dei ruh ban pynbiang ia kitei ki jingduna baroh.
Lyngba katei ka prokram hapdeng ki ophisar sorkar bad khynnah skul, ka Pragna Parande, ka la ai ka jingiaroh sha ki ophisar ka Ri Bhoi, namar wat hapdeng katei ka jingshah ujor ha ki khynnah, hynrei ki la ai ka jingkular ba ki buddien bad shimkhia noh mardor, ka jingiaroh kaba khraw eh, ka long ba kitei ki ophisar na Ri Bhoi, kim shem la pynpaw ia kata ka jingdonkam pisa, hynrei kiba la pynpaw ia kata ka mynsiem ba kin trei shitom ban iarap ia kitei ki jingeh kaba la ujor da kitei ki khynah.
Ha katei ka Prokram, nalor ka Pragna Parande, la ioh ruh ia ka jingkren na ka Kong RM Kurbah bad Kong Meena Kharkongor, kiba la kyntu ia ki khynnah ba ki dei ban mih shakhmat haba ki iakynduh ia kino kino ki jingshah ban bein ne shah leh tohmet, la ka long ha ki iing ki sem, ha ki skul bad ha kiwei kiwei ki jaka, da kaba ki dei ban ai jingtip mar mar sha ki briew ka Ain, khnang ba kito ki runar kiba donkti ha kaba kum katei ka kam kin ioh ia ka jingpynsaja.
Nongpoh:  Ka Umsawkhwan Sports Club, ka la ioh ban rah ia ka namlahduh ha ka 1st MLA Football Cup 2019, ka lympung ialehkai kaba la pynlong da ka People Democratic Front (PDF), Youth Wing ka Umsning Konstituensi, kata hadien ba ka la lah ban pynliem noh pyrshah ia ka Rongdop Sport Club da 1-0, ha ka jingiakhun phainal kaba la long hynnin ka sngi ha Madan Umsaitsning.
Ha kaba kut jong katei ka Lympung ialehkai phutbol, la sakhi da ka jingdon u Bah Jason Sawkmie Mawlong, MLA ka Umsning Konstituensi, kum u kongsan, nangta u Bah Bah Gavin Mylliemngap MLA ka Sohra, ka Kong Magdalyn Sawkmie Mawlong, MDC Umsning, u Bah Alvin K Sawkmie, MDC ka Mawsynram, u Bah Mitchel Wankhar, MDC ka Laban, u Bah P.M Marbaniang, District Sport Officer, u Bah Raja Brahman, BDO ka Umsning Block lem bad kiwei ki riew rangbah ka Umsning.
Khyndiat haba phai sha katei ka jingiakhun, da shisha ka la long ka jingiakhun kaba itynnad bad kaba iakhaid bha, namar ki rangialehkai na kitei ki arkynhun, ki la sei shisha ia kata ka jingiakhun kaba tyngeh bad khamtam eh ban iohrah ia kata ka nam kum ka lahduh ha katei ka Lympung.
Ha katei ka jingiakhun, dei ka Umsawkhwan SC kaba la ioh ia ka lad ban pynkhihjar nyngkong lyngba ka shikol da u Kitdor Nongkseh bad katei ka shikol ka la neh haduh bad a kut ka kylla step.
Haba bteng ka kylla miet jong ka jingiakhun, ki rangialehkai ki la nangsei ia ki buit ki sap bad khamtam ia ki rang ka Rongdop SC, kiba la trei shitom ban pynphai ia katei ka shikol, kaba ki la shah thep, hynrei namar ka jingkham tbit ki rangialehkai ka Umsawkhwan SC, kaba la pynlong ia ki rang ka Rongdop SC ba kim lah ban thaw pyrthei ei ei ruh em na ka bynta  ban thep kol bad kaba la pynlong ia ki ba kin hap hun ia katei ka jingshah rem noh tang da 1-0.
Lyngba katei ka namjop ka Umsawkhwan SC, ka la ioh ban khur ia ka song pisa kaba T.50,000 hajar lem bad ka Trophy, katba ka Rongdop SC kaba la shah rem noh ha katei ka phainal, ka la ioh ban khur ia ka song pisa kaba T.25, 000 lem bad ka Trophy.
Nalor ka khusnam sha kitei ki kynhun kiba la poi sha ka phainal, na ka liang ka ka PDF Youth Wing, ka la sam ruh ia ki khusnam shimet na bynta jong kito ki rangialehkai kiba la lah ban ialehkai bha, ha kaba ia ka nam Best Goalie la rah da u Kharbok Nongrum, Best Player da u Rapbor Nongrum, Top Scorer da u Hunlang Kongngor, ia ka Man of the Match la rah da u Kitdor Nongkseh, katba ia ka nam Discipline Team la rah da ka Nartap SC.Shillong:  Ki shipai khappud ka India ki Border Security Force (BSF) ki la ujor sha ki shipai khappud ka Bangladesh halor ka jingwan khlong maw ki khar Bangla ha wah Umngot, Dawki, West Jaintia Hills district.
U heh shipai BSF u la iathuh ba ka jingwan khlong maw ki briew na Bangladesh ha khappud ka India ha wah Umngot khamtam ha ka por mynmiet, ka la ktah ia ka jingiaid lynti ka wah bad ka jingjylliew ki pung ruh ka la nang kiew.
U la ong ba ki shipai BSF kim lah ban khang lad ia kane namar ba ki kam beain la leh hapoh u pud u sam ka ri Bangladesh ba don ha khappud bad ka India.
La iathuh ba ia kine ki maw, ki shyiap la kit sha Bangladesh ban shna mawria ban siang rong bad ban pyndonkam da ki karkhana dewbilat ha katei ka ri.
Haba kren sha ki lad pathai khubor hadien ka jingialang ka Inspectors General-Region Commanders Coordination Conference jong ki shipai Border Security Force (BSF) bad Border Guards of Bangladesh (BGB) ha Shillong, u Md Zakir Hossain u Additional Director General, Region Commander, BGB u la iathuh ba ki BSF kila rah ia kane ka mat.
U Hossain u la ong ba ka la don ka jingiamynjur ha ka jingialang ban khang lad ia kane ka jingwan khlong maw khlong shyiap ha ki wah.
“Ki BGB kin nym shah ban khlong maw  khlong shyiap", la ong u heh shipai BGB.U Hossain u la iathuh ba ka jingialang ka la iakren ruh halor ki kam beain ba la pyniaid lyngba ki khappud khamtam ki dawai drok YABA ba shalan na India sha Bangladesh nalor ka jingrung beain ki briew.
Halor ka jingpynsngew ki shipai BSF ia ka jingdon ki seng lehnoh na kane ka dong mihngi ha ri Bangladesh, ki shipai Bangladesh kila kyntait ba kan don kum kita namar ba kila tyrkhong lut.
“Ym don shuh ki jaka hikai ki lehnoh ha Bangladesh, ym shuh ki lehnoh kiba iaid ba ieng ha Bangladesh," la kam u Hossain.
Shillong:  Ka Meghalaya ka la rung sha ka kylla ba khadduh ka lympung Santosh Trophy hadien ba la pynliem ia ka Manipur da 1-0 kol ha ka jingiakhun ka Group B myn hynnin ka sngi ha Agartala.
Ia kane ka kol la thep da u Phrangki Buam ban pynliem syndon ia ka Manipur.
Ka Railways kaba la dei ban iakhun ia ka Meghalaya kham mynshwa, kam shym la wan mih sha madan bad kane ka la pynlong ia ka Meghalaya ban khur bun tam ki point na ka Group.
Ka Meghalaya ka la pynliem ia ka Nagaland da 6-1 katba ka Manipur ka iakhaid bad ka Nagaland.
Ka Meghalaya mynta kan pynkhreh ban wan phai sha iing bad ban pynkhreh pat ia ka jingiakhun jong ka kylla ba khdduh ha kaba ia ki tarik yn sa pynbna da ka All India Football Federation.
Shillong:   Ki ar tylli ki seng bhalang ki ba kynthup ia ka All Jaintia Hills Social Welfare Organization (AJHSWO) bad ka Ri Jaintia Youth Federation (RJYF) hadein ba ki la ioh shi bun ki jingujor na u paidbah jong ka shnong Nangbah Village West Jaintia Hills District halor ka jingsniew jong u surok khamtam naduh na Iawmusiang, Wahiongdhar, Iongbiam, Khloopano bad Moomala jong ka Shnong Nangbah bad ba dei ruh u surok ba iaid talawiar jong ka shnong baroh kawei.
Hadien katei ka jingujor jong ki nongshnong, ki arseng ki la leit jurip ia utei u surok naduh ba sdang haduh ba kut ngi  la lap shisha ba utei u surok ula sniew palat bad ka buh jingeh hi ruh ia ki nongleit nongwan jong ki nongshnong jong ka tei ka shnong namar ba u surok u long u budlum jong ka ioh ka kot khamtam haka pang ka shitom ki paidbah ki ia kynduh naki por shaki por halor ka jingsniew jong utei u surok.
Halor kine ki nongrim ki arseng ki la leit ia kynduh ia u Executive Engineer Jowai North Division U Shri D.Langstang bad kyntu ia u  ban maramot ia utei u surok bad na ka liang jong u ruh ula kular ban shim khia ban pyntrei ia une u surok ha kine ki bnai ban wan, ong ka  kyrwoh ba la phah na ki arseng Shri M.Sana (Organizing Secretary RJYF) bad Shri.R.Biam (President AJHSWO).
Nongstoiñ:  Hadien ba la kut noh ka jingaipor ba 15 sngi jong ka Synjuk ki Nongsynshar Shnong Ri Lyngngam UmdangArea lem bad ki Sengbhalang bapher bapher jong ka thaiñ Shynrut ia ki karkhana thang dewiong ha Shahalang; na ka liang jong katei ka synjuk ha ryngkat ki Sengbhalang ba kynthup ia ka seng FKJGP, KSU, HYC, HNYF, HANM , WKSU,UHM, WYF ka thaiñ Mawshynrut myn hynnin ka sngi ki la ioh ban pynlong ia ka jingiakynduh lang ha Riangdo na ka bynta ban iatai sani bha halor katei ka bynta.
Hadien ba ki a ia dep ban iatai sani halor katei ka kam na ka liang jong katei ka Synjuk ha ryngkat ki Sengbhalang, wat la kim shym pat la ai satia kano kano ka rai ha kaba iadei ban leh ia kitei ki karkhana ha Shahlang hynrei ki la thaw noh shwa ia ka Joint Action Committee (JAC) na ka bynta katei ka kam.
Ha katei ka sngi u Samla Eveningstar Nongsiang, President ka HNYF u la shah jied kum u Chairman bad u samla Carry  Kharmutee General Secretary ka Seng FKJGP Mawshynrut u la shah jied kum u Secretary, Vice chairman Shembor Rynniaw bad Asst.Secretary Samla Amstrong Sohshang President KSU bad baroh ki  President bad Secretary jong ki sengbhalang bad ka Synjuk kiba don ha ka lama jong ka JAC kin long ki dkhot Executive Committee.
Haba kren ha ki nongthoh khubor hadien ka jing iakynduh lang jong kitei ki nongialam sengbhalang, u samla Eveningstar Nongsiang kum u Chairman ka JAC ba thymmai u la ong ba ka jingphom ia kane ka JAC ka long ban nang pynkhlaiñ shuh shuh ban ia khun bad ialeh pyrshah ia ka jingmih jong ki karkhana thang dewiong kiba don ha ka thain Shallang.
Shillong: U nongialam ka NPP u bah Prestone Tynsong u la ong ba ka NPP ka la sngew dei ban kyrshan ia u kyrtong ka UDP ha kane ka elekshon shiteng samoi kaban long ha Shella konstitwensi ha ka 21 tarik  Risaw.
Haba kylli hato ka NPP kan kyrshan naduh ka mynsiem ne tang na sla ktien, u bah Prestone u la ong, “Naduh ka  tynrai u dohnud (From the bottom of my heart)".
U la ong ba ka NPP ha kane ka kynti kan kyrshan ia ka UDP hynrei ia ka jingrai ka PDF, BJP ban iakhun watla ki dei ki paralok ha kane ka sorkar MDA, ym lah ban ong eiei namar ba ki don la kajong ka rukom pyrkhat bad ka rukom pyniaid kam.
“Ngin kyrshan ia u kyrtong ka UDP bad ngin leit ruh ban ialap elekshon baroh ki  nongialam ka NPP", la ong u bah Prestone.
Hynrei ha kajuh ka por, u la ong ba watla kiwei ki paralok ka MDA ki iamih madan ha kane ka elekshon hynrei ka sorkar MDA kam don eiei ban khih bad ka skhem beit triang.
Shillong: Ka JSU  lyngba u samla Treiborlang R Suchen u ba dei u President ka Shillong Circle, u ba dei ruh u trai shnong na ka Elaka Darrang,u lah ong la seng JSU ka ai ia  jingkit bok kit rwiang ia u Doloi ba thymmai, u Bah Pyrwa Lymba na ka shnong Lymba kaba don ha West Jaintia Hills Distrik.
U Bah Pyrwa Lymba un dei Doloi  ba thymmai ka Elaka Darrang u ba dang shu dep pynkup bor mynta ka sngi da ka JHADC ha Jowai ha ka jingiadon ryngkat ki Rangbah Shnong jong ka elaka Darrang kuba kynthup ia ka shnong Darrang,Dawki,Lymba,Kongwang bad ka Shnongpdeng.
U samla Treiborlang R Suchen u lah pynpaw ba kum u wei na ki nongshong shnong ka elaka Darrang, u dap da ka jingsngew kmen bad sngew donbok ban sakhi ia ka jingshah pynkup bor bad burom ia u Daloi namar ia u Doloi ka elaka ha Jaintia Hills  lah thung tang shisien namar ka kam Doloi lah ban bat shirta ka jingim naduh ka sngi ban ithuh kum u Doloi lyngba ka bor jong ka JHADC.Shillong: Ka seng BJP, ka khot ia ka press conference mynta ka sngi, ha ka por 2baje nohsngi bad la khmih lynti, ba ka seng kan kren halor ka elekshon shiteng samoi ha Shella Constituency.
Ka kyrwoh khubor na U Basu Chakravorty, uba dei u nongkren jong katei ka seng, ka pyni ba ki ban kren ha katei ka conference, kin long U Ma Shibun Lyngdoh, Bah Sanbor Shullai bad U bah AL Hek.
Shillong: Ka sorkar jylla kan iakhun pyrshah ia ka jingujor ka Harijan Panchayat Committee (HPC) halor ka Them Iewmawlong ha kashari Supreme Court.
Ïa kane la iathuh da u Chairman ka High Level Committee (HLC) uba dei ruh u Symbud Myntri Rangbah, u bah Prestone Tynsong hadien ba la wai ka jingialang jong katei ka committee ba la thung kyrpang ban bishar na ka bynta ban pynkynriah ia ki briew ba sah ha Them Ïewmawlong.
Haba kren bad ki lad pathai khubor hadien ba la wai ka jingialang ba 8 sien jong ka HLC, u bah Prestone u la iathuh ba ka sorkar kan phah ia ka dorkhas iakhun pyrshah ia ka jingujor ka HPC sha ka Supreme Court hapoh 10 ne 12 sngi.
“Ngim pat kwah ban kren eiei ia kaei kaba la iakren haka jingialang hynrei nga kwah ban iathuh ba ka sorkar kan ujor sha ka Supreme Court hapoh 10-12 sngi pyrshah ia ka jingujor ka HPC", la ong u bah Prestone.
Lah ban pynkynmaw ba ka Harijan Panchayat Committee ka la ujor pyrshah ia ka sorkar jylla halor ka jingkwah ioh jingkhein ia ka jingdon ki nongshong shnong ha Them Iewmawlong, kumjuh ia ka hukum ka Meghalaya High Court kaba la rai ksan ia ka sorkar jylla halor katei ka kam bad kaba la bthah ruh ia ka HPC ba kan iatreilang bad ka sorkar Jylla da kaba pynbiang ia ki kot ki sla sha ka SMB.Halor kane ka jingujor ka HPC, ka Supreme Court ka la bthah ruh ia ka sorkar jylla ban kan jubab hapoh ka lai taïew.
U bah Prestone u la iathuh ba haduh ba kut ka por ba la buh da ka sorkar, kata haduh ka 30 tarik, Nailar, ki briew ba sah ha Them Iewmawlong ki khlem leit pynshisha satia ialade da ki kot ki sla kumba la pan da ka Shillong Municipal Board (SMB) ban pynshisha ba ki dei ki nongtrei jong katei ka tnat.
Khana babtengHadien ba la leit u kpa ka Rida bad la ka Kmie ki is dukhi khait ban trei kam namar ka dukan jong ki ka long ka ba iaid iew bha.
Ha ba la dap hynriew baje ka Kmie ka la pynkynmaw ia la ka khun kumno ba u Kpa jong ka haduh kata ka por ruh um pat wan.
“Ngi la da dei te Mei, ka por khang peit kiwei ki la khreh khang lut…" La phai ktien Khun“Hooid kein imat u Kpa jong phi um wan phai shuh pynban  ne sha dukan, tang ba kumno u khlem iathuh lypa pat ba ngin nang khang hi noh.
" La ban ktien ka Kmie“Ka mut I khlem ong eiei iaphi Mei…?" La buh jingkylli ka Rida“Em I khlem ong eiei te phi khun…" La jubab ka Kmie.
Katba ki nang ap kumne, ki nang iohi ruh ba kiwei ki la ia khohreh ban khang iwei hahien iwei pat.
I Kong Mer iba ia shong syndah hangta haba I iohi ba ki shi khun shi Kmie kim I pyrwa ia ka por I la pyrta“O Kong phim pat khang…? Nga te ngan khang noh.
" I la pynsawa ruh bad dum bad dam ia ki dieng jingkhang“Ngin khang noh hi tang ba ngi dang ap ia I Kpa… " La jubab I Kmie ka Rida“O to nga te la nang khang… Shano I leit ?" La kylli I Kong Mer“Nga khlem da tip tikna hynrei I shu iathuh mynne ba i leit donkam bad ki para lok.
" La jubab I Kmie ka RidaHadien ba I Kong Mer ruh I la khang ka iew ka la nang kynjah bad ka por ka la palat ia ka 7 baje.
Hynrei u Kpa ka Rida um pat wan phai satia.
Kumta haba la poi 8 duna I Kmie ka Rida bad la ka khun kim banse ban khang hi noh ia ka dukan.
“Mei kumno mo I Papa I khlem iathuh shai seh iaphi mynne shano I leit.
?" La kylli biang ka Rida katba nang lum nang lang bad khang ruh ia ka dukan.
“Tip I Kpa jongphi I la leh biej I mat dei ka jingleit ba sha jngai… To ih ym leilei ngin nang leit noh sha iing in sa nang wan hi " la bynniaw ka KmieKa Rida ka la shu sngap noh bad hapoh la ka mynsiem ka la dap da ka jinglyngngoh bad khuslai.
Katba nang iaid ha lynti baroh ar ngut shi khun ki la iathuh khana tang shaphang ka jingslem wan phai u Kpa.
Marsien poi ha iing ka Rida ka la nang khohreh ka shet ka tiew bad ka Kmie pat ka la nang shong thait bad niew pisa artat ia ki ba la die ha kata ka sngi.
Hadien ba la dep niew baroh ka iathuh ha la ka khun“Rida ani mynne ngi la die haduh laiphewsan hajar tyngka pleng.
Kumno khlem lap ba sngewthuh…"“Haduh katta seh Mei…? La dang kylli ka Khun" Hooid kein.
" La jubab ka Kmie“Sngew nguh kein ia U Blei ba U la kyrkhu ia ngi.
" La bynrap nia ka RidaHaduh ban da ih ka ja ka jyntah ruh, u Kpa ka Rida um pat wan iing.
Kane ka la pynpisa mynsiem jur ia   ka mynsiem jong ka Maya kum ka Kmie kumjuh ruh ka Rida kum ka khun.
Ki khlem nang bam ja bad ki ap beit kmong.
Haba ka por ka la iaid 10 baje, hangta lei lei ki la nang sngew sih bad sheptieng jur ba u briew u bym ju jah miet kumno ka leit jia khyllah ha kata ka sngi kaba u iathuh ba un leit don kam bad la ki paralok.
Hangta baroh ar ngut ki la iam rangbah bad ka jingjam jong ka jingiam jong ki, ki para marjan ki la iohsngew.
Mar kumta hi bak bak ki la ia leit sha iing I Kong Maya ban kylli tohkit ia kaei ka ba jia.
Haba ki la poi hangta, I Kmie ka Rida I la iathuh kumba ka la jia.
Kita ki marjan ruh ki la ia sngewlyngngoh lem namar shisha u Bah Jop u dei u briew u bym ju jah miet bad uba tip blei tip briew uba don burom ruh kumno ba ha kata ka sngi ka leit jia khyllah kumta.
Ki para marjan ki la leit pyntip lem sha u Rangbah Shnong.
Ka por ka la iaid 11:30, jan shiteng synnia.
U Rangbah Shnong u la wan hangta ha iing u Bah Jop bad u la pyntngen shuwa ia I Kong Maya i ba la shu iam pait dohnud.
Hynrei im lah sngewthuh shuh.
Ki la kylli bniah na ka Rida ka khun jong ki, ka Rida ka la iathuh ia kaei ka ba u Kpa jong ka u la ong bad bthah ia ka.
Hangta u Rangbah Shnong u la phah lum Rangbah ban pyrshang leit wad sha iewduh.
Ka kynhun ki khatsan ngut ki Rangbah ki la mih na la ki iing ki iing ban leit wad ia u Bah Jop uba khlem wan phai iing ha kata ka miet.
Katba ki katto katne ki Longkmie bad ki para marjan ki la nang shong pynshngain ha iing.
Shillong: Ka Executive Commitee, ka Dorbar Hima Jirang hapoh ka jing ialam jong u Syiem ka Hima Jirang u Paiem Hamborli Wahlang, ki la wan  ban pynshai ia ka jing kynthoh jong  ka JAC Sohiong ba ka don ka jingia die ia thied ia ka Hima Nongwah Mawthamur.
Haba ia kren bad ki lad pathai khubor ha Shillong Press Club U Pa’iem u la ia thuh ba ym shem la don daw eiei bad ka Nongwah Mawtamur, hynrei dei ba ki la wan hi ban kyrpad ia ka Hima Jirang ban pyniasoh noh bad ka Hima Jirang.
Ka daw ka long namar ba la 40 snem u lyngdoh ka hima sohiong um ju leit ban kynduh ia kane ka shnong bad ba ki la shah leh bein palat ha ka Assam.
U la iathuh ruh ba dei naduh u snem 1987 ba ki la pynpaw ia ka jingkwah ban iasnoh noh bad ka hima Jirang, hynrei na ka liang jong ngi,ngi la ong shai ba khlem da ioh ka jingmynjur na ki bor bahalor ngin ym lah ban pdiang.
“Hynrei hadien ba ki la leit ban ud ha ka District Council ba na ka liang ka KHADC, hapoh ka jingialam jong u K.P Pangniang u ba long u EM Incharge Elaka, ha kito ki por u la leit hi ban wad ia ka jingshisha ha ka ba ki la lap ia ka shah  jingieh bein bad jingud jingnam bad  ki sa khot ia ka jingialang ka ba ladon lang ki briew na Nongwah mawtamur u lyngdoh Sohiong bad ia ngi na hima Jirang  bad ha kane ka jing ialang kaba long ha ka 17tarik u Iaiong 2015 ba u Lyngdoh bad baroh hi kin sa soi ban aiti noh ia ka Nongwah Mawtamur sha ka hima Sohiong dei ha ka 3 tarik u Jylliew 2015 ba ki sa pyniasoh noh bad ka hima Jirang" u la ong.
Na ka liang ka Hima Sohiong ki la ong ba kim don jingeh eiei ban pynphai ia ka Nongwah Mawtamur sha ka Hima Sohiong hynrei ka dei ban long kat kum ka ain bad ka lynti ba dei na District Council.
AIS SujaKa ktien u Blei ka ong kumne: “Ynda phin iohi ia kata ka jingijli bapynduh" Mathaios 24:15.
Ka jingijli ba pynduh, the abomination that causes desolation, kaei kane?Kane ka dei kata ba ka ong shaphang jong ka da u Daniel u Nongiathuhlypa, ba ka DA IENG HA KA JAKA BAKHUID, standing in the Holy Place" Mathaios 24:15.
Kumno u Daniel u la iathuhlypa halor kane? “Bad shitaiew (7 snem) un pyllong ia ka Jutang baskhem bad kiba bun: bad hamar kaba shiteng kata ka taiew (3 ½ snem), un pynduh noh ia kata ka jingknia bad jingainguh bam (sacrifices): bad halor ka thapbniang ki jingijli un wan uwei u ban pynjot (abomination that cause desolation)" Daniel 9:27.
Ka mut hangne ba ka Israel haba kan pynieng pat ia ka Temple ba Lai (Third Temple) kan sa iateh jutang jingiasuk shwa bad ki ri Arab baroh kiba don ha Middle East, bad un mih uwei uba donbor ban pyniasuk ym da ka UNO lane kano kano ka ri khrawbor pyrthei namar ka Israel kan ym pdiang kulmar.
Uta un wan – “Un rung hapoh kata ka ri (Israel) ba don burom, bad bun ki ri yn pynkyllon" Daniel 11:41.
Uta u riewkhraw ne Khrist lamler un rung ha Israel bad ka jingthmu jong u ka long ban pynkyllon, hynrei un leh ialade kum uba hok eh bad ki Israel kin ia teh jutang jingiasuk (namar mynta ka Israel ka la khraw bor palat) bad un shah ia ki ban pynieng ia ka Temple ba Lai (Third Temple) kaba ki la duh noh naduh u snem 70 A.D.Haba u la shah ban pynieng Temple ha jan ka Dome of Rock, ki Jiw ne Israel kin tei pat, bad hapoh ki 3 ½ snem ki Jiw kin ioh ban pyndep niam jingknia da ki mrad (red heifer) katkum ka rukom ki kpa tymmen jong ki hyndai.
Hynrei ha ki 3 ½ snem ba Ar pat une u nongpynjot un pynsangeh ia ki Israel ban ai jingknia.
“Bad hamar kaba shiteng (3 ½ snem) un pynsangeh noh ia kata ka jingknia bad jingainguh bam.
(In the middle of the 7 years he will put an end (stop) the sacrifices and offering) Daniel 9:27.
Kumta, ynda u la dep pynsangeh ia kata ka jingknia kaba 3 ½ snem jong ki Jiw, un leit shong ma u pat ha kata ka Temple ha Jerusalem, ka ktien u Blei ka iathuh ia kata – “Uta uba ialeh pyrshah bad uba pynsarong ialade pyrshah ia baroh ba la khot Blei lane ba ju mane: kat ba u shong ha ka Temple u Blei ha Jerusalem, u da leh Blei ialade" 2 Thessoloni 2:4.
Une u dei uta u briew jong ka pop u khun ka jingjot kein, uba iateh jutang bad ka Israel da ka jingthmu ban pyniap ia ki baroh phar.
Dei ia kane ka por ba ka Bible ka ong ha ka Gospel u Mathaios 24:21 kaba ka kordit bah kan long bym pat ju long naduh myndang long ka pyrthei bad kam long shuh ruh".
Te shwa ia kane, u Jisu u la pynkynmaw ia ka pharshi u Diengdumbur kaba ong – “Haba ka nat jon u ka la khie lung, bad sei sla , phi tip ba ka lyiur ka la jan" Mathaios 24:32.
U Diengdumbur u thew ia ka ri Israel, ka ri Israel ka la khie lung naduh 1948 ka la sei ia la  ka sap ka phong bad ka bor ban synshar dalde ialade.
Mynta ka Israel ka la long ka ri kaba khlain bor ha pyrthei ban ia nujor bad kiwei pat, ka la kiew ha ki liang baroh.
U Jisu u ong haba phin iohi ia kine, to tip ka LYIUR ka la jan, kaba long ka por ba shyrkhei tam na kiba shyrkhei ka jynjarbah kaba ym pat ju jia mynno mynno bad kan ym jia shuh ruh.
Mathaios 24:21, namar ka Israel kan hap ban ieng marwei ha ka sngi khatduh ban ialeh thma ym ka thmabah balai hynrei ka thma hapdeng u briew u sotan bad u Blei namar u soitan un ioh ban ak Blei ialade hapoh ikita ki 3 ½ snem + 30 sngi.
Daniel 12:11 / 9:27.
Kumta ia kiei kiei baroh yn pyndep ha Israel ha Jerusalem namar u Blei, ula dep ban kren naduh kaba mynnyngkong, un ym lamler, un pyndep ia kaba u la kren.
Jingkhein 23:19/ Isaiah 46:5-7.
Ka Israel ka dei ka Dak, bad ka baje, ia ki jingjia ha ka pyrthei.
Tang tiak ha Jerusalem ki Riewkhraw, ki la sheptieng namar na Jerusalem yn pynwai ia ka pyrthei.
Shillong: Mynta ka sngi ka seng sain pyrthei Bharat Janata Party  (BJP)ka la pynbna ia u bah Joshua Warjri Kum u kyrtong jong ka BJP ban ia khun  ia ka by- election na 26 Shella konstituennsi 2019.
U bah Joshua Warjri u la ong “Kaba pynlong ia nga ba ngan jied ia ka party BJP namar ba ka dei tang ka BJP kaba long kum u dieng bah bad kiwei kiwei ki party ki long kum ki tnad bad haba ngi kwah ia ka roi ka par ngi dei ban ia snoh ha ka party ka ba lah ban ai ia ka roi ka par".
“Na ka liang jong nga, nga mih ban ia khun ia kane ka  election  namar ba kan long kum ka jingkit khlieh ba ki paidbah nongshongshong ki tei ki thain kam don kano kano ka kam pynroi" u la ong.
Na ka liang u nongialam ka BJP Mehgalaya u bah Shibun Lyngdoh u la ong “Nga kyrpad ia baroh ki dkhot jong ka BJP ban leit sha Shella ban pynbna bad pynsngew thuh ia ki paidbah ia ki jingioh jing myntoi ban pynjop ia ka ne ka seng.
"“Ngi don ka jingkyrmen ba  ka jing jop kan wan ha ka BJP namar ki briew kin latip ia ki jing myntoi ba ki ioh na ka sorkar Pdeng.
".
Shillong:  Ka seng North East  Dialogue Forum (NEDF) hapoh ka jing pyniaid u Pastor PBM Basaiawmoit myn hynnin ka sngi,  ka la ioh ban rakhe burom ia ka sngi iap ba saw snem  u Ma Hopingstone Lyngdoh Nonglait.
Ha kane ka sngi na ka liang ka NEDF, ka la ioh ruh ban pynlong ryngkat ia ka jingrakhe iada mariang kaba iahap bha bad ka nongrim u tei u  riewkhraw ba la khlad noh.
Ha kane ka sngi na ka liang u Pastor PBM Baasaiawmoit, u la pynpaw ia ka jing iadei shimet jong u  bad u ma Hopingstone (Bamkwai ha dwar u Blei) naduh ki por ka jingiakhih Hill State bad haduh ki sngi ka jingiakhlad noh jong u, namar ki jingiajan ka saindur pyrkhat bad ka jingiahap jingmut bad ka thong kiba  ialong lang mar kumjuh.
U Pastor PBM Basaiawmoit u la pynpaw ruh ia lai tylli ki kam bakhraw eh  ba u ma Hopingstone u laleh ba kum ka jylla bad  ka jaitbynriew ki dei ban iai pyrto nam,   kaba  (I) Ka Jingialeh Hill State (1970-1972) (II) Ka  jing pyrshah Uranium (1992) (III) Ka jingdawa Jylla Khasi bad Garo (2006) katkum ka kyndon ain 371 jong ka Riti shynshar ka  Ri India kaba u lathoh da ka shithi sha u Myntri Rangbah duh ka India u Dr.Manmohan Singh.
U pastor PBM Basaiawmoit u la iathuh ruh ba u Ma Hopingstone Lyngdoh Nonglait  naduh ki por ka United Khasi Jaintia Hill Autonomous  District Council u la long kum u MDC bad naduh ki por ka sorkar Assam u la long kum u MLA, hynrei  u snem 1968 u la iehnoh ia ka kam MLA ban shimti kum u nongialam ban iakhuh ia ka Hill State bad tad haduh u snem 1972 u la long biang kum u MLA bad haduh ka sngi ka jingkhlad noh jong u na sla pyrthei.
Ha kane ka jing long jong u kum u nongmihkhmat u la long u briew ba imsngi ban trei na bynta ka jing myntoi ki duk ki suk khamtam ka jingeh ki paidbah Nongkyndong bad u la seng ruh ia shibun ki skul ki jaka pule khnang ban pynurlong ia ka jingangnud jong u ba ki paradoh parasnam jong ngi kin long kiba nang ban thoh ban pule bad kiba kiew stet ha ka jing stad jing shemphang, u la seng ruh ia ka seng sainpyrthei kaba latip kum ka Hill State People’s Party (HSPDP).
Ha kane ka sngi na ka liang u Pastor PBM  Basaiawmoit u la pynkynmaw ia ki kyntien kiba  u ma Hopingstone u kren kume pyrshah ia ka sorkar India  “Lada phi khlong ia u Uranium, dei ban khlong shuwa ia ki dohjem ia ka met jong nga".
Katba na ka liang u samla Ostarning Marbaning u ba dei u  Asssitant Oragnising ka KSU sengkmie  bad ubalong ruh u General Secretary ka KSU Jaiaw Circle,  u la pynpaw ia ka jing bynniaw jur ia ka jing bym wan ki briew ha kane ka sngi rakhe burom ia Ma Hopingstone Lyngdoh Nonglait ha Iing Dorbar Hall Mawkhar, Shillong kaba pyni ba ki briew  ha Shillong ki la klet ia u tei u riewkhraw u ba lalen lade na bynta ka jaitbynriew bad ha ka juh ka por ba na ka liang ka seng ka la pynpaw ia ka jing burom ia u Ma Hopingstone u la long shisha u briew u bala leh shibun kiei kiei kiba khraw eh na bynta ka jaitbynriew khamtam ka jing long lakloi jong u ban ieng rangbah kum u wei na ki nongialam ban pyrshah ia ka jingtih Uranium, kaba long ka iap ka im jong ngi ki khun ka bri Hynniewtrep, bad u ne u samla nongialam ka KSU u la ong ba ka Seng horkit hordang kan ym ailad satia  ia kino kino ki kynnun ban tih ia u Uranium hangne ha Ri jong ngi lano lano ruh.
Ha kane ka sngi ki la la iadon lang kiwei pat ki nongkren kiba la kren na ka bynta ka jingkylla ka suinbneng  ki kynthup ia Ka Sripata Dam na ka Impulse NGO bad U  Kalamjoy na ka nongbah Imphal  ka jylla Manipur.
Nongpoh:  Ki longkmie na ki 5 tylli ki shnong kiba hap hapoh ka Shnat Raid Tyrso bad kiba don kumba 4 tylli ki Village Organisation bad 30 tylli ki Self Help Group (SHG), myn hynnin ka sngi ki la pynlong ia ka jingrakhe kaba kyrpang halor ka jingdap ba 2 snem pura ki SHG, kiba la seng hapoh ka jingpeit jong ka National Rural livelihood Mission (NRLM).
Ha katei ka sngi kaba kitei ki longkmie, ki la pynlong ia katei ka jingrakhe kaba kyrpang, la sakhi da ka jingdon u Bah Charles Marngar, MDC ka Mawhati, kum u kongsan, u Bah Rangkynsai Kharbukhi, MDC ka Umroi, u Bah Raja Brahman, BDO ka Umsning, u Bah Bah Shanlang Lyngdoh, COO ka MSRLS, ki rangbah shnong, ki nongialam bad dkhot ka SHG jong katei ka thain lem bad kiwei de.
Haba ai jingkren kaba kyrpang sha kitei ki Longkmie, u Shanlang Lyngdoh, u la kyntu ia kitei ki longkmie ba kin trei shitom bad ruh ba kin iailong kawei, khnang ba kin nanglah ban pyntyllun ia ki kam ka SHG, kaba long ruh kum kawei na ki long ba kin pynkiew ia ki kam trei lajong bad ruh ba kin ieng halor ki kjat.
Haba kren halor ka jingduk, utei u Ophisar, u la kyntu ia kitei ki longkmie ba ki dei ban trei shitom khnang ba ka ioh ka kot kan nangkiew katba nang mih ki sngi.
Nalor kata utei u ophisar u la kyntu ruh ia ki longkmie ba kim dei ban kmen haba ki shah khot kum kita ki briew kiba hap hapoh ka BPL ne kiba kiba duk hapoh ka imlang sahlang, hynrei ki dei ban don ia kata ka jingmut kaba tyngeh ban lait na ka jingshah khot kum kita ki BPL, namar lada ki kmen ia ka BPL, phin sa long kiba duk sah shitynter ka jingim.
Kum u ophisar, u la ai ka jingkular sha kite ki Longkmie, ba un iatreilang na ka bynta ban nangkyntiew ia kitei ki 30 tylli ki SHG kiba don ha katei ka thain bad ha kajuh ruh ka por ki dei ban leit mih na ka por sha ka por sha ki ophisa sorkar, khnang ba kin ioh ia shibun ki jingmyntoi.
Nalor katei ka jingpynshai na utei u Ophisar, la ioh ruh ia ka jingkren na u Bah Charles Marngar, uba la pynpaw ia ka jingkmen ban iohi ba ki Longkmie ha katei ka thain, ki long kiba iaryntih ban iamih bad iatrei na ka bynta ban wanrah ia ka roi ka par hapoh ka shnong ka thaw.
U la ong ruh ba ki Longkmie, ki dei kiba donkam bha hapoh ka imlang sahlang bad khamtam eh na ka  bynta ban wanrah ia ka bha ka Miat hapoh ki shnong ki thaw, kumta kaei kaba la pyni da ki longkmie na katei ka thain, kan da long kum ka nuksa sha kiwei pat ki longkmie ha kiwei pat ki shnong.
Namarkata, na ka bynta ban nangkiew ki SHG jongphi, nga kyntu iaphi ki longkmie ba phi dei ban ialong kawei, iatreilang, weng ia ki jingbishni bad jingpihuin, namar tang da kaba leh kumta kan nangwanrah ia ka jingnangkiew ha ki kam ki jam baroh, u la bynrap.
Shillong:  Ka jingialang iaphylliew jingmut jong ki Nongrep ka ri India kaba la tip kum ka National Level Farmers Consultative Group (NLFCG) kan long ha Lucknow ha ka 30 tarik mynta u bnai.
Na ka ka liang jong u President jong ka Hill Farmers Union (HFU) u bah Commander Shangpliang un mihkhmat na ka bynta ki nongrep jong ka jylla Meghalaya sha katei ka jingialang jong ki nongrep ka Ri India.
Ha kane ka jingialang yn iakren ia kiba bun ki mat kiba ki nongrep jong ka ri India ki iakynduh.
Yn iatai ruh halor kaei ka jingangnud jong ki nongrep ka ri.
Nalor kane yn iakren ruh halor kumno ban pynbeit ha ka liang ka iew ka hat na ka bynta ki mar rep.
Ha katei ka jingialang yn iadon lang ruh u Secretary jong ka tnad ka rep ka riang jong ka sorkar India.
Na kane ka jingialang kan don ruh ka jingpyrkhat kumno ban shim ia ki lad ki lynti na ka bynta ban kyntiew ia ka rep ka riang ha ka ri India bad ban ai jingmut sha ka sorkar India.
La sngewthuh ba na ka liang jong u President ka HFU u bah Commander Shangpliang un sa leit rah ia ki katto katne ki mat kiba ki nongrep ka jylla ki iakynduh jingeh.
Shillong:  “Nga kyrpad ia ki nongkyrshan kiba la iaid lang bad nga ha kine ki por ba kin nym sngew diaw hynrei long kiba la khreh bad bteng ban iaineh bad nga naba ka lynti sha u 2023 ka dang plie," la ong u bah Wilfred Khyllep uba la rai ban shong ben noh hadien ba um shym la ioh tiket ban iakhun na ka Congress ha kane ka elekshon shiteng samoi ha Shella kaban long ha ka 21 tarik Risaw ban wan.
Haba kren myn hynnin ka sngi, u bah Wilfred uba long u IAS bala shongthait, ula ong ba ula rai ban nym ia aireng shuh ia kane ka elekshon hadien ba u khlem ioh ia ka tiket na katei ka seng.
Hynrei ha kajuh ka por, ula ong ba un mih madan pat ban ia khun ia ka elekshon ha u snem 2023 na kane ka Constituency.
Lah ban kdew ba napdeng ki lai ngut, kata u Bah Batyngshain Laitmon Ryngnga ula ioh ka tiket Congress, katba u Bah Wilfred Khyllep bad ka kong Grace Mary Kharpuri ki la duh ia ka tiket, bad napdeng kitei ki 3 ngut ka kong Grace ka la shim pat ia ka rai ban iakhun beit ia ka elekshon kum ka kyrtong shimet bad ban mih noh na ka seng Congress.
Haba kylli la un kyrshan ne em ia u bah Bah Tyngshain ha kane ka elekshon shiteng samoi, u Bah Khyllep ula ong, “Nga don ha ka seng Congress ngan ia don lang ha kane ka elekshon shiteng samoi bad hadien kane ngan pynkhreh pat ia lade na ka bynta ka elekshon 2023 na 26-Shella Constituency.
".
Shillong:  U bah Komen Laitmon, ula thep kyrteng myn hynnin ka sngi, kum u kandidet shi met, ban iakhun ia ka elekshon shiteng samoi na Shella.
La synran ia U Bah Komen, da ki spah ngut ki nongkyrshan jongu, ha kaba u thep kyrteng ha khmat U bah L Kynjing Returning Office ha Sohra.
Shillong:  Ka dei ka surok kaba leit na Sonapur, sha Lejri, Lailong, Huroi bad Hingaria ter ter bad kitei ki dei ki surok kiba don sha khappud jong ka Meghalaya bad ka Bangladesh, kiba hap ha ka 5 Sutnga Constituency.
Hynrei ka jingsniew jong katei ka surok, ka la buh ia ka jingeh kaba jur ia ka leit ka wan jong ki paidbah sha katei ka thain, namar ba ka surok, ka long kaba dap da ka ktieh ahor kaba i ngiew shi katdei bad nangta sa ka thliew ka syar kaba jylliew, ha kaba ki kali bolero pick up ruh kim lah shuh ban iaid bad ba la hap ban tan da ka puh shilum.
La iathuh ba katei ka jaka, ka long kaba pahuh bha ki mar rep mar riang kum  u kwai, u tympew, hynrei ka mih ka jingeh kaba khraw ia ki nongrep ba kin pynpoi ia ki mar rep jongki sha Iew, na katei ka jingsniew palat ka surok bad la iathuh ba ki don ki khep, ha kaba ki trai shnong, ki ia sahkut ha shiteng lynti, khamtam lada ki leit phai ha ka por mynmiet.
La iathuh ba katei ka surok, ka dei kaba la don saw phew snem ka rta jongka, hynrei ka dei pat ka surok kaba ym ju don ba peit bad sumar bad dei na katei ka daw, ba ka la jot rathai ha kine ki sngi.
Shillong:  Ka jingialang kyrkieh ka BJP Meghalaya myn hynnin ka sngi ka la rai ban pyniakhun kyrtong ha kane ka elekshon shiteng samoi na Shella bad ka la pan jingmynjur na ka seng kmie Delhi halor kane.
U nongialam ka BJP uba dei ruh u myntri sorkar, u bah AL Hek u la ong ba ka party ka la rai ha ka jingialang mynta ban sei kyrtong ha kane ka elekshon bad u la ong ba kum ka national party, ka don la kajong ka nongrim bad ka jingkyrshan ka NPP ia ka UDP, ka dei ka kam jong ka hi.
“Ka seng sain pyrtheri khlem ialeh elekshon kam don jingmut.
Ka BJP ka don ka nongrim bad kan ialeh ia ka elekshon", la ong u bah AL Hek.
U la ong ba ka State Election Committee (SEC) kaba shong jingialang mynta ka sngi, ka la shim iaka rai ban pyniakhun ia ka elekshon shiteng samoi na Shella bad la phah ruh ia ka jingpan bor na ka seng kmie.
“Ngi la shim da ka rai State Election Committee ba ka BJP kan pynialeh tangba dang ap ia ka rai na ka seng kmie", la ong u bah Hek.
U la bynrap, “Ha Shella konstiwensi, ka BJP ka don ka ktem ba khlain bad ngi la phah sha u Ram Madhev, Nalin Kohli ia kane ka rai".
U la iathuh ba la don kiba pan tiket katto katne ngut  bad tang shu ioh ia ka jingmynjur na ka seng kmie, yn pynlait noh.
Halor ka jingrai ka NPP ban shu kyrshan ia ka UDP, u bah AL Hek u la ong ba kawei pa kawei ka party ka don la kajong ka nongrim bad ka rai jongki, ka shong ha ki hynrei na ka liang ka BJP ka don la kajong ka nongrim.
“Kata ka shong ha ka NPP, ka dei ka jingsngew ka NPP, ngi te haba don elekshon ngi ialeh", la ong u bah Hek.
Katkum ka jingtip, kiba pan tiket ki la don 2 ngut eiei kynthup ia u bah Joshua Warjri bad uwei pat.
Nongpoh:  Ki dkhot ka HANM, Western Ri Bhoi Circle, hynnin ka sngi ki la leit ban pynher krad ia ki katto katne ngut ki bar jylla, kiba la wan trei bylla khlem ki kot ki sla kiba biang, ha ki shnong kiba don ha ka thain Umrit, Patharkhmah.
Kitei ki bar jylla, kiba la shah beh noh ha ki dkhot ka HANM, ki dei kiba la wan ban trei kum ki Misteri ha ki shnong jong katei ka thain.
Hynrei haba kitei ki dkhot ka HANM, ki la leit ban khynra la lap ba kim shem la don ia ki kot ki sla kiba biang bad kaba la pynlong ia kitei ki dkhot ka HANM ba kin beh syndon ia ki.
Halor katei ka jingpynher krad ia kitei ki bar jylla, u Bah Lamjingshai Shangdiar, President, u la ong ba ka seng ka sngewkhia ba iohi ba ki bar jylla, ki bym don ia ki kot ki sla kiba biang, ki la wan ban kam trai lut ha baroh ki jingtrei, hynrei kaba pynsngewsih eh ia ki dkhot ka HANM, ka dei hadien ba ki la lap ba kitei ki kam kiba la trei da kitei ki bar jylla, ka long ba ki samla Khasi ruh ki suk bha ban trei.
Kumta halor katei ka jingmlien ki briew ba wanrah nongtrei da ki bar jylla, utei u nongialam ka HANM, u la ong ba ka seng hi ka maham jur, namar ka jingwanrah da ki nongtrei bar jylla, ka pynjynjar pat ia ki samla Khasi, kiba dei ki Misteri bad kiba wad jingbylla.
Namarkata ka seng ka kyntu ia kiba kum kitei ki briew ba kim dei shuh ban wanrah nongtrei na shabar, namar kan pynduhnong ia ki samla Khasi.
Sir/MadamNga kwah ban kyrpad lem iaphi ba lada long kaba lah sngew seh pyn mih lem iaki khubor jong ka seng HANM Western ribhoi circle jong ngi ha ka 1st page khnang ba kin tip lem ki nong kyndong jong ngi Shane sha them ribhoi namar bun bha ki issue border area jong ngi shane artat kadei ka jaka ba marjan bha bad ka jylla Assam khublei shibun.
Nong kyrpadShri.Lamjingshai ShangdiarPresident HANM Western ribhoi circleBad kum ka jing sngew nguh iaphi, phi lah ban send lem ka personal account ne office account.
Nongstoiñ:  Kum ka dak ban kynmaw burom ia u Maieid Hopingstone Lyngngoh u bala bam kwai ha dwar u Blei, na ka liang jong kiba haiing hasem jong u Maieid myn hynnin ka sngi, ki la leit ban buh syntiew biang ha u Mot sah kynmaw jong u ha Mawkyllei, WKH bad kymjuh ha u mot uba don ha lum jingtep ka Balang Presbyterian ha ka shnong Mawkyllei.
Ha katei kajuh hi ka sngi na ka liang jong ka Seng  HYC West Khasi Hills District ruh kala kynmaw kyrpang ia katei ka sngi khlad jong u tei u nongialam ka jaitbynriew bad ka la pynlong ia ka jingleit buh syntiew ha u mot sah kynmaw jong u Maieit uba don hapoh ka shnong Mawkyllei.
Ia katei ka jingkynmaw burom ia u Maieit la pynlong ruh ha Langpih ha ka jingialang ba la pyniaid da ka Hima Raidmynsaw ha kaba u bah Samlin Malngiang, Myntri ba dei peit ia ka tnad PHE u la long u kongsan ha ryngkat ka jingiadonlang u MLA ka Mawkyrwat bah Renikton Lyngdoh Tongkhar, MLA barim ka Rambrai Bah K.P Pangniang u ba long ruh u President ka Party HSPDP sengkmie bad kiwei kiwei.
Kum ban shu phaidien biang u Maieit Hopingstone Lyngdoh (Bam kwai ha dwai u Blei) u ba long u nongialeh Hills state bad MLA ba la jop bun tam ha ka jylla kata naduh u snem 1962 haduh ba un da khlad noh na kane ka pyrthei ha ka 26 tarik u Nailar jong u snem 2015.
U ne u MLA u dei uba la ioh bha ia ka jingshaniah na ki paidbah bad la niew ruh ia u kum uwei na ki riew sain pyrthei (Politician) ha ka jylla uba lait na Ka bamsap bampong bad uba ju ieng skhem ruh ban iada ia u pud u sam bad kumjuh ban pyrshah halor ka jingthmu ban tih ia u Uranium.
U la shah jied nyngkong kum u MDC ha u snem 1957, kum u MLA ha u snem 1962 haduh u snem 2015 bad kum u MP ha u snem 1977.
U bat ruh ia ka kam kum u Lyngdoh jong ka Kur Lyngdoh Nonglait naduh u snem 1972 haduh u snem 2015.
Shillong:  Ka Confederation of Indian Industry (CII) ka la pynlong ia ka jingiathir kaba lai halor ka phang ban pynrung ia ki jingialehkai kum ki sobjek ha ki skul.
Ia kane ka jingiathir kaba ai kyrteng ka School Sports Forum – Making Sports an Integral Part of School Education la pynlong ha State Convention Centre Shillong myn hynnin ka sngi.
U myntri ka tnad ialehkai ka jylla, u bah BanteidorLyngdoh, u la iadon lang lem bad u bah Vincent H Pala, Member of Parliament, Lok Sabha (Shillong).
Haba kren ha kane ka jingialang, u bah Banteidor u la ong ba ka long kaba donkam ba ki skul kin ai ia ka jinghikai ha ka bor met, ban don ki tiar ba biang ba kin ioh ban ban hikai ne kilanmet hadien ba la wai na skul.
U la ong ba ka jingdonkam ban thung ia ki nonghikai khnang ban pyniaid ia ka jingialehkai ha ka lynti kaba beit.
Katba u bah Vincent u la ong ba ka jylla ka la ioh pdiang ia ka jingiarap na ka tnad ialehkai ka mri hapoh ka jingialam u bah Banteidor kum u myntri kaba la wanrah shibun ki jingjop ha ka Meghalaya.
Ha kane ka sngi, ka CII ka la pynkup burom ruh ia ka kong Linza Fenny Syiem ha ka Karate, u bah Aiborlang Khongjee ha ka phutbol bad u Mehrajuddin Wadoo ha ka phutbol.
Kane ka jingai burom ka long kum ka jingithuh ia ka jingnoh synniang jongki ha ki kam ialehkai ba ki don ha ka jylla bad kumjuh ha ka ri.
Ha kane ka jingialang la ioh ruh ia ka jingiathuh ia ka khana jingjop jong ki khynnah ka Bethany Society, Shillong ha ka jingialehkai.
Shillong: Ka North East Forum for Indigineous People ( NEFIP) ka kynhun synrop jong 250 tylli tam ki sengbhalang ka thain shatei lam mihngi, ia kaba la mih khmat da ka Confederation of meghalaya social organization (CoMSO) na ka jylla Meghalaya ka la pynlong ia ka central executive council ba nyngkong eh ha ka 25tarik Nailur 2019 ha Kohima, Nagaland.
Ha kane ka jingialang, la ia rai ban pyrshah ia ka citizenship amendment bill bad kum ka dak ka jingpyrshah ia ka CAB   kaba la byrngem da u Amit shah ba ka sorkar BJP kan wanrah biang ia kane ha dorbar thawain ka Parliament ban wan; ka NEFIP, kan pynlong ia ka jingpyrshah (public protest ) ha baroh ka ka jylla lam mihngi ha ka 3tarik Risaw 2019 bad ha Meghalaya, ha kaba yn pynlong ha Shillong.
Hadien kane yn pynbud sa da kiwei ki lad jingiakhih.
Ka NEFIP da kawei ka sur ka la rai ban dawa na ka sorkar India ba kan went noh mardor ia ka CAB bad lada ka sorkar kam sngap bad ka dang bteng ban thombor ban pynduh jaid is ki trai muluk, ka NEFIP kan leit ujor noh ia ka sorkar India sha ka United nation organization.
Ka NEFIP ka la rai ruh ban pyrshah ia ka jingthmu ban pynlong ia ka ktien Hindi kum ka national language bad ia ka jingthmu ka BJP ban pynbor ia ki briew ban pule bad kren Hindi jubor justi.
Nalor katta, la ia rai ruh ban dawa na baroh ki dorbar Jylla jong baroh ki jylla ka north east ba kin dawa noh na ka sorkar India ba kan pyntreikam noh ia ka UNDPRIP kaba dei ka thupbah jong ka UNO halor ka hok ki trai muluk, ong ka kyrwoh na U bah  Robertjune Kharjahrin, Secretary General,  NEFIP.Shillong:Ka Art Exhibition of Art Students of Riti Academy of Visual Art mynta ka sngi ka la pynlong ia ka jing pyni nam ia ki dur ki ba la dro da ki khynnah pule jong kane ka jaka hikai  ha Umsohsun.
Ha kane ka sngi la don ryngkat u Rewben Masangva u ba long u nongrwai nongtem ki sur tynrai u ba paw nam jong ka ri India kum u kongsan bad u  N Munish Singh u director ka Indian council for cultural relation ministry of External Affair kum u symbud kongsan lem bad u trai jong kane ka jaka hikai u bah Raphel Warjri, ki khynnah pule jong ha kane ka jaka bad kiba shah khot sngewbha.
Haba ai jing kren ha kane ka sngi u  Rewben Masangva u la ong  “Ki khynnah ha ka juk mynta ki la klet noh ia la ka riti dustur hynrei ka long ka ei kaei ka ba sngew tynnad ba ngin ioh kum kine ki jaka ban hikai ban pynneh ia la ki riti dustur.
"Na ka liang u N Munish Singh u la ong ba haba  sngap ia ki jingtem tynrai, kaba u Rewben Masangva u tem bad ki jingdro ki ba u bah Raphel Warjri u dro phin shem ia ka jinglong tynrai ha ki kam kiba ki trei.
Ka la dei ka por ba ngi pynneh bad pynpaw pyrthei ia ki kam kiba pynpaw ia ka jingieid jong ngi ha ia la ka riti dustur ha ka pyrthei hi baroh kawei.
U la ong ruh ba un rah ban pyni nam ia ki jingdro tynrai bad ka jing tem tynrai sha ka ri  jong ka Czechoslovakia hapoh jong une u snem ha ka festival jong ka Northeast India.
Shillong: U lamphang jong ka “special Committee" ba la thaw kyrpang ban peit ia ka jingpynkylla ia ka Sixth Schedule u James K Sangma u ba long ruh u Myntri ba dei peit ia ka tnad District Council Affair u la iathuh ba ha ka jingialang mynta ka sngi baroh ki la ia mynjur ban weng noh  ia ka ktien “Unrepresented tribes" na ka jingthmu ban pynkylla ia ka khyrnit hynriew jong ka Riti Synshar jong ka Ri India.
Haba ia kren bad ki  lad pathai khubor hadien ka jingialang, u James K Sangma u la ia thuh ba ha kane ka jingialang ki la ia mynjur ban weng noh ia ka kyntien “Unrepresented Tribes" bad ia kane  kin sa ai jingthoh sha ka Standing Parliamentary Committee jong ka Rajya Sabha.
Kiwei ki pat ki bynta, haba ia dei bad ka Khasi Hill Autonomous District Council (KHADC), halor ka jing jied ia ki MDC da ki paidbah ka dei ban long 29 ngut kumba juh long bad 2 ngut ki dei ki ba shu thung kata uwei u shynrang bad kawei ka kynthei.
Katba ia ka JHADC kumba ka long kam pat shai kumba ka long mynta, katno ngut hap ban jied da ki paidbah bad katno ngut hap ban shu thung.
U la iathuh ruh ba ia ka kyntien “Village Council" dei ban weng noh namar ha Khasi Hills bad Jaintia Hills ki don ki Dorbar Hima, Dorbar Raid bad ki Dorbar Shnong, katba ha GHADC ha Garo Hills ia ka kyntien “Village Council" dei ban pynneh namar ka la don ka ain kaba la pdiang da ka iing dorbar naduh u snem 1948.
Na ka liang jong u myntri ba dei peit ia ka tnad District Council Affairs, u la iathuh ba mynta kin sa thoh ia kane ka rai kaba la shim mynta ka sngi bad ha dien ba la dep ban thoh yn phah sha baroh ki dkhot jong kane ka committee bad hadien ba la dep ban ia peit bniah kin sa phah sha ka Standing Parliamentary Committee.
Shillong:  Ka  People’s Democratic Front (PDF) ka la pynbna ia u bah Mosjo Rockfeller Wanswett kum u kyrtong na ka bynta ban iakhun ia ka elekshon shiteng samoi na Shella kaban long ha ka 21 tarik Risaw ban wan.
Ia ka kyrteng u bah Mosjo la pynbna da ka PDF myn hynnin ka sngi.
U bah Mosjo u dei u para jong u bah Leston Wanswett uba la ju iakhun teng na Shella ha ki elekshon ba la dep tangba um ju poi sha ka thong.
U Bah Leston u la shah rem ha u Dr Donkupar Roy bam kwai ha Duwar u blei ha ka elekshon 2018 da 370 vote.
Da kane ka jingpynbna ka PDF ia u kyrtong, ka jingdon jong kiba thmu ban iakhun ha kane ka elekshon ka la long 4 ngut, kynthup ka UDP u bah Balajiedkupar Synrem ba la thep kyrteng mynta ka sngi, u bah Batyngshian Laitmon Ryngnga uban iakhun na ka Congress, bad ka Kong Grace M Kharpuri kaba lah ban iakhun kum ka kyrtong shimet.
Shillong: Ka TWE (True Works Enterprise) Music School ka skul hikai tem kaba don ha Mawngap Mawsmai, kan sa rakhe ia ka lyngkhuh jingdap 7 snem ka jong naduh ba la seng ia ka ha ka 19tarik Risaw 2019 ha madan St.Paul’s Hr Sec.
School Mini Stadium Marbisu naduh ka por 2:00pm haduh 8:00pm.
Kum shi bynta jong kane ka sngi khraw, ka TWE Music School kan sa pynlong da ka Concert: Music Festival ba la ai kyrteng “Scaling Heights Parks 2019" ha kaba ka kynhun tem ba pawnam ka jylla Meghalaya ka Snow White kan sa wan tem ha kane ka sngi.
Ha kajuh ka por ruh ka kynhun tem na jylla jong ki ka Emperical Tribe kan sa wan tem lang ha kane ka sngi ha ryngkat kiwei pat ki kynhun kiba na Sor Shillong.
Ka jingthmu jong kane ka Concert ka long beit ban pynmih fund (jingiarap pisa) na ka bynta kane ka skul hikai tem ban pynrung noh ia ka jinghikai tem bad put tynrai naduh ka snem 2020.
Kum ban shu iathuh lyngkot shaphang kane ka skul, ka TWE Music School ka dei ka skul kaba la seng da ka Mawngap Multi Purpose Cooperative Society Ltd lyngba ka jingai mynsiem bad jingthmu ba lah angnud lah slem da U Bah Desmond R Sunn, khnang ban pynshlur ia ki khynnah, Samla, ki ba la san la Rangbah ban pyndonkam hok ia la ka sap ka phong ha ka put ka tem, ka rwai ka siaw, khamtam ia ki samla ba kin lait na ka jingpynshoi basniew ha kine ki por mynta.
Haduh mynta ka skul ka don tang khyndiat ki tiar tem tiar put bad kum ka seng ka shem shitom bha ban hikai ia ki khynnah bad ym tang katta ruh ka jaka ba hikai tem ruh kam biang satia katkum ka kor ki bor mynta.
Bad ha kajuh ka por ka TWE Music School ka don jingthmu ban sdang noh ia ka jinghikai ia ki jingtem tynrai jong ka jaidbynriew Khasi jong ngi naduh la shemsnem, hynrei ka seng ka mad jingeh shibun namar ka donkam shuh shuh ia ki jingiarap ban pynurlong ia kitei ki jingthmu.
Ka Skul tad haduh mynta la hikai da U Bah Restorius Kharbani bad Bah Wealthy Born Field Sunn da I jingsiew honorarium iba barit bha.
Ha kane ka skul ruh, ki khynnah kiba wan hangne mynta ki dei kiba wan na ki iing ki sem kiba duk bad ki bym kot ka lad ban siew ia ka bai hikai tem.
Hynrei wat la katta ruh, don bun ngut ki khynnah kiba nangne ki lah nang ban pyni la ki sap da kaba tem ha ki iingmane, ha shnong ha thaw, ki prokram bapher bapher.
Bad don ruh kiba la seng da ki kynhun tem lajong, don ruh kiba la plie jaka tem lajong ha ki shnong la jong.
Kumta ka TWE Music ka khmih lynti ba lyngba kane ka concert kan plie lad plie lynti ban pynurlong ia ki jingthmu baroh kiba ka seng ka angnud.
Ka skul ka pynpaw ruh ia ki kynhun bad ki paralok baroh kiba la kloi ban noh synniang na ka bynta kane ka concert, kyrpang iaka Banjoe Kurbah Painters, 11 Kynton Tent House, FGK Decorators, ka Company Umrupa, Blendink Studio, I Bah El Gangte, Pyndem Sun, ka Seng Samla Mawngap bad kiwei kiwei kiba la ai kti kadiang kti kamon ban pynurlong ia kane kam.
Ki paidbah ki lah ban sakhi lang ia kane ka prokram ha kane ka sngi da kaba thied ia ki ticket ha ka dor shispah tyngka Na ki katto katne ki dukan kum ka Western Pharmaceuticals, Nongstoin, Singer Gym, Mairang, Vision Sound Electronics, Mawngap, Lim & Co, Motphran Iewduh, bad Jeve’s Corner, Don Bosco Square, Laitumkhrah.
yn sa die ruh Ia ki ticket ha ka Venue.
Shillong:  Ka KL Bajoria College ka la rah ia ka nam lahduh na ki shynrang ha ka Inter-College Basketball Championship 2019 ba la pyniaid da ka tnad ialehkai ka skul bah NEHU, hadien ba ka la pynliem noh da 57-56 ia ka St.Anthony College, Shillong ha ka jingiakhun final hynnin ka sngi ha NEHU Permanent Campus, Shillong.
Katba ka St.Anthony College ka la rah ia ka nam lahduh na ki kynthei da kaba pynliem ia ka Lady Keane College.
Kane ka lympung ialehkai ki samla pule kolej ka la sdang naduh 17 bad la pynkut hynnin ka sngi hapdeng ka jingiphuh iphieng ha madan ialehkai ha NEHU Campus Mawlai, Shillong.
Ia ka nam Most Valuable Player na ki kynthei la ioh rah da ka Caroline Kharpuri na St.Anthony College, Shillong bad na ki shynrang la rah da u Henminlam  na ka  K.L.Bajoria College.
Ha kane ka sni pynkut la donlang u Prof.A.K.Nongkynrih, na ka Department of Sociology, NEHU kum u kongsan ban sam ia ki khusnam sha ki kynhun ba jop bad u Asst.Director (Sports), NEHU u N.Das, Basketball Coach kong A.R.Synnah bad ki kiwei ki riew rangbah kiba la wan ban sakhilang ban ai mynsiem ia ki nongialehkai.
Nongpoh: Hynnin ka sngi ki Myntri bad Basan ka Hima Mylliem na Shillong, ki la hiar sha ophis treikam u Syiem ka Raid Marwet, na ka bynta ban iakren halor ka jingujor na ki arngut ki briew, kiba la kam ba ka don kata ka jaka jong ka Kur Jana Nongbet bad ka Kur Syiemsad, kiba ki don jaka ha la don bun tylli ki shnong, kiba don ha ka thain Umtyrnga ha Ri Bhoi, kata katkum ki kot ki sla naduh u snem 1884.
Ha katei ka jingialang, nalor ki Myntri bad Basan ka Hima Mylliem, la sakhi ruh da ka jingdon u Paiem Ken Syiem, u Syiem ka Raid Marwet, ki rangbah shnong kiba hap hapoh ka Raid Marwet lem bad kiwei de ki riew rangbah jong katei ka thain.
Lyngba jong katei ka jingialang, kitei ki Myntri bad Basan ka Hima Myllien, ki la ther kyllla ia kitei ki arngut kiba la tip kyrteng kum u Bah Estansingh Jana Nongbet, na Mawmaram, Sohiong Lyngdohship Sohiong lem bad ka Kong Bitarian Syiemsad, na Pahamsyiem Nongpoh, namar ka jingkam jong ki, ba ka don kata ka jaka jong ka Kur Jana Nongbet bad ka Kur Syiemsad, ki don ia ki jaka ka Kur ha katei ka thain, kaba iajan bad ka Umtyrnga.
Haba ther kylla ia kitei ki arngur, kiba la kam ba ki don kata ka jaka Kur ha katei ka thain, ki Myntri bad Basan ka Hima Myllein, ki la pynrem jur da kaba ong ruh ba balei kitei ki arngut ki wanmih tad haduh kine ki sngi bad shaei ki jah ha kine ki snem kiba la leit noh baroh, namar haba khien naduh katei ka por haduh mynta ka la kot shaduh 135 snem, hynrei ha kitei ki snem ba la leit noh baroh ki la shu jah khlem da wanmih pyrthei ei ei ruh em.
Katkum ka jingkam da kitei ki arngut, la kdew ba ki jaka khappud kiba dei bad ka jaka jong kitei ki ar Kur, kata kaba kynthup ka wah Umtyrnga na shaphang Mihngi, ka Sepngi shaphang ka Hima Jirang bad Hima Nongspung, ka District Kamrup kaba don ia ki shnong kum ka Lokhra, Gurchuk, Ranigate shaphang Shathie bad ka Hima Khatsawphra, kaba kynthup ia ka Wah Umtrew bad Patharkhmah shaphang shatei.
Haba pynshai sha ki Rangbah shnong bad Longsan ka Raid Marwet, u Myntri bad Basan ka Hima Mylliem, ki la ong ba katei ka jingkam da kitei ki arngut, ka la long kaba bakla shaba palat bad ka bym don nongrim haei haei ruh em.
Lyngba katei ka jingialang, u Myntri bad ki Basan ka Hima Mylliem, kim shem la kren shaba palat u pud, namar ba halor katei ka jingwan kam jaka kaba kyndit kyndit da kitei ki arngut ka dang shu jia shen bad ruh kiba la ujor syndon sha Iingbishar, kumta na ka liang jong kitei ki Hima Mylliem, ki la shim ia kata ka rai ba kin sa ia peit hakhmat ka Iingbishar bad kin sa peit hangta ba mano kita kiba don ia ki kot ki sla kiba biang, na ka bynta ban pynshisha hakhmat ka Iingbishar.
Shillong: Ka Workers’ Power Of Meghalaya (WPM), ka sengbah jongki kynhun ki nongtrei nongbylla hapoh ka jylla, ka kyrshan ia ki khynnah pule hapoh ka  lama “Fridays For Future – Shillong",  kiba iakhih pyrshah ia ka jingpynjot mariang ne ‘Climate Change’.
Ka seng ka kyrshan ia kane ka jingiakhih ki khynnah pule namar kadei ka mat kaba kongsan naba ma ki ki iakhih bad kumjuh ruh ka dei ka mat kaba kongsan kaba iwei pa iwei dei ban pyrkhat sani bad ban shimkhia bha namar kane ka bynta jong ka jingkylla ka suinbneng kan ktah khamtam ia ka pateng kaban wan ka jong baroh.
Ka seng ka kyrpad ruh ia ka sorkar jylla ba kan peit bad shimkhia ia kane ka bynta namar ka dei ma ka ka bynta ba nyngkong eh kaban lah ban shim ia ki lad ban iada ia ka pateng kaban wan, la ong ka kyrwoh na u bah Kenneth Swer u General Secretary ka  Workers Power Of Meghalaya bad bah Mantre Passah u Treasurer.
Ka kynhun Friday For Future –Shillong kan pynlong ia ka jingiaid paidbah ha ka 27/09/19 naduh ka por 11 baje mynstep kaban sdang na Madan Iewrynghep shaduh Additional Secretariat.
Shillong: Ka jingialang jong ki nonghikai deficit barim jong ka jylla Meghalaya kan long ha ka 28 tarik Nailur 2019 ha Mawkhar Christian Higher Sec School, Mawkhar Shillong por 11.00am ban ia pyrkhat ia ki jingeh bad ka apot ba ki nonghikai deficit school ki ju ia kynduh na ka por sha ka por khamtam ynda ki lah shongthait na ka kam.
Kane ka jingialang ki nonghikai deficit ba lah shongthait kan dei naduh ka kyrdan primary, upper, secondary haduh Higher secondary bnad la kyrpad ba kin iapoi ryntih lang sha katei ka jingialang ha katei ka sngi, la ong u bah ED Nongsiang bad bah RS Marbaniang, co-conveners ka Ex-Deficit School Teachers of Meghalaya,Shilong.
Shillong: Ka High Level Committee (HLC) hapoh ka jingpyniaid jong u  symbud myntri rangbah u Bah Prestone Tynsong mynta ka sngi ki la shong ban ia mir jing mut halor ka phang ban weng noh ia ka surok ka ba iaid lyngba ka madan Golflink shuwa ka National games 2022.
Ia kane la ia thuh  da u bah Alexander L Hek u myntri ba dei peit ia ka koit ka khiah jong ka sorkar jylla u ba dei ruh u MLA ka thain Golflink.
Haba kren ha ki lad pathai khubor mynta ka sngi ha dien ka jingiakynduh jong ka HLC,u bah AL Hek u la ong “Ka tnad PWD ka la pynkhreh ban wad jaka ban shna surok na shawei la da pynduh noh ia ki ar tylli ki surok kiba iaid na pdeng ka Golf Course.
U bah Hek u la iathuh ruh ba ka tnad PWD, ka thmu ban pynduh noh ia ki ar tylli ki surok ba don mynta bad ha ki jaka ki ne ki surok kin shna noh da kawei na Police Training School ban poi sha khmat jong ka Hawkers market bad na Public Training School sha Forest Colony, ia kine ki surok yn tip kum ki surok by- pass.
U la ong ruh ba na ka bynta ki paidbah ban ia lehkai ka dang don ka jaka kum ba 8 akar ei ei bad ia ka ne ka jaka  yn shna na ka bynta ki jingialehkai ki khynnah bad ka jaka bam khana, ia kine la thmu ban shna namar ba ka jingialehkai Golf ka dei kawei na ki jingialehkai ha ka National Games.
Na ka liang ka HLC mynta ka sngi la bthah ia ka tnad PWD ba kan pynkhreh ia ka “Detail Project Report" bad ia ka ne kin sdang pynshna noh ha dien ba la ioh ia ka jingpynkhreh na ka PWD yn sa lah ban tip katno ka jinglut na ka bynta ban leh ia kane ka kam.
Nongpoh:  U Jitendra Singh, myntri ka sorkar kmie ba dei peit ia ka DoNER bad uba dei ruh u Chairman ka North Eastern Council, myn hynnin  ka sngi u la leit ban plie paidbah ia ka Cane & Bamboo Technology Park, kaba don ha ophis treikam ka Cane & Bamboo Technology (CBTC) kaba don ha 13Mer, Assam.
Ha kaba plie paidbah ia katei ka Cane & Bamboo Technology Park ne jaka buh ia ki tiar kiba shna lyngba ki kynja Thri bad Siej kiba la shna katkum kane ka juk thymmai, la sakhi ruh da ka jingdon u Ram Muivah, Secretary ka NEC bad Chairman ka CBTC, u Prof.Biman Kumar Dutta, dkhot ka NEC, lem bad kiwei ki ophisar ka NEC.Lah ruh ban kdew hangne, ba ia katei ka CBTC, kaba la seng naduh u snem 2000, ka la long kum kawei na ki lad ban kyntiew ia ki kam shna jingshna lane ki jingpynmih ia ki tiar ki tar lyngba u Thri bad Siej, kumta mynta lei kan da long ka jingmyntoi kaba khraw ia ki paidbah na Assam, namar ba la lah ban plie paidbah noh ia katei ka Cane & Bamboo Technology Park, ia kaba la tei ha ka jinglut kaba long kumba 8 klur tam.
Haba kren sha ki Lad Pathai Khubor, u Jitendra Sing, u la pyntip, ba ka jingurlong ban plie ia katei ka Cane bad Bamboo Technology Park, ka dei namar ka jingialam ba shemphang da Narendra Modi kum u Myntri Rangbah duh ka ri bad uba la don ruh ia kata ka jingangnud ban ban pynkhie im bad ban kyntiew ia ka kam ban pynmih ia ki tiar kiba kham pher lyngba ki kynja siej.
Utei u myntri ka sorkar kmie, u la khmieh lynti ruh ba lyngba katei ka Technology Park, yn nanglah shuh shuh ban kyntiew ia ki kam pynmih tiar kiba pher bapher na u siej bad kata lyngba ka jingpyndonkam lyngba ka juk stad kaba mynta ki por.
Shillong: U bah Balajiedkupar Synrem ula thep kyrteng mynta ka sngi kum u u kyrtong ka UDP ban iakhun ia ka elekshon shiteng samoi na ka Shella konstitwensi hadien ba u kpa jong u, u Dr Donkupar Roy u la khlad noh ha kine ki bnai ba la dep.
Ha kane ka jingthep kyrteng, la synran lang u president ka UDP uba long ruh u Lamphang ka ïing dorbar bah Metbah Lyngdoh, bah Lahkmen Rymbui u myntri sorkar, bah Nujorki Sungoh u MLA, u Samuel Sangma u MLA katba na ka NPP, la wan synran u bah Sniawbhalang Dhar uba long u myntri sorkar jylla.
Haduh mynta napdeng kiba iadon lang ha ka sorkar MDA, nalor ka HSPDP kaba don ha ka RDA, dei tang ka NPP kaba la rai ban kyrshan ia ka UDP ha kane ka elekshon.
Haba kren sha ki lad pathai khubor, u bah Balajiedkupar ula ong ba un buddien ia ki kam ba la sdang u kpa jong u, u Dr Donkupar Roy bad ban pynurlong ia ki jingangnud jong u, lada un ioh ia ka jingjop.
Katkum ka jingong u bah Balajiedkupar, ban kyntiew kyrdan ia ka Sohra sha ka District na la Civil sub-division, ban pynbha ia ka pule puthi, bad ka surok ki dei ki mat ba kham hakhmat eh.
“Kaba kongsan ka long ban buddien ia ki kam ba i pa i la angnud ban kyntiew district ia ka Sohra", la ong u bah Balajiedkupar bad bynrap, “Ngan bteng ia ki kam jong i pa".
U la ong ba kumba la paw, ki paidbah ki dang shaniah bad ki ieid ia u kpa jong u,  bad kim don kano kano ka jingkynriang bad kane ka long ka jingkyrmen ban pynlong ia u ban jop ha kane ka kynti.
Ha kaba iadei bad ka jingwan ai jingkyrshan ka NPP, u bah Balajiedkupar u la pynpaw ia ka jingsngew kmen  bad ka pyni ba ka sorkar MDA ka skhem bad ka jingkyrshan ka NPP kan nang pynskhem shuh.
“Ka jingkyrshan ka NPP ka pyni ba ka sorkar MDA ka skhem bad ka jingjop jong nga kan nang pynskhem shuh ia ka sorkar", u la ong.
U la ong ba ka jingpynieng jong kiwei ki party ka dei ka mon laitluid jong ki bad kam don jingkhang bad kan nym don ka jingktah.
Agartala:  U  Pradyot Manikya Debbarma, uba dei u nongialam ba rangbah jong ka Tripura Congress, uba dang shu iehnoh ia ka kam jongu, ula kynnoh ba U  Luizinho Faleiro, General Secretary jong ka AICC, ba u don jingthmu ban pynhap lut noh ia ki nongialam ba rangbah jong ka seng Congress sha ka thain shatei lam mihngi, ba kynthup ruh ia U Mukul Sangma, uba dei u myntri rangbah barim ka Meghalaya.
U Pradyot Manikya Debbarma, ula iehnoh ia ka kam jongu, kum U President jong ka PCC, ha ka 16tarik Nailur 2019, ha kaba ula pynpaw pyrthei ia ka shithi iehnoh kam jongu, kaba ula thoh sha U Luizinho Faleiro, General Secretary ka AICC, ha ka sngi hat majai.
“Shibun na ngi, ngi tip bha ia ka jingmut jongphi ban pyn pynhap ia shibun ki nongialam jong ka thain shatei lam mihngi, ba kynthup ruh ia U Mukul Sangma, myntri rangbah barim ka Jylla, na ka kam kum u nongialam jong ki MLA" ong ka shithi jong U Debbarma.
La iathuh shuh shuh, ba ia U TN Haokip, uba dei U President barim jong ka Manipur Congress, ym shym la ithuh satia, ba la weng ia u, kum U President jong ka Manipur Congress bad la leh ia katei ha ka por, ba u dang iakhih paidbah ha Jantar Mantar ban pyrshah ia ka ain  Citizenship Amendment Bill ha shwa ka elekshon Lok Sabbha.
“Phi la leh kumjuh, ha ka por ba phi weng ia U Birajit Sinha bad phi la thung ia nga, kum U President ka TPCC," ong U Debbarma.
U Debbarma, u kynnoh ba U Luizinho Faleiro, u ia sylla bad ki nongialam jong ka BJP, ban pyniaid ia ki kam jong ka seng Congress.
U Debbarma, u kynnoh ruh ba U  Luizinho Faleiro, ula pyndonkam bakla jubor ia ka pisa elekshong jong ka seng Congress ha Sikkim.
La ong ba U Bharat Basnet, uba dei U President ka Sikkim PCC, u dei uba trei hok shi katdei ia la ka jong ka kam, hynrei la iathuh ba 60 percent, na ka pisa kaba la mang ia u, ym shym la pynpoi satia ha ka por ba leit kanbas elekshon ha katei ka Jylla.
Shillong:  Ka NPP kaba ialam ia ka sorkar MDA ba la don lang ka UDP, ka la rai ban kynran dien na ka jingiakhun ha kane ka elekshon shiteng samoi na Shella kaban long ha ka 21 tarik Risaw ban wan.
Ha ka jingpyllait kyrwoh mynta ka sngi, ka NPP ka la pynbna ba ka la rai ban shu kyrshan ia ka UDP ha kane ka elekshon shiteng samoi na Shella.
“Ka jingialang ka State Executive  ka NPP Meghalaya State Unit mynta ka sngi ka la rai ban nym pynieng kyrtong ha kane ka elekshon shiteng samoi na Shella Constituency", la ong ka kyrwoh bad ka la bynrap, “Ka NPP Meghalaya State Unit kan kyrshan beit ia u bah Balajiedkupar  Synrem u kyrtong ka UDP".
Shillong:  Ka Khasi students union South khasi hills Sohra (KSU) kan sam ia ka Maitshaphrang Award ia ki samla pule ki pass bha ha ka exam SSLC  kiba ioh – 80% shaneng,ia ki HSLC -70% bad ia ki under graduate 65% shaneng bad ruh ia ki post graduate 60%shaneng.
Kumjuh ruh ka seng kan pynkup burom ia ki samla kiba la pass PhD.Kumta na kaliang ka seng ka kyrpad ia ki ba kin sngewbha ban pynpoi ia ki xerox marksheet bad artylli ki passport size ha ophis ka seng ha Saitsohpen Dongskul Sohra lane ki la ban pynpoi ha U Bah R Diengdoh,   President- 90772 68356, Bah E.Khongsya, General secretary-6009370537, E.K.Rymmai Education secretary-9862171754 bad bah M.Skhembil Assistant Education – 8794591092.
Shillong:  Ka Geological Survey of India (GSI), ha ka kyrwoh kaba ka la pynmih mynta ka sngi, ka iathuh ba ha ka 20tarik Nailur 2019, ha ka por 3.30 nohsngi, katba ki scientist jong katei ka tnat, ki dang peit bniah ia u mar poh khyndew, Bauxite ha ki bynta jong ka  Mawiawtep, kaba don hajan  Rambrai, West Khasi Hills District, Meghalaya.
Ha katei ka jingleit, ki don arngut ki saiantis, kiba kynthup ia U Sushant Layek, Sr.
Geologist bad U Suhrit Pramanik, Sr.
Geologist ha ryngkat bad U bah  B.Lyngdoh, Sr.
Surveyor ka tnat  Geological Survey of India, Northeastern Region (GSI NER) bad nangta sa uwei u draibar uba shu trei shipor bad kitei ki la shah shoh kput ha ki saw ngut ki briew, ki bym shym la ithuh satia.
Ha kane ka jingjia, la iathuh ba la thang ia kawei ka kali bad la thang ia kiwei pat ki tiar kiba don ha katei ka jaka bad la knieh ruh ia ki mobile phone jong kitei ki nongtrei.
La iathuh ba ka jingtrei ia katei ka kam, ka dei hadien ka jingmynjur jong U Syiem bad ka shnong na katei ka jaka bad kaba la mynjur ruh da ki bor District.
Hadien katei ka jingjia, la kit ia ki ophisar kiba mynsaw ha ryngkat ka jing ia trei lang ki bor pulit bad ki bor shnong ruh bad la ai jing ujor ruh halor katei ka jingjia.
La iathuh ba kitei ki ophisar, ki mynsaw na ki bynta jong ka khlieh, ka kti bad ki kjat bad kumta la rah noh mar mar ba kin shah sumar sha Woodland Hospital, ha Shillong.
La ong ba ka GSI, ka ju wad jingtip halor ka jingdon ki mar poh khyndew lait noh U Uranium bad kiwei de ki mar kiba long  radioactive bad kam ju don bynta ban tih ia ki mar poh khyndew.
Ka kyrwoh, ba la phah da U Public Relations Officer jong ka GSI North Eastern Region, ka ong shuh shuh ba katei ka jingjia, ka buh ia ka jingkylli halor ka jingshngain ki briew jongka, kiba trei sha madan bad ka GSI, ka dawa ba dei ban kem mardor ia kitei ki riew runar bad la iathuh ruh ba ia mynta la sangeh noh ia ka jingtrei ha katei ka thain.
Shillong:  U Rakesh Sinha u MP ka BJP ha Rajya Sabha u la ong ba ka donkam ban pynneh bad ban pynkhlain ia ka jinglong kyrpang ka jaitbynriew hapdeng ka jingwan hiar thma ki juk stad mynta.
Haba kren sha ki lad pathai khubor mynta ka sngi, u Rakesh u la ong ba u la kyntu ia u Vice Chancellor ka NEHU ba kin pynmih ia kawei ka tnad kaba iadei bad ka kolshor jong ka jylla Meghalaya, shi bynta ban wad bniah ia ka jingriew spah jong ka kolshor ha ka jylla.
U la ong ka juk stad kam dei ban pyntroin ia ki jinglong ka spah tynrai bad ka sorkar haba ka pyntreikam ia ka tiar technology, ka dei ruh ban pynneh ia ka jinglong jingleh tynrai.
U Rakesh u dei u MP uba la kren ha parliament ban pynneh bad ithuh da ka UNO ia ka sur rwai ba ju leh da ki briew kum ka shnong Kongthong bad kiwei kiba don ha katei ka thain.
U la wan jngoh ia ka Kongthong ha kane ka sngi ban iakynduh ruh ia ki paidbah bad ban wad jingtip ia kane ka sur jingrwai, kaba iasyriem kum ha North Turkey.
Lah ban kdew ba ym tang ka Kongthong hynrei ki don bun tylli ki shnong ha ka thain ka them wahrew kiba la ju pyndonkam da ka sur jingrwai ban khot iano iano bad kane ka dei kaba la leh da ki longshwa manshwa la slem bah kulong kumah.
Khana babtengHa ba la saw ka bneng joit ka khie noh na jingthiah bad ka mih shabar ban bam lyer pyngngad.
Katba ka nang peit ia ka mariang ka sur bad ka dur u Bah Deng ka la wan shat ha ki tyndong shkor bad ha ka rngai jingpyrkhat jong ka Kongthei.
Ha la ka jingdom bym nang batai shuh, hadien ba la dep dihsha ka la leit mih sha iing ka Lanosha.
Ka Lanosha marsien iohi ia ka Kongthei ka la dap da ka jingsheptieng namar ka la sngewthuh lypa ia ka jingktah ka jingsngew jong ka shaphang kata ka jingiadei jong ka bad u Bah Deng.
“O I Kongthei phi wan shane mo….
" La kren nyngkong ka Lano“Hooid kein dang step dang step la wan shang mo…"la phai ktien ka Kongthei“Biang kein phi ba khie step te….
Ym kum nga.
Nga te ban mynstep lei ngam ju ioh mih namar hap durut ha ka kam…"  La ban ktien sa ka LanoshaKa Lanosha ka la shong hangta ha baranda bad u shang kwai ban ia bam bad ka Kongthei.
Ka Kongthei ka ba la dap miar da ka jingatnud ia ka Lano ka la sdang ban tohkit hangta ia ka jingiadei jong ka bad u Bah Deng“Pha pleng pha arsap bha….
Don ba iathuh ba u Bah Deng u ju wan shane dei ne em…?" La kylli ka KongtheiKa Lanosha ka la kem sheptieng ban kren hynrei namar ba ka Kongthei ka peit beit sha ka dur khmat jong ka, ka la ong pynstet“Mano ba iathuh iaphi….
?" Ka ruh ka ap lem“Ki para marjan jong ngi hi kiba iohi ia kata… Tang ba nga shu kwah ban tip shai na pha kein…" La ong ka Kongthei“Ban man ka por te ym dei teng teng te I wan hi….
" La jubab ka Lanosha“Kumno pat ha iing jong nga um ju wan rung….
Pha don jingiadei ne bad u…" La buh jingkylli biang ka Kongthei“Ia kata te Kongthei ka shong ha I kein….
Kumno ngan tip bad ong ma nga.
Ka rung ka mih ka shong ha ka mon lait luid jong u briew kein…" La jubab ka Lanosha“Em em ka ba nga kwah ban shai ka long pha la don ka jingiadei samla ne bad u….
" Ka Kongthei ka la kylli da ka jingdom.
Ka Lanosha ruh watla ka la I sheptieng ia ka jingdom jong ka Kongthei hynrei ka jubab beit“Kata ruh Kongthei ka shong eh ha ka mon lait luid jong u briew ma phi ma nga ngim don hok eiei ban ong kum ki Kynthei….
" La jubab sian ka Lanosha“Mynta nga la sngewthuh pleng pha la don jingieid bad u.
Tangba pha leh arsap na nga….
" La kynnoh ka KongtheiHangta ka Lanosha ruh ka la sdang kiew khluit tar.
“Long balei ban kynnoh arsap ia kiwei.
pha te ba shisap mo….
" La phai ktien sa ka LanoshaHangta la mih ka jingiania hapdeng jong ki.
Ka Kongthei ka la iam rangbah hangta bad ka tim artat ia ka Lanosha.
Ha mar kata ka por la wan mih noh ka Kmie jong ka bad pyrshang ban pynjai jai ia ki.
Hangta ruh ka kmie jong ka Lanosha ka la sdang ban tohkit ia ka jingiadei jong ki baroh ar ngut bad uta u Bah Deng….
Khana ba btengKatba nang iaid ki sngi ka jingiadei u Bah Deng bad ka Lanosha ka la nang shai bad paw pyrthei.
Ka jingwan sah miet u Bah Deng ka la sdang pur khana hangne hangtai.
Ka Kong Mon ka ba iohi ia ka jingwan iaid lynti jong u riew phylla dang step  ka la poi iathuhkhana ha tyndong shkor jong ka Kongthei Daplin ha kawei ka sngi.
“Balei phi ong kong…?" La kylli pynstet ka Kongthei“Don uwei u briew te pha uba wan iaid lynti nangne dang step I kumba u mih na iing ka Kmie ka Lanosha…" La iathuh bniah ka Kong MonKa Kongthei ka la kohnguh khlieh namar ka la sngewthuh ba la dei beit u Bah Deng.
“U briew ba kumno hato batai ne ka met ka phad jong u….
" La kyrpad ka Kongthei ia ka Kong MonKa Kong Mon ka la batai kumba ka iohi.
Hangta hi ka Kongthei ka shu ong kyndit“O nga la sngewthuh ba nga ruh nga ithuh ia uta u  briew…" La ong ka KongtheiKa kong Mon ka sngap noh ia kaei ba ka Kongthei ka iathuh.
Hadien ba la dep iakren bad ka Kong Mon, kham shiphang ar phang ka mih noh nangta bad wut ka leit beit beit sha la iing.
Ka Kongthei Daplin ka la sngewthuh mynta ba u Bah Deng pleng u la iashong bad ka Lanosha.
Ha la mynsiem ka la dap da ka jingbitar lep ia ka Lanosha.
" Ka arsap pleng …" La kren wei briew ka Kongthei“Ngan leit sei beit na iing…" Ka Kongthei ka la wan dem pyllup ha jingthiah bad ka iam jam eh.
Hadien ba la shlei miar ka jingbitar ka mih na la iing bad ka la thmu hi thiaw ban leit sha iing ka Lanosha hynrei ynda ka poi ha phyllaw ka hab wan phai biang noh namar la wan iing ka para jong ka.
Kumta ka la   pynjai jai noh ia lade shipor.
Ha kata ka miet ka Kongthei kam nang iohthiah ioh dem shuh.
Ka mynsiem jong ka, ka la dom hi thiaw ia ka Lanosha ba ka la shukor ia ka.
Katba ka nang pyrkhat shaphang u Bah Deng katta ka dohnud jong ka , ka la nang pait.
Ka miet baroh kawei ka la pynjaw ummat ia ka Kongthei khlem ai thiah ai dem shuh.
Khana babtengMarsien ioh ia ka phun ka Lanosha ka la iathuh lut khoit ia u Bah Deng shaphang baroh ka ba ka Kongthei Daplin I wan kren ha iing jong ka.
“Kam lei lei phi Lano ….
" La ong u Bah Deng bad ka rkhie“Ni nga te nga thait ba ka wan ka briew kumto sngew kumba ka shu wan kren dait kumno re…" La phai ktien ka Lano“Em phi sngap beit ….
Kumto hi ju long shisien bym ioh ia kaei ba thmu phi wat khuslai kan sa poi hi ka por ba ki to baroh kin jah lut.
" la pyntngen u Bah DengU Bah Deng u sngewthuh ba ka Daplin ka la mon eh shisha ia U.Hynrei na ka liang jong u pat haduh ban poi sha uta u pud um don jingmut eiei ruh em bad ka Kongthei Daplin.
Hadien ba la ngiah kren ka Lanosha u Bah Deng u shu ong“Ap ynda ngan wan sah miet noh ha iing jong phi hangta ka Kongthei kan sa shai kdar…"La ong u Bah DengKa Lano ruh ka la pyrkhat kumno ban ong, hynrei namar ba ka la sngew jan bha ka ong kynsan“Wan noh kein mynta ruh…" Ka sngap jak“Shisha phi shah ngan wan….
" La ban ktien sa u Bah Deng“Balei…" La ong ka LanoKane ka jing iakren biria ka la ktah ia ka jingsngew jong ki baroh ar ngut.
U Bah Deng ha kata ka sngi u la kynmaw sah ia ka jingkhot jong ka.
Lano “Wan noh mynta ruh…".
Kane ka la ktik jur ha ka mynsiem bad jingmut jingpyrkhat jong u.
Kumta ha kata ka sngi hadien ba la wai trei u leit shisha sha iing ka Lanosha.
Haba la shongkai bad ka u la kylli shai ia ka jingong jong ka ban sah miet ha kata ka sngi.
Na ka liang ka Lanosha ruh namar ba ka la ieid eh shisha ia u ka la ong beit hooid.
“Bah Deng la da phi kwah ban sah ruh biang sah noh mynta.
" la ong ka Lano“Ym mai I Mei I Pa.
"buh jingkylli u Bah Deng“Ym lei lei ngan sa pyn sngewthuh hi ma nga" la phai ktien ka LanoKumta u Bah Deng ha kata ka miet u la sah shisha ha iing ka Lanosha.
Khana babtengKumta hi iwei na ki para ka Lanosha I wan ban ai sha ia ki“Dih noh shuwa ka sha….
" La ong ka Lano“Ade ka jingkloi ha ba nga dang shu dep dih kumto hi na iing ka Kongthei.
" la phai ktien u Bah Deng“To phi dih beit seh… Ha ba la dep theh te…" La ban ktien ka LanoKumta ki ia dihsha noh hangta baroh ar ngut bad  ka iathuh khana artat ia kane ka tai.
Ka Lanosha ka la phah shet ja artat ia  u Bah Deng ha la ka para.
Kylleng saw dong ka pyrthei ki poi ban iathuh khana baroh ar ngut hi.
Ha ba la dei ka por ban bamja noh la wan kai lang sa u kpa ka Lanosha hangta.
Katba ka Lanosha pat ka nang leit pynkhreh ja noh na ka bynta baroh lang.
Hadien ba la dep bam ka por ruh ka la miet u Bah Deng u sa leit noh sha la iing.
Ha ka step babud ka Kongthei Daplin ka la wan kai ha iing ka Lanosha.
“Ade I Kongthei phi wan kai…" La kren ka Lanosha“Hooid kein…Phi la khie slem.
"  La kylli pat ka Kongthei“Hooid la slem Kongthei …" La jubab ka Lanosha bad ka shong ban pynsong kwai ia ka.
Hangta hi ka Kongthei ka sdang ban iathuhkhana shaphang ka jingwan kai u Bah Deng.
“To u briew u shong kai slem hangne bad pha…" La kylli ka Kongthei“Lah kham slem hi…" Jubab ka Lanosha“Ha nga pat u shu rung shiphang u mih noh…" La pynpaw ka KongtheiKa Lanosha ka la sheptieng eh ioh ba ka Kongthei kan kylli shaphang ka jingiadei jong ki.
Hynrei ka Kongthei ka la shu ong“Lah sngewthuh hi shisien ba shong kai slem te mo… " Ka shu rkhie nohKa Lanosha ba kam kwah ban ia pynjrong nia shaphang kata ka la pynphai noh sha kawei pat ka phang kren.
Kumta ka Kongthei ruh ka hab bud lang noh sha kata ka phang ka ba ka Lanosha ka ialam.
Hadien ba ka Kongthei ka la leit ka Lanosha ka la phone sha u Bah Deng ban iathuh ha u ia kata ka ba jia bad ka jingwan jong ka Kongthei ha iing.
Khana babtengU Bahdeng hadien ba u tip shai ia kata u la sdang ban sheptieng ban dang iakynduh bad ka Kongthei Daplin.
Ki sngi ki bnai ki iaid, hadien ba ym sngew lah buh rieh shuh u Bah Deng u la pyni khnang noh ha ka ba shai ban ithuh ka Kongthei ia ka jingiadei jong u bad ka Lanosha.
Ha kawei ka sngi hadien ba la wai trei u la leit kai khnang noh sha ing jong ka Lanosha.
Hynrei shuwa ban leit sha iing ka Lano u leit rung ha iing ka Kongthei“Hoi Kongthei ….
" La pyrta u Bah Deng naduh na jngai“Ade I Bah ….
? La mih ka Kongthei ban kren“Rung rung ….
Ale…" Ka la khotU Bah Deng u la rung bad u la shong bhek ha shuki…“Kumno phi long Kongthei …" La kylli u Bah Deng“Kumne hi nga biang nga khlain…" La jubab ka KongtheiKa Kongthei toi ka la kmen shibun eh ba u Bah Deng u la wan rung ha iing jong ka.
Hynrei ka kwah ban tip shai shano bad nangno u wan.
“Phi dang shu wan beit na iing ne jingtrei.
? La buh jingkylli ka Kongthei“Nga wan na jingtrei phi…" La phai ktien u Bah DengKa Kongthei kam nud kylli eiei shuh bad ka shu leit shim ka shang kwai ban ai kwai ia u.
“Phim leit jingleit toi mo….
" La bteng hi u Bah Deng“Hooid kein phi… Nga don ha iing….
" La jubab ka LanoKumta hi u Bah Deng u iathuh hi noh ia la ka jingthmu“Nga mut ban leit sha iing I Lanosha phi Kongthei…" U la ong“O phi mut ban leit hangtei …" La pynbud ktien lem ka Kongthei“Hooid kein phi.
"  u ongKumta hi ka Kongthei ka la sngewthuh noh ba ka la don kaei re ka ei ha u Bah Deng bad ka Lanosha.
“Phin dang leit katta ka miet… "   Ka la ong biang“Ym lei lei kan miet leh aiu dang katta…" La phai ktien pat u Bah DengKumta hi ka Kongthei ka la shu iathuh khana noh sha wei sha ar.
Bad hadien katto katne por ka shet sha ba un dih.
Hadien katto katne por  ba la dep dihsha u Bah Deng ruh u mih noh nangta namar ba  la kem dum artat ka bneng.
Bran u pynbeit la ki kjat sha iing ka Lanosha kaba la ap dngong ia u.
“Ade Lano phi biang ong…" U la kylli ia ka“Hooid nga biang … Phi pat …?" Ka la kylli lemHa ba la kham jah thait u Bah Deng u la iathuh ia ka sa shaphang ka jingwan kai na iing ka Kongthei.
“Phi la iathuh ia I Kongthei ba phi wan shane…" La kylli pynstet noh ka Lanosha“Hooid nga la iathuh ….
Nga la pyrkhat ban leh khnang ban pynithuh ia I sha phang ka jingiadei bad phi kein…" La phai ktien u Bah Deng“Phi ong kumta … Synei Kongthei bapli ka mut I la sngewsih kein tharai…"  La ong pat ka Lano“Mat dep seh namar nga la sheptieng eh ioh kan leh jubor te kumba phi iathuh…" La jubab u Bah Deng.
Khana babtengKatba ki dang ia dih sha hangta ka Kongthei ka pynpaw ia la ka jingsngew ha ka ba iadei bad ka jingim jong ka.
“Lano mynta te nga da sngew long marwei shisha namar ngam ioh paralok ki ba iajan ha ka jingim.
Toi nga la da khmihlynti bha ia uto u Bah Malki hynrei shisien peit I kumba um da don jingkhih mynsiem eiei katto nga la pyrshang ban leh jan leh juh ia u…" Ka Kongthei ka peit artat sha ka Lanosha katba ka Lanosha ka shu sngap jar jar.
Hangta ka Kongthei ka bteng biang“Mynta hi ba nga da sngew iajan eh dei beit hi tang bad phi….
Ne phi sngew kumno Lano…" La buh jingkylli ka KongtheiKa Lanosha ha la mynsiem ka sngew lung namar la ka paralok.
Ka sngewthuh ba pleng ka Kongthei ka la da mon shisha ia u Bah Deng.
Ka la sngew eh hi taw ha la mynsiem namar  ba ka jingjia ha ka jingim jong ka mynta ka la iatyngkhuh bad kane ka paralok ka ba iajan eh.
Hynrei watla katta ruh kam banse ban shu ai ka ktien pyntngen ia la ka paralok“Kongthei U Blei Uba tip ia ka jingim jong ngi namar dei ma u uba ai bad uba thaw.
Tang kane kawei ka ba nga kwah ban ong iaphi bad kata ka long ap ia ka por ….
Ka por jongphi bad nga dang jrong bha ba ngin dang dei ban im ha kane ka pyrthei lada shu khein na ka rta briew…" La kren rangbah ka Lanosha“Hooid nga sngewthuh eh ia kata hynrei ….
Ka eh than ban pyrkhat kum manga kaba long kumne…" Ka Kongthei ka pynphai ktienKatba ki dang iatai nia kumne katta ka mynsiem iatip lem ka la trei hapoh ka Lanosha ban pyrkhat haduh katno kan ktah ia ka paralok lada kan tip shai ia ka jingiadei jong ka bad u Bah Malki uba ka Kongthei ka la khmih lynti.
“Em phi Kongthei wat duh jingkyrmen namar u Blei haba u thaw bynriew iangi hangne ha pyrthei, nga hi nga ngeit ba u la pynkhreh ia ki jingdonkam jong ngi kat ha ka mon jong U"  La phai ktien biang ka Lanosha“To donbok lang ban long kumta mo…" La mynjur ka KongtheiHadien ka jingiashong kai dihsha hangta ka ba la neh shiteng kynta tam eiei , ki sa ia mih noh nangta… Marsien mih nangta beit beit ki ia leit sha la iing.
Haba la poi ha iing ka Lanosha ka la pyrshang ban phone sha u Bah Deng bad ka sdang ban iathuh ha u shaphang kata ka jingiakren bad ka Kongthei Daplin.
“Ani phi ong haduh katta bapli nga la sngew synei pynban mo.
Dei ba I sa wan jan man ka por sha ophis jong nga….
" La iathuh u Bahdeng“Te nga sngew synei phi Bah Deng….
Imat haduh mynta im pat tip ia kane ka jingiadei jong ngi….
" La ban ktien sa ka Lanosha“Lano lada in tip I Kongthei nga sngewthuh iaphi in sa shun noh hi… Phin leh kumno …?" La buh jingkylli u Bah Deng“Nga te ngan iathuh beit ba phi tyrwa hi ma phi….
" La phai ktien ka Lano bad ka rkhie artat“Ka dei mo… Te nga sngew sheptieng pynban phi ban ia jan bad I Kongthei ioh in batbor ….
" La biria sa u Bah Deng.
Hadien katto katne por ki sa ia pynkut noh bad ka Lanosha ruh ka khreh ban trei noh la ka kam.
Khana babtengKa Lanosha ka la trei smat wut wut ki kam ban ioh leit synran ia la ka paralok.
“Mei nga te ngan leit iew shiphang mynta ka sngi.
"   la iathuh ka Lanosha ha la ka Kmie“Badno khun ….
"  La kylli ka Kmie“Bad I Kongthei Daplin …" La iathuh ka khun“Ka biang khun sa pyn siew ruh katto katne ha iing …" La ong ka Kmie“Hooid to Mei…" La kohnguh ka KhunKumta hi hadien ba la dep lut ki kam ki jam ka bamja step noh bad ka sa khreh ban mih noh.
" O Kongthei ia noh ngin leit noh….
" La khot ka Lanosha naduh lynti shuwa ban rung ha phyllaw iing ka Kongthei“Ade Lano phi kloi bha du.
ale ale rung ha iing nga dang khreh…" La khot ka KongtheiKa Lanosha ka rung ha iing ban ap ia ka Kongthei ka ba dang khreh.
“Nga pat nga la mih kyrkieh na iing nga pyrkhat ioh phi la ap namar nga ong shu ap ha iing ngan sa wan khot ma nga….
" La pynpaw ka Lanosha“Ka biang kein nga ruh la dep hi… Ap ngin ia mih noh.
"  la phai ktien pat ka Kongthei bad ka leh khohreh ban ioh mih noh.
Ka Kongthei ka la da leh stai bha khrek ia lade.
Katba ka Lanosha pat ka leit beit da ka jain phong iing bad ka kyrshan shiliang.
“Phi te Kongthei I kyntiak bha mynta ka sngi… Phi la da leh stai bha…" La ong ka Lanosha“Hap leh stai hi ong dang dei ka por ….
Ban leit iakynduh bad I Bah te.
"  la pynpaw ka Kongthei“O phi mut ban leit iakynduh bad I Bah Malki ne….
" La buh jingkylli biang ka Lanosha“Hooid kein ta ka daw nga sa iawer bad pha te ei…" La jubab ka Kongthei“Ban tip kumta te Kongthei ngam wan ba phin ioh iakren laitluid ia kiei kiei…" La phai ktien ka LanoshaKa Lanosha ka la sngew lyngngoh kumno u Bah Deng un leh kumta.
Ha la marwei ka la pyrkhat sniew“Imat u iaid bad ka Kongthei ruh…"  Ka la kylli ha la dohnud.
“Kongthei phi la ia phun lypa ne…" Ka la leh myn kylli biang“Hooid kein ….
Ar baje eiei ngin iakynduh hadien ba ngi la dep siew na iew.
" La jubab ka KongtheiKa Lanosha ka la nang suba sniew jur ia u Bah Deng lehse u la iapbiej sa bad ka Kongthei ruh… Hynrei watla katta ruh ka shu sngap la ka sngap namar ka la kum wan kam sngew dei ban shu phet jyndat nangta.
Hadien ba ki la poi ha iew   ka Lanosha ka sdang ban leit it ia ki tiar ba la phah ka kmie.
Kumjuh ka Kongthei bad haba la ioh lut baroh ki sa khreh ban wan mih noh sha surok.
“Ia noh Lano ngin ap hangtei tharai I Bah I la jan dei wan Katta…" La ong ka Kongthei“Phi iakut hangne… ?" La kylli pat ka Lanosha“Shu ap beit seh… U la jan wan hi tharai….
" La phai ktien ka KongtheiKa Lanosha ka la shu kohnguh biej.
Ki ap la kham slem hangta hynrei um wan.
“Kumno Kongthei katta ruh im wan… Mynne phi ong ba phi la ia phun ar baje.
" la kylli ka Lanosha“Ngan phun shano pha shu ap ew kein ioh lehse un wan iaid lynti nangne… Nga kwah te phi ban iakynduh ia uto u Bah ….
" La phai ktien ka KongtheiKa Lanosha ka sngewthuh ba pleng ka Kongthei ka la shu jler.
“Nga te Kongthei ngam sngew iahap ban shu ap kumne khlem da iakut.
Ka long biej phi.
"  la pynpaw ka LanoshaKa Kongthei ka la shu sngap shiphang.
hadien kata ka ong“To ai jingmut Lanosha ngin leh kumno….
"“Ban ha nga te Kongthei nga sngew dei ba ngin ia leit noh nangne….
Ianoh ngan ai sha ma nga iaphi hangtei.
" la phai ktien ka Lanosha bad ka kam noh artat la ki kjat ban ialam sha ka ta ka dukan sha ba ka kdew.
Kumta ka Kongthei kam banse ban bud thiaw sha ka ba ialam ka Lanosha.
Shillong: NPP leader Mr.Prestone Tynsong said that there was no prior agreement that the chairman should be from the UDP but when the government was formed, Dr.Donkupar Roy, one of the senior leader expressed his willingness to serve as the Speakar of the State Assembly and most of his friends from the MDA were glad since he was one of the senior member.
“When the MDA was formed, sir Donkupar Roy,  said that he would be most willing to serve as the Speaker and all of us from the MDA were glad that Mr.Donkupar Roy would be taking the position since he was one of the senior.
" Mr.Prestone stated.
Further he said that there was no prior agreement as such,  though the UDP has the right to claim.
When asked about UDP’s claim for the position, Mr.Prestone said that it doesn’t matter who takes over the position but it is necessary that the MDA conducts a proper meeting for decision making.
Till date, nothing can be said about this matter because it will only be discussed when all the members of the MDA come together as a team for decision making and this does include the NPP, UDP, PDF, HSPDP, NCP and the independent MLA’s.
At the same time, Mr.Prestone refused to comment about the coming election in Shella and simply said that the party as a whole will see to it.
Da ngam bakla Rupang kadei ka kotkhubor khasi?? Balei pat kane “There was no prior agreement that the speaker should be from the UDP: Tynsong".
Disappointed.
Khana babtengKa Kongthei ka la sdang ban kylli haka Lanosha“Mynta ka sngi phin leit shano Lano….
Phi long ngin leit jingleit noh bad nga….
".
Ka Kongthei ka peit de sha ka paralok baieid eh jong ka kumno kan jubab.
“Mynta ka sngi te Kongthei ngan don ha iing.
Namar nga shah kam ha iing…" La jubab ka LanoshaKa Kongthei ka jew slew ka mynsiem bad ka la pyrshang ban pynbor iaka.
Hynrei kam lah namar ka Lanosha ka la ai ki daw ki babiang.
Kumta ka la hap ban shu sngap noh.
Hadien shi phang por ba ia shongkai hangta ka Kongthei ka mih noh nangta.
Ka Lanosha ka la sdang ban leh sian katta katta ha ka jingiadei bad ka Kongthei.
Ha ka jing tyllun jong ka por ka jingiajan u Bah Malki bad ka Lanosha ka la nang paw nang paw namar ka jingwan kai khah khah jong u ha iing jong ka.
Ka khana ka la pur hapdeng kita ki para marjan mar pa.
Kane ka khana ka la poi ruh ha tyndong shkor jong ka Kongthei Daplin.
Ka jing iohsngew ia kata ka khubor ka la pynkyndit ia ka Kongthei Daplin namar ba kat ka jingia ieid iajan jong ka bad Lanosha kumjuh bad u Bah Malki hynrei kam tip eiei shaphang kata.
Marsien tip ia kata ka khubor ka Kongthei Daplin ka la sngew diaw hi ngak ia ka jinglong ar sap jong ka Lanosha.
Ha kata ka miet ka la pyrkhat kumno kan leh.
“Pleng ka jing shukor kat ka jing shukor ka shong ha dohnud ka Lanosha…" Ka Kongthei ka la kren marwei marwei.
Hynrei kat ba ka dang puson ia kane ka la kylla jingmut ban tynjuh ia ka ha ka sngi babud.
Ha ka sngi babud ka ba dei ruh ka sngi iew dang step ka Kongthei Daplin ka la leit ha iing jong ka Lanosha ban ia wer leit iew kumba ju leit.
Marsien rung ka Kongthei ha iing ka Lanosha ka la sdang ban suba sniew ha la mynsiem.
Hynrei ka pynpalei la ka mynsiem bad pdiang burom ia ka kumba ju long hi.
Hangta ki ia bam kwai bad dihsha ruh.
Katba dang ia shongkai kumta ka Kongthei ka la wer biang ia ka Lanosha ban ia leit sha iew.
“Phi lait Lano ngin ia leit iew nga don kam thied jingthied te ei ia lade ngam sngew nang ban leit marwei…" La ong ka KongtheiKa Lanosha ka la sngap shiphang bad jubab“Long hi kongthei mynta te… Nga lait.
" la jubab ka Lanosha“To ngin ia leit noh dang kham kloi mo…" La ban ktien biang ka Kongthei“Biang Kongthei ap beit phi ha iing ngan sa wan hi ma nga nangto …" La phai ktien suk mynsiem ka LanoshaKa Kongthei ka la sngew kmen ka mynsiem haba ka Lanosha ka la kohnguh.
Kumta hadien katto katne por ka mih noh nangta….
Kong Linda KongwangKa aiom lyiur ka dei ka aiom, ha kaba ngi lah ban leh kmen shabar na la iing, ban phong ia ki jain pyngngad bad ban jngi ha ki um ki wah.
Hynrei ka jing khluit bad jingshit jong ka sngi ka lah ban pynsniew noh ia ka sniehdoh ba itynnad jongphi.
Ka jing kylla jongka suinbneng ka pyn long ia ka sniehdoh jongphi ban tyrkhong bad sti noh bad ka ialam sha ka jing shah set noh ki thliew snieh haki umsyep, ki pui pui bad ki jaboh balang haka met jongphi.
Namarkata phi dei ban sumar bha ban ioh ia ka sniehdoh kaba bha bad shai.
Ban ioh ia ka sniehdoh kaba bha, ka dei kaei kaei kaba ngi kwah ban ioh ha baroh ki saw aiom.
Ka  jingdon ia ka sniehdoh kaba bha kan pyn kmen bad pynheh mynsiem shibun ha baroh ki liang.
Lada phi don ia ka sniehdoh kaba tyrkhong ne bym itynnad ban peit, ka jing sumar hi ha iing kan dei kaba bha tam.
Kane ka jing thoh ka pyni kumno phin sumar hi ha iing ban ioh iaka sniehdoh kaba bha bad shai khamtam hakine ki por lyiur.
Katto katne ki mat ba lah ban sumar hi ha iing:-Leh kumno lada mih niang moong ka dur khmat.
Da U Bah Philip MarweinBan pynkhuid ia ka sor Shillong kam long  kaba eh lada ngi leh khuid iala ka jong  ka iing, iala ki kyrpong, ki phyllaw, ki nala bad iala ki jong ki kyntoit bad ki shnong lajong- kawei pa kawei ka tnum iing hala ka jong ka jong.
Ka Kotkhubor, The Shillong Times, ka rakhe ia ka jingdap 75 snem jong ka, shisnem lynter mynta ka snem da kaba wer ia ki paidbah jong ka jylla, khamtam ia ki nongshongshnong jong ka sor Shillong, ban ri khuid ia ka mariang bad khamtam ban ri khuid ia ka Sor Shillong.
Ka la sdang ia ka jingrakhe da kaba pynkhuid ia ka UMKALIAR kaba long tang shi bynta barit jong ka Wahumkhrah.
Ngi ngeit skhem ba kane ka Kotkhubor kan ym pynkhuid tang ia ka Umkaliar hynrei kan pynkhuid ia baroh shi lynter jong ka Wahumkhrah bad jong ka Wah Umshyrpi kynthup ia ki tnat ia ki tnat jong ki, da kaba sdang naduh ki tyllong jong ki.
Shuh shuh ngi ngeit skhem ba kane ka jingpynkhuid kan ym dei tang ha ka shisngi hynrei dei ban leh khah khah khnang ban iohi ia ki soh jong ka jinglehkhuid wah.
Hooid ngim khmih lynti ba tang kane ka Kotkhubor ka lah ban leh ia kane ka kam bah kam san hynrei da ka jingiatreilang jong kiwei ki kotkhubor bad jong ki paidbah lah ban kham khuid kine ki wah.
Ka sor Shillong mynta kam dei shuh ka sor Shillong kaba 100 snem mynshuwa.
Mynta, ka jingbunbriew ha kane ka sor ka la kynjoh kumba 5 lakh tam ha ka area kaba rit.
Ka jaboh jabain ka tuid lut sha ki wah bad ki wahduid jong ka sor.
Ki wah kiba kongsan khlem pep ki dei ka Wahumkhrah bad ka Umshyrpi bad ki tnat jong ki, hynrei ki don sa ka wah Umshing kaba ha Mawlai.
Kato ruh ka dei ka wah kaba kongsan bha namarba ka Mawlai ruh ka dei ka shi bynta kaba heh tam jong ka sor Shillong.
Ka long ka jingshisha ba lada la lehkhuid naduh na ki thliew iing haduh ki phyllaw bad ki nala, ki tyllong bad ki tnat wah haduh ki wah kin long kiba khuid.
Mynta, nangno ka mih ka jaboh jabain, ki nuit ki nier, ki jain jot, ki jakhlia jakhlaid bad ki plastik jong ka sor Shillong? Hato ym dei na ki iing ki sem bad na ki phyllaw ki nala jong ki briew bad ki mih ruh na ki dukan, ki karkhana, ki jaka treikam, ki iew ki hat bad ki station kali bad na ki surok.
Ha Shillong hi ki jaka kiba kham pynmih shibun ka jaboh jabain, ka jakhlia jakhlait, ki plastik, ki jain jot nep jot, ki nuit ki nier (Garbage) hi ka dei na Iewduh, Iewmawlong, Motphran, Anjalee, Khlieh iewduh,.
Jhalupara, Jeep Stand, Police Bazar, Iew Polo, Iew Laitumkhrah, Iew Rynjah, Iew laban, Datbaki(Mawlai) bad kiwei kiwei.
Lada la lum bad pynlang shi jaka bad la bret ia ka jaboh jabain baroh sha marten ka sor jong ngi kan jin da la lait na ki jaboh bad ki jakhlia.
Kaba donkam hi ka long ka jingiatreilang bad ka jingsngewthuh jingmut.
Ha ka jingshisha baroh ki sngewthuh ia ka jingkordor ban lehkhuid bad baroh ki sngewthuh ruh ia ka kamram ban lehkhuid hynrei ka jingeh ka long ba kim ngim treh ban lehkhuid bad kam don ka jingiatreilang.
Kumta ka jingkyrpad ia baroh khoit kiba shong ha sor Shillong, khap sor ruh ka long to ngin ia ri khuid ia ka sor lajong.
Ka jingkyrpad ia ki nongkyndong ruh ka long to ngin leh khuid bad ri khuid iala ka iing ka sem bad iala ka shnong ka thaw.
Shillong: Mynta ka sngi, u Myntri rangbah ka jylla, u Conrad K Sangma u la plie ia ka jingtei ba thymmai ka skul Synod Higher Secondary School, Mission Compound, Shillong ba la shna na ka skhim Supporting Human Capital Development, Meghalaya lyngba ka pisa ba la bei da ka Asian Development Bank (ADB).
Ia kane ka iing skul thymmai ba la pynkha la tei ha ka jingmang pisa kaba T.3 klur tam eiei.
Haba kren ha kane sngi, u Conrad u la ong ba ka long ka jingkmen ban plie ia kane ka jingtei ka skul kaba la ai ka jingshakri kaba jrong ha ka jylla ha ka pule puthi.
U la ong ba na kane ka skhim ba la bei pisa ka ADB, ki don 62 tylli ki skul kiba la dep ban shna bad sa 65 tylli kiba dang iaid ka jingtrei shaid shaid ha kylleng ki bynta jong ka jylla.
U la ong ba namar ba kane ka skhim ka treikam bha, kane ka sorkar ba mynta ka la rai ban bteng ban pyntreikam sa ia ka bynta kaba ar.
U la ong ba kane ka skhim, ym tang ban shna ia ki iing skul hynrei la ai jingpyntbit ruh ia ki nonghikai, ia ki jingdonkam ha ki skul, bad kumjuh ka la ai jinghikai ia ki samla ha ka seng kam seng jam khnang ba kin nang ban ieng ha la kijong ki kjat.
U myntri rangbah u la ong ba ka jingroi ka longbriew manbriew ka dei kaba kongsan ha kaba ka sorkar kala rai ban iaid ha ka bynta kaba ar jong kane ka projek.
Ha kane ka sngi ka bor pyniaid ka KJP skul, ka la pynkyndit ia u myntri rangbah hadien ba u chairman ka managing committee u Pastor WC Khongwir u la pynbna ba ia mynta, ka skul kam kwah ban ai dorkhas ne mat jingdawa, hynrei ka kwah ban ai ka jingnoh synniang sha ka sorkar na ka bynta ki lanot shlei um ha Garo Hills.
Shwa ia kane, la ioh ia ka jingkren na u MLA ka thain u bah Adelbert Nongrum,  na ka MLA bad myntri sorkar barim kong Roshan Warjri.
Ha kane ka jingialang la pyniaid da u chairman ka Managing Committee ka skul u Pastor WC Khongwir, ba la don ka Principal A Phira, ki nonghikai.
La pynshong shit ia kane ka jingialang da ka jingrwai bad ka jingshad na ki khynnah skul kiba rit bad kiba la kham heh ruh kumjuh nalor ka jingrwai na ki nonghikai.
Shillong: Halor ka jingkam jong ka HNLC, ba ka pynher lama ha ki thain Jowai bad Khliehriat;  na ka liang u Myntri Rangbah ka jylla u Conrad K Sangma u la ong “Ki don ki khubor ki ba poi werwer sha nga, hynrei na ka liang ka tnad pulit ki la long ki ba peitngor  bad nga pynthikna ba ki tnad pulit ki la dep pynkhreh ba ka jylla kan shong suk shong sain  bad ka Jylla jong ngi kan rakhe ia ka sngi lait luid da ka jingshngain".
Shillong: U Bah Prestone Tynsong, Deputy Chief Minister jong ka jylla Meghalaya u la ong ba ki Kotkhubor kim dei ban shah thied ha ki Political Party, ia kane u la kren ha ka jingpyllait paidbah ia ka kotkhubor u Mawphor, ba la pynmih 16 sla bad ka jingdap 30 snem ka kot khubor Mawphor.
Haba kren kum u kongsan ha kane sngi, u Deputy Chief Minister u la ong “Korkar pdeng bad ka sorkar jylla haduh kine ki sngi ki dang shaniah ha ki kotkhubor, ym ha ki khubor Internet.
"U la ong “Ka la don ka jingkynnoh ia ki Channel ha Delhi, ba kata ka dei ka jong ka party BJP ne jong ka party Congress.
Wat ailad ban shah kynnoh kumne.
Na ka liang jong u Bah Prestone u la ai khublei ia ki nongpyniaid ia ka kotkhubor Mawphor kiba la lah ban kiew sha kane ka kyrdan.
"Ha ka jingkren jong u Bah Teinwell Dkhar CEM jong ka KHADC, u la ong  “Nga dap da ka jingsngew kmen ban tip ba ka kot khubor u Mawphor kala dap 30 snem mynta ka sngi bad kane ka jingpynmih kolor ka khring ia ki nongpule, hynrei kaei kaba kongsan ka long ka jingthoh ka ban khring ia ki briew ban sngewtynnad ban pule.
"Na ka liang jong u Bah RM Marwein, trai jong ka Kotkhubor ha ka jingkren jong u la iathuh ia ka jingiaid lynti naduh u snem 1987 ter ter haduh mynta ba ia ka jingsdang thoh khubor la sdang na ka letter press, sha ka Sheet fed, bad mynta ha kane ka juk thymmai kaba mynta ia kaba la tip kum ka CTP printing.
Ia ka jingialang la pyniaid da u Editor u Bah Deimaia Siangshai ha ka jingiadong lang jong baroh ki nongtrei kane ka kotkhubor.
Shillong:  U nongialam ka NPP u bah Prestone Tynsong u la ong ba kam don satia ka jingiateh ba ka shuki Lamphang kan leit sha ka UDP hynrei ha ka por ba thaw ia ka sorkar, u Dr Donkupar Roy uwei na ki nongialam ba kham rangbah duh, u la pynpaw ba u kloi ban shimti ia ka shuki Lamphang bad baroh ki paralok ha ka MDA ki la kmen ia kane namar ba u dei uwei na kiba kham rangbah duh.
“Ha ka por ba thaw ia ka MDA, da kaba burom ia u nongialam u Dr Donkupar Roy, u la ong ba u kloi ban shimti ia ka kam Lamphang bad ma ngi baroh ki paralok ha ka MDA, kiba iadon lang ngi sngew kmen ba u Dr Donkupar kum uwei na ki  nongialam ba la rangbah duh, yn shimti ia kane ka kam", la ong u bah Prestone.
Katkum ka jingong u bah Prestone kam don ka jingiateh ba ka shuki Lamphang kan leit sha ka UDP hynrei haba jia kum kane na ka jingkhlad u Dr Donkupar, ka UDP ka don ka hok ban dawa.
Haba kylli kaei ka jingsngew ha kaba UDP ka la pynpaw ba ka dei ka bhah jongka ia ka shuki Lamphang, u bah Prestone u la ong ba kampher eiei namar ba kano kano ka party kaba don ha kane ka MDA ruh ki lah ban kam hynrei kaba sah ka long ba ka MDA kan iashong jingialang ban rai halor kane ka kam.
U la ong ba haduh mynta ym pat lah ban ong eiei ia kane ka kam Lamphang ka iing dorbar namar ba yn sa iakren lang ha ka MDA ban iadon lang baroh ki paralok  naduh ka NPP, UDP, PDF, HSPDP, NCP bad MLA shimet.
Ha kajuh ka por, u la kyntait ruh ban kren eiei halor kaei ka nongrim ba ka NPP kan ieng ha ka elekshon shiteng samoi kaban long ha Shella ha ki bnai ban wan.
U la ong ba ka   party kan iashong ban iakren halor kane ka kam.
Nongpoh:  Kawei ka iing hapoh ka shnong Sohkyrbam Domphlang, kaba don ha ki thain Patharkhmah, ka la kylla dpei bad ingkhongkhait hadien ba baroh ki jingdon jingem hapoh jong katei ka iing, ki la kylla dpei namar ka jingpluh kaba la jia pluhiing kaba la jia hynnin ka sngi.
Katkum ka jingiathuh da ki briew jong katei ka shnong, la ong ba katei ka iing ka dei jong ka Kong Mumtilis Nongrum bad u Bah Richard Doloi bad ka katei ka jingjia ka la jia hynnin ka sngi ha ka por 12 baje ei ei mynsngi, hynrei donbok ha katei ka jingjia kam shem la wanrah ia kano kano ka jingjia kaba sngewsih ne kaba wanrah ia ka jingduhnoh ia ki mynsiem briew, hynrei ka la shu don tang ka jingjulor ha ki jingdon jingem bad ka jingduhnoh ia ki tiar iing tiar sem, kaba kynthup ia u Kba, ki tiar ki tar lem bad kiwei kiwei.
Haba iathuh halor katei ka jingjia, ki briew jong katei ka shnong, ki la iathuh ba ka daw kaba la wanrah ia katei ka jingjia, ka dei namar ka jingdkut jong u Sainar Ilektrik hapoh jong katei ka iing, namar ka jingdkut jong utei u sainar Ilektrik kaba la wanrah ia katei ka jingjia pluhiing bad kaba la pynlong ia katei ka iing ba ka pluh bad ingkhong khait.
Ki la kynnoh ruh ba ka daw kaba la pynlong ia katei ka iing ba kan pluh, ka dei namar ka jinghap jong utei u sainar ilektrik hapoh jong katei ka iing, ki la kynnoh ruh ruh ba katei baroh ka dei namar ka jingtorti pat da ka tnat MePDCL.Ki la iathuh ruh, ba halor katei ka jingjia pluhiing, ki nongshong shnong ha katei ka shnong, ki la hap ban shu peitkai bad kim lah ban iarap ei ei, namar ka dei ka thain kaba ki kali pynlip ding kim lah ban poi bad kaba la pynlong ruh ia katei ka iing ba kan ingkhong khait bad kylla dpei.
Shillong: Ka kyrwoh jong ka  HNLC mynta ka sngi, ka pyntip paidbah, ba katei ka seng, ka la dap 32 snem  bad kumta ka Seng ka sngewdei ban ai khublei ia baroh ki paradoh parasnam,ki nongiarap mon sngewbha,kiba haiing ba hasem jong ki dkhot baroh kiba dang don ha ka seng bad kiba lah khlad noh na kane ka sla khyndew.
Ka jingkha ia ka HNLC, ka long halor kajuh ka nongrim kaba u Syiem Wickliff u ieng, lah seng ruh ia ka HNLC ha u Snem 1987 shisnem shuwa ka jingkhlad noh jong une u Syiem bakhraw ha u snem 1988.
Ha ka lyngkhuh sngi kha jong ka Seng la lah ban pynieng ia 2 tylli ki lama ka HNLC ha ri pnar, kawei ha Jowai bad kawei ha Khliehriat bad la ong ba  kane ka long tang kum ka dak ban pyni baka Seng bad ka Jaidbynriew ka dangim.
Ka HNLC, ka ong ba U Syiem Wickliff u dei u Syiem uba ka Jaidbynriew kam ju kham kynmaw,  namar ba um shym lah ioh iaka jingithuh na ka Sorkar India.
Ka 15tarik Nailar ka dei ka sngi kaba lah kha ia une u Syiem bad ka dei ruh ha kane kajuh ka sngi kaba pynkha ia ka jingialeh pyrshah ri kaba iatyngkhuh syndon bad ka sngi rakhe jinglaitluid jong ka Ri India.
Dei ruh une u Syiem uba  lah bet ia u symbai jong ka mynsiem ialeh bad kumno ban ieid ia la ka jong ka Ri.
Kum shi bynta ban rakhe iaka lyngkhuh sngi kha, ia une u riewialeh ha ka 15 tarik Nailar( Wickliff Syiem Day), ka HNLC kan pyllait ia ki sopti kiba don ia ka dur bad ki kyntien phira une u Syiem.
Kino kino ki paidbah ne riewshimet kiba kwah ban ioh ia kine ki sopti ki lah ban download  ia ki dur ba yn pyllait ha Facebook bad ki lah ban phah shon hi ha ki sopti , ong ka kyrwoh na U bah  Saiñkupar Nongtraw, General secretary cum Publicity secretary, HNLC.Shillong:  Ka sorkar jylla kan plie noh ia ka surok kaba la kwah eh ki paidbah ka Mawlai Byepass ha ka 17 tarik mynta u bnai.
Ha kane ka sngi, kan plie ruh ia ka Police Outpost kaba don hajan ka NEHU ha kane kajuh ka surok.
Haba pyntip ia kane, u symbud myntri rangbah u bah Prestone Tynsong  u la iathuh ba ia kane ka surok yn plie da u myntri rangbah ka jylla u Conrad K Sangma, ha kaba yn iadon lang ki MLA bad ki MDC nalor kiwei.
Ka Mawlai bye-pass ka jngai kumba 8km bad yn shah ban iaid tang ki kali shimet kiba wan na thain Umiam bad kan dei beit shi sien iaid  ne one way.
Shillong:  Ka jingialang ka kynhun myntri mynta ka sngi ka la pynbeit pali ia ki myntri bad ki MLA ba kin leit pynher lama lai rong ka ri ha ka sngi Laitluid ka ri ha ka 15 tarik Nailar mynta u snem.
Ha Shillong yn pynher lama u Myntri Rangbah u Conrad K Sangma, katba u Symbud Myntri Rangbah u   bah Prestone Tynsong un pynher ha Nongstoin bad u Symbud Lamphang ka iing dorbar u Timothy D Shira un pynher lama ha Sohra.
Kiwei ki myntri kin leit ban pynher lama ha ki nongbah ki district, ki sub-division bad ki administrative unit.
Ia kane la pyntip da u symbud myntri rangbah u bah Prestone Tynsong.
U bah Lahkmen Rymbui yn pynher ha Tura,  ha Jowai u bah Comingone Ymbon, Nongpoh bah AL Hek, Williamnagar u Rakkkam Sangma,, Baghmara u Samlin Malngiang, Resubelpara Kyrmen Shylla,  Mawkyrwar bah Metbah Lyngdoh, Ampati bah Banteidor Lyngdoh bad ha Khliehriat bah Hamletson Dohling.
Shillong:  Ka jingialang jong ka 6 Shnong Wah Lukha Association, East Jaintia Hills District  kaba la long ha ka 3tarik Nailar 2019 ha ka Shnong Kuliang, ka la rai ban nym shah shuh ban thang Blasting (dynamite) ha Wah Lukha ha area jong ki shnong naduh Sakhri, Lum Tongseng, Sonapyrdi, Shymplong, Kuliang bad Borsora bad nym shah shuh ban pyniap pathar ia ki dohkha dohum ha Wah Lukha.
Ka Association ka la mana tyngeh ba nangne shakhmat ba lada lap ia kiba  thang Blasting (dynamite) ha Wah Lukha ha area jong ki 6 tylli ki Shnong, yn pynshitom ia ki katkum ki kyndon ain jong ka 6 Shnong Wah Lukha Association.
Ha kane ka jingialang la jied ruh ia u Bah Womsar Talang kum u President ba Thymmai jong ka Association uba long ruh u Rangbah Shnong ka Borsora bad la jied ia u Bah Puson Gympad na ka Shnong Kuliang kum u Spokesperson ka Association, ong ka kyrwoh na U bah  Daiapherbha Lamare, Secretary 6 Shnong Wah Lukha Association.
Shillong:  Ka surok naduh Rngi Shyllong, kaba mih ha Liewlong ka la sniew palat liam ha kine ki sngi.
Katei ka surok, ka dei kaba ki kali kiba bun bah, kiba leit sha Jowai, sha Nongthymmai, Madanryting, ki ju iaid thikna lem bad ki nongleit kai pyngngad sha Lum Shyllong, hynrei ka jingsniew tasam, ka la buh jingeh ia ki kali jong ki riew shimet, kiba iaid lyngba katei ka surok, kaba pyniasnoh bad ka surok Pomlakrai.
Lyngba ka jingther slap kaba jur ha kine ki khyndiat bnai ba ladep, la iohi ba ka bor jong u slap, ka la khlong lut ia ki maw surok, ia ka khyndew, ha kaba ki la mih ki thliew kiba jylliew bad kiba long ka jing mynsaw ia ka leit ka wan ki kali rit, kiba iaid na Lad Lum Shyllong ban mih sha Kseh Bilat jong ka surok bah Jowai.
Ka jingsniew than ka surok, ym tangba ka pynthut ia ka leit ka wan, lane ia ki nongshang kai pyngngad, hynrei ka long ruh ka jingdkoh kaba khraw ia ki nongrep jong ka tei ka thain, ba kin pynpoi iew ia la ki jong ki mar rep, wat la katei ka thain, ka long kaba sboh bad kaba seisoh shi katdei.
Na ka liang jong U Rupang, ula iakren bad U bah Mike Sohtun, uba dei U Rangbah Shnong ka Rngi Shyllong bad utei u rangbah ruh, ula pynpaw ia ka jingsngew diaw jongu, ia ka jingsniew tasam kane ka surok.
Ha kajuh ka por, u iathuh ba ka tnat PWD, ka la pynbiang ia ka jingkhein jingdiah, halor ka jinglut jingsep ia katei ka surok bad nagta u iathuh ba U bah Lambor Malngiang, Chairman State Planning Board, ula iathuh ba ia katei ka surok, yn bei na ka pisa, ka ban wan na World Bank bad la kumno kumno yn trei noh ha ki bnai tlang mynta u snem, lane ha ki sdang bnai jong u snem ban sa wan.
Katei ka surok, ka dei kaba jrong ar kilometre bad ka dei ka surok, kaba pyniasoh ia ki nongleit jingleit, kiba mut wan na sha ki thain Smit ban leit sha Nongstoin, Sohra, Mawkyrwat bad kylleng kylleng.
Shillong:  Ka Khasi Students Union Jaintia Hills District Unit ha ryngkat ki Seng jong ki Nongñiah Kali kamai bapher bapher hapoh Jaintia Hills, mynta ka sngi ki la leit ban ia kynduh ia ki ar ngut ki Deputy Commissioner jong ki ar district, kata East bad West Jaintia Hills Ditrict na ka bynta ban dawa nakitei ki bor pyniaid District ban tuklar ha ka jingiadei bad ka rukom treikam ki khyrdop lum pisa, kiba don ha Lumshnong , East Jaintia Hills  bad ha 7 Mer West Jaintia Hills.
Haka kyrwoh bala phah sha kitei ki ar DC, Ka Seng ka la dawa na ki bor pyniaid District ban phah sangeh khrong pisa noh ia ki khyrdop lum khajna,  na ki kali jong ki paidbah halor ka nongrim ba ka NHAI kam pat lah ban pynbiang iaki surok kiba bha, nangta wat tang u surok Four Lane ruh ym pat don, bad wat ki nala um ( side drain) ruh kim pat biang.
Ka Seng ka kyntu ruh ia ki bor pyniaid district ban pynioh ia kitei ki jingdawa ka Seng hapoh shi taiew, lym kumta na ka liang ka Seng kam banse ban leh da kawei pat ka lynti.
Shillong:  Ka sorkar myn hynnin ka sngi ka la rai ban pynjynsur ia ka kyndon ban buh dukan thoh tim na ka 300 metre sha ka  100 meter na ki jaka ba don ki jaka pule, ki jaka sumar, jaka mane blei.
Haba pyntip ia kane, u symbud myntri rangbah u bah Prestone Tynsong u la ong ba ka sorkar ka la pdiang ia ka jingtyrwa ka tnad ERTS ban ailad ia ki dukan thoh tim ban buh dukan na ki   skul, kolej, bad ki   hospital.
“Kane ka rai la pynjynsur hadien ba la bishar bniah ba ka jingbuh kyndon haduh 300 meter ka la jngai palat khamtam ha ka nongbah Shillong kaba khim bha ki jaka", la ong u bah Prestone.
U la ong ba la pynkylla ia ka kyndon 6 (1) ka Meghalaya Regulation of the Game of Arrow Shooting and the Sale of Teer Tickets Act, 2018.
U Symbud myntri rangbah u la iathuh ruh ba ka sorkar ka la ai bor halor ka pisa ka tyngka ha u Secretary ka Lokayukta katkum ka kyndon ka ain.
New Delhi:  Ka jingdie kali, ka la hiar da 18.71 percent, kaba dei ka jinghiar jong ka iew, kaba la jubor tam ha ki 19snem ba ladep, ong ka kaiphod na ka  Society of Indian Automobile Manufacturers (SIAM), kaba la pynmih mynta ka sngi.
Ka jingdie ia baroh ki kali, ba kynthup ia ki kali kamai, ki ar shaka, ka long 18,25,148 ha U Naitung mynta u snem, na kaba long 22,45,223 ha u juh u bnai jong u snem ba ladep.
Katei ka jinghiar palat ka iew die kali, ka la pynlong ia ki briew, ba kin duh kam kumba 15,000ngut ha kine ki lai bnai ba ladep, ong ka khubor.
Ka SIAM, ka lap ba ka jingdie ia ki kali kit briew, ha U Naitung mynta u snem, ka la hiar shaba palat, ka bym pat ju jia naduh U Nohprah 2000.
Ha u bnai ba ladep, la iathuh ba ka jingdie kali, ka la hiar da 35.95 percent hapoh ka Ri.
Ha kaba iadei bad ki kali kamai, ka  Maruti Suzuki India, ka pyni ba ka hiar ka jingdie jongka, da 36.71 per cent ha U Naitung ba ladep, ha ki  96,478 unit.
Ka Hyundai Motor India Ltd (HMIL), ka hiar da 10.28 per cent ha ki 39,010 units, ka Mahindra & Mahindra, ka hiar da 14.74 per cent ha ki 16,830 unit ha u bnai ba ladep.
Ha ki ar shaka, ka  Hero MotoCorp, ka hiar da 22.9 per cent drop, ha ki 5,11,374 units, ka rival Honda Motorcycle and Scooter India (HMSI), ki hiar da 10.53 per cent ha ki  4,55,036 unit.
Shillong:  Ha ka 15tarik Nailar 2019, kan don ka jing ia tem ia put, ka jing ia khawai ia bam ia dih ha jaka ieng kali ha Additional Secreteriat, ka ban sdang naduh ka por 1baje nohsngi.
Kumta la khang ia ki lai ban iaid na Raj Bhavan sha IGP, na Kachari sha IGP, hynrei kin iaid lyngba ka Lachumiere ban leit sha Barik bad yn nym shah ban rung kali na Barick sha Horse Shoe Building, Lachumiere.
Shillong:  Ka jingialang ka KHADC myn hynnin ka sngi, ka la rai ban pynbna ia ka Iewduh kum ka No Plastik Zone ne Jaka bym shah shuh ban pyndonkam plastik.
Kane ka long ban wanrah ia ka jingkhuid jingsuba ha kane ka iew kaba heh tam ha ka jylla bad kaba dei ruh ka ba donkam bha.
Haba pyntip ia kane, u Executive Member (EM) ka KHADC ba peit ia ka kam khaii, u bah Paul Lyngdoh u la iathuh ba ban pyntreikam ia kane, la rai ban pynshlur ban pyndonkam noh da ka sla ban song, ban thep tiar, ki pla kot bad ka KHADC ryngkat ka Hima Mylliem kan iatreilang ban pynbna paidbah ia ka jingtip ia ki paidbah.
“Ka jingialang ka la rai ban pynbna ia ka Iewduh kum ka No Plastik Zone ne Jaka bym shah shuh ban pyndonkam plastik’, la ong u bah Paul Lyngdoh.
U la ong biang, “Ban pyntreikam ia ka, la rai ban pynshlur ban pyndonkam da ka sla ban song, ban thep tiar, ki pla bym dei plastik, ki pla kot bad ka KHADC ryngkat ka Hima Mylliem kan iatreilang ban pynbna paidbah ia ka jingtip ia ki paidbah.
Ngi la rai ban don ka jingialap paidbah ban leh da ka Council bad ka sorkar bad ka Hima",  u la ong.
Ha kane ka jingialang la iadon lang ki nongmihkhmat na Hima Mylliem, ki ophisar na ka KHADC.U bah Paul u la iathuh ba la rai ban don ka jingialap paidbah ban leh da ka Council bad ka sorkar bad ka Hima.
U la iathuh ba kawei pat ka rai ka long ban don ka cold storage ban buh jhur, dohkha ne ki mar ba pyut bad la thung ia ka committee ban don lang ki dkhot na ka KHADC, na Hima Mylliem ban buh ne jied ia ka jaka hapoh ka Iewduh ban buh ia kane ka jingthmu.
Katkum ka jingong u bah Paul, yn pyntreikam da ki kyndon kiba tyngeh ban pynshitom ia kito kiba pyndonkam plastik wat ban weng noh ia ka trading license ruh lada lap ba ki ialeh pyrshah ia ka hukum.
U la ong ba kane ka dei tang ka jingsdang  lada lah ban pynduna ia ka jingpyndonkam plastik ha kane ka iew kaba heh duh ha ka jylla.
Nongpoh:  Khyndiat sngi, hadien ba u MLA ka Mawhati, u Dasakhitbha Lamare, u la ialam ia ki riew rangbah na ka jaid bynriew  Tiwa (Lalung) hakhmat u Myntri Rangbah u Conrad K.Sangma, myn hynnin ka sngi na ka liang ka HYC, Ribhoi District, ka la pynshai paidbah ba ka pyrshah jur halor katei ka jingdawa da utei u MLA ka Mawhati, ha kaba ki la ong ba ka HYC hi ka kwah ba ha Meghalaya hi dei tang ki Hynniewtrep bad ki Garo kiba lah ban long kum ki Trai ri trai Muluk bad kiba don hok ban ioh ia ka jingithuh kum ki riewlum ne (Schedule Tribe ) na ka sorkar jylla.
Ha ka kyrwoh kaba la phah da u Bah Hercules Suting, General Secretary ka HYC ha Ri Bhoi, ka seng ka la pynkynmaw ba naduh u snem 2014, ka la phah da ka dorkhas sha u Dr.Mukul Sangma bad mynta ruh hapoh ka jinglong Myntri Rangbah u Conrad K.Sangma, ka seng ka la dawa ba dei ban pynbeit noh ia ka Schedule Tribe order act 1950 hapoh ka jylla, hynrei lait noh tang ia ki jaid bynriew Khasi (Hynniewtrep) bad Garo.
Kumta na ka liang ka seng, ka pyrshah jur ka jingdawa da u MLA ka Mawhati ban pynrung ha ka thup riewlum ia kitei ki jaid bynriew poiwir bad shongthap na ka jaid bynriew Tiwa (Lalung).
Ka seng ka kynnoh ruh ba katei ka jingleh da utei u MLA ka Mawhati, ka dei tang ka buit ban ban skhem ka Vote Bank lajong, hynrei ka ban pynstang pat ia ki hok ka jaidbynriew Hynniewtre, kumta na ka liang ka seng ka dawa na ka sorkar jylla ba ka dei ban kyntait halor katei ka jindawa pynrung Schedule Tribe ia kitei ki Tiwa (Lalung), hynrei ki ban shim khia ban pynbeit noh ia ka ST order Act 1950.
Namarkata, ka seng ka kyntu ruh ia ka KHADC ba ka dei ban buddien ia ka resolution, kaba ki la pass ha u snem 2018, kaba la wanrah da u Adelbert nongrum ban ithuh noh tang ia ka jaidbynriew Hynniewtrep bad Garo, kum ki riewlum hapoh ka jylla Meghalaya.
Jowai:  Ha ka kyrwoh ba la phah da u President bad Secretary ka Seinraij Ialong, ma Marki Mulieh bad  u ma L.War, la ong ba kum ju long shisien shisnem ka Behdeinkhlam jong ka Raij Ialong mynta ka snem ia kane ka jinglehniam yn pynkut ha kane ka 15 tarik mynta u bnai ha Madan Aitnar, Trepyrda Ialong.
Ia ka nguhblei  ka demblei bad ka knia ka khriam ha u Blei Nongbuh Nongthaw, ha ki Syiem babuh bathaw, ha u ‘leiryngkaw jong ka Raij ka thaw ki la dep naduh kine ki sngi kiba la dep bad ha kane ka 15 tarik u Nailar ka long sa tang ka sngi pynkut ia ka jinglehniam bad noh ia ki Rotrong ha ka pung Madan Aitnar Pyrda Ialong.
Na ka liang ki Nongshong shnong jong ka Raij Ialong, ki khot ki wer ia ki khun ki ksiew jong ka Bri U Hynniewtrep u Hynniew Wasa ba kin iawan ha ka ban ia sakhilang ia kane ka sngi pynkut ia ka Behdeinkhlam jong ka Raij Ialong.
La ong ruh ba ha kane ka sngi yn iadon lang ruh u ma Sniawbhalang Dhar MLA ka Nartiang Assembly Constituency uba long ruh u Myntri sorkar ka Jylla Meghalaya bad kiwei de ki Kynrem ki Lyndan kiba la shah khot sngewbha.
Ka jinglehniam pynkut ia ka Behdein Khlam ha ka 15 tarik kan sdang naduh ka por shibaje nohsngi.
Katba ha ka 16 tarik pat kum ka dak ka jingkmen bad ka jingpynkmen ia ki Nongshong shnong jong ka Raij yn don ka jingpyniadaw Masi rong ha Madan Iadaw Masi Ialong.
Nangta la ong ruh ba ha kane ka sngi pyniadaw Masi ( Pyniatur Masi) la mana tyngeh ba ymbit ban die Kyiad lane kino kino ki jingdih kiba pynbuaid pynkut ka Kyrwoh kaba la phah da u President bad Secretary ka Sein Raij Ialong.
Shillong: Ka Lawsohtun ka la pynliem ia ka Nongkrem ha ka jingiakhun ka 1st Division kaba long mynta ka sngi.
Ka la pylliem da 2-1 kol bad ia ki kol ka Lawsohtun la thep da u J.Neihsiel 55’, R.Dkhar 59’ katba ia ka Nongkrem SC la thep da u E.Mawthoh 28’.
Lashai ka jingialehkai ka 1st division kan long hapdeng ka Mawlai SC vs Marbisu SC.Shillong: The Environment Committee of the Assembly led by Mr.SK Sunn(the MLA of Mawphlang constituency),Mr.George Lyngdoh (the MLA of Umroi constituency) and Mr.Kimfa Marbaniang (the MLA of Rambrai constituency) today announced that the committee, permits the Jawahar Navodaya Vidyalaya school Mawphlang to start functioning.
As a reminder,the above stated JNV school was closed on the 28th June 2019 after the Environment Committee inspected the school and found that the Sewage Treatment Plant of the school was not functioning.
After the inspection,the committee reported that because the Sewage Treatment Plant of the school was not functioning, all the wastes materials from the school remained disposed in the Mawphlang Dam which is actually the source of water supply to Shillong itself.
While speaking with the reporters, Mr.S.K.Sunn says that the blame is on the school administrative body itself which did not look into the matter responsibly.
And now this matter has greatly affected the students of the school.
This is the reason which led the committee to take the initiative to inspect the school and to take the decision of closing down the school for the time being.
On the 12th of August 2019,the committee went again for inspection of the school and now they found that the Sewage Treatment Plant is repaired properly which led the committee to permit again the school to start it’s function again.
Hapur (UP): Tang namar ba ka tnga, ka pan pisa ban thied dawai T.30, u tnga jongka, ula ai noh da ka triple talag ia la ka jong ka tnga.
Katei ka jingjia, ka dei ha Hapur jong ka Jylla Uttar Pradesh bad ka la jia la ar sngi mynta, ong ka khubor.
Kitei ki shi tnga, ki la ia poi kha la lai snem mynta bad u tnga, ula shimti noh ia ki khun halade bad ula beh noh ia ka na iing, ka la ujor sha ki pulit.
“Nga pan pisa T.30 ban thied dawai bad u tnga jongnga, ula bitar ianga bad mar kumta hi ula ai syndon da ka talaq lai sien lai wat bad mar kumta, kiba ha iing jongu, ki la beh noh ianga na iing" ka la ong.
Ka ain ban pynduh ia ka triple talaq lane The Muslim Women (Protection of Rights on Marriage), Bill, 2019, ka la trei kam naduh ka 1tarik Nailar 2019 bad kiba pynkhein ia katei kin shong patok, na ka bynta lai snem kynthih.
Shillong: Ka jingialang ka kynhun myntri mynta ka sngi, ka la pdiang ia ka rai ka GST Council ban pyllait khajna noh ia kito kiba kamai hapoh 20 lak ha ka shi snem.
Haba pyntip ia kane, u symbud myntri rangbah u bah Prestone Tynsong u la iathuh ba mynshem snem, ka GST Council ka la buh kyndon ba kito kiba kamai 10 lak shaneng kin hap siew khajna hynrei dang shen ka la pynjynsur ia kane.
“Ka jingialang ka GST dang shen ka la pyllong ia ka jingialang ha kaba ka pynjynsur ia ka jingpynngat khajna ia kito kiba kamai hapoh 20 lak shi snem.
Naduh mynta, kiban ngat khajna kin long tang kiba kamai 20 lak shaneng ha ka shi snem", la ong u bah Prestone.
U la iathuh ba ka jingialang ka rai ruh ban jer kyrteng thymmai ia ka tnad Agriculture sha ka Agriculture and Farmers Welfare kumba la leh ka sorkar pdeng.
Shillong: Ka KJWA Research Cell myn ha ka 27tarik Naitung 2019 ka la pynlong ïa ka jingïakob thoh “Ka Khana Lyngkot ba don jingsneng ïa ka longbriew manbriew & Ka kramar Khasi" kumta ki nongjop ha kane ka jingïakob na bynta ki Kyrdan Skul, ki long 1st     : Evangelist N.Khongwar, Govt.
Boys’ Hr.
Sec.
School, klas XII.
