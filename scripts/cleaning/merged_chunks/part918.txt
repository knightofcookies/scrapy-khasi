U la ong ba katei ka la paw lyngba ka jing tip kaba la iohlum da ki katto katne ngut ki nong ialam kiba lap ba ki shipai suin ki kwah jaka kumba 8 haduh 10 akar ha New Shillong, na ka bynta ban shna ia ka Airforce Naval Housing Board.
U bah Khraw u la ong ba ha ka ain wad jingtip paidbah, ka la paw shai ba ha ka proceeding ba 24 jong ka jingialang ba 19 ka Rajya Sainik Board kaba la long President da u myntri rangbah ka jylla la kren shai ba ki shipai ki lah ban wad jaka sha kitei ki thain, da kaba leit ia kynduh lane ia kren dalade hi bad ki bor shnong.
Ha kaba iadei beit thik  bad ka jaka ba ki shipai ki kwah; u bah Khraw u la ong ba haduh mynta kim pat tip haei ki kwah, hynrei kane ka long tang ka jingpynpaw lypa ba ki Nongsynshar Shnong jong ka Shiliang Umkhen kin ym ailad da lei lei ruh bad ki pyrshah jur kumba ki paidbah ka Upper Shillong ki pyrshah.
U la iathuh ba don ruh ki nongshong shnong katei ka thain kiba la iathuh ba ki la don kiba phone sha ki ban kylli jaka na ka bynta ki shipai, “Don kiba la phone bad ki la pyrshang ban wad jaka ia ki shipai" ong u bah Khrawbuit Ryntathiang uba dei ruh u Rangbah Shnong ka Mawpat.
Haba la kylli hato ki lah ban dei ki nongkhaii  jaka kiba la phone, “Ki lah ban dei ruh, ym shym don kiba phone ia nga,  hynrei la iathuh kiba la shah phone" u la ong biang.
U bah Khraw u la ong ba katei ka jingpyrshah lypa ka Synjuk ka long ruh ban pyntip lypa sha kito ki nongkhaii jaka ia ki shipai ba kin tip ba ki Khlieh nongsynshar ki pyrshah.
Kumba long mynta u bah Khraw u la ong ba  tawiar jong ka Shillong la ker kut da ki shipai, bad wat ia ki jaka ba ki la don lypa ruh kim pat pyntreikam, hynrei ki dang wad shi dang wad jaka shawei.
U la ong ba ka long kaba lyngngoh ia ka jingwad jaka jong ki , “Ka Cantonment ka don hapoh Shillong ne ka Shillong ka don hapoh Cantonment?" buh jingkylli utei u rangbah ia ka jingiai ailad ia ki shipai ban wad jaka.
Shillong, 26 Naitung:U Lat ka jylla  u V Shanamuganathan u dang phah pule bniah ia kane ka  jinglong jingman ka Village Administration Bill haduh mynta bad la sngew thuh ba ka jingmynjur kan dang shim por, namar ba ki don shibun kiba dang hap bsuh ha kane ka Bill.
Kat kum ka khubor ba la iohlum, la iathuh ba  ki stad ain ki la dang ia dem khui mynta ban pule ia kane ka VAB ban pyn shai ban batai bad ban wad ia ki jingdon jingem ha kane la ki long kiba biang ne kiba duna.
U Lat u la pan jingshai bad kylli bun kiei kiei na ki heh sorkar, ki stad ain halor ka jinglong ka VAB bad ki kyndon ba la don ha ka.
U Lat u kwah ban tip thikna ia kane ka Bill kaba long kum kawei na ka mat kaba ktah bha ia u paidbah uba dawa ban ai noh ia ka jingmynjur ia ka khnang ban pynkup bor ia ki Rangbah Shnong.
Katkum ka thymmei khubor, u Lat u khot jingialang  ia ki stad ki jhad ain bad ki heh sorkar ban pan jingshai thikna ia kane ka Bill kaba sngewthuh ba ka dang don kyrhai ki jingduna bad kam iahap satia ban pynlong ain ia ka.
La iathuh ba u Lat u la kylli bad pan jingshai bin pa bin ia ki kyndon kiba don ha kane ka VAB ha kiba bun ki rukom.
Lah ban kdew ba kane ka jingkhot u Lat ka long hadien ba ka sorkar Congress ha kine ki sngi ba la dep, ki la ujor sha ka sorkar pdeng ia ka jingpynslem ban pdiang ia ka VAB.Katkum ka jingsngewthuh, u Lat um pat lah ban sngewshai bad un nym ai ia ka jingmynjur ia kane ka Bill bad kan sa shim por.
Shillong, 22 Iaiong:Wat la u President rangbahduh ka Bhartiya Janata Party (BJP) u Amit Shah um kren eiei sha ki nongthoh khubor, hynrei na ka liang u general secretary ka party u Ram Madhav uba wan lang mynta ka sngi bad u president, u la ong ba ka seng, kan nym khang ia ka bam doh masi ha kane ka thain dong mihngi ka India.
Haba kren sha ki nongthoh khubor u  Madhav ha kane ka sngi Balang,  u la ong ba ka BJP kan pynthikna ba ka jingshngain jong ki paidbah na kane ka dong mihngi bad khlem shah niam ne khlem kano kano ka jingsngew pher niam ha ka ri.
“Ngim shym la tyrwa ne phah ban khang doh masi hangne", la ong u Madhav.
U Madhav u la ong ba ki katto katne ki jylla, ka la don ka jingkhang bam doh masi la slem bha, watla um shym la jer ia kita ki jylla.
U la ong ba ka jingkhang bam doh masi ha ki katto katne ki jylla kum ha Maharashtra la leh namar ka daw ba iadei bad ka ioh ka kot bad ka sorkar BJP ha ki jylla, kan bishar ia kane shwa ban shim ia ka rai.
Ka jingwan iuhkjat u president ka BJP u Amit Shah ha kane ka jylla la sakhi ia ka jingkhang shnong ka HNLC bad ka jingpyrshah jong ki kynhun ban pynpaw pyrshah ia ka jingthmu bam doh masi bad ka jinghiar thma ia ki iingmane ki Khristan.
Hynrei na ka liang u Madhav u la ong ha ka ri synshar paidbah, ki lah ban pyrshah tangba ka jingpyrshah jongki, ka dei ka bym shisha.
U Madhav u la ong ba ka jingpyrshah kam long kaba shisha namar ba ka BJP ka kut jingmut ban wanrah ia ka jingiatylli jong ka ri khlem kano kano ka jingsngew niam.
“Ka India ka dei ka ri kaba don ki jait niam bad baroh ki niam kin im ha ka jinglait luid bad ka jingshngain bad ka BJP kan pynthikna ia kane", u la ong.
U la ong ba ka sorkar BJP ka la shim ia ki lad ki lynti na ka bynta ban kyntiew ia kane ka dong mihngi ban pynkhlain ia ka ioh ka kot bad ka roi ka par kaba sted.
Shillong, 27 Naitung:Ka Synjuk Ki Rang bah Shnong (SKRS) sor bad khapsor, kim treh ban pdiang ia ka Ordinance ba la pynbna da ka sorkar jylla ban pynbor shipor ia ki Rangbah Shnong ha dien ba la shah sloit ia ka iktiar ha ka Kashari Meghalaya High Court naduh ka 10 tarik Noh prah, 2014.
Haba twad jingmut na u President ka SKRS u Dr Werlok Kharshiing ha ki khyndiat sngi ba ladep, u la ong ba ki Rangbah Shnong sor bad khapsor kim pdiang satia ia ka ordinance ba la thaw da ka sorkar namar ki kwah ia ka Village Administration.
Shillong, 27 Naitung:Ka Meghalaya Development Authprity (MUDA) ka lapyntreikam kat kum ka ain ba la shna naduh u snem 2005 ban phikir ba kiiing kiba shna ki dei ban long kiba biang ban lait na ka jingma haba wan ka bor mariang.
Ka khubor ba la ioh na ka tnad Sor, ka la ong ba ka MUDA ka iaidkat kum ka ain bad ka sorkar kan nym kynran dien satia ia kajingpyrshah ki paid bah halor ka jingkynoh ba ka skud jaka shabar kaka Shillong Muncipal Board (SMB).
Shillong, 27 Naitung:Ka jing ai dawai ei,  kaba la long ha ka 25 tarik u naitung, 2015 ka la long kaba jop ha kaba haduh 740 ngut ki paidbah ki la ioh jingsumar ei.
La plie ia katei ka prokram da u bah Prestone Tynsong MLA ka thain kum u kongsan.
La pynlong ia katei ka prokram da ka Pynursla Youth Congress Polling Booth Committee, bad katei ka komiti ka la ai khublei kyrpang ia ki doktor na Shillong, ki doktor ka Pynursla CHC, Pongtung PHC bad ia ka Bansara Eye Care na Shillong kiba la wan ban iarap ei ha katei ka sngi, kane ka long katkum ka kyrwoh khubor na u bah Jimmy Thabah Secretary PYCPBC Pynursla.
Shillong, 27 Naitung:U Chairman ka NEEPCO u PC Pankaj u la pynthikna ba ka Mawphu Power Projek ka la don ha ka lynti ban dep noh ban pynkhreh ia ka detailed project report (DPR) bad shen yn sdang noh ia ka kam.
Haba kren sha ki nongthoh khubor mynta ka sngi,  u chairman ka NEEPCO u PC Pankaj u la ong ba mynta ka DPR la phah sha ka sorkar pdeng ba kan ai noh ia ka jingmynjur.
“Mar ia ioh ia ka jingmynjur na ka sorkar pdeng, ngin sdang noh ia ka jingtei ia ka projek" u la ong.
U la ong ba kam don satia kano kano ka jing pyrshah ia kane ka projek na ri Bangladesh.
Lah ban kdew ba ha u 2012, u myntri bording ka ri u M Veerappa Moily u la buh ia u maw nongrim ia kane ka projek kaba 85 MW kaba ai kyrteng ka Mawphu hydel power project bad ka jaka sah ki nongtrei ka NEEPCO.Ia kane ka projek la mang T.453.81 klur bad la buh thong ban pyndep hapoh saw snem shiteng naduh ba la sdang ia ka kam.
Kane ka dei ka projek ba nyngkong ha kane ka jylla ban pyntreikam da ka  NEEPCO.Shillong, 26 Naitung:Da ki hajar ngut ki paidbah ka Mawlai, kin tuid sha Madan Malki ha 28 tarik u naitung sha ka jingialang pyrshah MUDA.Ki la don haduh 12 tylli ki seng kiba la khot la wer ia ki paidbah ka Mawlai ba kin leit ia shim bynta ha katei ka jing ialang ka ban long ha Malki bad kitei ki  kyn thup ia ka FKJGP Mawlai Circle, Ka KSU Mawlai Circle ka Seng Samla Mawlai Nongkwar, Seng Samla Mawlai Iewryng hep, Seng Samla Mawlai  Phudmuri, Seng Samla Mawlai Mawdatbaki, Seng Samla Mawlai Um thlong, Seng Samla Syl laikariah, Seng Samla Mawlai Motsyiar, Seng Samla Mawlai Mawroh, Seng Samla Mawlai Kyn tonmassar,  ka HANM  women’s wing bad kiwei kiwei.
Katei ka dei ka jing ialang kaba la lum da u bah Ardent Miller Ba saiawmoit, ryngkat ki kynhun jong u, ba kyn thup ia u bah Pyniaid Sing Syiem, bah Latiplang Kharkongor ban pyrshah ia ka jingwan kyntur pud ka MUDA sha ki jaka kiba dang hap hapoh ka jingpeit jong ka District Council.
Katei ka jingialang paidbah kan sdang ha ka por 11 baje mynstep.
Haba ia kren bad u General Secretary ka KSU, Mawlai Circle u samla  Rapbor Nongrum, u la ong ba katei ka dei ka jingmih paidbah ki samla ka Mawlai ban kyrshan ia ka jingialang kaba pyrshah ia ka jingkyntur pud ka MUDA.U la ong ba ki samla ka Mawlai kim da tip bha mano ba pynlong bad mano ba khot, hynrei u la ong ba kam pher lada khot mano mano ruh; tangba ka dei ka mat kaba ia tyngkhuh bad ka iap ka im u paidbah Mawlai.
Ha kaba iadei bad ka jingmih ka KSU Mawlai Circle sha katei ka jingialang utei u samla u la ong ba kam dei ka jingleit na ka KSU Central Body hynrei ka dei ka jingleit jong ki kum ka KSU Mawlai namarba ka dei ka mat kaba ia tyngkhuh bad ka Mawlai.
Katkum ka jingioh lum khubor la sngewthuh ba kin don bunbah ki paidbah na ki shnong kiba la sha kyntur pud ha ka MUDA ki ban tuid sha katei ka jingialang.
Katkum ka kyrwoh khubor ba la phah da ki nongialam Sengbhalang bad Seng Samla bapher bapher na ka Mawlai Pyllun, ki la ong ba ka jingleit sha katei ka jingialang ka long ban pyrshah jur ia ka  jing tam pud bad  leh donbor ka Meghalaya Urban Development Authority ( MUDA) ia ka jing kyntur bad tam pud jong ka ia ka  Shnong Mawlai , bad kaba la sdang sa ban pynhap jubor  ia ka  Shnong Mawlai hapoh ka Municipal Area.
Ka kyrwoh ka la ong ruh ba ka MUDA ka la sdang ban lum khajna ruh na ki briew kiba shna iing bad katei ka buh jingeh ia ki paidbah, naba ki paidbah kiba shna iing kin ym ioh tan bording lymda ki leit ban pyni ia k kot ki slab a ki ioh na ka MUDA.“Kane ka dei ka kam buit tuh jong ka Sorkar ban lum khajna (Revenue Taxes)  na ngi ki nong shong Shnong jong ka Shnong Mawlai kaba hap hapoh ka Schedule Area.
kane kan wanrah shibun ki jingeh iaki briew kiba im ha kane ka thain,ym tang katta lada ngi kum ki Samla lane ki nong shong Shnong ngim leh eiei ne  pyrshah ia kane ka Sorkar kan sa pynhap sa haki  kyndon bapher bapher ban teh ban khum iaki bor Shnong bad ban lum iaki  khajna(Revenus  Tax) na uwei pa uwei u nong shong Shnong" pynkut ka kyrwoh kaba la soi da u President FKJGP, Mawlai Circle,  President KSU Mawlai Circle bad ki seng Samla dong bapher bapher.
Shillong,  27 Naitung:Katba u dang wan na Guwahati sha Shillong, u don uwei u pulit SOT, uba ieng beit thik ban pahara ia U President barim, U Dr.APJ Abdul Kalam.
Ynda ula hiar ha Shillong, ula khot ia utei u pulit bad u pulit, ula tieng shi kat dei, haba ula shah khot ha U President barim; hynrei haba u la poi hajan jong u u la ai khublei pynban ia u, namar ka jingshimkhia jong u ia ka kam.
Ka tnad pulit ka la ai jingiaroh ia u President barim ka ri, uba la don por ban ithuh ia ka jingtrei shitom u pulit langrut.
Shillong,26 Naitung:Ka dei ka jingjia kaba la pynkyndit thret ia kawei ka longkmie ka Urmila Yadav na ka shnong Kanpur Vikas Nagar.
Katei ka longkmie ka dei tang ka nongtrei shakri ha iing briew, hynrei ka la kylla long pynban kaba riew spah tam ha ka pyrthei bad ka kham riewspah maka  ban ia u Bill Gates lane ia u Mukesh Ambani, u trai ka Reliance Industries.
Ka Urmila ka la kylla kaba riew spah tam ha kine ki khyndiat sngi, na ka daw ka jingwan poi pisa  bakla ka pisa ha ka Bank Account jong ka.
Ka pisa kaba la wan poi bakla ha ka account katei ka longkmie ka dei ka bym lah shuh ban khein bad ban kynnoh la ka dei million, klur ne billion ha kaba wat ki nongtrei bank ruh kim lah shuh ban kynnoh la ka dei katno.
Khyndiat sngi mynshuwa ka pisa kaba haduh T.95,71,16,98,647 tyngka ka la rung ha Account ka Urmila  kaba don account ha State Bank of India  bad ia kane ka la ioh jingtip lyngba ka jingthoh, kaba la wan poi ha mobile jong ka.
Nyngkong ka pisa ka la wan poi T.9,99,999, hynrei hadien la pyni ba la khate biang T.9.97 lak tyngka bad hadien ba la khate biang la pyni ba ha Account jong ka ka don tang ka pisa jong ka hi, kaba tang T.2000 tyngka.
“Nga la kylli marwei marwei naei katei ka T.10 lak ka wan bad kumno ka la jah biang" ong ka Urmila kaba don tang T.2000 tyngka ka pisa jong ka ha bank kaba la leit ban thep na ka bynta ban ioh jingmyntoi na ka skhim Jan Dhan Yojana.
Hadien ba ki la mih bun ki jingkylli ha ki jingmut jingpyrkhat jong ka, ka Urmila namar ba ka dei ka  bym nang bym stad bad ka dei tang ka nongtrei shakri ha iing briew, ka la ialam da u paralok uba la iarap lem ia ka kumno ban thep pisa ha bank  ban leit ia kynduh ia ki ophisar ka bank kaba ka buh account.
Hynrei kaba kham pynlyngngoh shuh shuh ia ka ka dei ba haba ka la poi ha Bank la pyni pynban ba ka don pisa haduh T.95,71,16,98,647.14, Katei ka pynkyndit biang ia ka sa shisien bad wat ki nongtrei bank ruh ki la kyndit, naba ka dei ka pisa kaba kim lah shuh ban khein lane ban ong ba ka dei katno.
U VK Srivastava, uba peit kum u manager shipor katei ka Bank u la ong ba katei ka jingjia ka la jia namar ba ka don ka jingbakla, katba u la ong ba ka lah ruh ban dei ba katei ka jingpynkyndit ka dei ban pyntip ruh ia ki ba ka account jong ki kam trei kam shuh bad u la ong ba ki bank kin sa pynbeit ba ka pisa kaba don ha account jong ka, kan don kumba ka don T.2000 tyngka.
Katba u Abhishek Gupta, u chartered accountant katei ka bank u la ong donkam ban tohkit bniah ia katei ka kam.
Ka Urmila kam shym la bun ktien eiei bad ki bor bank halor katei ka jingrung bakla ka pisa hynrei kaba kongsan tam ia ka ba ki bank ki dei ban pynthikna ba ka T.2000 jong ka kam dei ban khih, “Ngam kwah ban ia bun ktien kumno katei ka pisa ka wan, nga khuslai tang ia ka T.2000 tyngka jong nga naba ngam kwah ba kan duh ei" ong ka Urmila , katba kham hadien ka bank ka la pynbeit ia katei ka kam bad ka pisa katei ka longkmie ka la don biang sa tang T.2000 tyngka.
Shillong, 27 Naitung:Wat la ka jingkhang tih dewiong ha kane ka jylla ka la long shi snem eiei hynrei ka jinglong jingman jong ka Kopili Hydro Electric Power Plant kam pat bha satia, namar ka jingtrei jubor ka jaboh acid ba la mih na ki krem dewiong ba la pynlong bih ia ka wah.
Haba kren hynne ka sngi sha ki nongthoh khubor, u  chairman ka NEEPCO u PC Pankaj u la ong ba kane ka projek ka don shibun ki jingthut hynrei la bun kiba la shna moramot.
U la ong ba ka projek ka treikam bha hyn rei ka jinglong jingman ha kane ka projek ka don shibun ka jingktah namar ba ka jingtuid ki um ba long acid na ki jingtih dewiong thliew khnai.
U la ong ba ka PH jong ka um ka long 3.4 haduh mynta.
“Nga tharai kan shim por ban pynbha ia kane ka projek", u la ong.
Lah ban kdew ba ia ka Kopili Hydro Electric Power Plant ka don lai tylli ki  jaka pynmih bording, ba kynthup ha North Cachhar Hills District, Khandong power station bad ka Kopili power station stage I bad II.Shillong, 27 Naitung:“Nga dei u nonghi kai bad kum u nonghikai ngan leit kat shaba ka jingnang jingstad ka ialam ia nga.
Nga sngew tynnad ban ia kynduh ia ki samla bad ngan long uba kmen tam lada nga ioh bynta ban noh synniang ia ka jingnang jingtip jong nga sha ki" ong u Avul Pakir Jainulabdeen Abdul Kalam  ha ka jingwan iuh kjat nyngkong jong u ha nongbah Shillong ha ka 6 tarik u lber, 2013 ban long kum u nonghikai ka Indian Institute of Management-Shillong.
Hynrei tang ar snem tam ba utei u President barim ka ri India u la hikai ha katei ka jaka pule u la khlad noh mynta ka sngi, ka sngi ba u la wan ban hikai ia ki samla pule katei ka jaka pule.
U Dr.Kalam u la wan sha katei ka jaka pule na ka bynta ban ia shim bynta ha ka Livable Planet Earth kaba long ha IIM, Shillong.
Ka daw ka jing khlad u Abdul Kalam ka dei namar ba u la kem tlot ha ka por ba u dang kren bad ai jinghikai ia ki samla ka IIM, Shillong ha ka por 6:30 baje janmiet bad u la kyllon kynsan khlem tip briew shuh.
La pynkit ia u mar mar sha ka Hospital kaba don hajan tam ha Bethany Hospital, Shillong bad la pynrung ia u hapoh Hospital ha ka por 7 baje mynmiet.
Hyn rei tang hadien katto katne por ki doktor katei ka hospital ki la pynbna ba u la iap.
La ong ba mar ia poi hapoh Bethany la pynrung ia u Abdul Kalam hapoh Critical Care Unit (CCU) bad la ong ba um tip briew shuh.
Ki tyllong khubor napoh Hospital ki la iathuh ba baroh ki test ba la pyrshang ban leh kim treikam satia bad ki kor ki bor kim iaid shuh ki sahkut hajuh, kaba la pyni dak ba u la iap, hynrei wat la katta la ong ba ki doktor katei ka hospital kim pat nud ban pynbna ba u la iap, bad ki la ap kumba katto katne por hynrei dei hadien kumba shi kynta ba ki la ap ki la lah ban pynthikna ba u Abdul Kalam u la iap.
Katkum ka jingioh lum jingtip la ong ba ka daw ba u Dr.Kalam u la kyllon ha ka por ba u dang ai jinghikai ka dei na ka daw ba u klongsnam jong u, um treikam shuh bad  u la sangeh ka jingtied bad katkum ka jingiathuh ki doktor ki la ong ba na katei ka daw ba ka snam kam iaid shuh ha ki thied snam kiba don ha ka met utei u riewkhraw ka ri.
Ia ka metiap jong u Kalam la shimti noh da ki shipai bad la thmu ban pynkit lashai mynstep sha Guwahati namar ba ha Shillong ym shym la don ka helikoptar kaba iaid ha ka por mynmiet bad na Guwahati lashai hi ka sngi yn pynkit sha Delhi.
U Dr APJ Abdul Kalam u dei uwei na ki president ka ri ba pawnam bha hapdeng u snem 2002 bad 2007.
U SP ka East Khasi Hills u Bah Mariahom Kharkrang u la ong ba u Dr Kalam u la kyllon kynsan ha ka por ba u ai jingkren ha ka por 6.30 baje eiei janmet ha IIM, Shillong bad la pynkit wut wut sha jaka sumar.
La iathuh ba u Dr Kalam  u la pang klongsnam bad mar ia kyllon, la pynkit wut wut sha jaka sumar ha Bethany  bad la buh ha ICU.“U President u la poi ha hospital kumba la khlad lypa.
U la don hapdeng ka jingma bha bad ngi la pyrshang ban leh katba lah ban ai jingsumar", la ong u Dr John Sailo Ryntathiang u director ka Bethany Hospital.
U Chief Secretary u Bah PBO Warjiri u la iathuh ba u la iakren bad u Union Home Secretary u LC Goyal  ban pynbeit ban rah ia ka met jong u  Dr Kalam na  Guwahati sha Delhi lashai mynstep.
Ki doktor na North Eastern Indira Gandhi Regional Institute of Health and Medical Sciences (NEIGRIHMS) bad na Army Hospital ki la hek bak sha Bethany marsien iohsngew ia katei ka khubor  Bethany hospital.
Kumjuh ruh u Lat ka jylla u V Shanmughanathan, u Lamphang ka ing dorbar u Abu Taher Mondal, ka myntri kam pohing ka kong  Roshan Warjiri, u Chief Secretary PBO Warjri bad u  DGP Rajiv Mehta ki la mareh sha katei ka Hospital.
Khyndiat haba phai sha ka jingim u Dr.Kalam , la kha ia u ha ka 15 tarik u risaw, 1931 ha Dhanush kodi, Rameswaram, India bad u la khlad noh ha ka 27 tarik u naitung, 2015 ha ka rta kaba 83 snem,  la ju khot ia u kum u ‘Missile Man’ namar ba u dei u saiantis uba peit ia ki tiar pynbthei ne u Nuclear Saiantis.
U dei u briew uba wan na ka longiing ba duk bad  u dei u khun jong u maji uba kienglieng ha ki thain shathie ka ri India, u la iaid lyngba ki lynti kiba eh ha ka jingim jong u ha kaba u la ioh bun ki khusnam kynthup ka Padma Bhushan bad ka Bharat Ratna Award , bad dei ha u snem 2002 ba u la kylla long u President ba 11 jong ka Ri India.
Namar ka jingiap u Dr.Kalam ka sorkar India ka la pynbna hynniew sngi kum ka sngi ka jingiam briew namar ka jingsngewsih namar katei ka jingiap kynsan u President barim ka ri uba la bat ia ka kam President naduh u 2002 haduh 2007.
U Myntri Rangbah Duh ka ri u Narendra Modi ula pynpaw ia ka jingsngewsih kthang halor ka jingduh noh ia utei u riewkhraw ka ri ha kaba u la ong, “Ka jingmut jingpyrkhat jong nga ka dap tang ki jingkynmaw, nga la ia kren bunsien bad u , nga ju kyndit ia ka jingstad jong u bad nga la ioh bun ki jinghikai na u" ong u Modi.
“Nga dap da ka jingsngewsih kaba khraw namar katei ka jingkhlad kyndit u President barim ka Ri , u dei uba la ai jingkyrmen ia baroh kawei ka ri" ong u myntri kam pohing ka jylla u Rajnath Sing.
U myntri pla tyngka ka ri u Arun Jaitley u la ong ba ka jingnoh synniang u Dr Kalam kum u Saiantis bad kum u President ym lah ban thew shuh.
Ka ri ka iam briew ia ka jingkhlad noh jongu bad ngin iai ioh mynsiem na ki kam jongu, la ong u Jaitly.
Ka President barim ka ri ka Pratibha Patil ruh ka la pynpaw ia ka jingsngew lem.
“U dei u briew ba bha tam ba nga la iakynduh.
Nga sngew sih.
U dei uba bi ria, ka jingmut jingpyrkhat ba bha bad u ju kwah ban noh synniang tang sha ka imlang sahlang", ka la ong.
rSakhi ki phew hajar, wan poi 65 tylli ki ‘Rong’ sha ‘Biar Blai’Jowai, 27 Naitung:Ka lehniam Behdein khlam kaba heh duh ha ri LumJaintia Kaba la pynlong da ka Sein Raij Tuber kaba dei ruh ka SeinRaij kaba heh tam ha kane ka District ka la kut noh mynta ka sngi had peng ka jingshong shit kaba khraw bad ka jingi-shongkun.
Ia kane ka lehniam ba shisien shisnem la pynkut ia ka ha ka pungkyntang kaba la khot ka Biar ha ka thain Tuber lane ka Aitnar hakaktien ki Nong Jowai kaba don ha ka shnong Tuberkmai- Shnong.
Ym duna ia ki shiphew hajar ki nongsakhi ia kane ka Lehniam ha kateika pung kyntang ha kaba ki khun ka Niam-Tre ki la wanrah ia ki ‘Rong’ban pyni paidbah hashwa ban bret ia ki.
Nalor ki hajar hajar ki paidbah, la sakhi ruh ia kane ka lehniamBehdeinkhlam kaba heh tam da u Lat ka jylla, ki Nongialam ki Sein Raijbapher bapher khamtam ki heh ka Sein Raij Jowai, ki DCs , u bah WRLyngdoh bad A.Kr.
Kembhavi, u bah Thamar bad R.Muthu kiba dei ki SPsna East bad West Jaintia Hills nalor ka Director jong ka Arts andCultures ka kong Matsiewdor War Nongbri.
Ha kane ka sngi la iohi ba ki tynmmen, ki samla ki la ia shadshongshit hapdeng ka jingriew ka bom ka ksing, ka Bikur bad Bhuri haryngkat ki ‘Rong’ (Rot lane Raths) kiba la wanrah na ki shnong bapherbapher na kylla ka rilum Jaintia.
La iadonlang ruh u ma Justine Dkhar- local MLA, u ma Hopeful Bamon –MLA, u ma MB Rymbai bad ma Laski Rymbai MDC bad kiwei kiwei ki hehDistrict East bad West Jaintia Hills naduh ki Ophisar bad Magistratebad heh Pulit.
Napdeng ki ‘Rong’ kiba la wanrah sha katei ka shad Naisan lane kaBehdeinkhlam, ka ‘Rong’ ba la wanrah da ka Tuber Wahshnong ka wanrahia ka Khubor ban hikai paidbah ban hikai markylliang ban iada na kijingpang ka imlang ka sahlang kiba kynthup ia ka jingpang mynrain (HIV– Aids), ka jingpang Dih Drugs, Kyiad, Duma bad ka ‘Rong’ kaba lawanrah da ka Tnad Dulong Club ka kren shaphang ka jingdonkam  ban aijingiada ia ki mrad ki mreng.
“Nga ruh ka don ki khun ki kti bad ka Lawei kumjuh", la pyni ia kajingkren ka Skei- ka mrad kaba shah hiar thma barabor ha u khunbynriew na ka bynta ban bamdoh.
Ka Sein Raij Tuber ka pyni ha kane kadur bad ka jingthoh ba kan trei shitom ban iada ia ki mrad ki mreng.
Haba phai sha u Lat ka jylla, u V Shanmuganathan, u la ong ba kum kaneka jinglehniam la leh ruh ha kiwei pat ki bynta jong ka ri India na kabynta ban ainguh ia ki Blei.
Ha rud ka wah Ganga, Jamuna, Godaveri lapynlong ia ka lehniam ha kaba ki riewngeit Hindu ki ngam ialade hapohum ha ka jingngeit ba ki pop kin khuid bad ki jingpang bakhraw tam ruhkin jem.
U Lat ka jylla u la ia kynduh ia bun ki riew paidbah ha kaba u la aikhublei marmet bad ia kren ruh markhmat ym tang ia ki nongialam kaSein Raij hynrei wat ia ki rit ki ria, nalor ki pulit bad ki sahepsorkar.
U la pyni ia la ka jinglong sngewrit bad ka jinglong kaba ym don kajingsngewsarong kum u Governor ha kaba u la shah shondur bad kinokino kiba wan shakhmat ban ai khublei ia u.
U la hiar wat shaduh ka pung kyntang ha ryngkat ka jingsynran ki hehpulit naduh ki SP bad heh District kiba dei ki DC.Kaba pynsngew tynnad shuh shuh ia ki nongialam bad ki riew ngeit kaSein Raij Tuber ka long ha ka por ba u hiar sha pung kyntang, u laphah wanrah ia ka um ban synreit ia lade na ka bynta ban ioh ia kajingkyrkhu bad haba la wanrah ia ka Ksing, u la tied ia ka Ksinghapdeng ka jingriew ka Bikur bad Bhuri bad ka jingrisa ki paidbah.
Ka lehniam mynta ka sngi ka la sdang dang step phyrngap da ka KniaKhlam bud pat sa ka Iatan Bhang Blai bad ka Behkhlam bad hadien kattaha Pung kyntang pat la pyndep ia ka Ia Tan Bhang bad Iaslait Niamhapdeng ka Phang Wah bad Phang Nein.
Ha kane ka jingia Tan Bhang la jop ka Phang Nein bad la ngeit ba u Kba u Khaw un bha shaphang Nein.
Shillong, 27 Naitung:Ka Bharatiya Janata Yuva Morcha (BJP Youth Wing) Meghalaya ka pynlong iaka jingrakhe kyrpang iaka Kargil Vijay Diwas ban pyndon burom ia ki shipai ka ri kiba khlad ha ka thma Kargil India pyrshah iaka Pakistan ha u snem 1999 kumjuh ruh kane ka sngi kadei ka sngi ba ka ri India ka jop ia ka thma pyrshah iaka Pakistan haka 26 Naitung 1999.
Ka BJYM ka la leit ban buh syntiew ha u Mot sah kynmaw Jong u Shipai Khasi uba la aiti la ka jingim haka thma kargil u kapten Keishing Clifford Nongrum ha 101 Rhino Musuem Shillong bad la pynlong ia ka jingsngap jar kumba 2 minit bad ka Jing duwai ba jar jar jong ki dkhot baka mynsiem jong ki riew shlur kin ioh iaka Jingjah thait hakhmat u blei kumjuh ruh ba ka mynsiem shynrang ba shlur jong ki kan nang kyrsoi haki khun samla ka ri ban long kiba khreh ban ialeh na ka bynta ban ieng iada bad kyntiew iala ka ri bad ka jaidbynriew.
Kane ka prokram la pyniaid da ka BJYM haka jingialam u president u samla Egenstar Kurkalang ryngkat u general secretary bad Ki dkhot la synran lang ruh da u State President ka BJP u bah Khlursing Lyngdoh bad U General Secretary u Dipayan Chakraborty.
Dinanagar(Gurdaspur),27 Naitung:Mynta ka step ha ka por 5:30 baje saw ngut ki lehnoh ki la hiar thma ia kawei ka Bos kaba kit 75 ngut ki nongleit jingleit ha surok bah ha Punjab.
Ha katei ka jingjia ki la don ki la don haduh 7 ngut ki briew kiba la iap kynthup u trai jong kawei ka dukan die ja (dhaba) uba la shah siat iap.
Ki lehnoh ki la pynap ruh da u bom hajan ka ka kad rel ha Parma nand  bad ki la buh ruh san tylli ki bom ha ka kad rel jong Amritsar-Pathan kot, hynrei ki pulit ki la sei noh ia utei u bom shuwa ba ka rel kan poi sha katei ka jaka, ha ka por ba la sei ia kitei ki bom sa tang kumba 200 mitar ka jingjngai ba ka rel kan poi noh hynrei la lah ban law noh wut wut.
Ka la don ruh ka jingiather kuli kaba mar kylliang hapdeng ki saw ngut ki lehnoh bad ki bor pahara ha Punjab ha kaba katei ka jingiather kuli ka la neh da ki kynta bad baroh saw ngut kitei ki lehnoh ki la kyllon iap.
Ha ka jingshah hiar thma ka Bos, la ong ba kiba bunbah ki nongleit jingleit ki la lait im na ka daw ka jingshlur u nongniah bos uba la tip kyrteng kum u Nanak Chand ha kaba wat la ki lehnoh ki la ther da ki phew kuli sha katei ka bos pynban um shym la khohnioh bad u la pynher beit ia ka bos sha ka liang ba don ki lehnoh bad u la mareh beit wut wut sha Hospital ban pyllait im ia kiba mynsaw.
Hynrei la ong ba ka jingiap briew ka la mih ruh na ka daw ka jingiather kuli hapdeng ki lehnoh bad ki bor pahara ha surok bah.
Shillong, 29 Naitung:La khot aplikeshon ia ki ‘riewshimet bad ki seng trei mon sngewbha jong ka distrik East Khasi Hills kiba la trei shitrhem ha ki kam pynroi bad ka bha ka miat jong ka im lang sahlang na ka bynta ban ioh pdiang ia ka khusnam National Youth Award 2014-15.
Ka tarik ba khatduh ban pynpoi ia ki aplikeshon ka long ha ka 18 tarik u nailar ha ka ophis u Deputy Commissioner, East Khasi Hills District, Shillong.
Ki ‘riewshimet ki dei ban long hapdeng 15 haduh 29 snem bad ka jingtrei jong ki ia ki kam pynroi ka dei ban bteng sa kumba arsnem hadien ba la ioh pdiang ia ka khusnam.
Ka jingtrei ka dei ban long da ka mon sngewbha bad ka dei ban long kaba myntoi ia ka imlang sahlang/paid nongshong shnong bad ka jingtrei ruh ka dei ban long kaba lah ban iohi.
Ki dei ruh ban don ia ka nam ba bha bad kiba pawkhmat ha shnong bad kiba pynpaw shisha ia ka jingthrang ban wanrah ia ka bha ka miat lyngba ka kam kaba ki trei.
Ki seng treimon sngewbha ki dei ban long kiba la rejistar bad ka Registration of Societies Act, 1860 la lai snem lane kiwei ki State Act bad ka dei ban don la ki riti treikam.
Ki dei ban long ki seng kiba don ha ki ia ki briew kiba shemphang bad kiba len lade ha ka ban pynurlong ia ki prokram treikam jong ki.
Kine ki seng trei mon sngewbha kim dei ban trei na ka bynta ka jingiohnong jong uno uno u briew ne ki briew bad kim dei ban leh shiliang khmat ia kino kino ki briew halor ka nongrim jong ka niam, ka jinglong kynhun bynriew.
Ki dei ban trei da kaba pynioh bynta lang ia ki samla ha ki jingtrei kam.
Yn kham pyrkhat ia kito ki seng kiba pyniaid da ki samla na ka bynta ki samla.
Ki seng ki dei ban don ia ka nam babha hapdeng ki shnong ki thaw bad ka jingtrei jong ki ka dei ban long kaba myntoi ia baroh.
Jowai, 29 Naitung:Ka kam ri dohkha kadei kawei na ki kam kaba lah banpynkiew iaka ioh ka kot jong ki paid nongrep, ong ki Scientist jong kaIndian Council for Agriculture Research (ICAR), Umiam.
Kitei ki Scientist kiba kynthup ia u Dr.SK Das uba dei u Principal Scientist bad u Khlieh jong ka kam ri Dohkha hapoh ICAR, ka Scientist K Nath bad u A Das uba dei u Technical Officer ki la wan hiar ha kaneka sngi Balang sha ka shnong Mootyrshiah ban ioh iakren bad iaphylliew jing mut ki nongri Dohkha.
Nalor ka jingkren ban ai jinghikai ia ki nongrep, la peit bad bishar bniah ruh ia ka jinglong jong ka um ba la wanrah da ki nongri Dohkhana ki pung  bapher bapher.
Ha ka jingjurip bniah, kitei  ki Scientist ki la lap ba ka um ha kipung dohkha ki dei ki bym bha than ban ri ia ki dohkha namar kajingbun jong ka Acid.
Ki la ai jingmut ia ki nongrep ba ber da ka shunna ka bynta ban pynduna ia ka jingdon ka Acid.
Kitei ki Scientist ki la kyntu ruh ia ki paidbah ban pyrshang katbalah ban ri Dohkha katkum ka jingstad Saian ka juk mynta da kaba phahjurip ia ka um, ia ka khyndew bad ia ka jinglong jingman ka jakakhamtam eh ha kaba iadei bad ka jingshit bad jingkhriat.
Haba iakren bad ki paidbah nongrep bad kitei ki Scientists, na kaliang ki paid nongrep kila buh bun k jingkylli khamtam ha kaba iadeibad ki skim sorkar bad kiwei kiwei ki lad jingiarap.
U Dr Das u la ong ba ha ki thain rilum kum ka Meghalaya, ki pungdohkha ki shaniah um na u slap bad dei nakatta ka daw ba ki paidnongrep kim shym lalah ban pynmih bun ia ki dohkha nalor kiwei kiwei pat ki daw.
Ia katei ka Program la pynbeit da ka Meghalaya Parents Association forDisabled (MPAD) hapoh ka jingialam u President jong ka, u N Sengguptabad ka kong Bellbora Wankhar kaba dei ka Secretary ka MPAD.Laiadonglang ruh ki briew jong ka Fishery Department, WJH kynthup ia u ma B.Shylla uba dei u Field Demonstrator ka tnad.
shillong, 29 Naitung:Namar ka jing sngewkhia halor ka jingkkynrei ka kam dih kyiad haba niah kali ha ka por mynmiet khamtam ha ki por shut ki pulit ka nongbah Shillong ki la leit ban khynra kylleng ki jaka ha ka 25 tarik u naitung bad ki la ioh bat kumba 40 ngut kiba niah kali bu-aid bad kiba la pynkhein ia ki kyndon ki pulit niah kali da kaba rung be-ein ha ki jaka bym shah rung, ia ki nongniah kali la bat da ki pulit hynrei la pylait noh ia ki hadien ba la dep dain kuna.
Ki pulit ki la ai jingkhein ba ki la ioh dain kuna T.22, 100 tyngka.
Ki la lap ruh ba ha katei ka jingkhynra ki la don ki riew paidbah kiba pyneh hynrei ki pulit ki maham ba nangne shakhmat kim dei ban pynkhein ain ioh ki ngat ha ki kyndon ain.
Jowai, 29 Naitung:Uwei u nongtrei bylla hapoh Topcem lane ka Meghalaya Cements Limited ha Thangskai u la bthah ia la ka jingim ha uTyllai Phasi hynnin ka meit sngi Ba-ar hapoh karma thiah la jong.
Ka khubor kaba la iohlum ka la iathuh ba utei u briew la tip kyrteng kum u Ranta Nath u la phasi hynnin ka miet ha ka por kumba 9:30 pm eiei.
Na ka liang uwei na ki heh katei ka kharkhana dewbilat u la buh da ka ejhar ha thanad Khliehriat halor kane ka jingjia.
Shillong, 29 Naitung:Ki bor jong ka Autonomous District Council (ADC) ki  la nang shah sliah katba nang mih ki sngi bad ka daw tynrai ka dei namar ka politik bad ka jinglong ka riti synshar ka ri.
Ki riew shemphang bapher bapher ki la pynpaw ia ka jingduh bor ki district council ha kane ka jylla katba nang mih sngi namar ka shah khyl liap ha ki ain ka sorkar pdeng bad ka sorkar nalor ka jingtlot jong ki nong ialam MDC.U Bah Sadon K Blah haba kren ha ka jingiathir jingmut ha kane ka sngi Nyngkong halor ka phang, “Ka bor thaw ain ka Sixth Scheduled jong ka Riti Synshar ka ri India ban iada bad ban pynneh pynsah ia ka hok ki Riti dustur hapoh ka jylla Meghalaya", u la ong ba ki district council ha kane ka  jylla kim don bor satia namar ba ka don ka Para 12 A ka riti syn shar ka ri.
“Ki ain ki district council ki bret sharud haba wan ka ain jong ka sorkar jylla ne ka sorkar pdeng", la ong u Bah Blah uba hikai ha Seng Khasi College ha ka subjek Political Science.
U la bynrap, “Bun ki ain ba kongsan bha ba la thaw da ki district council ki liem noh tang shu leit ha iing Kashari", la ong u Bah Blah.
Ha kano kano ka bynta, ka bor jong ka district council ka la tlot lut.
U la ong ha ka liang ka jinglong trai ia ka khyndew ka shyiap ruh kam lah ieng.
“Kham khlain ka National Green Tribunal (NGT) ban ia ka bor jong ka Sixth Scheduled jong ki District Council", u la ong.
U la ong ba haduh mynta, ka jaitbynriew ka la shah synshar ha ka Uniform Civil Code kaba jar jar namar ba ym don kawei ruh ka kyndon kaba la bsuh ha ka riti synshar ka ri India ban iada ia ka jaitbynriew da ka Artikil kumba long ki Nagaland, Mizoram namar ba hangne la shu pynap ha ka Scheduled.
“Haba kren kyllum, ka Riti synshar ka ri bad ka politik ka la pyntlot ia ka jaitbynriew jong ngi", u la ong Bah Blah uba dei ruh u general secretary ka HNYF.“Ngim dei ban don ha ka Scheduled hynrei dei ban don ha ka Artikil ka Riti synshar", u la ong biang bad bynrap, “Ka sorkar ka ai kawei ka kti bad ka shim da kawei ia ka kti ia ka bor jong ki district council".
U la ong ba kum ka jaitbynriew la donkam ban dawa ban don noh ka Personal Law kaban iada ia ka hok jinglong kyrpang kumba don ki Muslim, ki Hindi bad kiwei.
Katba u Bah Erwin K Sutnga uba dei u nongai buit ka MIPRL u la ong ba ka long kaba sngewsih ba la wanrah ia ka District Council ha kane ka jaitbynriew kaba tlot bor.
U la ong ba ka jingtlot ka dei ruh namar ki nongmihkhmat kum ki MDC ha kaba u paidbah hi u jied wat tang ia kiba shu nang ban shon kti ruh.
U Prof AK Nongkynrih na NEHU, u la ong ba kaba kongsan bad donkam mynta ka long ba ka jaitbynriew ka dei ban iathir bha ia ka daw iing lajong ban wad ia ki jingtlot jongka.
Katkum ka jingong u Prof Nongkynrih, ka jingtlot ka jaitbynriew ka mih na la iing bad kane ka la pynioh bor ia kiwei kiba nabar.
Ia kane ka jingiathit la pynlong da ka Samaritan Action For Social Transformation (SAST) bad la pyniaid ia ka jingiathir da u chairman ka Dorbar ki Khlieh Nongsynshar ka Ri Hynniewtrep u Bah John F Kharshiing bad la wan iashim bynta ki nongsynshar shnong, ki syiem, ki doloi, bad ki riew rangbah.
Shillong, 29 Naitung:Ki paidbah mynta ka sngi ki la iatuid ha phyllaw u Soso Tham Auditorium ban sngew lem ia u ‘President ki Paidbah’ u Dr.A.P.J.Abdul Kalam uba la khlad ha ka janmiet sngi Nyng kong ha ka nongbah Shillong.
Ki heh ki hain, ki myntri sorkar, ki ophisar, ki MLA, ki samla ki la ialum lang khrui ha katei ka jaka ban pynpaw ia ki jingsngew lem ia une u President barim ka India.
Haba kren ha kane ka jingialang, u Chief Secretary ka jylla u Bah PBO Warjri u la ong ba ka dei kaei kaei kaba khraw ia ki paidbah kane ka nongbah ban ioh ia kane ka lad ban sngew lem ia u president barim uba ju wan jngoh ruh bunsien ia kane ka nongbah ha kine ki lai snem ba la dep.
“Ka jingkhlad noh jongu ka dei ka sakhi ba u ieid ym tang ia ki briew kiba rit hynrei ia kane ka nongbah kaba rit", la ong u Bah Warjri.
U la ong ba ka jingkhlad noh u Dr APJ Abdul Kalam ka la pynsah thylli ia kane ka juk thymmai ha ka ri.
“Ngi dei ban pyndap ia kane ka jaka ba thylli da kaba bud ia ki jinghikai jongu Dr Kalam" la ong u Chief Secretary.
Katba u Principal Secretary ba peit ia ka Governor Secretariat u MS Rao u la pule ia ka khubor na u Lat ka jylla u bym don ha kane ka jingialang.
"Ka jingkhlad noh u Dr Kalam ka ri ka la duh ia u nongshong shnong ba kynsai tam.
Ym don jingkhublei ba lah ban pynryngkat ia ka jinglong jong une u riew kynsai ka ri", la ong u Lat ka jylla ha ka khubor ba la pule da u Rao.
Ha kane ka sngi, la ioh ruh ia ka jingkren na u samla pule ka IIM, Shillong uba la pynpaw ba u Dr Kalam u la ieh na kane ka pyrthei hynrei ki kam bad ki jinghikai jongu kin iaid meh ha ka mynsiem jongki ban bud ia ki jinghikai jong u.
La ioh ruh ia ka jingkren na samla pule ka Lady Kean bad ka St Anthony’s college.
Katba ka nongaibuit ka Lympung Seng Kynthei ka Dr MPR Lyngdoh ka la ong ba u Dr Kalam u dei u riew iohi jngai bad u kwah ban iohi ia ka India ka ri kaba kiew ha ka pyrthei.
“U dei shisha u President ki Paidbah", ka la ong bad ka dei ka kamram jong ngi ban pynurlong ia ka jingangnud jongu.
Ha kane ka jingialang, la pynlong ruh ia ka jingsngap jar kaba arm init ban kynmaw khadduh ia u Dr Kalam.
Phto: Ka jaka test jingbam ha Food and Drugs Testing Laboratories.
Shillong, 29 Naitung:Ha kine ki khyndiat sngi ba la dep ka la don ka jinglehniam Eid ki riew ngeit Muslim ha nongbah Shillong bad ha katei ka jingleh niam la pynriam pynbeit bad la pynthaba ban pynshong kun ia ka lehniam kiba bunjait ki rong.
U nong thohkhubor, u la iohi ba ha Jhalupara ka la don ka jingpynriam pynbeit da kaba wah da ki jingpyn riam ha shi lynter ka surok  shnong bad la iohi ba shi bynta na kitei ki jing pynriam la pynphuh pyn phieng da ki lama rong saw rong jyrngam kiba don ka dur u bnai bad u khlur barit, ha kaba  la pyndait da ki bun spah tylii, ia kitei ki kynja lama hajrong jong ka surok, thik kumba ia wah lama shongshit elekshon bad kiba dang pur ha ki bynta jong ka shnong Jhalupara, haduh ka janmiet jong ka Sngi Balang.
Haba peit bniah na website ia kitei ki rong lama bad ki shap kiba la don ha ka lama, la  iohi thik ba ka dei thik, kum ka lama jong ka Pakistan, hynrei ki don pat kiba ong ba katei ka dak jong ka jingrakhe Eid ki riew ngeit Muslim.
Hadien ba la iohi ia kite ki lama u nongthohkhubor u la kylli na ki dukan kiba don marjan bad katei ka jingpynriam ban kylli balei la wah ia kitei ki lama rit bad ki don jingmut aiu, ka jubab kaba la ioh ka long ba la wah ia kitei ki lama naduh ka por ba ki paid riew ngeit Muslim ki rakhe Eid bad haduh mynta ym pat shym la weng ia ka.
Haba la pyrshang ban kylli na ki nongshong shnong jong ka Jhalupara shaphang katei ka lama ki la kubur ba ka dei ka lama jong ka Pakistan, bad ki la iathuh ba ym tang ki lama rit ba la wah ha katei ka jaka, hynrei ki la don ruh ki lama heh kiba la sieh ha tnum ing briew bad ha ki jaka mane blei ki riew ngeit Muslim.
U nongthohkhubor u la ioh ruh ban ia kren bad katto katne ngut ki Khasi kiba shong basah ha katei ka thain ki la pynpaw ka jingsngew tieng bad ki la her syrngiew ban iohi ia kitei ki dak kaba ki riew ngeit Muslim ki la wah da ka lama Pakistan ha Jhalupara.
Shuh shuh kiwei pat ki riew paidbah ha ka jingiakren bad u nongthoh khubor ki la ong ba dei tang ha kine ki khyndiat snem ba ki riew ngeit Muslim ki la sdang ban pyni ia ki niam ki dustur jong ki, ha katei ka jaka ha kaba ki la ong ba mynshuwa kim pat ju iohi ia ki kynthei Muslim kiba tap jain iong ha katei ka thain, hynrei ha kine ki ar snem lai snem  jan baroh ki kynthei Muslim kiba la don lok ki la tap jain iong ha katei ka thain.
Ha kaba iadei bad katei ka jingwah lama Pakistan ha Jhalupara katto katne ki nongshong shnong ki  la pynpaw ba lada jia ha katei ka rukom ka sorkar ka dei ban tuklar noh wut wut, balei la pynieng da ka lama Pakistan hapoh u pud u sam ka India.
Washington,29 Naitung:Kat kum ka jinglap ia ki kot ki sla jong ka jingpynrung dkhot ki lehnoh ISIS ha Pakistan, la shem ba katei ka kyn hun lehnoh ka don ka jingthmu ban hiar thma ia ka India  bad ka thma ka dei ka ban ai syriem kum ka Armageddon, ka jing wai jong ka pyrthei.
Kawei na ki tyllong khubor kaba tih bniah ha Amerika, ka la ong ba ki kot ki sla pynrung dkhot lehnoh  la ioh jingtip ba ki don ki nong Pakistan kiba don jingiadei bha kaba jan bad ki lehnoh Taliban jong katei ka ri.
“Ki kot ki sla ki la maham ba ka jingthmu ban hiar thma ia ka India ka dang iaid shakhmat, bad la iathuh lypa ba katei ka jinghiar thma kan ia tyngkhuh ruh bad ka ri Amerika" ong katei ka tyllong khubor kaba la ong biang ba “Watla ka Amerika kan pyrshang ban hiar thma ryngkat ki kynhun ba ia synrop bad ka ruh, kaba la tip lypa ba kan leh kumta , ki Ummah ( Muslim) kin ia tylli beit ha katei ka thma kaba khadduh" ong biang ka tyllong khubor.
La ong ba kitei ki dei ki jingthoh kiba la pynkylla sha ka ktien phareng da uwei na kiba la tbit bha,  U Bruce Riedel, u  ophisar CIA  ba la shongthait uba dei ruh uba la kham rangbah ha Brookings Institute, u la ong ba ka thong ka ISIS mynta ka dei ban hiar thma ia ka India bad kan leh ia ki kam pyntriem ki ban pynkhynniuh ha ki thain jong ka.
"Ban hiar thma ia ka india ki dei ki kambah ba khuid jong ka South Asian jihadists," u la ong.
La ong ba kitei ki kot ki sla ki dei kiba ai kyrteng kum ka khana samari kaba bniah jong ka Islamabic State Caliphet.
Ka dei ruh kaba don jingthmu ban pyn ia tylli ia baroh ki bynta ka Pakistan bad ka Afghan Taliban ban ia long ha kajuh ka kynhun, ong ka khubor.
“Kan kynthup ia ka khana ka bym pat ju jia bad ka bym pat ju iohi ha ka khana jong ka Islamabic state, ka tei ka jingbatai bniah ka dei ka jingthmu ba shakhmat ban hiar thma bad ka la kyntu ia ka al-Qaeda ba kan ia sohlang ha katei ka kynhun bad la ong ba ki nongialam ka Islamabic State dei ban ithuh kum ki nongsynshar jong ki 1 billion ngut ki Muslim hapoh ka jinglong niam jong ki kaba la tip kum ka Caliphet" ong katei ka tyllong khubor.
Kum ka jingpynkhreh lypa ia ka jingdon ki ISIS ha Afghnanistan, ka White House ka la ong ba kan peit bniah kumno ban leh halor katei ka kam.
Nongstoin, 29 Naitung:Ka Khasi Student Union, Nongstoin Circle, hapoh ka jingialam jong u samla Davisgoldfield Wanniang, myn ha ka sngi ba lang jong ka taiew ka la leit ban ia kynduh ia u DC ka WKHD, ha ryng kat ka jingthoh ba un ai ia ka jingpynshai kaba bniah halor u Adhar Number ha shwa ban pyntrei kam noh ha kane ka District.
U bah S.Kharlyng doh haba iakren bad ki nongthoh khubor u la ong ba ka jingmut jong u Adhar ka dei ka nongrim lane ka tynrai bad ka jingthmu ban pyntrei kam ia utei u Adhar ka long ban lum ia ki record jong ki briew lyngba ka bio metric data record, kaba don ha ki shimpriah kti bad ha ki khmat jong manla u wei pa u wei u briew bad kaba iapher na manla u wei pa u wei u briew; wat la ki iadei shi iing shi sem ruh.
Shuh shuh u la ong ruh ba lyngba ka jingdon jong katei ka bio metric data record lah ban tehlakam ia ka jingdon bun kyrteng ki briew ha ka electoral rool, lane kiba don kyrteng lai saw tylli u juh u briew, u la bynrap ruh ba kum kita ki briew ki don ka jingthmu aiu re sha lyndet bad da ka jingdon jong katei ka bio metric record lah ban pynshisha noh kum ia kita ki briew kiba don kyrteng palat ka shi jaka.
Na ka liang jong u samla Davisgoldfield u la ong ba kaba pynlong ia ka seng ban wan ia kynduh ia u DC ka long halor ka jingklumar jingmut jong ki paidbah ka thain khamtam kiba na nongkyndong ia u Adhar number ba ki tip beit ba u dei ta u number 666 namar ba kim ioh ia ka jingpynshai shaphang utei u Adhar.
Kumta na ka liang jong ka KSU Nongstoin Circle, kala kyntu ia u DC ba u dei ban pynshai paidbah ia u tei u Adhar ha shwa ban pyntrei kam bad kila kyntu ruh ba la kumno kumno dei ban sdang pyntrei kam shwa napoh jong ka sor Nongstoin bad sa bud pat sa sha ki shnong kiba markhap.
Halor katei na ka liang jong u DC u la mynjur ia katei ka jingkyntu jong ka KSU bad u la kular ruh ba un sa pynlong ia ka jingpynshai paidbah halor katei ka bynta khnang ba ki paidbah kiba shai bad sngewthuh kham bha halor ka jingpyntrei kam ia u tei u Adhar number.
Shillong, 29 Naitung:Ka Meghalaya ka la kam ba ki don haduh 12 tylli ki jaka ba la don hapdeng ka jingiaknieh bad ka Assam kiba la mih naduh ba la thmu ban pynkha ia ka, hynrei kine ki jaka ki dang don bun ha kti ka Assam.
Ka jingheh jong ka jaka ba ka Meghalaya ka la kam ba hap sha Meg halaya ka long haduh 2729.77 sq km ha kine ki khad ar tylli ki jaka ba iakajia.
Katkum ki kot ki sla ba la pyni da ka sorkar Meghalaya, kine ki jaka 12 tylli ba don hapdeng ka jingiaknieh bad ka Assam, kaba ka Meghalaya ka kam ba dei ha Meghalaya bad kine ki jaka ki long ka (i) Upper Tarabari, (ii) Gizang Reserve forest (iii) Hahim (iv) Langpih (v) borduar (vi) Boklapara (vii) Nongwah-Mawtamur (viii) Khanapara-Pilliangkata (ix) Deshdemoreah (x) Block-I &II (xi) Khanduli-Psiar bad ka (xii) Ratacherra.
Ka jingheh jong kine ki jaka ki long ka Tarabari-Nongriangsi-Nonglang 4.69 sq km, Gizang (Nongriansi-Nonglang) 13.53 sq km, Hahim (Nongsiangsi-Nonglang) 3.51 sq km kine ki hap haRambrai Syiemship, ka Langpih 298.07 sq km ba hap ha Raid Mynsaw bad Rambrai Syiemship ha West Khasi Hills District.
Ha Ri-Bhoi ki jaka ba kam ka Meghalaya ki long ka Borduar 147.83 sq km ka Hima Nongkhlaw, Boklapara 1.57 sq km ha Nongspung Syiemship, Nongwah – Mawtamur 137.51 sq km ha Nongwah Syiemship, Khanapara-Pillangkata 2.29 sq km ha Mylliem Syiemship, Desh Doomreah 484.72 sq km ba hap ha Mylliem bad Khyrim Syiemship.
Ha Jaintia Hills ki jaka ki long ka Khanduli 12.80 sq km, Psiar 64 sq km  ba hap ha Raliang bad Nongjngi Dolloiship, Ratacherra 11.20 sq km ba hap ha Narpuh Eleka.
Nangta ka Block-I ki jaka ba kam ka Meghalaya ki long 537.54 sq km ba hap ha Ri-Bhoi, bad ka Block-II kaba heh 1009.88 sq km ha Jaintia Hills.
Hynne ka sngi, ka sorkar ka la lum ia ka jingialang jong baroh ki seng sain pyrthei, bad ki nongialam na ki thain ba don ka jingiaknieh jaka ban iakren kham bniah halor kane ka kam hadien ba la dep pynlong teng kham mynshwa ruh.
Ha kane ka jingialang hynne ka sngi, la wan iashim bynta ki seng sain pyrthei ha kane ka jylla kum ka UDP, HSPDP, KHNAM, NPP, nalor ki myntri sorkar, ki MLA ruh.
Ka jingialang ka la thaw ruh ia ka kynhun jong ki seng sain pyrthei ban ia buddien ia kane ka kam bad ban shim ia ka rai kaba sngew biang ban leit sha ka iing Kashari ne ban shu iakren bad ka Assam ban pynbeit noh ia u pud u sam.
Shwa ia kane, u Principal Secretary ka tnad Revenue & Disaster Management u P.K.Srivastava u la pyni ia ki jaka 12 tylli kiba don hapdeng ka jingiakajia bad ka Assam bad ki nongrim ba ka Meghalaya ka la kam ia ki.
Ka jingialang ka long shi bynta ban wad shuh shuh ia ki sakhi satar ban pynkhlain shuh shuh ia ka jingkam ka Meghalaya ban ioh biang ia kine ki jaka na ka Assam.
Kane ka mat ka dei kawei kaba jwat bha ia ka sorkar jylla ban iapynbeit pud namar ba ka Assam ka la pyneh bad ka la mih ruh bun ki kynrum kynram ha ka liang ka shong suk shong sain kaba la pynlong ia ki briew wat ban kynriah jaka namar kane ka jingiakynad kaba la neh slem.
Na ka liang ka sorkar Meghalaya ka kwah ba ia kane ka kam, dei ban pynbeit da ka lynti kaba ki paidbah ka jylla ki pdiang hun khlem kano kano ka jingshah khnium.
Kane ka jingiakren pynbeit pud ka sorkar ka la khie puk naduh u snem 2010 hadien ba la mih ka jingshah siat iap jong ki saw ngut ki briew ha Langpih ha ki pulit ka Assam.
Ka sorkar ha kato ka por, ka la kop ba kan pyndep ia kane ka jingpynbeit pud tang hapoh 45 sngi hynrei haduh mynta la san snem khlem pat poi shaei shaei ruh.
Shillong, 29 Naitung:Ka sorkar jylla ka dang sngap man man wat haduh 18 sngi ba kiba pas ia ka eksamin Gram Sevak na DSC ki la pynlong ia ka jingshah thngan.
Ki kmei ki kpa jong kiba shah thngan ki la pynpaw ia ka jingsngew bitar ia kane ka jingleh adlukhi ka sorkar ban khlem ai jubab eiei wat haduh 18 sngi ba ki khun jongki ki la pynlong ia ka jingshah thngan ban dawa pynjlan ia ka por thung kam.
“Ngi sngewsih kthang namar ba ngi la pynnang pynstad ia ki khun jong ngi da ka jingkyrmen ban ioh kam kaba donkam burom hynrei mynta ngi sngew ba ka sorkar ka la kharip ki khmat ia ki jingdawa jongki" la ong iwei I kpa jong kiba shah thngan ha kane ka sngi Balang.
U la ong ba kane ka pyni ba ka sorkar ka pyn shlur ban thung kam na kyrpong iing namar ba ki briew kiba pas da ka hok kam shym la shah shkor.
Lailad, 29 Naitung:Ki nongshong shnong jong ka Raid Sohkhwai kaba don haduh 6 tylli ki shnong ki la kynnoh ba ki tyllong um tyllong wah ha katei ka thain ki la sdang tyrkhong lut bad ki la ong ba kane ka wan jia tang khyndiat snem hadien ba ka Khasi Hills Autonomous District Council (KHADC) ka la wan ban shimti ia katei ka khlaw.
Ki hynriew tylli ki shnong kiba hap hapoh ka Raid Sohkhwai kiba la mad ia ka jingtyrkhong um ki kynthup ia ka Umsohma, Umladoh, Umdu, Umden, Nongbah,  Sohkhwai.
Katkum ka jingiathuh ki nongshong shnong katei ka thain ki la ong ba 35 snem mynshuwa, shuwa ba ka KHADC kan shimti ia katei ka khlaw, ka khlaw ka long kaba itynnad kaba rben bad la tap da ki tieng ki siej kiba pynmih ia ki lyer pyngngad,  hynrei mynta ki la ong ba katei ka khlaw ka la stang iar bad ym shym la iohi shuh ia ki dur ki dar jong katei ka khlaw kumba ka long mynshuwa.
“Nga kynmaw ha kato ka por ba nga don dang 16 snem karta, ha ka por ba la wan shimti ka KHADC ia kane ka khlaw" ong u bah Wester Sawkmie uwei na ki riew rangbah ka shnong Sohkhwai haba ia kren bad ki nongthohkhubor.
U bah Sawkmie u la ong ba ha katei ka por ka khlaw ka long kaba rben, hynrei mynta pat ka la stang iar ly-iar.
Katkum ka jingiathuh utei u rangbah u la ong ba kham mynshuwa  ha ka por ba ka KHADC kam pat  shimti ia katei ka khlaw bad ruh ha ka por ba ka dang shimti dang katto katne snem  u la ong ba hap ban leit pyllait um khah khah ia ki pynthor kba namar ba ki dap um, hynrei mynta pat hadien ka jingpom dieng pom siej kaba jur ha katei ka khlaw bad ba ka khlaw ka la syllen u la ong ba ki pynthor kba ki la tyrkhong raw bad hap ban pun um ba kin im ki kba.
U bah Sawkmie u la ong ba ka khlaw KHADC ka sdang naduh surok bah na Umling haduh Ir -Diengngan.
Katba u bah Turban Lyngdoh, uwei na ki riew rangbah katei ka shnong u la ong  ba u la wan poi shong shnong ha katei ka shnong ha ki snem 2000 eiei bad u la kynmaw ba ka la don ka jingtuh dieng kaba jur na katei ka khlaw KHADC ha u snem 2001, 2002 ha kaba ka KHADC ka la die lilam lut ia baroh ki dieng ha u snem 2007-2008 ha ka por ba long CEM u bah C.B Syiem.
Dei ha katei ka por ba ka khlaw KHADC ka la syllen lut la ong u bah Lyngdoh.
Hynrei u la ong ba naduh katei ka por ym shym la iohi ia ki dak ki shin ba ka KHADC kan pynrben biang ia katei ka khlaw bad ka la sah kumjuh kumba ka long mynta.
Kitei ki riew rangbah katei ka thain ki la pynpaw ba ka jingdon ka khlaw KHADC kam pynmyntoi eiei ia ki nongshong shnong hynrei ka pynmyntoi pynban iano re iano.
“Ngi nangmut ba ka jingshimti ka KHADC kan pynrben ia ka khlaw , ba kan long ka jingkyrkhu ban pynbiang ia ki tyllong um tyllong wah jong ngi, pynban ka la pynsyllen pynban bad  pyntyrkhong ruh ia ki tyllong um tyllong wah" ong u bah Turban haba ia kren bad ki nongthohkhubor.
Kham shuwa ban ia kren bad kitei ki riew rangbah katei ka thain ki nongthoh khubor  ki la leit ban jurip ia katei ka khlaw KHADC bad la lap ba ki don ki dak pomdieng kiba dang katto katne bnai  ha katei ka khlaw kaba la pom ia ki dieng lynnong lynnong na kawei ka jaka bad na kawei  pat,  hynrei ym shym la iohi ba kin don ki dieng kiba thung bujli ha kitei ki khlaw, hynrei la iohi ba ki la don ki jaka ba la thung da ki kwai ki kait, bad kiwei pat ki jingthung kaba kitei ki nongshong shnong ki la ong ba ka dei ka Cash Crop.
Shuh shuh la ioh jingtip na ki nongshong shnong katei ka thain ba u pud u sam ka khlaw District Council bad ka raid kam long kaba shai bad  U bah Wester Sawkmie u la ong ba haduh mynta ka KHADC ruh kam lai ban ai jingshai nangno ka sdang ka pud jong ka kaba u la ong ruh ba kam don ki jingthoh ne ki kot ki sla ban pynshisha nangno sdang u pud ka KHADC.Nongstoin, 30 Naitung:Myn ha ka janmiet jong ka sngi balang, ki pulitka Mairang PS ki la ioh ban kem noh ia kawei ka trok kit dewiong kaba thmu ban shalan be ain ia u tei u marpoh khynndew, ki pulitkila kemruh ia u nongniah bad kumjuh ia u nongbud jong katei ka trok.
U SP ka WKHD u bah S.Nongtnger u la iathuh ba ia katei ka trok ba laniah da u Biniw Basaiawmoit kaba don ia u number AS 01 DD3507, la kem bad rah noh da ki pulit sha thanat, ki pulit ki laujor ruh pyrshah ia u nongniah bad ia u nongbud kumjuh ruh ia u malik jong u tei u dewiong.
Shillong, 30 Naitung:Ka Peace and Justice Committee jong ka  Presbyterian Church of India ha ka jingiakynduh jong ka kaba la long mynta ka sngi ha nongbah Shillong ka la kynmaw burom bad sngewlem ia ka jingkhlad noh u President barim ka India u Dr.APJ Abdul Kalam ha nongbah Shillong.
U Chairman katei ka komiti u Rev.PBM Basaiawmoit u la lamkhmat ia ka jingsngap jar kaba shim init kum ka dak ka jingburom ia utei u riewkhraw ka ri bad hadien la pynbud sa ka jingduwai  na u Rev.N.W Marsing uba la duwai  kyrpang na bynta ki bahaing hasem utei u riew khraw bad ia ak ri bad ka jaitbynriew baroh kawei.
Shillong, 30 Naitung:Ka Executive Member (EM) ba peit ia ka tnad Khlawka KHADC ka Kong Grace Mary Khar puri ha kane ka sngi Palei ka laiakynduh ia u Myntri khappud u Bah Prestone Tynsong ban pyntip ia u iaka jing donkam kyrkieh ban pyndep noh ia ka jingkieng iaid kjat hashnong  Pungweikyian, kaba hap ha Nong shken constituency.
Ka Kong Kharpuri ka dei ka MDC ka Nongshken kaba hap ha ka PynurslaConstituency kaba u Bah Tynsong u long MLA.“Nga la iakynduh ia u myntri ban kyntu ban shna moramot noh ia kajingkieng iaid kjat ha katei ka shnong namar ba ka la jot", la ong kaKong Kharpuri haba iakren bad ki nongthoh khubor mynta ka sngi.
Ka la ong ba ki nongshong shnong ki la kem jingtieng ban pyndonkam iakane ka jingkieng ban kam sha shnong namar ba ka lah ban khyllempynban.
Katkum ka jingong ka MDC ka Nongshken, kane ka jingkiengkaba jrong 45 meter la shna ha u snem 2001-2002 na ka skhim borderArea development programme.
“Hynrei, kam shym don kano kano ka jingmaramot ia kane kajingkieng la slem", la ong ka EM ka KHADC bad bynrap, “Nga iathuh ia u myntri ba dei ban moramot noh wut wut ia kane ka jingkieng khnang banlait na kano kano ka jingma jong ki briew".
Ka Kong Kharpuri ka la pynpaw ia ka jingsngew kmen ba umyntri u la khot ruh ia ka director ka tnad Border Area ka KongRosette Mary M Kurbah ban leh ia kaba donkam ban moramot noh ia kane ka jingkieng.
Nongstoin, 30 Naitung :Ka Meghalaya State Skill Development Societybad lyngba ka jingtrei shitom jong ki bor District ka West Khasi Hillshapoh ka jingialam jong u bah S.Warjri, EAC bad Nodal Officer BDU West Khasi Hills District ka la lah ban wanrah ia ki san tylli kiproject ba thymmai na ka sorkar kmie.
Ka jingthmu jong ka jingpyntreikam ia kitei ki shim ka long ban wengnoh shi syndon ia ka jingeh ki samla khamtam ki samla pule ba laiehnoh shiteng por  ia ki jingpule (Drop Out) bad ruh ban pynshlur iaki samla lyngba ki jingai jinghikai (Training)ha ki lain bapherbapher.
Kitei ki skhim ki kynthup ia ka Pandit Deen Dayal Upadhyaya- Gram eenKaushalya Yojana (DDU-GKY) lyngba ka Ministry of Rural Develop ment,Government of India, ka Skill Development under the state planning, Supporting Human Capital Development kaba la bei tyngka lyngba kaAsian Development Bank, ka Employment through Skill Training &Placement (EST&P) bad ka Pradhan Mantri Kaushal Vikas Yojana (PMKVY).
Napdeng kitei ki san tylli ki project ba thym mai, ar tylli ki la sdangban iaid shaid shaid kynthup ia ka Skill Development under state planba la pyn iaid da ka IL&FS (il&fs) Services Skill Develop mentCooperation Limited ia kaba la ai bor da ka sorkar bad ka Employment through Skill Training & Placement ba la pyniaid da ka Numer-uno Institute of Professional Studies School of hotel Management kiba ladep ban plie hapoh ka shnong Pyndengrei, Nongstoin.
U bah S.warjri, EAC jong ka WKH haba batai lyngkot shaphang kitei kiskhim u la iathuh ba ka jingthmu jong kitei ki project ka long banweng noh ia ka jingeh jong ki samla pule ba la iehnoh shiteng por iaka jingpule bad kiba la kut lad ban bteng ia ki jingpule ne ban iohkam iohjam.
Shuh shuh u la iathuh ruh ba ka District ka la long kaba donbok banioh ia kitei ki jaka pule ha kaba ym donkam bai siew ei ei hynrei ladep pynbiang katkum ki jingdonkam bad lehse kane kan long ka ladbakhraw na ka bynta ki samla ba la pep skul ba kin ioh jied ia ki jaitjingpule bad jingshah hikai kiba lah ban ialam biang ia ki sha kalynti bad lawei ba biang.
Haduh mynta ki don haduh 106 ngut ki samla kiba la wan sha katei kajaka ai jinghikai bad don napdeng jong ki, kiba la shah jied ban leittrei sha ki jaka bapher bapher jong ka ri, haba iakren bad ki nongthohkhubor, naka liang jong ki samla kiba don ha katei ka jaka, ki la aika jingiaroh ia ka sorkar kaba la lah ban wanrah ia katei ka jaka aijinghikai bad jaka pule kaba ym pat ju don koit hapoh ka District.
Kaba kham kongsan bad kaba lah ban khring ia ki samla kiba la sangehnoh i aka jingpule shiteng pork a long ba lyngba kitei ki skhim kikhynnah kim don kam ban siew wat tang shi tyngka ruh ha ba kiwan shakatei ka jaka ai jinghikai bad lyngba kane ka la pynsuk haduh kattakatta ia ki ba kin jied ia kino kino ki jait jingpule ne ki jingpyntbit kiba ki kham sngew tynnad.
Shillong, 30 Naitung:Ka tnad ri jingri ka jylla ha ka sien ba nyng kong, ka la ioh ban phah 42 ngut ki nongri masi ban leit wad jingtip bniah ia ka rukom ri masi ha jylla Gujarat bad sha Siliguri ka West Bengal.
Haba iakren bad  Assistant Director ka tnad Ri Jingri u Dr KB Sah khar mynta ka sngi, u la iathuh ba ia kine ki nongrep la ialam da ka tnad Ri Jingri mynta u snem kum shi bynta ba kin pynkhlain ban pynbha ia ka rukom ri masi jongki ha kane ka jylla da kaba ioh jingtip na kitei ki jylla.
“Ngi la ialam 25 ngut sha Siliguri bad 17 sha Gujarat bad ia kine ki nongri masi la shim tang kito kiba la don ha kaneka kam ri masi la slem bad kiba la aiti khambun ka por ha kane ka kam", u la ong u Dr Sahkhar bad bynrap ba ka jingjied ia ki nongri masi ka long na kylleng ki jaka ka jylla kiba la don ha kane ka kam.
Katkum ka jingiathuh u Dr Sahkhar, kane ka dei ka sien ba nyngkong ba la ialam ban leit wad jingtip sha kine ki jylla bad ia ka jinglut jingsep la bei da ka sorkar pdeng namar ba ka sorkar jylla kam ju don pisa.
“Lada ngi ioh pisa ngi kwah ban ialam man u snem ia kine ki nongri masi hynrei ka shem jingeh namar ba ka sorkar jylla kam don pisa bad kane kaba ngi la ioh ban ialam mynta u snem ruh, ka dei ba la kyrshan pisa ka sorkar pdeng", u la iathuh.
Ha Siliguri la pynsah shi taiew ia kine ki nongrep ban pule bad wad jingtip ia ka rukom ri masi ha katei ka jaka bad ha Gujarat pat la pynsah lai sngi, u la iathuh.
Nalor ka jingialam shabar jylla, ka tnad ri jingri na kane ka jylla ruh ka ju ai jinghikai man ka por ia ki nongri masi bad kumba ka long mynta ki don ar tylli ki jaka ri masi bad ha u Nohprah, yn sa pyntreikam sa saw tylli ki jaka ai jinghikai.
Katkum ka jingiathuh jong u Dr Sahkhar kim don satia ki skhim ban ai jingiarap pisa sha ki nongri masi namar ba ka sorkar kam don pisa bad baroh ka jingdonkam la lut hi da ki nongri jingri lait noh tang ka jingai jinghikai ba ka sorkar ka ju ai sha ki.
Jowai, 30 Naitung:Ka kam kyndang iing ki nongtuh ha sor Jowai ka la nangkiew na kawei ka sngi sha kawei pat ha kaba bun tylli ki iing bad ki dukan ki la shah kyndang wat ha ka por mynsngi mynshai.
Mynta ka sngi, kawei ka iing kaba dei trai da u ma Lamjingshai Suchen u ba dei u Secretary ka Mission Compound ka la shah kyndang mynsngi mynshai.
Ki nongtuh ki la ioh ban rung shapoh iing hadien ba ki la pynpait ia ki ar tylli ki Tala bad ki la ioh ban rong ei Rs.3000 tyngka ka pisa, 4 Tola ki jingdeng ksiar kiba kynthup ia 2 tylli ki sahkti, uwei u Loket bad katto katne ki lyngkhot ksiar.
Ki la rong ruh ia kawei ka Laptop bad ar tylli ki Mobile Phones.
Katkum ka jingujor sha ki pulit, ki nongtuh ki la kyndang ia katei ka iing hapdeng ka por 12:30 pm bad 1:00 pm.
Ka jingduh nong ka la kot haduh kumba 1.80 lakh tyngka.
Shwa ia kane, ka la don ka jingkyndang ia ka iing jong uwei u nongtrei ka Axis bank ha kaba ki nongtuh ki la ioh rong ia kawei ka Camera DSLR kaba shongdor kumba 50 hajar tyngka.
Shuh shuh ka khu bor ka la iathuh ruh ba ki don ki dukan ha kylleng ka nongbah Jowai ki la shah kyndang bad shah rong tuh ki mar ki mata.
Kawei ka dukan ha Mookyrdup ruh ka la shah kyndang bad shah tuh.
La iathuh shuh shuh bad ki nongtuh ki la law ia ki ar tylli ki shaka jong kawei ka Maruti Car kaba dei trai da u nongialam seng Bhalang  ha Jaintia.
Shillong, 30 Naitung:Ka them Ri-Bhoi ka dei ka thain kaba la tip kum kaba shit tam ha kane ka ri khasi Jaintia  kham tam ha kane ka aiom lyiur,  ka dei ruh ka thain kaba pyniasoh ia ka Shillong bad Guwahati kaba da ki lak  tylli ki kali ki ju iaid lynti na katei ka surok bah ha ka shisngi shisngi.
Ka Ri-Bhoi ka dei ruh ka thain kaba la tip paidbah kum ka thain ka ri u soh u pai namar katei ka thain ka dei kaba  don ia ka khyndew kaba biang tam na ka bynta ki jingthung jingtep khamtam ki kynja soh.
La iohi ba ki paidbah katei ka thain kim shym la pynlehnohei ia ka jingkyrkhu kyrpang kaba ki la ioh ha kaba la iohi ba ha kane ka aiom lyiur ki paidbah nongrep ki la pynmih ia ki soh kiba bun jait bad ki la phriang ha madan ban die sha ki nongleit ki nongwan  ba kin bam pynngad ban kham tngen ka met.
U soh u ba la die paidbah ha thain Ri Bhoi ha kane ka aiom lyiur khamtam ha kine ki bnai u dei u Sohtrun.
La iohi ba ha shi lynter ka rud surok Shillong-Guwahati  ki rud surok ki la saw hain da ki Sohtrun kiba ki nongrep ki la wan ban die manla ka sngi da kaba shna tang da i sem ba malu mala tang ban lait shah slap.
Katba dang iaid lynti na katei ka surok bah , u nongthohkhubor u la iohi ba ki kali ki la ieng da u lain ban thied Sohtrun bad la iohi ba kawei ka kali kaba ieng ban thied Sohtrun , kawei pa kawei ka kali kam duna ban thied ia ka san ne hynriew tylli.
Haba iohi ia kane u nongthohkhubor u la hiar ban ia kren bad  kylli bniah na kitei ki briew kiba die harud surok ia ka iew die Sohtrun.
Haba ia kren bad ar ngut ki longkmie kiba die jingdie harud bah kaba don ha Shang Bangla, ki la iathuh ba ki ju die Sohtrun kumba 15 kuri eiei ha ka shisngi  kaba mut 300 tylli ha ka shisngi, haba la kylli katno ka shongdor ka Sohtrun ha ka shi kuri ki la iathuh ba ki don la ki jong ki jait ki don kijba T.350 shi kuri bad ki don pat kiba T.400 tyngka shi kuri, hynrei ka dor jong ka Sohtrun hangtei ka sdang beit na ka T.350 bad tyngkhat ki don kiba T.300 tyngka shi kuri , iathuh kitei ki longkmie.
Haba ia khein ia ka dorT.350 ha ka shisngi ka kamai ba kitei ki longkmie ki kamai na ka die Sohtrun ha ka shisngi ka long T.5250 tyngka bad haba ia khein pat ia ka dor T.400 shi kuri ka long T.6000 tyngka ha ka shisngi.
Kitei ki longkmie ki la iathuh ba ki Sohtrun ba ki die ki dei kiba ki kheit hi na ki kper Sohtrun lajong bad don ruh kiba ki shu thied pateng na kiwei pat.
Ki la iathuh ruh ba kitei ki sohtrun ki dei kiba la pynmih hi tang na ka them Ri-Bhoi , ym don kiba wanrah na kiwei pat ki jaka.
La kylli biang na kitei ki longkmie kumba katno ha ka shisngi ki ioh kamai tang na kaba die Sohtrun, kim shym la iathuh bad kren shai hynrei ki la ong, “Ban ia kaba leit bylla T.300 tyngka shisngi, ngi dang im shibun ban shong die surok hangne" ong kawei na ki longkmie haba ia kren bad u nongthohkhubor.
U nongthohkhubor u la kylli biang hato katei ka kam die Sohtrun jong ki ka dei ba ki trei tang mynta shi aiom ne ki im die jingdie harud surok baroh shisnem , ki la iathuh ba ka kam die Sohtrun ka long tang ar aiom ha ka shisnem, katba ha ki por bym mih Sohtrun pat ki die da kiwei pat ki kynja Soh kum ki sohniamtra bad kiwei.
Lah ban kdew ba ki don bunbah ki longkmie ha ka thain Ri-Bhoi kiba la lah ban bsa ialade tang da kaba shong die jingdie harud surok bad na ka jingkren jong ki la sngewthuh ba ki kamai kumba T.500 tyngka ha ka shisngi, hynrei ki don ruh ki sngi kiba ki iap iew bad don pat ki sngi kiba ki im iew hynrei haba ia khein kyllum ia ka jingioh jong ki ka kot sha ka T.500 tyngka shisngi.
La iohi ruh ba nalor ki sohtrun bad kiwei pat ki kynja  soh kum u sohphan, soh pyrshong, ki long kmie katei ka thain ki buh lang ruh ha ki dukan jong ki ia ki Ashar ba ki la dep pdem lypa, ki Lung Siej  ban kham pynbun mar ha ki sem ba ki shong die jingdie.
Shillong, 30 Naitung:Ka jingialang jong ka CCIB kan long ha ka 5 tarik u nailar ha ing dorbar Nongsohphan Raid Liting ha ka por 11:00 mynstep, ong ka kyrwoh na u bah Kmen Myrshing, Secretary CCIB uba la khot la wer ruh ia baroh ka thain Ri War Mihngi khamtam ki trai bri trai jaka ki ban shah ktah na katei ka jingthmu ker kper sai nar shiah, ki sordar, ki Rangbah Shnong bad ki riew rangbah ka thain la khot ia wer ba kin poi lang sha katei ka jingialang ban ia kren bad pyrkhat shaphang katei ka jingthmu khamtam ia ka kam Survey ka NBCC kaba la dep pynlong bad kaba dang wan jurip biang , ong ka kyrwoh khubor.
Shillong, 30 Naitung:Ka jingialang ki babu Indian Civil Ser vices(ICS) ba iadei lang ka Meghalaya bad ka Assam ka Joint Cadre Autho rity(JCA) kaba la long mynta ka sngi ha Shillong ka la iakren ia ka kam pynkiew kyrdan ia ki kiba shakri ha Assam bad Meghalaya.
“Kane ka dei ka jingialang kaba ju long ban iakren ia ka jingkiewkyrdan jong ki babu ICS kum IFS, IAS bad IPS kiba dei kajuh ka kynhunka Assam-Meghalaya cadre," la ong u Chief Secretary ka Assam u Vinod Kumar Pipersenia ha ki nongthoh hadien ba la wai ka jingialang.
U la ong ba ha kane ka jingialang kam shym don kano kano ka jingiakrenia ki kam ba iadei bad u pud u sam ka Meghalaya bad ka Assam, hynrei lashu iakren beit thik ia kam pynkiew kyrdan ia ki babu ICS.“Ka jingialang ka long beit tang ia ka jingpynkiew kyrdan ia ki babuICS", la ong u Pipersenia.
U Chief Secretary ka Assam u la ong ba kine ki ar ngut ki ChiefSecretary ka Meghalaya bad Assam kin dang ia pynlong ia ka jingiakrenhapdeng jongki ha ki kyrdan bapher bapher halor ka jingiakajia pud.
Halor ki kam lehnoh, u Chief Secretary ka Assam u la ong ba ki arngut ki DGP kine ki jylla ki la iatreilang ban khang lad ia ki kampyntriem.
“Ngi sngew kmen ba ka jingiatreilang jong ki bor pulit ka Meghalayabad ka Assam ban iakhun pyrshah ia ki riew pyntriem", la ong u Pipersenia.
Shillong, 22 Iaiong:Hadien shibnai ba la kyntait ban pynmih ia ki khubor kiba ia dei bad u myntri rangbah ka jylla u Dr.Mukul Sangma, mynta ka sngi ka Meghalaya Editors’ and Publishers’ Association (MEPA) ka la shong jingialang biang ban pyrkhat ia katei ka kam bad ha ka jingialang ka la shim ia ka rai ban ym pynmih shuh ia ka khubor u Mukul bad myn ta ka kynti ka khlem buh por shuh haduh lano yn pynkut ia katei ka rai.
Ka la shim ia ka rai ba kan ym pynmih kino kino ki khubor, ki jingpynbna paidbah lane kiwei pat kiba don jingiadei bad u myntri rangbah.
Ka daw ba ka MEPA ka la shim ia katei ka rai  ban sangeh khlem buh por ia ka khu bor u Dr.Mukul ka dei na mar ka jingbym patiaw u myntri rangbah ia ka jing kyrpad ka MEPA ba un weng noh ia ki jing kren kiba u la kren pyr shah ia ki kot khubor ha ing dor bar thaw-ain ka jylla ha ka 10 tarik U Lber, 2015.
Shillong, 31 Naitung:Ka jingma kaba khraw ka ap ia ki paidbah nongleit nongwan  jong ka thain Ri-Bhoi Sepngi namar ka jingsynjor ka jingkieng Lailad, kaba don ha ka shnong Umsohma kaba la pynieng halor ka wah Umtru.
Ki nongthohkhubor ki la lap ba katei ka jingkieng ka la tor bha bad ka la khih wat haba iaid tang ka kali rit ruh, katto katne por ki nongthohkhubor ki la ieng halor katei ka jingkieng hynrei kaba kham sngewtieng ka long ba tang haba beh ka lyer ruh ka jingkieng ka la khih hi.
Katei ka dei ka jingkieng ba la plie paidbah da u bah D.D Lapang ha u snem 1992 ha ka por ba u la long u myntri rangbah ka jylla , katei ka jingkieng kaba pyniasoh ia ki spah tylli ki shnong jong ka Ri-Bhoi Sepngi kaba kynthup ia ka Patharkhmah.
Ha katei ka jingleit jurip ia katei ka jingkieng  ki nongthohkhubor ki la ioh ban ia kren bad u Rangbah Shnogn jong ka Sohkhwai u bah Turban Lyngdoh uba dei ruh uwei na ki dkhot ka Synjuk Nongsynshar Shnong ki 10 tylli ki shnong  kiba don marjan bad katei ka jingkieng.
Ha ka jingiakren bad utei u rangbah u la iathuh ba katei ka ijngkieng ka la tor la kumba katto katne snem mynta  bad hadien ba la iohi ia kane ka Synjuk ki 10 shnong ki la leit ban ud sha ki bor sorkar la arsien bad kaba u kynmaw u la ong ba dei ha u bnai kyllalyngkot mynta u snem ba ki la wan khadduh eh bad hadien katei katto katne bna mynshuwa la wan ban jurip ia katei ka jingkieng da ki bor pyniaid District bad ki la kular ha ki rangbah jong katei ka Synjuk 10 shnong ba kin pyntip sha ka tnad PWD ba kan leh ia  kaba donkam, “Hynrei sngewsih ba haduh mynta ruh ngim pat iohi dak eiei" ong u bah Lyngdoh.
Utei u rangbah u la ong ba jin lada ym dei ki bor shnong ki ban shimkhia ban sumar ia katei ka jingkieng ym tip shuh kumno kan long mynta namarba u ong ba ha ka por ba la khang dewiong ki trok dewiong ki la iaid tuh na katei ka surok ban mih sha Umling hynrei na ka por sha ka por ki bor shnong ki la leit ban pahara  bad ban ym ailad ia ki trok  kit dewiong.
La iohi ba hakhmat katei ka jingkieng la wah ia ka Sign board kaba heh kaba la thoh bay m sha ban kit palat 9 ton, hynrei u bah Lyngdoh u la ong ba ki trok kim patiaw bad ki trok shiphew shaka ruh ki iaid beit.
Kitei ki trok u la ong ba ki dei kiba kit maw sha ki jaka pyntrei surok ki kompeni ha katei ka thain.
Ha ka jingleit jurip ki nongthohkhubor la iohi ba ki nar kiba pyndait ia katei ka jingkieng ki la bam sarang bad don ki bynta kiba la dkut  , don kiba shu sah kyrdoh malu mala kiba jan dkut syndon.
Shillong, 22 Iaiong:U Deputy Commissioner (Excise) ka East Khasi Hills District, Shillong  u la iathuh ba ki nongtrei ka Excise  ha u bnai Lber ki  la pynlong ia ka jingkhynra kyiad ha ki dukan, ki restaurant, ha poh kane ka nongbah bad shabar kane ka nongbah.
Ha kane ka jingkyn ra ki la rejistar 43 tylli ki mukotduma bad ka kyiad la ioh kurup 114.800 litar ka kyiad pyrsi bad 24.180 lit ka kyiad phateng.
Ha ka jingkynra la iohkem 38 ngut ki nong die beain bad la pynngat hapoh ka Excise Act.
Shillong, 23 Iaiong:Ka jingitynnad jong ka Phlim Sati, bad ka jing iatuid jong ki paidbah sha Bijou Cinema Hall ka la pynlong ia ki Nong pyn mih ia kane ka Phlim ban bteng ia ka jingpyni ia kane ka Phlim sha ka taiew kaba lai.
Ia kane ka Phlim yn bteng ban pyni biang naduh ka 24 tarik ha katei ka Hall ha ka por 11 baje mynstep bad 2 baje mynsngi bad kane kan long ka taiew ba khatduh ban pyni ia kane ka Phlim ha Cinema Hall, la iathuh ki nongpynmih kane ka Phlim.
Shillong, 23 Iaiong:Ka Synjuk Seng Samla Shnong (SSSS) ha ka jingiakren bad ki nongthohkhubor mynta ka sngi ka la pynpaw ia baroh ki jingtip kat kiba ka ioh lum na ka KHADC  lyngba ka ain wad jingtip paidbah  bad ka la lap ba baroh ki nongtrei kiba trei ha KHADC ki dei kiba la shu thung hi da ka Executive Committee ka District Council khlem da pynbna paidbah ha ki kot khubor, khnang ba ki samla jong ka jylla kin ioh lad ban ia khun lem ia kitei ki kam.
Ka SSSS ka la kynnoh ba ia ki kam ha district council la shu thung sop sop ban pynhun ia ki MDC, ha kaba bun ki MDC ki la thung ia ki bahaing hasem lajong bad kiba ieit ba thoin jong ki.
Ka la pynpaw ia ka jingsngewlyngngoh ba haduh 531 ngut ki nong trei tang 6 ngut kiba la thung lyngba ki kyndon thungkam.
Halor katei ka jingthungkam thur mur ka SSSS ka la kynthah jur ia ki MDC ka KHADC  da kaba ong ba kan ym myn toi ban leit ialap synshar khadar kaba khuid , sha ki paidbah katba ha ing lajong pat kaba dei hapoh District council hi ka don ka jingjaboh bad ka jing sma iwtung kaba shyrkhei.
“Pynkhuid shuwa na ing na sem lajong, sa leit sha ki iew ki hat ban pyrta synshar khadar, na ing sma pyut katba shabar pat pyrta synshar ba khuid" ong u General Secretary ka SSSS.Utei u samla u la ong ruh “ Ki MDC ki thungkam tang ia ki ba haing hasem lajong".
Katkum ka ain wad jing tip, kaba la wanrah da ka SSSS la iohi ba ka jingthungkam kaba jur bha ha District Council ka dei naduh u snem 2005 shajrong ter ter haduh u 2013-2014, bad shuwa ia katei katto katne ka la don ka jingthungkam ha u 2003.
Katei ka seng ka la pynpaw ruh ia ka jingsngew donbok ba ka sorkar ka la shim noh ia ki skul na katei ka council , “Lym kumta ngim tip shuh katno ngut ki khynnah jong ngi ki ban pep skul, bad kiba kum kino ki nonghikai ngin ioh" ong u bah Pathaw haba kren ia ka kyrdan pule ki nonghikai jong ki nongtrei ka District Council.
Shillong, 22 Iaiong:Ka sngi wan jngoh u President rangbah duh jong ka BJP u Amit Shah,  ha ka sien kaba nyngkong eh  ia kane ka jylla, ka dei ruh ka sngi kaba pyn thangiong bad kaba pyn shaiong ngain  ia ki heh BJP na kane ka jylla, namar ba ki kynhun bapher bapher ki la mih madan puk ban pyrshah ia katei ka jingwan jong u.
Nyngkong eh ka dei ka pakhang shnong ba 12 kynta ka HNLC kaba la sdang naduh ka por 5 baje mynstep, bud pat sa ka jingmih madan ki kynhun sengbhalang ban pyrshah.
Katei ka jingmih madan ki sengbhalang ba la ialam da ka Thma U Rangli Juki (TUR)  hapoh ka jingialam ka kong Angela Rngad, Pastor Kyrsoi bor Pyrtuh, ba la donlang ruh U Bah R Rani, President ka  Hynniewtrep National People Front (HNPF), U Bah S Diengdoh, General Secretary ka Khasi National Union( KNU), ka dei ka jingmih madan bad ka jingpyrshah kaba kham phylla kaba ym pat ju jia ha kane ka jylla.
Kum ka jingpyrshah ia ka jingwan u Amit Shah, namar ka jingthmu khang bam doh masi, katei ka kynhun ka la mih madan shakhmat ryngkat ban pynlong da ka jingialum paidbah ryngkat ka jingkhawai bam doh masi, ha kaba ki la pynkhreh ia  ki song doh masi kiba la pynkhreh lypa ban ia bamja ryngkat ka rwai ka siaw, ka shad ka kmen, ka risa ka kynhoi.
La iohi ba baroh ki ia shong khrui bad ki ia pra la ki song ja jong ki, kiba la pynkhreh lypa ban tah da ka doh masi bad don kiba la rah da ka um shit syrwa doh masi ban ia bam ha katei ka jaka kaba jngai tang kumba katto katne kam, na ka ophis ka BJP kaba don ha Lachumiere.
Shillong, 23 Iaiong:Naduh ka 17 tarik u jymmang, 2015 u Electoral Registration Officer, Sohra Civil Sub-Division, Sohra  u la pyntip ba yn bishar bniah ( hearing) ia kito kiba kwah ban rung kyrteng thep vote ha 26-Shella bad 28-Sohra Konstitwensi.
Ha ka 17 tarik u jymmang, u la pyntip bay n pyndep ia ka jingbishar ia ka 24- Ichamati Polling Station ka ban sdang naduh ka por  9 baje mynstep haduh 12 baje mynsngi bad ka 11- New Majai Bholaganj Polling Station naduh ka por 1 baje mynsngi haduh ka por 4 baje janmiet.
Na bynta ka  22 & 23- Sohlab A & B Polling Station yn leh ha ka 18 tarik naduh ka por 9 baje mynstep haduh 12 baje mynsngi, na bynta ka  25- Saikarap Polling Station yn leh ha katei hi ka sngi naduh ka por 1 baje mynsngi haduh 4 baje janmiet.
Na bynta baroh kiwei pat ki Polling station u la pyntip bay n leh ha ka 19 tarik haduh ka 31 tarik u jymmang, ha ophis jong u Electoral Registration Officer lane Sub-Divisional Officer (Civil) Sohra.
U ERO u la pyntip ruh sha baroh ki nongshong shnong jong ka  26- Shella bad  28- Sohra (ST) Assembly Constituency ba ki lah ban aplai lyngba ka phom  Form 6, Form 7, Form 8A, Form 6A dalade hi ha ophis u  Electoral Registration Officer haduh ka 29 tarik u iaiong , 2015.
La bthah ia ki  Booth Level Officers bad  Assistant Electoral Registration Officer ba kim dei ban pdiang phom hadien katei ka sngi bad baroh ki phom ba la ioh pdiang la ki dei kiba la pdiang ne kiba la shah kyntait u ERO u la hukum ba ki Booth Level Officer bad Assistant Electoral Registration Officer ki dei ban pynphai sha ophis jong u kham kloi.
Hynrei u la ong pat ba ka jingpdiang ia ki phom ba pynpoi ki briew kan dang iai bteng wat hadien ka 29 tarik u iaiong ruh, hynrei na bynta kito ki phom ba poi hadien katei ka sngi yn pynbna pat hadien ia ka jingkhot bishar ( hearing).
Ha ka 1 tarik u jymmang u Electoral Registration Officer un pynkhreh ia ka thup kyrteng jong ki Form 9, 10, 11, 11A bad yn ai kopi sha ki  Booth Level Officers, Assistant Electoral Registration Officer, ki seng sain pyrthei bad sha ki pulit ba ai ka jingujor jong ki.
Ia ka kyrteng ki nong aplai ban ioh rung kyrteng thep vote yn pynmih ruh ha ka website ka  Sohra Sub-Divisional www.
sohra.
gov.
in  lane  www.
cherrapunjee.
gov.
in.
U la pyntip ba ai ka Form 9, 10, 11, 11A ba la ioh na ka  ophis u  Electoral Registration Officer yn wah ha ki jaka wah jingpynbna jong u Assistant Electoral Registration Officer bad ha ki  polling Station da ki  Booth Level Officer.
La bthah ia ki Booth Level officers ba kin pynbna paidbah ia ki thup kyrteng.
La bthah ruh ia ki BLO ba kin hiar sha ki jaka jong ki briew kiba thep phom ban tohkit , bad ki dei ban pyndep ia katei ka kam hapoh ka 15 tarik u jymmang.
Ia ki jingujor ia ki briew kiba aplai ban rung kyrteng u ERO u la pynbna ba dei ban pynpoi sha ka ophis jong u lane jong u  Assistant Electoral Registration Officer lane BLO shuwa ka 15 tarik u jymmang.
U la ong ruh ba lada ki briew kiba nabar ki pyrshang ban ioh rung kyrteng jubor hapoh ka thup kyrteng thep vote ka jingujor ka dei ban poi na ki pulit shuwa ka 15 tarik u jymmang.
Shillong, 23Iaiong:Ki paidbah nongshong shnong ka thaiñ Saba, Mukroh bad Barato kiba dei ki shong Khappud,  ki ud ki lynniar namar ka jing sniew palat ka  surok PWD naduh ka shnong Barato ter ter shaduh Saba.
U Rang bah Shnong ka shnong Saba u ma D.Timung ha ka kyrwoh u la ong ba kane ka  su rok ka  long kaba donkam bha ia ki nongshong shnong jong kine ki shnong bad dei tang kane ka  surok ka ba ki nongshong shnong ki don hapoh ka thaiñ jong ki, hynrei ka tnad PWD ka la leh klet ban pynbha bad ban maramot ia ka.
U la ong ruh ba don ki bynta jong kane ka surok shuwa ban poi ka shnong Saba kaba jrong kumba 5 Km ei ei, ka tnad  PWD kam pat siang tang u maw ruh haduh mynta wat lada kane ka shnong ka long kaba la rim bha.
U bah Timung u la iathuh ba naduh ba la shna bad tih khyndew, haduh mynta katei ka surok ka sa hkumjuh bad ym shym la don tang u Muster Roll ruh u ban maramot.
Utei u rangbah u la ong  ba katei ka surok ka long kum u  budlum jong ka Khaii ka pateng bad khamtam eh ha ka por ba pang ba shitom ne ka por ban leit kha khun ka buh ia ki paidbah ha ka jingeh kaba khraw tang na ka daw ka jingsniew palat une u surok.
U bah  Timung u la ong ruh ba na ka liang ka shnong na ka por sha ka por naduh u snem 2011 ki leit mih sha ka tnat PWD ban pynshna ne maramot ia kane ka surok hynrei haduh mynta ym pat ioh ia ki dak ki shin ba ka tnat PWD ka shim khia  ban pynbha.
Sohra, 23 Iaiong:Ka Seng Kynthei Mawmluh, Sohra, ka la ai da ka jingthoh sha u Managing Director jong ka Mawmluh Cherra Cements Limited (MCCL) ban pynpaw ka jingsngew khia kaba khraw halor ka jingsahngeh treikam jong ka Karkhana dewbilat ha Mawmluh kaba la poi mynta sha ka  phra bnai namar ka jingkhan tih dewiong ka NGT.Ha ka shithi ba la ai sha u MD, ka Seng Kyn thei ka ong namar ka jing khang treikam jong kane ka Karkhana kaba long ka lad kamai kajih kaba heh tam ha ki briew ha Mawmluh bad Sohra, ka la ktah shibun ia iew ka hat bad ka die ka thied jong ki briew ha kane ka thaiñ.
“Naduh ki snem 1960 kane ka Karkhana ka la long ka pliang ja ia ki briew ka thain Sohra bad ka jingsangeh treikam jong ka naduh u Nailar mynshem snem bad ka jingbym ioh tulop ki nongtrei hadien kane, ka la ktah shibun ia ka ioh ka kot jong ki briew bad wanrah ka lawei ka bym shngaiñ bad bym thikna ia ki briew kane ka jaka", la ong ka Seng Kynthei.
Da kaba ban jur ia u MD ba un shimkhia ia ka jingeh jong kane ka Karkhana, ka Seng Kynthei ka la ong ba kane ka thaiñ kam dei ka jaka kaba ki briew ki lah ban trei da kiwei pat ki jaitkam khala khala khlem da pyrkhat lypa, namar ba bun na ki briew hangne ki shaniah ha ka jingdon u dewiong bad u mawshun ia ka jingtreikam jong ki.
Kumta ka jingiai bteng ban treikam kane ka Karkhana kadei tang ma ka ka lad ban wanrah ia ka lawei kaba shngaiñ bad ka jingim kaba biang dor ia ki briew hangne.
“Ngi kyntu ia phi kum u khlieh kane ka Karkhana ban shimkhia hi dalade na ka bynta ban siew noh ia ka tulop jong ki nongtrei bad ban peit ruh ba kane ka Karkhana kan treikam noh kloi katba lah", la ong ka Seng Kynthei.
Shillong, 23 Iaiong:Ka Khasi Jaintia Welfare Assocaition (KJWA) lyngba ka career Counselling Committee ka la pynlong ia ka jingai jinghikam wadkam ia ki samla ha shnong Lyngkyr dem na ka bynta ki ar tylli ki skul kynthup ka Seng Khasi Secondary School bad ka Khad ar Blang Secondarty School ha ka 21 tarik Iaiong.
Ha kane ka sngi ki nongai jinghikai la wan U Asst Prof H Lyngdoh, U Asst Prof AW Rani bad Bah R Kharlukhi ki la ai jinghikai kumno ia ki samla pule kitei ki skul ban thaw lad ban ioh kam ioh jam bad ban jied hadien ba la dep pule.
Ia kane ka prokram la pyniaid da u Bah S Kharmawphlang u Vice President ka KJWA kaba la wan ban iashim bynta da ki spah ngut ki khynnah kitei ki skul kiba pule ha klas IX bad X kiba la shah shkor ia ka jingpynshai na kitei ki stad.
Ki la batai ia kiba bun ki lad hadien ba ki la dep ia ki jingshah hikai khnang ba kin lah ban ieng ha la kijong ki kjat bad ruh kumno ban wad kam bad ban ialeh ia ki eksamin wad kam.
Khadduh la ioh ia ka jingpynshai na u ophisar ka Skills Development Society halor ki jingai jinghikai ba ka tnad ka la ai ia ki samla ha ka wad kam bad ka ioh kam ha ki kompeni ba ka sorkar ka la dep iateh bad ki kompeni bapher bapher.
La pynwai ia ka jingialang da u general secretary ka KJWA Bah P Syiemlieh.
Shillong, 23 Iaiong:U Shanbor Nongbet uba dei u nongrwai ba kynsai ha ka India Got Talent mynta u la ioh rung sha ka semi phainal ha ka Asian Got Talent Season 1.
U Bah Nongbet bad u Nitish Bharti, kine ki arngut ki dei ki nongia shim bynta na India Asian Got Talent, katba u Nongbet udei uwei uba la shah jied ban rung sha ka semi phainal ha kane ka lympung bad ia kane yn pyni ha AXN Asia  ha ka 31 tarik Iaiong.
Haba kren sha ki nongthoh khubor mynta ka sngi, u  Toshan u la ong ba kane ka long ka jingduh nong kaba kaba khraw namar ba ha kane ka sngi ba un rwai un nym pyni im, hynrei yn pyni pat ha kawei ka sngi.
U Toshan u kyrmen ba ki padibah kin ai ka jingkyrshan ia u da kaba vote ia u ha katei ka jingaiakop ba yn iashim bynta.
“Hynrei kaba kham sngewkmen ka long ba lada ki paidbah kane ka jylla kin ai jingkyrshan ia nga da kaba vote namar ba nga dei u briew na kane ka jylla bad nga sngewieid lada ki paidbah ka ri kin ai jingkyrshan ia nga.
Nga sngewkmen ba  nga mihkhmat na kane ka ri India,"  la ong u Nongbet.
U la ong ba ka jingthep vote kan plie  saw sngi kynthih hadien ba ladep pyni im ha ka 31 tarik Iaiong.
Shillong, 23 Iaiong:Ka sorkar jylla mynta ka sngi ka la buh maw nongrim ban tei ia ka jaka tem jaka put tynrai kaba la tip kum ka Shillong International Centre for Performing Arts and Culture (SIC PAC)  ha Mawkasiang.
Ha katei ka jingplie ia katei ka jaka put jaka tem la don u myntri ka tnad  Art and Culture ka jylla u  Clement Marak, ka myn tri kam pohing kong  Roshan Warjri, ka myntri pynroi sor kong  M.Ampareen Lyngdoh bad u myntri ka koit ka khiah u bah  A L Hek.
Ia katei ka jingtei jaka tem jaka put la mang ha ka jinglut kaba T.151 klur tyngka, kaba la mang kyrpang da ka  DoNER, ha ka jingiakut kaba 90 na ka shispah yn lut na ka katba 10 na ka shispah yn pynlut da ka sorkar jylla.
Katei ka jaka ka dei kaba la mang ban pynlong ia ka put ka tem kaba bunjait ha ki prokram bah eh bah eh ha ki sngi ki ban wan, ka jaka hikai tem hikai put, ka jaka peit kai, ka Hall, ka jaka sah ki briew ba nabar, bad ka jingpyni nam ia ki tiar tynrai ki briew ka thain shatei lam mihngi.
Ha katei ka sngi la donlang ruh u  Principal Secretary, Arts & Culture, bah P W Ingty, u MLA katei ka thain u  bah  David Nongrum bad ka  Director ka  Arts & Culture,  kong Matsiewdor War-Nongbri.
Ki nongkren ha katei ka jingialang buh mawnongrim ki la kren ia ka jingmyntoi bad ka jingdonkam jong katei ka jaka ha ki sngi ki ban wan.
Shillong, 23 Iaiong:Ka sorkar BJP ka la don ka jingthmu ban wanrah noh da ka Village Administrative Council (VAC) ha baroh ki jylla kiba don ka Autonomous District Council.
Katkum ka jingtip ba la ioh, ki nongialam ka BJP kynthup u Myntri khynnah ka tnad kam pohiing ba dei na kane ka thain Mihngi u Kiren Rijiju, ki don ka jingpyrkhat mynta ban pynkhreh ban wanrah noh da ka VAC kaban long kum ka met ha ki Dorbar shnong.
Kane ka VAC kan dei ka met kaba laitluid ha kaba ia ka jingbei pisa yn ai beit da ka sorkar khlem donkam ban iaid lyngba ka sorkar jylla ne ka District Council ba kin trei ia ki kam jong ki kaba syriem kum ka Panchayati Raj sha ri thor.
Ka BJP ka kwah ban wanrah da kane ka VAC namar ba ka kwah ba ka roi ka par kan iaid sted bad kan poi beit sha ki shnong ha nongkyndong.
Katkum ka khubor thymmei,la iathuh ba u Myntri ka tnad kam pohiing u Rijiju u dang pynkhreh ban leit rah ia kane ha Parliament khnang ban pynlong kam ia kane ka jingthmu.
Shillong, 23 Iaiong:Ka Khun Hynñiew trep National Awakening Movement (KH NAM)  ka la ai jingmut ia ka sor kar pdeng bad kan thaw noh da ka kynhun shipai  khasi ha ka Indian army na bynta ban wanrah ia ka jingiatylli ka myn siem ieid ri, la ong ki nongmih khmat ka KHN AM hyn nin ka sngi ha ka jingia kynduh ia u President ka BJP u Amit Shah.
Ia ka kynhun shipai Assam bad shipai Naga la thaw da ka Indian army, la ong u President ka KHNAM u bah Pyn dapborthiaw Saibon bad u la bynrap ba ka jingthaw ia ka kynhun shipai khasi kan long ka lad ban ai kam ai jam ia ki khasi bad kumjuh ruh kan wanrah ia ka jingsngewieid ri bad ka jaidbynriew.
“Kane kan wanrah ka jingkylla ha ka rukom pyrkhat ka jingsngew ki paidbah ha kane ka thain", la ong u bah Saibon.
Ka KHNAM hynnin ka sngi ka la kren ruh halor ka jingrung kyrthlep ki briew nabar sha kane ka jylla, ka jingsniew ka suk ka sain, ka jingpyrshah ban tih uranium, ka jingtreikam jong ki Autonomous District Council  bad ka Khasi Hills Autonomous District Council (KHADC) bad donkam ban wanrah ia ka ain khang kyntiap seng ha district council, ban thung ia ka boundary commission ban iapynbeit ia ki jingiakajia khappud ka Meghalaya bad Assam.
U Bah Saibon u la ong ba ka KHNAM ka la dawa ruh ban thung noh ia u Lat uba pura ia ka jylla Meghalaya.
Shillong, 23 Iaiong:U nongbishar ka high Court u Justice SR Sen u la khot hajir ia u sordar ka Wahkhen u bah Skhembor Khongjirem ha ka 29 tarik u iaiong , 2015 ha ka por 10:30 baje thik mynstep.
Katei ka jingshah khot hajir u bah Khongjirem ka dei halor ka jingpynkhein jong u ia ka hukum jong ka High Court da kaba u dang bteng ban ai sertiphiket shnong sha ki nongshong shnong ba kin ioh pyndonkam ha ki bank account jong ki bad kumjuh ruh kiba aplai ia ka skhim sorkar bapher bapher.
Ia katei ka jingkhot hajir u nongbishar u la pynmih mynta ka sngi ka 23 tarik u iaiong lyngba u Registrar General jong ka High Court, la khot hajir ba un pynshai balei ba katei ka hukum ka high court kam treikam ia u, la hukum ruh ia u Registrar General ba un rejistar case  kam pynkhein ain ia u sordar ka Wah khen, bad la hukum ba ia ka jingpyntip sha u dei ban pyntip da u Superitendent of Police East Khasi hill bad ban jubab hapoh shi taiew.
Bad ia ka kopi ka shithi khot hajir ban pynpoi sha u sordar.
Lah ban kdew ba katei ka jingkhot hajir jong ka high Court ia u bah Skhembor Khongjirem, sordar Wahkhen ka dei halor ka khubor kaba la mih ha ka 18 tarik u iaiong ha kaba dalade hi u la iathuh ba u dang bteng ban sertiphiket sha ki nongshong shnong, bad katei ka jingai sertiphiket jong u ka la iarap bha ia ki nongshong shnong.
Shillong, 23 Iaiong:Ka Synjuk  Seng Samla Shnong ka la lap lyngba ka ain wad jingtip paidbah, ba baroh ki don 531 ngut ki nongtrei ka District Council  naduh ki ophisar haduh ki nongtrei kiba rit eh, lait noh ki MDC kiba la shah jied.
Lyngba katei ka jingtip ka SSSS ka la lap ba bun ki nongtrei ka KHADC kiba bat ia ki kyrdan ba heh ba heh ki dei  kiba dang pyndep tang ka matrik , bad PU bad don katto katne ngut pat kiba la pule ia ka BA, Bcom, BSc.
Katkum ka jingtip kaba katei ka seng ka la wanrah sha ki nongthohkhubor mynta ka sngi ha Shillong Press Club, la iohi ba ki don haduh 38 ngut ki Peon ha district Council  bad na kitei ki 38 ngut ki don tang 11 ne 12 ngut kiba la pyndep ia ka Matrik bad lait nangta ki dei ki klas II, klas III, klas IV, V, VI haduh klas IX.Shuh shuh katei ka ain jingtip paidbah, ka la pyni ba ki nongtrei kiba bat ia ka kyrdan ophisar  kum ki Superitendent, ki Supervisor ki bun kiba dang pyndep tang ia ka matrik, katba kiba bat ia ki kyrdan ba kham heh kum u Secretary sha ka Executive Committee, Joint Secretary sha ka Executive Committee ki dei kiba dang pule ha ka PU bad don katto katne ngut na ki kiba dang pule ia ka BA bad kim pat shym la pyndep.
Ha ka jingiakren bad ki nongthohkhubor mynta ka sngi u General Secretary ka SSSS u bah Rickykupar Pathaw u la ong ba ka KHADC kam shym la lah ban jubab lut ia baroh ki jingkylli kiba katei ka seng ka la pan jingtip lyngba ka ain wad jingtip paidbah, ha kaba u la ong ba na ki 8 tylli ki jingkylli ba katei ka seng ka pan jingtip ka KHADC ka ai jingtip tang 2 tylli, 6 tylli kim shym la ioh jubab.
Ki jingkylli ba ka SSSS ka la ioh jubab ka dei ka kyrteng jong baroh ki nongtrei ka district Council, ki kam ba ki trei bad ki snem ba ki sdang wan trei, hynrei ym shym la jubab pat ia ka jingkylli mynno la thep kam ia ki, mynno la pynbna ia ka kam ha ki kot khubor, ne kaei ka komiti kaba peit ia ka jingthungkam ha ka por ba ki rung kam, mynno la pyndep ia ka interview, bad kiwei pat ki jingkylli ba katei ka seng ka la pyni sha ki nongthohkhubor.
Ki nongialam jong katei ka seng ki la kynnoh ba ka jingbym lah ka KHADC ban sei ia ka jubab ka dei na ka daw ba kam shym la don ka jingthung katkum ki jingdonkam kiba dei ban iaid, hynrei la thungkam  da ka jingmynjur hi jong ka EC tang ban pynhun ia ki MDC kiba shong hangtei.
Utei u samla u la ong ba ka jingthung kam sop sop hapoh District Council ka la khanglad ia kiba bun ki samla wadkam ha kane ka jylla ba kin ioh kam ioh jam namarba ym shym la ai ia ki ka lad ba kin ia khun ha ki kam ba pynbna.
Katei ka seng ka la kren diaw mynsiem ia katei ka jingleh ka KHADc khlem da pynbna ha ki kot khubor ia ki kam kiba lait.
Katkum ka jingioh jingtip lyngba ka ain wad jingtip, u bah Pathaw u la ong ba na baroh ki kam ba la thep ia ki nongtrei ha KHADC dei tang 6 tylli ki kam ba ka KHADC ka la pynbna paidbah,  bad kitei ki kam ki dei 4 ngut ki Majistor,  kawei ka kam Planning Officer, kawei ka kam Tax Inspector, hynrei ia katei ka kam ruh katei ka seng ka la ong ba ym shym la pynbna paidbah ha ki kot khubor hynrei la pynbna lyngba ka Employment Exchange.
Ka SSSS ka la pan jingtip lyngba ka ain wad jingtip paidbah, ha ka 10 tarik u rymphang, 2015 bad hadien 30 sngi ka la ioh ia ka jubab kumba la batai ha ka ain, hynrei ka jubab kam shym la pynhun ia ka,namar ba kiba bun ki jingkylli ka KHADC kam lah ban ai jubab, kumta katei ka seng ka la leit ujor sha ka Appellate Authority  bad hadien 30 sngi la khot bishar ia katei ka kam da ka joint Secretary sha ka Executive Committee ka kong B.Basaiawmoit kaba dei ruh ka Appellate Authority bad hangtei ruh ka KHADC kam shym la lah ban sei ia ka jubab bad kumjuh kata ka ain thungkam, wat la kham mynshuwa ka la kam ba ka don ia ka ain thungkam,ong u bah Pathaw.
Utei u samla uba la synranlang da kiwei pat ki para nongialam ba kynthup ia u bah Vanshan Buhphang, Chairman, bah Evandul Marbaniang Secretary Organising Committee, bad u bah Shepherd Kharsahnoh Socio & Cultural  Secretary u la iathuh ba katkum ka jingiakren jong ki bad u CEM ba mynta ka KHADC u bah Adelbert Nongrum , u  bah nongrum u la ong ba kam shym la don kata ka ain thungkam hapoh District Council.
U bah Pathaw u la ong biang ba katkum ka kyndon jong ka 6th Schedule ruh la pyni tang ia ka jingthungkam ia u nongbishar (Judge) ha kaba la ong ia u Judge hap ban thung da ka EC bad yn mynjur pat da u Lat ka jylla.
Shillong, 23 Iaiong:Ka BJP kam shym la thmu ban khang bam doh masi hynrei ka la don ka jingiakren ba ka lah ban shu khang ban shalan ia ki doh masi sha bar ri kum ha Bangladesh.
Katkum ka khubor ba la iohlum, la iathuh ba hynne ka step shwa ban mih na Shillong u President Rangbah ka BJP u Amit Shah u la iakren bad katto katne ngut ki heh nongialam ha kaba la don lang u Myntri khynnah ka tnad kam pohiing u Kiran Rijiju uba la wan poi dang step ha Shillong.
Ka thymmei khubor ka la iathuh ruh ba kine ki nongialam ka BJP ki la iakren ba ka jingiakhang ia ka doh masi kadei ka kam jong ka jylla bad ka sorkar pdeng kam don bynta eiei ruh em halor kane.
“Kaba kongsan ka jingkren jong ki kadei ba ka sorkar pdeng kadei ban khanglad ban shalan ia ka doh masi shabar ri", la ong ka thymmei khubor.
Lah ban kdew ba hynnin ka sngi, u General secretary ka party u Ram Madhav  u la ong ba ka party kan nym khang ia ka bam doh masi ha kane ka thain dong mihngi ka India.
U la ong ba ka BJP kan pynthikna ba ka jingshngain jong ki paidbah na kane ka dong mihngi bad khlem shah niam ne khlem kano kano ka jingsngew pher niam ha ka ri.
“Ngim shym la tyrwa ne phah ban khang doh masi hangne", la ong u Madhav.
U Madhav u la ong ba ki katto katne ki jylla, ka la don ka jingkhang bam doh masi la slem bha, watla um shym la jer ia kita ki jylla.
U la ong ba ka jingkhang bam doh masi ha ki katto katne ki jylla kum ha Maharashtra la leh namar ka daw ba iadei bad ka ioh ka kot bad ka sorkar BJP ha ki jylla, kan bishar ia kane shwa ban shim ia ka rai.
Shillong, 23 Iaiong:Kat kum ka jingtip lyngba ka ain wad jingtip, ba la wanrah sha ki nong thohkhubor, da ka Synjuk Seng Samla Shnong (SSSS) kaba pyni ia ki kam ba ki nongtrei KHA DC ki trei, ki kyrdan pule jong ki  bad ka sngi ba ki sdang trei ia ka kam la iohi ba ka Cleaner ne ki Peon ki kham heh kyrdan ban ia u Secretary, joint Secretary, Deputy Secretary, Under Secretary sha ka Executive Committee  ka KHADC.U  Khliehduh jong ka KHADC u Secretary sha ka Executive Committee u bah Welljune Syiem lieh u la sdang trei ia ka kam Secretary sha ka Executive Committee na duh ka 16 tarik u jymmang, 2008 bad ka kyrdan pule jong u ka dei PU, katba kiwei pat ki Joint Secretary kiba don 4 ngut, 2 ngut na ki dei ki BA bad 2 ngut pat ki PU.Ki don 4 ngut ki Deputy Secretary sha ka Executive Committee bad baroh 4 ngut ki dei ki kynthei bad ka kyrdan pule jong ki ka dei BA, ki don ruh sa 3 ngut ki Under Secretary ka KHADC bad kitei baroh 3 ngut ka kyrdan pule jong ki ka dei PU.Kitei ki dei ki kyrdan pule  jong ki nongtrei ba halor jong ka District Council, kumba la pyni ha ka RTI.Nalor kitei ki don sa kiba bat ia ka kyrdan ophisar bad ki kyrdan pule jong ki, ki dei Matrik, PU, BA , kiba hehduh ki dei kiba la pass BA, lait noh ki Majistor kiba don ka kyrdan ka LLB bad kiba la dep BA, don ruh ki MA.Haba phai pat sha ki kyrdan kiba rit duh  kaba dei ka kam Cleaner lane ka kam pynkhuid ia ki ophis, la iohi ba  ka kyrdan kaba hehduh ka dei kaba la pyndep ia ka BA , ka dei ka kong Iabianglin Shabong , kaba la sdang trei naduh ka 9 tarik u jymmang, 2012, bad la don sa kawei pat kaba ka kyrdan pule jong ka, ka kham heh ban ia u khliehduh ka District Council ka kong Wandakerlin Lyngdoh kaba la sdang trei naduh ka 11 tarik u nailur, 2002 bad ka kyrdan pule jong ka ka dei BA.Kham hajrong khyndiat ia ka kam Cleaner ka dei sa ka kam Peon, ha ka kam Peon la iohi ba ka don kawei ka Peon kaba la pyndep ia ka BA ka kong Pynhunlin imiong kaba la sdang trei naduh ka 13 tarik u kyllalyngkot, 2006, bad ki don 2 ngut ki BA ka kong Wanrilin Syiemlieh kab ala sdang trei naduh ka 1 tarik u jylliew, 2011; ka kong Wanstep Nongbri kaba la sdang trei naduh ka 15 tarik, u nailur, 2014.
La iohi ha ka jingtip lyngba ka RTI ba ka kyrdan kitei ki Cleaner bad ki Peon ki kham heh ban ia u khliehduh ka District Council, bad ki kham heh ia ki Under Secretary sha ka Executive Committee ka KHADC, don pat katto katne ngut na ki kiba kham heh kyrdan ia  ki Deputy Secretary sha ka Executive Committee bad  kumjuh  ia ki joint Secretary sha ka Executive Committee.
Lait noh kito kiba trei ha kashari, kiba dei ki nongbishar, kiba don ia ka kyrdan LLB; ka Khasi District Council, kaba don 531ngut ki nongtrei, ka don tang uwei ar ngut duh, kiba wan na ka  sobjek Science ne Commerce, katba kum katei ka jingwad jingtip.
Ha JHADC ruh dei ban pynshai hi mo paidbah.
Shillong, 23 Iaiong:U Myntri khynnah ka tnad kam pohiing ka sorkar India u Kiren Riji ju ha kane ka sngi  Palei u la wan jurip kynjah ia ka nongbah Shillong ban peit pyrman ia ka jingkhot pakhang shnong ka HN LC ban pyrshah ia ka jingwan u President ka BJP u Amit Shah.
U Rijiju u la wan hiar top mynta ka sngi, da ka lieng suin ha ka por 8:30 mynstep bad u la pynlong ia ka jingjurip bad twad jingtip halor kane ka pakhang shnong bad tang hadien 11:30 eiei mynstep, u la leit phai noh da ka liengsuin shipai.
Katkum ka thym mei khubor ba la iohlum, la iathuh ba  wat ki heh ka sorkar jylla kim don jingtip eiei ia kane ka jingwan u myntri ka tnad kam pohiing ka ri India, ha kane ka nongbah, lait noh tang ki katto katne ki heh shipai.
Hadien ba ioh lum jingtip halor kane, u Rijiju, u la mareh biang wut da ka liengsuin sha Arunachal Pradesh ban iadon lang ha ka jingialang kaba u president ka party u Amit Shah u leit ban kren ha ka jingialang ka party kaba long ha ka nongbah katei ka jylla.
Kum kane ka jingwan jurip kynjah jong u myntri ka sorkar India haba don ka pakhang shnong ka dei ka sien ba nyngkong ha kaba ym ju pat ioh sngew ha ka por mynshwa ba u myntri ka sorkar pdeng un wan jurip haba don ka jingpakhang shnong ha kane ka jylla.
Ka thymmei khubor ka la iathuh ba ka  jingwan jurip jong u Rijiju ka lah ban don eiei ha lyndet ba ka sorkar pdeng ka don ka jingthmu ia ka jingpakhang shnong ki seng lehnoh ha kane ka jylla kaba ju jia man ka por.
Shillong, 24 Iaiong:Mynta ka sngi la pynskhem ia ka seng ki nongkitnong ha Iewduh ne ki Daju kaba la tip kum ka ‘Hynniewtrep nongkit nong Association’ ha ka jingialang kaba la long ha Khasi National Dorbar Hall, Mawkhaw.
Ha katei ka jingialang la poi kumba 400 ngut tam ki Daju kiba kitnong ha Iewduh.
La pyntian smai ia ki nongkitkam katei ka seng da ki nongialam ka Hynniewtrep Youth Council ( HYC) Central Body u Vice President katei ka seng u samla Donbok Kharlyngdoh, u samla Nickson Dohling bad u samla Danny Rynjah.
Ia ka kam President jong ka HNA la bat da u bah B.Jyrwa katba ia ka kam General Secretary pat la bat da u bah Edwin Mangu.
Ha katei ka jingialang la donlang ruh ka nongialam ka seng Domestic Worker Union kaba la ai jingkren.
Haba ia kren bad Rupang u President ka HNA u bah B.Jyrwa u la ong ba ki don haduh kumba 400 ngut tam ki Daju kiba kitnong ha Iewduh kiba la pynrung dkhot ialade hapoh katei ka seng, bad u la ong ba suki suki katei ka seng kaba ka ktem bah jong ka ka dei ha Iewduh ka don ka jingthmu ban pyniar ia ka shnat treikam jong ka da kaba seng ia ki Unit ha kylleng ki iew ki hat ka ri Khasi –Jaintia  kum ha Iew Umsning, Mairang bad sha kiwei ki jaka , hynrei  haduh mynta kim pat shym la ia kren eiei ha kano ka iew kin thaw ia ka unit ba nyngkong jong ki.
U la iathuh ba ha katei ka jingialang la sneng la kraw ia baroh ki nongkitnong ha Iewduh, da ki nongialam katei ka seng kynthup ki nongialam ka HYC bad DWU ba kin tip ban ri ia ka akor ka burom, ka ktien ka thylliej, bad ban trei hok ha ki kam jong ki.
Haba la kylli hato ka don ne-em ka jingiakren halor ka mat pynphong Uniform kaba ki Daju ki la ia khih teng khyndiat bnai mynshuwa, u bah Jyrwa u la ong ba kam shym la don shuh ka jingiakren ia ka kam Uniform, namarba ki Daju ki la kyntait bad ba ki la ia railing ruh bad ka KHADC ba kin iaid la ka jong ka lynti bad ba ka KHADC kan ym tuklar eiei ruh em.
Haba la kylli biang hato napdeng kitei ki 400 ngut ki dkhot don ne-em kiba la dep shim Uniform na ophis ka hima Mylliem, u bah Jyrwa u la ong “Ki don kumba 7 ne 8 ngut kiba la dep siew pisa bad ki la shim ia ka uniform, hynrei kim treh phong, katba ki don pat kumba 30 ne 40 ngut kiba leit ban rejistar kyrteng hynrei kim pat siew ia ka pisa, kiba la siew ki la siewkai ia ka pisa" ong u President ka Hynniewtrep nongkitnong Association u bah B.Jyrwa ha ka jingiakren bad u Rupang.
Sohkha, 24 Iaiong:Ha ka por ba u bah D.D Lapang u la long u myntri rangbah ka jylla u la kular ia ka skul Sohkha Goverment Higher Secondary School ba un kyntiew kyrdan ia katei ka skul da kaba wanrah ia ka jaka pule saian ban pyn myntoi ia ki samla pule katei ka  thain, bad dei ha ka por ba katei ka skul kaba la seng ha u snem 1959 ka la pynkut ia ka jingrakhe Jubili ksiar jong ka mynta u snem , u bah Lapang u la plie ruh ia ka jaka saian ha katei ka skul,  bad yn sdang noh ban pdiang ia ki khynnah pule saian ha ka klas XI bad XII naduh  mynta u snem.
Hadien ka jaka pule saian, mynta ka sngi pat la plie sa ia ka thup buh kot pule  lane ka Library hapoh katei ka skul, ha kaba la thmu bad la pynbeit ban wan plie hi da u bah D.D Lapang kum ka dak ka jingsngewnguh katei ka skul ia u, hynrei na ki daw ki bym lah kiar utei u nongai buit ai bor ka sorkar um shym la lah ban poi sha katei ka jaka bad la hap ban pyndep ia ka kamran jong u da u MLA ka War-Jaintia u bah Stephanson Mukhim uba dei ruh u Parliamentary Secretary i/c Sport and Youth Affairs.
Katei ka Library ka dei kaba la tei lyngba ka ka skhim kaba u bah Lapang u la pynioh ia katei ka skul na ka Chief Minister Special Rural Development Fund  2008-2009 kaba u la mang kyrpang ha ka por ba u dang long u myntri rangbah ka jylla, bad la nang pyndap bad pynbha shuh shuh da ka jingioh jingiarap na ka Special Central Assistance  na ka tnad Border Area Development , bad la tei  da ka All Sohkha Development Committee.
Ha katei ka jingialang plie ia ka Library kaba la bud pat sa ka jingsan khusnam sha ki samla pule kiba la mih noh na katei ka skul kaba la shim naduh u snem 2011 haduh 2014, la donlang lang u MDC katei ka thain u bah Holando Lamin uba dei ruh u EM i/c CWD ka JHADC, ka kong R.M Kurbah Director Border Area Development Department, ka kong D.Khongiong  , Principal barim katei ka skul kaba dei ruh ka Sub Divisional Education Officer ( SDEO) ha West Jaintia Hills ryngkat kiwei pat kiba la shah khot sngewbha kynthup ki nongkitkam bad ki dkhot jong ka ASDC bad ki ophisar kiba don ha ka tnad sorkar kiba dei na katei ka shnong.
Hadien ka jingplie ia Library la ioh  ia ka jingsam khusnam sha ki 34 ngut ki samla pule barim katei ka skul ha kaba ki don 28 ngut kiba la pyndep ia ka Matrik na katei ka skul bad 6 ngut kiba la pyndep ia ka klas XII.Ha katei ka sngi la pynphuh pynphieng ruh ia ka jingialang da ka jingiashim bynta jong ki khynnah skul katei ka skul ha ki jingrwai, jingshad tynrai bad ki jingpyni nam ia ki riam ki beit kiba la kylla na ki 1900 snem haduh  kane ka juk ba mynta.
Haba kren ha katei ka jingialang ki nongkitkam jong ka ASDC ki la pynpaw ia ka jingangnud ban ioh noh ia u Principal ba pura jong katei ka skul namarba haduh mynta la kumba ar snem , ia katei ka skul la peit da uwei na ki nonghikai uba long kum u principal incharge, ki la pynpaw ruh ba donkam ban pynbun shuh shuh  ki nongtrei ha katei ka skul, ha kaba u kongsan u bah Stephanson Mukhim u la ong ba na ka liang jong u un sa leit rah ia ka khubor sha ka sorkar ia baroh ki jingdonkam katei ka skul kum ka Laboratory, Principal ba pura bad kiwei, u la ong ba ka sorkar ka la dep ban mgang haduh 7 tylli ki kam ban thung hapoh katei ka skul, hynrei mynta  katei ka kam ka dang iaid shakhmat bad ka sorkar ka hap ban iaid katkum ki kyndon kiba hap ban leh.
Kiwei pat kiba la ai jingkren ki kynthup ia u symbud kongsan u bah Holando Lamin, MDC, kong R.M Kurbah, kong D.Khongiong bad kiwei pat.
Ia ka jingialang la pyniaid da u bah H.B Lanong.
Shillong, 24iaiong:Ka Youth & Cultural Sports Club, Soh mynting ryngkat ka jingiatrei lang bad ka Sohmynting Village Water & Sanitation Committee (VWSC) ka la pynlong ia ka Prokram  halor ka jingkhuid ka Suba mynta ka sngi  ha Community Hall, Sohmynting ia kaba la iarap pisa na ka ophis jong U Deputy Commissioner West Jaintia Hills District, Jowai.
La wan ban ai jinghikai ha kane ka sngi da u Ma Kerlang Lyngdoh uba dei u Block Co-ordinator jong ka Swacch Bharat Mission ha kaba la wan ban ia shim bynta da ki spah ngut ki nongshong shnong jong ka shnong Sohmynting lem bad ki nongialam jong ka Youth Club, VWSC bad ki dkhot committee jong ka Dorbar shnong.
U Ma Kerlang u la batai bniah shaphang ka jingthmu jong kane ka prokram da kaba ong ba kane long kaba biang eh khamtam sha ki thain nongkyndong namar bunsien ki longing ki mad ia ka jingpang jingshitom tang na ki daw ba ka jingbym nang ban sumar bad lehkhuid ia lade shimet bad ia ka sawdong sawkun.
Shuh shuh u ong ba lada ki longing ki kwah ban ioh ia ka jingkoit jingkhiah ki dei ban don ia ka painkhana kaba bha ha man la ki thliew ing, namar lada ngi leit painkhana pathar sha ki rud ki kiar ne sha lum sha wah ka wan rah ia ka lyer bad ka um kaba jakhlia bad lada ngi dih bad ring mynsiem ia k,i ki lah ban pynioh pang ia ngi naduh ka prie ka pynhiar bad kiwei kiwei ki jait jingpang.
U Ma Kerlang  u la hikai bad kyntu ruh ia ki nongshong shnong ba ki dei ban iatrei lang bad ka Youth Club lem bad ka VWSC khnang ba ka shnong ka thaw bad ka imlang ka sahlang kan long kaba khuid ba suba.
Ha kane ka sngi la pyniaid ia kane ka jingialang da u Ma M.Lyngdoh Pyrtuh uba dei u Rangbah Shnong barim jong ka Shnong Sohmynting bad la ioh ruh ia ka jingkren lamphang na U Simon Pyrtuh Rangbah Shnong bad ka jingkren ai khublei na U Ma B.Phawa General Secretary Shnong.
Shillong, 24 Iaiong:U  Deputy Commissioner  ka East Khasi Hills  u Sanjay Goyal  u la ong ba ka rai ban pynjlan ia ka por thungkam ia ki samla ba pas ia ka eksamin Gram Sevika kan shong ha ka sorkar ba kan shim.
Katkum ka jingong u u DC, ka District Selection Committee (DSC) ka la phah ia kane sha ka tnad Personnel department  ba ka por thungkam jong ki samla ba pas ia ka Gram Sevak ka la kut ha ka 21 tarik Nailar 2013.
U Deputy Commissioner u la ong ba kumba ju long ka por thungkam la ju pynjlan haba don ki kam ba lait.
“Hynrei, ha ka por ba kut ka por, kam shym don ki kam ba lait bad ka jinglait kam ka la mih dang shen", la ong u Deputy Commissioner.
"Ka shong mynta ha ka sorkar jylla ban kan shim ia ka rai ban pynjlan ne em ia ka por thungkam jong kito kiba pas ia ka eksam Gram Sevek.
Ngin shim ia ki lad ki lynti ba donkam katkum ka jingbthah ka sorkar", la ong u Goyal uba dei ruh u chairman ka DSC.Shwa ia kane, kito kiba la pas ia ka eksamin Gram Sevika  2012, ha East Khasi Hills ki la buh por shi phew sngi ia ka sorkar ba kan pynjlan ia ka por thungkam.
Kane ka kynhun jong kito kiba pas ia kane ka eksamin ki la buh por ia ka sorkar hadien ba kam shym la jubab ia ka jingthoh jongki kaba la kut ha ka 21 tarik Nailar 2013.
"Ngi la thoh shibun bah ki shithi sha ka sorkar ba kan pynjlan ia ka por naduh u snem 2013," la ong kawei kaba pas ia ka eksamin ha kane ka sngi Nyngkong.
Ka la ong ba na ki 12 ngut kiba pas, tang ar ngut ki la shah thungkam haduh mynta.
"Ngi kwah ba ka sorkar ka dei ban pynjlan ia ka por thungkam ia kine kiba sah khlem pat ioh thungkam", ki la dawa kiba pas ia ka eksamin.
Ki la ong ba katkum ka jingtip ba ki la ioh ki don shibun ki kam Gram Sevika kiba lait ha man ki Block Development ha East Khasi Hills hynrei kaba lyngngoh ka long ba ka sorkar ka khlem thungkam ia ki.
Ki la ong ba ka jingtip na ka ain jingtip paidbah, ka la pyni ba ki don ki kam ba lait ha ar tylli ha Laitkroh Block Development Office bad kawei ha Pynursla Block Development.
Rome, 24 Iaiong:Ka la don ka jingsa phriang khubor ba ki kynhun seng lehnoh ki don ka jingthmu ban hiar thma ia ka Vatican , iathuh ki bor  ba bat ia ka ain ha  Italy.
U Mauro Mura uba dei u khliehduh  jong ka ki nongiasaid ain ka Cagliari  haba kren sha ki lad khubor u la ong ba ka don ruh ka jingthmu ban hiar thma ia ka Pakistan bad ka Afghanistan.
Hadien ba la ioh lum ia katei ka jingtip ka la don ka jingkhynra lehnoh kaba jur ha Italy ha kaba la suba jur ba ki don 18 ngut kiba don jingiadei bad ka Al Qaida ki don ha katei ka ri.
Ki khubor pulit na Italy ki la iathuh ba don kiba ki la ioh kem kiba kynthup ia ki riew shitniam, katba kiwei pat la ngeit ba ki phet krad na katei ka ri.
Uwei na ki  shipai rangbah  jong ka Iraq u la kam ba ki bor shipai ki la pyniap haduh da ki spah ngut ki lehnoh ISIS bad u la kam ba ki la ioh knieh biang ruh ia ka Anbar Province, ka jaka ba katei ka seng lehnoh ka la hiar thma ha ki taiew ba la dep.
U Lieutenant General Abdul Amir al Shammari haba ia kren bad kawei ka lad khubor u la ong  palat 250 ngut ki lehnoh la pyniap tang ha kine ki khyndiat sngi.
U la  ong ba ia katei ka lah ban leh da ka jingiarap lang jong ki shipai Iraq.
Katba ha kawe pat ka khubor , la ong ba ka ISIS ka la ioh kurup ia ka Ramadi dang ha ka taiew ba dang shu dep bad ka la synshar ia baroh kawei ka bynta jong ka, la ong ba katei ka seng lehnoh ka la hiar thma da ki riew kheinduh ban pynpra ia ki jingtei sorkar bad ki jaka ap pahara ki shipai.
La iathuh ba da ki hajar ngut ki ophisar pulit ki la phet krad na Ramadi ban leit phai biang sha ing , namarba ki lehnoh ISIS ki la nangdap ha katei ka jaka.
U Staff Maj Gen Mohammed Khalaf Saeed, uba dei u  khlieh duh ba shipor ka  Anbar Operations Command,  u la ong ba palat 5000 ngut ki he hpulit bad jan baroh ki  kynhun pulit ki la phet krad na katei ka jaka hadien ba ki bna khubor ba ki ISIS ki la tur sha katei ak jaka, bad mynta la ong ba don sa tang 1000 ngut ki shipai ban iada ia katei ka ri.
Shuh shuh la iathuh ba ki bor shipai ba la ialam da ka Amerika ki la pynkhreh 16 tylli ki naming ban hiar thma ia ka ISIS ha Iraq bad 5 tylli ha Syria naduh ka sngi balang.
Shillong, 24 Iaiong:Hadien ka jingwan iuh kjat u President Rang bah  ka BJP u Amit Shah nalor kiwei pat ki Myntri Sorkar pdeng ha kine ki sngi ba ladep mynta yn wan sa u Myntri ka tnad kam jngoh kai pyrthei u Dr.Mahesh Sharma ha kane ka taiew ban wan tangba ia ka sngi ym shym pat lah ban pynti kna.
Katkum ka tyllong khubor ba la iohlum, la iathuh ba u Myntri ka kam jngoh kai pyrthei ka ri u Dr.Mahesh Sharma ha kane ka taiew ban wan un wan ban jngoh ia kane ka jylla Meghalaya.
La ong ba ka jingwan jong une u Myntri ka long ban wan ban twad jingmut ia ki skhim bapher bapher kiba ka sorkar pdeng ka la bei pisa ia kane ka jylla ban kyntiew ia kam jngoh kai pyrthei bad ia ka rukom pyntreikam ia ki skhim.
La sngewthuuh ba ha kane ka jingwan iuh kjat jong u, un iakynduh ia ki ophisar ki heh sorkar kane ka jylla ban ia phylliew jingmut na bynta ban pyntreikam ia ki skhim ha kane ka jylla ha kaba ka sorkar pdeng ka la pynkhreh.
Ka tyllong khubor ka la iathuh ba kane ka jingwan jngoh ki Myntri sorkar pdeng khah khah ia kane ka jylla, ka long ban pyntikna ba ki skhim kiba la mang na bynta u paidbah kidei ban poi beit khlem ka jingiaid kynriang kumba la mang da ka sorkar.
Ha kawei ka liang, ka long ruh ban wanrah ia ka jingiasngew jan jong ki paidbah ia ki heh sorkar namar ba ka jingangnud jong u Myntri Rangbahduh ka ri u Narendra Modi ka long ba ki kam pynroi ki dei ban poi sha ki jaka kiba la thmu ym ban pynsahteng khnang ban wanrah ia ka roi ka par kaba sted.
Naduh ba wan ka BJP ha ka sorkar pdeng, u Myntri Rangbahduh ka ri u Modi u la bthah ba baroh ki Myntri na ki tnad bapher bapher kidei ban pynlong ia ka jingleit jurip la kumno kumno arngut ki Myntri ha ka shi bnai kidei ban leit jurip sha man ki jylla ha kane ka thain dong Mihngi ka ri India na ka bynta ban lum jingtip ia ki jingpyntreikam ia ki skhim pynroi bapher bapher jong ka sorkar pdeng.
Hynrei ha kawei ka khubor, la iathuh ba ka jingwan jurip ki Myntri sorkar na Delhi ka la pynsuhjer ruh ia ka sorkar jylla kaba la ialam da ka sorkar Congress namar ba kam lah shuh ban trei katba mon ia ki skhim kiba ka sorkar pdeng ka la bei khlem da iaid katkum ka kyndon.
Jowai, 24 Iaiong:Ka kynhun ki longkmie- kiba da ki spah ngut, kynthup ia ka Seng Longkmie Byndihati bad na ki shnong ba marjan ki la mih paidbah khrui mynta ka sngi ban kerkut ia ka jaka thew dewiong- ka Weighbridge kaba don ha Byndihati kaba pyniaid da ka tnad Transport jong ka sorkar jylla katkum ka jingbthah jong ka National Green Tribunal dang shen.
Kitei ki longkmie ha ryngkat ki khynah skul kiba la wan da ka bos ki la khang khyrdep ia katei ka jingkieng thew kali bad pakhang ia u surok katto katne kynta.
Ki heh District kynthup ia u Deputy Commissioner bad ki heh pulit ki la hiar kyrkhieh sha katei ka jaka ha ryngkat ki pyrton pulit bad ki kali pynlip ding kum ka jingpynkhreh ban tem lada mih kano kano ka jinghuria hura.
Hynrei da ka jingiarap ki rangbah shnong na Byndihati bad ki shnong ba marjan, ka bor District ka la lah ban pynthynda ia ki longkmie paidbhur.
Kane ka jingkerkut ia katei ka Weighbridge ka la jia hadien ka jingshah rat kawei ka kali maruti car (ML04B-5066) bad kawei ka trok dewiong (AS01CE-3057).
Ha kane ka jingjia tyngkhuh kali, uwei u samla pule B.Com u la khlad noh hashen katba kawei pat ka samla pule XII ka la shitom jur.
La iathuh ba kitei ki ar ngut ki samla pule kiba na ka juh ka shnong ki la wan Class na Khliehriat bad ha ka por kumba 1:00 pm, ki la leit phai sha shnong da ka kali jong utei u samla ba pule B.Com ia uba la tip kyrteng kum u Franky Lyngdoh u khun jong u ma Maising Shylla.
La iathuh ba katba ki dang wan na Khliehriat, ka la don ka jingsahkut kali naduh Deinchynrum haduh ha Byndihati bad la kynnoh ba dei na ka daw jong katei ka Weighbridge.
Namar ka jingsahkut kali, utei u samla Franky u la ieng hadien kawei ka trok kit dewiong.
Kyndit kawei pat ka trok ka la tynrah ia katei ka kali rit na dien bad shyrbat ia ka ha kawei pat ka trok kaba ieng ha khmat haduh ba ka la songlut ha kaba u ba niah u la iap hashen katba katei ka samla pat ka la mynsaw jur.
Ka Seng Longkmie bad ki longkmie kiba la ker kut ia katei ka Weighbridge ki la kynnoh ba ka daw jong kane ka jingjia aksiden kadei na katei ka jaka thew dewiong kumta ki la wan ban kerkut noh ia ka.
Shuh shuh kitei ki seng longkmie ki la kynnoh ruh ba katei ka Weighbridge ka la bat-ain palat ha kaba wat lada tam u dewiong tang 200 Kg lane 300 Kg na ka 9 ton, kim shah shuh ia ki trok ban iaid.
“Katba ka Weighbridge ha Umling pat ki pyllait hi wat lada tam 200 lane 300 Kg, katba kane kam shym la pyllait satia", la kynnoh shuh shuh kitei ki longkmie.
Shillong, 24 Iaiong:Shi sngi hadien ba la lap da ka jingtip lyngba ka ain jingtip paidbah, kaba la thad madan ia ka jingthungkam ia kiba haiing hasem bad ki bym pat pas ia ka kyrdan ba biang ha KHADC, ka KHADC ka la khih khohreh mynta ban thaw noh da ka polis thungkam.
Ngin thaw noh ia ka polisi thungkam la kajong.
Ngi kwah ban pynthikna ba kan don ka jingthungkam kaba khuid bad kaba shai ha ka", la ong u CEM ka KHADC Bah Adelbert Nong rum  mynta ka sngi Thohdieng sha ki nongthoh khubor.
Haba kubur ba ka Council kam don ia ka polisi thungkam kaba biang, u Bah Nongrum u la ong ba kam pat slem ia ka Council ba kan thaw ia kane ka lynti iaid kaba thymmai ha kane ka bynta.
"Ngi pdiang ba ka don ka jingdkoh ha ka rukom thungkam ha ka Council haba don ki kam ba lait ha ki snem ba la dep.
Hynrei kane ka jingdkoh yn sa pynbeit noh.
Ngi kut jingmut ban wanrah ia ka dur ka dar jong ka Council kaba bha", la ong u CEM ka KHADC.Katkum ka jingong u CEM, ka Executive Committee (EC) ka la pynkhreh ban thaw ia kane ka polisi thungkam bad yn sa pyn treikam noh mardor.
U la ong ba la don ka jingthmu ban thaw ia ka met kaba laitluid ban pyniaid ia ka rukom thungkam ha ka Council.
"Nangne shakhmat ka jingthungkam ha ka Council, yn pynshong nongrim katkum ka jingtbit bad ka jinglah jong ki nongialeh ia ka eksamin.
Ngi kwah ban weng noh ia ka jingleh mon jong ki politishian", la ong u Bah Nongrum.
U CEM ka KHADC  u la ong ba ka jinglong jingman kumba ka long mynta haba ianunor bad ki 35 snem ba la dep, ka iapher bah bak ly bak namar ba ha kito ki snem, kiba pas ia ka kyrdan graduate ki dang duna bha.
Ngi dei ban sngewthuh ba kiba bat ia ki kam ba heh ha ka Council ki kiew na ka jingioh kiew kyrdan.
Ngim lah ban khein troin ia ka jingtbit jongki, nga tip ia ka jingtbit jongki namar ba nga la iatrei lang bad ki"  la ong u CEM.U la ong ba ka jingmih lyngba ka jingtip ba la ioh da ka ain jingtip paidbah, ka dei ka jingkyrsiew thiah ban pynbha ia ka rukom treikam ha ka Council.
Shwa ia kane ka Synjuk Seng Samla Shnong (SSSS) lyngba ka ain jngtip paidbah, ka la lap ba ka jingthung kam ha ka Council la leh thuemur da ki politishian da kaba thung ia kiba haiing hasem khlem don ka rukom kaba dei ban leh.
Shillong 24 Iaiong:Ki koidi jong ka phatok Shillong ka Shillong District Jail ki la pynlong ia ka jingshah thngan ban pynpaw ia ka jingpyrshah ia ka jingai bam da kaba sniew da ki bor pyniaid jong katei ka phatok.
Hynrei na ka liang jong ki bor pyniaid ki la kyntait ia kane ka jingkynnoh jong ki koidi da kaba ong ba kam shym don kano kano ka jingai nam kaba sniew ia ki koidi.
U Acting Additional Director General (prison) u Bah BL Buam u la ong ba ka jingiakhih shah thngan ki koidi ka dei namar ba ki la bitar ia ka jingioh kurup mobile jong ki pulit dang shen napoh phatok.
Ki heh ka tnad phatok ka jylla, ki la ong ba ki koidi ki la shah thngan naduh kane ka miet Palei da kaba kyntait ban bam miet bad ka ja step ha ka sngi Thohdieng.
“ Ki koidi ki la pynpaw ia ka jingbym treh ban bam ia ka ja ba la ai"  la ong u Bah Buam.
Ki la ong ba ia ka ja la ai kumba ju leh da kaba khleh lang bad ki jhur ki jhep bad la ai ar sien ha ka shi taiew.
Ha katei ka phatok, ki la don 380 ngut kynthup Under Trial Prisoners (UTPs) bad kiba la shah rai pynrem ha ka Kashari.
Katto katne ki koidi kiba wanrah ban shah bishar ha ka Kashari ki la wan khlem bam eiei hynne ka sngi Thohdieng.
Hadien ba la leit ban iakren da u Bha Buam hynne ka sngi, kine ki koidi ki la weng noh ia ka jingiakhih shah thngan.
“La pynbeit ia ka jingeh jongki bad ki la ia bam biang ia ka ja", la iathuh ki heh ka tnad phatok.
Ha kajuh ka por u Bah Buam u la iathuh ha ki nongthoh khuor ba ka jingshah thngan ki kpidi ka dei namar ba ki sngew bitar ia ka jingioh kurup mobile ki pulit ha kine ki sngi ba la dep.
“ Uwei u dkhot ka GNLA u la ai ia kawei ka mobile ha u nongtrei bad u la kam ba u la siew T.5000 sha u Phrangsngi Kyndiah uba dei u nongap ia ka phatok bad ki pulit ki la kem ia u bad la pynduh ia kam la ar taiew kham mynshwa", la ong u Bah Buam.
U Bah Buam u la iathuh ba ia ka drama la pynshit da ki 6-10 ngut eiei ki nongialam ba runar hapoh ka phatok, kiba kynroi ba duna ka um, bad kiwei de bad dawa ban pynai pisa T.100  hapoh ka phatok.
“Namar ba kane kam dei ka rukom katkum ki kyndon ka phatok, ngi la kyntait ban pdiang ia ka jingdawa jongki", la ong u Bah Buam.
Shillong, 26 Iaiong:Ka Seng Khasi Seng Kmie Mawkhar ha kane ka sngi u Blei ka la pynlong ia ka jingpyn khuid ia ka Lum Jingthang ha Jaiaw.
Ha kane ka sngi la wan ban iashim byntan ki dkhot jong ka seng bad shwa ban sdang ia kane ka kam, la pynlong ia ka jingialang ha kaba la ioh ban kren na u kongsan Bah PDSawyan uba dei u chairman ka Centre Point Group Enterprise.
Ki samla na ki tnad seng bapher bapher na sor bad na khap sor ki la wan ban iashim bynta ha kane ka jingpynkhuid kaba ju pynlong man u snem khnang ba ka lum jing thang kan long kaba khuid bad kaba suba.
Shillong, 24 Iaiong:Tang mar ia mih u President Rangbah ka BJP  u Amit Shah na kane ka jylla, tiap wan poi sa u General Secretary ka AICC uba dei peit ia kane ka jylla u V.Narayana samy  bad utei u heh Congress u la hap ban sah syndon haduh lai miet lai sngi ha Shillong, ha kaba u la wan sha Shillong ha ka 23 tarik bad un leit phai pat ha ka step sngi u Blei ka 26 tarik u iaiong.
Katei ka jingsah slem u Narayanasamy kaba haduh lai sngi lai miet ha nongbah Shillong , ka la pynmih bun ki jingkylli ha kaba ki lad khubor ki la iathuh ba ka Congress kaba bat ia ka bor synshar ha ka jylla mynta ka don hapdeng ka jingktha khlieh kaba jur, namar ka jingwan u Shah.
Ki daw la ong ba dei na ki dak kiba la iohi ba ha ka jingwan u Shah ki la bun palat ki riew sain pyrthei naduh ki MDC, MLA, ki kynhun sengbha lang, ki seng sain pyrthei kiba la leit ban ia kynduh ia u, ban ia kren ia kiba bun ki kam ha kane ka jylla khamtam ba ki la tynruh  ha u Shah ia kiba bun ki kam kiba pyni  ia ka jingbym ler treikam ka sorkar ba ialam da ka seng Congress  ha kane ka jylla, kaba kham pynsmiej shuh shuh ia ka Congress dei ka jingleit ia kynduh ki MLA shimet ia utei u heh ka BJP ha ka por ba u wan sha nongbah Shillong.
La iathuh ba ki don bun tylli ki daw kiba pynktha khlieh ia ka Congress ha katei ka jingwan u Shah.
Kaba nyngkong ka dei ka kynrun kynram ha ki ar tylli ki District  Council ha GHADC bad KHADC, ha kaba ha GHADC la pynjlan ia ka samoi treikam ka EC ba mynta haduh laisien kynthih kaba ka por ka la kot sha ka shisnem tam, ha KHADC ka sorkar ka la mynjur da ka synshar Administrator ha kaba u Lat um pat shym la jubab haduh mynta.
Kiwei pat la ong ba ki lah ban dei ka jingbam sap kumba la mih ka jingkynnoh na ka BJP na kane ka jylla, kaba kynthup ia ka jingbret ei ia ki dawai kiba la kot sha ka T.4klur tyngka.
Shuh shuh kumba ka long mynta ka paw ba ka sain pyrthei hapoh ka sorkar jylla  kaba la ialam da ka seng Congress kam don ka jingiaid beit iaid ryntih, kaba  la pynsuba jur ba ka don ka thma pohing kaba jur hapoh ka seng Congress ha kine ki sngi, khamtam na ka jingujor kaba ki phra ngut ki MLA ka seng Congress kynthup ki myntri sorkar kiba la ujor ha ki heh AICC ia ka kam nongialam ka seng Congress ha kane ka jylla.
La ong ba ka daw ka jingsah slem u Naraya nasamy ha  Shillong kaba haduh lai sngi ka lah ruh ban dei na ka daw jong ka jingiakynad kaba jur hapoh ka seng Congress, ha kaba um shym la lah ban pynbeit ia katei ka jingujor ki 8 ngut  ha ka jingiakynduh ba nyngkong jong u bad ki nongialam katei ka seng.
Namar ka jingbym lah ban pynbeit ia katei ka kam la ong ba  u Narayanasamy   un pynlong ka jingialang ba kyrpang tang bad ki myntri sorkar ha ka por 4 baje lashai ka sngi, ka ba lah ban long ha Pinewood Hotel , Shillong  hadien ba la wai ka jingialang jong u bad ki nongtrei ka Party Congress ka ban long ha ka por 3:30 baje janmiet ha Congress Bhavan, Shillong.
Shuh shuh ki  lad khubor ki la iathuh ba ha katei ka jingialang lada ka jingiakren kam long kaba beit ,  la sngewthuh ba u Narayanasamy u lah ban shim ia ka rai ba khadduh bad ka rai kan long la yn pynhap shuki ia ki katto katne ngut ki myntri sorkar ne yn pynhap shuki ia u khliehduh ka sorkar jylla, u myntri rangbah.
Katei ka lad khubor ka la iathuh ruh ba ki 8 ngut ki MLA kiba ujor ia ka jingbym hun ia kane ka sorkar ba mynta  la ong ba ki kynthup ia  u bah Ronnie.
V Lyngdoh, u bah Kennedy Khyriem, u bah HDR Lyngdoh, u bah Pynshngain N Syiem , Salseng Marak,  bah D.D Lapang bad ar ngut kiwei pat kiba ka lad khubor kam pat shym la ai kyrteng.
Katba ha ka jingiakynduh bad ki nong thoh khubor mynhynnin ka sng u Narayanasamy u la ong ba ha kano kano ka party ki ju don beit ki jingiakynad pohing bad kaba donkam ka long ban ia pynbeit ia kiba bun ki kynrum kynram, u la ong hapoh katei ka seng ha kane ka jylla ruh la dep ban pynbeit ia baroh ki kynrum kynram.
Shillong, 26 Iaiong:Ka BJP na kane ka jylla Meghalaya lyngba u President bah Khlur Sing Lyngdoh bad u General Secretary jong ka u Dipa yan chakravorty ka la phah da ka jingthoh sha u Amit shah President Rangbah ka BJP ban pyni ia ki 7 tylli ki mat kijba ia dei bad kane ka jylla Meghalaya.
Shuwa ban thoh bniah ia ki 7 tylli ki mat ka BJP jylla ka la pyntip sha u shah ba naduh ba kane ka jylla ka ioh jylla pura la 43 snem mynta ia ka bor synshar la bat da ka sorkar congress bad ki kynhun synrop jong ka.
Ka mat ba nyng kong ba ka BJP ka la thoh sha u Shah ka dei halor ka jingling jingman ka  synshar khaddar ha ka jylla kaba ktah ia ka ioh kam ioh jam, ka rep ka riang, ka khlaw ka btap, ka um bam umdih, ki surok, ka pule puthi, bad kiwei pat ki mat kiba kynthup ia ka io ka kot ki briew ka jylla.
Kawei pat ka mat ka dei halor ka spah mariang, kaba ka la ong ba kane ka jylla ka dei kaba riewspah ha ka spah ba ka mariang ka ai, hynrei ka sorkar kam shym la lah ban pynmyntoi na katei lait noh ka jingshalan ia u dewiong shabar jylla bad shabar ri, hynrei kam shym la lah ban thaw ia ka thermal power station ban pynbiang bor ding ia ka jylla, bad  ka la ong ba tang ha ka jylla lajong ka sorkar kam lah ban pynbiang bording ka la pan jingbit pat na ka sorkar pdeng ban shalan bording sha kiwei ki jylla.
Ha kab aiadei bad ka pule puthi, ka BJP ka la pyntip sha u Shah ba ka jylla kam don ia ka plan kaba biang na bynta ka pule puthi ha ka jylla, bad kam ia kot bor bad kiwei pat ki jylla.
ka la pyntip ruh ha kaba iadei bad ki khappud bad ka Bangladesh, ha kaba ka la ong ba ka sorkar ka la thaw da ki Hat khappud ban kyntiew ia ka io ka kot ki paidbah bas ah ha ki khappud pynban kam shym la lah pat ban pynpoi ia ki surok kiba biang sha kito ki jaka , bad ka jingbym ler ki bor pahara ban iada ia ka jingrung jingmih be-ain ki briew kiba nabar.
Ka la kdew ruh ia ka jingiakajia pud kaba sahteng jong kane ka jylla bad ka jylla Assam ka bym shym la lah ban pynbeit haduh kine ki sngi ruh.
Ka jingkyntiew  kyrdan ia ka Shillong Airport,  ban ai ka bhah kyrpang ia ka jylla ki dei kiwei pat ki mat ba ka BJP ka la pynsngew sha u Shah ba un leit rah ia katei ka jingdawa jong ki sha ka sorkar pdeng.
Ka Hynniewtrep Achik National Movement ( HANM) Central body ka laaiti ia ka jingthoh sha u President Rangbah ka BJP u Amit Shah ha ka por ba  u wan sha nongbah Shillong, bad ha katei ka jingthoh ka la pynpaw ia lai tylli ki mat kiba ka kwah ba ka sorkar BJP kan tuklar ia ka jingeh ki paidbah ha kane ka jylla.
Ka HANM ka la thoh sha ka BJP ba kan sangeh noh ia ka jingthmu ban khang doh masi namarba ka la ong ba ka jingot doh masi ha kane ka jylla ka dei ka lad ioh kam iohjam ki paidbah bad ka dei ruh ka jait jingbam kaba ki briew kane ka jylla ki bam, bad la pyndonkam ruh ban pyniap masi ha ka por lehniam lehrukom.
Ka HANM ka la pynpaw ruh ba ka sorkar pdeng kan shimkhia ban pynbeit noh ia u pud u sam uba ia dei hapdeng ka jylla Meghalaya bad Assam, uba la sah pongding da ki phew snem.
Ka la pynpaw ruh ia ka jingdonkam ba ka sorkar ka dei ban khot ia kren noh ia ka HNLC khnang ba ka jylla kan ioh ia ka shongsuk shongsain.
Ha kaba iadei shuh shuh bad u pud u sam, ka HANM ka la pynpaw ia ka Langpih , u pud u sam ha Khanduli ( Block I) ha Jaintia Hills District & Block II Ri Bhoi district.
Jowai, 26 Iaiong:Ka Star Cement Meghalaya Limited (SC ML)kaba don ha Lum shnong ka la pynlong ia ka jingthung dieng kaba haduh 7600 tynrai ha kane ka sngi Saitjain.
Kitei ki dieng ki don haduh 30 jait bad ka jing thmu ka long na ka bynta ban pynneh pynsah ia ka mariang bad ban iada ia ka mariang hapoh katei ka kharkhana pynmih dew bilat.
Ia kane ka jing thung dieng la pynlong hapoh ka jingialam u Senior Environment Engineer, ka Central Pollution Control Board u Dr.Santanu Kumar Dutta.
U Dr.Dutta u la ong ba kane ka jingthung dieng la leh da ka jingstad kaba la tip kum ka Akira Miyawaki Method of Environment Forest Plantation.
U la iathuh ba ka rukom thung dieng kat kum ka Akira Miyawaki ka long na ka bynta ban pynlong khlaw biang ia ki jaka kiba la long syllen bad ha ka shi square meter la thung lai lai tylli ki dieng kiba kynthup ia ki dieng heh dieng rit bad ynda ki la heh, katei ka jaka ba la thung iaki dieng kin long thik kum ka jaka khlaw.
Ka Akira Miyawaki kadei ka rukom thung dieng kaba la lap nyng kong eh da u Professor Akira Miyawaki bad u Prof Emeritus ha Yokohama National University, Japan.
“Kadei ka rukom thung dieng kaba lah ban pynlong khlaw ba rben ia ki lum lane ia ki jaka ba syllen", la ong u Dr.Dutta.
U la iathuh shuh shuh ba kane ka rukom thung dieng ka long kaba iarap bha ban pynbha ia ka mariang ha Japan bad u la kyrmen ba kane ka jingthung dieng ha katei ka kharkhana ha Lumshnong ruh kan long kaba jop, namar la dep thung ruh ha ki khyndiat snem mynshwa.
U la kyntu ruh ia ki paidbah nongshong shnong ban bud ia katei ka rukom thung dieng.
“Nga pynshlur ia ki paidbah, ki khynnah skul ban ia snohkti bad ban iasoh bad ka ‘Plantation Movement’", la ong u Dr.Dutta.
Ha katei ka sngi, kumba 700 ngut kynthup ia ki nongtrei jong katei ka Company, ki khynnah skul jon ka CMCL Vidya Bharati School, ki dkhot ka Jagriti Ladies Clubbad ki sahep na ka office jong ka Central Pollution Control Board, Shillong.
U Resident Director ka Company, u Devender Bansal u la ong ba ka Star Cement bad ka kynhun ki Company jong ka Star Cement kin pynlong ia kane ka jingthung ha baroh ki kharkhana jong ka Company kaba don ha kane ka thain Shatei Lam-mihngi.
“Ngi la pyniasoh ialade bad ka Movement jong u Dr.Dutta bad ban thung ia ki dieng kiba lah ban tan ia ka lyer Carbon Dioxide bad ban ioh pat ia ka lyer kaba khuid.
U Dr.Dutta u la ioh ia kane ka buit hadien ba u la shah hikai ia lade ha Japan katkum ka prokram kaba la tip kum ka ‘Rehabilitation of Degraded Lands in Asia and Africa’ kaba la pynlong ha katei ka ri ha u snem 2011.
Ki heh ka Company, u SP Srimali bad u Jitendra Rout, kiba dei peit ia ka mariang ki la iathuh ba kin sa thung sa 20,000 tynrai ki dieng ha une u snem 2015-16 hapoh katei ka kharkhana na ka bynta ban iada ia ka mariang khamtam na ka jingjakhlia ka lyer.
Shillong, 31 Naitung:Ka workshop ba ai jinghikai bas hi sngi ia ki khynnah skul la pynlong hynne ka sngi ha ka nong bah ban iada kumnohaba wan khie u jumai, bad kiwei ki bor ka mariang.
Ka jylla Meghalaya ka hap ha ka Seismic Zone-V, kawei na ki lynti iaidjong u jumai bad ka jingpyn long ia kane ka long kaba donkam bha.
Ia kane ka prokram ai jinghikai la pymlong da ka Council of Scientificand Industrial Research (CSIR), North East Institute of Science bad kaTechnology (NEI ST), Jorhat, State Disaster Management Autho rity(SDMA), Meghalaya bad ka District.
Shillong, 31 Naitung:U lapbah uba jur un ther ha katto katne jaka ha ki thain shatei ka Odisha bad ka Meghalaya kyn thup ruh ki jaka ka thain shatei Lam Mihngi ha ka 1 tarik bad 5 tarik u nailar, 2015; ia kane la pyntip da u Dr.Ranjeet Singh, Scientist ‘E’ National Wea ther Forecasting Centre, India Meteorological Department, Ministry of Earth Sciences.
New Delhi,31 Naitung:La pynhiar ia ka dor jong ka Petrol da T.2.43 tyngka katba ia ka dor jong ka Diesel pat da T.3.60 tyngka shi litar.
Da katei ka jingpynhiar dor ka dor jong ka Petrol ha Delhi ka long T.64.47 tyngka shi litar na ka T.66.90 katba ka diesel pat ka long T.46.12 tyng ka shi litar naka T.49.72.
Nongstoin, 31 Naitung:U MLA/MDC jong ka Rambrai Jyrngam Constituency mynha ka sngi palei jong ka taiew u la leit ban  jurip iaka thain Tarabari – Malangkona, kaba hap hapoh ka West Khasi Hills bad ha katei ka jingleit jurip u la lap ruh ba ka Sorkar Assam kala shu klun ei ia kiba bun tylli ki shnong hapoh katei ka thain.
Ka ba pynlong ia u ban Pangniang ban leit jurip ia ki shnong ha katei ka thain, ka long hadien ka jingialang jong ki seng.
Shillong,31 Naitung:Ka KSU lyngba ka tnad Education Cell jong ka ha ka kyrwoh khubor ba la pyllait paidbah myn ta ka sngi ka la pynpaw ia ka jingsngewsih kaba khraw halor ka jingbym patiaw u myntri rangbah ka jylla ia ka jingkwah ia kynduh jong ki ia u, kaba ki la dep ban pan sngi ban ia kynduh naduh ka 19 tarik u Jymmang,2015 bad katei ka jingkwah ia kynduh jong ki ka long ban ia kren halor ka jingeh kaba ia dei bad ka pule puthi ha ka jylla, hynrei  ka kyrwoh ka la ong ba ka seng kam don lad shuh da kumwei pat ban pynpaw ia kitei ki jingeh sha ka sorkar lait noh da kaba pynpaw lyngba ki kot khubor.
Ka la pynpaw ba ha u snem 2012 ha ka por ba u Prof.R.C Laloo u dei u myntri ba peit ia ka tnad pule puthi ka KSU ka la leit ban ia kren ia ki jingeh jong ka pule puthi ha ka jylla kaba donkam ban pynbeit hynrei ka la ong ba ki jingiakren kiba mih kim shym la pynhun ia ka seng.
Ha ka kyrwoh khubor ka KSU ka la kdew ba ki jingeh ha ka pule puthi ha ka jylla ki kynthup ia ka jingpynkiew bai skul ki katto katne ki jaka pule khamtam ki skul shimet kaba khlem kano kano ka jingshai, kaba la paw kumba ki jaka pule ki kwah tang ka pisa bad kim shym la pyrkhat ia ka jingeh jingjynjar ki kmie ki kpa jong ki khynnah pule, bad ka la ong ba katei ka la ktah bha ia ki khynnah pule kiba wan na ka longing kaba duk.
Kawei pat ka jingeh ka KSU ka la ong ba ka dei ka jingpynkylla Syllabus kaba khah khah naduh klas I haduh klas IV kaba la pynkulmar khlieh ia ki khynnah pule.
Shuh shuh ka KSU ka la kdew ba kawei pat ka mat ka jinghukum ki skul ia ki khynnah ba ki dei ban thied ia kot skul , ki jain skul tang na kito ki dukan ne ki jaka kiba ki la bthah, ha kaba teng teng ka la mih ruh ka jingthok ia ka dor jong ka kot dakaba tah stikar da kawei pat najrong jong ka dor trai, ka la ong ba katei ka dei ka buit jong ki katto katne ki skul tang ban ioh kamai komishon.
Nangta ka la kdew ba kiwei pat ki jingeh ki dei ka jingpynkiew jong ki jaka pule ia ka dor jong ki phom rung skul, kaba la ktah ia ki khynnah pule.
Ka jingbym long ryntih ki skul ban pynbna ia ka kyrteng ki khynnah kiba ioh rung skul ruh ka dei kawei pat ka jingeh , ong ka KSU naba ki khynnah pule ki shem jingeh ban shim rai sha kano ka skul kin leit rung skul.
Halor kitei ki jingeh ba ka KSU ka la kdew, ka la dawa na ka sorkar jylla ba ka dei ban thaw ia ka bor ka ban pynbeit ia baroh kitei ki jingeh kaba ia syriem ia ka Meghalaya Private Universities Regulatory Board (MPURB) w ban peit ia ka rukom treikam ki skul bad ki kolej ha kane ka jylla.
Ka la ai jingmut ruh ia ka sorkar ba ka dei ban pyntreikam noh ia ka jingpule ei ia ki khynnah ( free and compulsory education) haduh ba kin kot sha ka 14 snem karta.
Nangta ka la kdew ruh ia ka jingduna palat ki kolej sorkar ha kane ka jylla bad ka la dawa ba ka sorkar ka dei ban seng kolej  ha baroh ki District ban kyntiew ia ka pule puthi ha ki thain nongkyndong.
Ka KSU ka la dawa ruh ban kyntiew kyrdan ia ka Polytechnic kaba don mynta sha ka jaka pule Enjiniar kaba pura.
Ka la kyntu ruh ia ka sorkar ba kan pynbor ia ka North Eastern Hill University ba kan pynsted ban thaw noh ia ka jowai Campus jong ka khnang ba kan pynmyntoi ia ki Ar tylli ki ki district ka ri Lum Jaintia.
Ka Union ka la kyntu ruh ia ki samla pule kane ka jylla ba kim dei ban leit rung klas ha  Damkan paramedical college/ Damkan University mynta u snem namarba ki pulit ki dang tohkit ia katei ka jaka pule kaba la kynnoh ba ka shukor ia ki samla pule ka thain shatei Lam mihngi.
Ka la ong ba katei ka jaka pule ka la kam ba  ka dei kaba ia soh bad ka Vinayaka Mission University, Chennai, Tamil Nadu hynrei ka seng ka la lap na ka Vinayaka Mission University ba ka dei tang ka jaka pyntip, ka la ong ba bun ki khynnah pule na kane ka jylla ki la ngat ha katei ka jingshah shukor.
Ka KSU ka la pynpaw ruh ka jingsngewlem halor ka jingkhlad noh u President barim ka ri u Dr.APJ Abdul Kalam.
Shillong, 31 Naitung:U Vice President barim ka KSU u Bah FrederickKharmawphlang u la wan phai iing noh hadien shi snem shiteng ba lapyniasoh bad ka seng beain HNLC.U Samla Kharmaw phlang u la iasoh bad ka HNLC ha ka 26 tarik Rym phang, 2014 ha ka por ba jur bha ka jingiakhih ban dawa pyntreikamia ka Inner Line Permit ha kane ka jylla.
U Bah Fredrick Kharmawphlang u la shah thung kum u Organizing badPolitical Secretary ka HNLC, u la wan pyndem noh hynne ka sngi ha kipulit ka nongbah.
Ka jingwan pyndem noh u Bah Frederick Kharmawphlangka long kum ka jingjah thait ia ki pulit kiba la dukha mynsiem ha kineki sngi halor kane ka jingjia.
Ha kane ka jingwan pyndem jong u Bah Frederick Kharmawphlang, la donlang kiba haiing hasem, ki kmie kpa, ki nongialam ka KSU.Ha Bangladesh, u la sah ha shnong Khasi ha Putisara, kaba donmarkhap bad ka India.
U la phah jingtip sha ki pulit, bad sha ki kmie ki kpa jongu ba u laduh jing kyrmen bad sngewsih ia ka jinglong ki nongialam ka HNLC haBangladesh namar ba ki long ba khlem akor bad ki leh ia ki kam bamsapbad bym iahap satia da kaba pynlong langknia ia ki Khasi.
U lasngewthuh ba ka HNLC kam don shuh ka lawei namar ka jinglong kinongialam bad u la rai ban wan phai biang sha Shillong ban aiti ialadehakhmat ka ain, la ong ka khubor pulit.
Ha utei u snem ha ka por ba leit pyniasoh u Bah Kharmawphlang badkaHNLC, ki nongialam ka KSU ki la ong ba ka daw ba kongsan kaba lapynlong ia u samla Kharmawphlang ban shim ia kane ka rai, ka longhadien ba ki nongialam jong  ka jylla kim don sur ban kren ia ka sur jong u paidbah trai jylla.
Ka KSU ka la pynlong ia ka jingialang haduh saw kynta hadien ba la mihnoh u Bah Frederick Kharmawphlang na ka seng.
Ha utei u snem, ka KSU bad 13 kiwei ki sengbhalang ki la pynlong ia ka jingiakhih ban dawa ia ka ILP ban khang lad ia ki nongwei bar jyllaban wan rung beain sha kane ka jylla.
U President ka KSU u Bah Daniel Khyriem u la ong ba, “Da ka mynsiem basngew khia, ka seng ka la pdiang bad burom ia ka rai jong u BahKharmawphlang uba dei uwei na ki nongialam ba satar ka seng".
Hynrei ha kajuh ka por, u Bah Khyriem u la ong ba ka jingkhang ka plieia u Bah Frederick Kharmawphlang ha kano kano ka por ba u kwah ban wanphai sha ka seng.
Ha ka shithi ba u iehnoh ia ka KSU, u Bah Kharmawphlang u la ong ba ula shim ia kane ka rai shimet da ka jingthmu ban phah ia ka khubor shaka sorkar jylla bad la donkam ban iada ia ki trai jylla na ka bor kibanabar.
“Kum u nongialam ka seng samla pule, nga shem ba ka sorkar ba ialam daka Congress kam shym la lah ban iada ia ki trai shnong na ka jingwanbuhai ki briew ba nabar.
Nga ngeit ba u snem 2014 u dei ka snem sainpyrthei bad nga kren kum uwei na ki langknia jong ka sorkar India wathadien 67 snem ba la ioh ia ka jinglaitluid", la pynpaw u Bah Khar mawphlang ha ka shithi ba u ieh noh ia ka seng mynshem snem.
U Fredrick Kharmawphlang u dei u wei na ki samla kane ka nongbah Shillong na Lawjynriew, Nongthymmai uba dei ruh u Vice President barim ka KSU Central Body , u la leit ban pyniasoh bad ka seng HNLC ha u 2014 kaba dei ruh ka por ba dang thnam bha ka jingiakhih ILP.U Rupang u la pyrshang ban iakren bad u kpa jong utei u samla, hynrei na ka liang ki ba ha iing hasem kim pat kwah ban kren eiei tang shi kyntien ruh ia mynta halor ka jingwan phai ing utei u samla.
Shillong, 30 Naitung:Ka jingdon jong ki masi khem dud ha kane ka jylla ka dang long tang khyndiat eh haba ianujor bad kiwei ki jylla ka ri India ha kaba ym pat lah ban pyndap dud nalade ia ka jingdonkam jong ki briew.
Haba iakren mynta ka sngi bad u Assistant Director ka tnad Ri Jingri u Dr KB Sahkhar, u la iathuh ba kumba ka long haduh mynta ki don tang 26458 tylli masi khem dud ha ka jylla baroh kiba pynmih ia ka dud 80410 ton.
“Kine ki masi khem dud ki dei katkum ka khanamusari ba dang shen ba la leh ha u 2012", la ong u Dr Sahkhar bad bynrap ba ia ka khana sumari la pynlong shisien ha ka san snem.
Katkum ka jingia kren bad u Dr Sahkhar, ka jingpynmih dud ha kane ka jylla ka long kaba dang duna shaba palat bad haba khein kyllum, ka jingioh dud jong uwei u briew ha ka shi sngi, ka dang long tang 75 gram shi khlieh.
Kiba ioh ban dih dud ki dang long tang ha jaka sor bad kata ym pat dap bha bad sha nongkyn dong lei ki dang iadih da ka shasaw beit, la ong u Dr Sahkhar.
Katkum ka jingkhein, u briew u donkam ban ioh dud 220 gram ha ka shi sngi bad haba shim ia ka jingpynmih dud ka jylla Meghalaya pat, ka jingduna dud ka la long 145 gram ia uwei pa uwei u briew ha ka shi sngi.
Kiwei kiwei ki jylla kum ka Gujarat, Uttar Pradesh, Bihar bad kiwei ki lah ban pynmih dud haduh palat 300 gram shi sngi kaba mut ba ka la tam ia ka jingdonkam dud jong uwei u briew bad namarkata, ki la lah ban shalan dud kylla sha kiwei ki jylla.
U Dr Sahkhar u la iathuh ba ia kane ka dud, la pynmih na ki Masi phareng (crossbred) bad ruh ki masi local ne Khasi.
“Ki masi phareng ki pynmih dud 48460 ton bad ki masi Khasi ki pynmih 31950 ton ha ka shi snem", u la ong.
Ki district ba pynmih bun eh ka dud dei ka East Khasi Hills ba don 12807 bad ka ka Ri-Bhoi 9295 tylli ki masi.
Kiwei pat ki district ki long ka West Khasi Hills 498, South West Khasi 331, East Jaintia Hills 622, West Jaintia Hills 633, East Garo Hills 196, North Garo Hills 241, West Garo Hills 1613, South West Garo Hills 134 bad ka South Garo Hills 40 tylli ki masi khem dud.
Ki masi shynrang pat don tang 5602 tylli ha baroh kawei ka jylla.
La iathuh ruh ba ki don 314 tylli ki shnong kiba ri masi phareng ha kane ka jylla kynthup ha East Khasi Hills 108, bad ka Ri-Bhoi 90.
Kiwei pat ki district ki long ka West Khasi Hills 11, South West Khasi 5, East Jaintia Hills 10, West Jaintia Hills 20, East Garo Hills 20, North Garo Hills 0, West Garo Hills 40, South West Garo Hills 8 bad ka South Garo Hills 2.
Katkum ka jinglap ki stad, ki masi khem dud ki sdang ban ai dud hadien ba ki la dap 3 snem shiteng bad kin bteng ban ai dud haduh ban kha san sien bad hadien kane, ki la long tymmen bad ki duna ka jingai dud.
Shillong, 26 Iaiong:U Br.
Albert Dkhar, Principal ka St.Anthony’s College u la ujor sha ki pulit ka Laitumkhrah PS , Shillong ba ha ka miet 24 tarik ha ka por 9 baje mynmiet ki bor pyniaid hostel ka Margaret Girls Hostel, St.Anthony’s College , Shillong ki la ioh kem ia uwei u briew uba la tip kyrteng kum u Daniel Thabah uba la rung tuh hapoh katei ka hostel kynthei.
La  ioh bat ia u ha ka por ba u dang iaid sharum shaneng ka hostel, utei u briew u dei ruh u pulit ka Fireman of Fire & Emergency Service, Nongthymmai, Shillong.
Ki pulit ki la kem ia utei u pulit.
Shillong,3 Nailar:Ka Don Bosco Past Pupils’ Association Shil long, DBPPAS) ka la pynlong ia ka prokram ai jinghikai na ka bynta ki samla kiba duk, ki bym don lad, kiba la pep skul bad kolej bad kiba khlem kam ha ka shi tarik u nailar  bad ha ka 11 tarik u nai tung ha kaba  kumba 200 ngut ki la ioh bynta ha kine ki jingai jinghikai, ba la pynlong ha Don Bosco Technical School bad ha St.Anthony’s Junior School.
Ka jingthmu jong kane ka training ka long ban ioh ioh lad ban pyntbit ialade ha ki laiñ treikam bapher bapher khnang ba kin ieng hala ki kjat ban seng kam lajong ne ban ïoh kam ha ki laiñ ba la pyntbiot bha.
Lah ban pynkynmaw hangne ba ka daw kaba kongsan jong ka jingkhlem kam ki samla ka mih namar ba kim lah ban ïoh kam bad ki riew shimet, ki kompeni ne kam sorkar ne sdang kam lajong namarba kim don jingtbit ha ki kam ba thmu ban trei.
Namarba ki dei ki samla kiba dang iit-lad ban pyntbit ialade,la iarap ha kane da ka Meghalaya State Skills Development Society, ka Avanues Jingkieng, ka Micro.
Small bad Medium Enterprise bad kiwei ki nongplie lad.
Shillong, 31 Naitung:Ka FKJGP Mawlai Circle,  Ka KSU Mawlai Circle ka Seng Samla Mawlai Nongkwar, Seng Samla Mawlai Iewryng hep, Seng Samla Mawlai  Phudmuri, Seng Samla Mawlai Mawdatbaki, Seng Samla Mawlai Um thlong, Seng Samla Maw lai Nongpdeng, Seng Sam la Syllaikariah, Seng Samla Mawlai Motsyiar, Seng Samla Mawlai Maw roh, Seng Samla Mawlai Kyntonmassar  bad kiwei kiwei ki ia wer ia ki paidbah nongshong shnong  jong ka Mawlai Pyllun baroh Kawei  sha ka jingialag paidbah ka ban long ha ka 4 tarik u nailar ha Mawlai Nong kwar ha Nongkwar Basic School bad ha ka 5 tarik u nailar ha Mawdatbaki dong Mali Stand IGP ha ka por 6:00 baje janmiet.
Katei ka jingialang ka long ban pynshai paidbah halor ka jingeh ba ki paidbah nng Mawlai ki ia kynduh namar ka jingwan kyntur puda ka MUDA sha ki jaka ba hap hapoh ka jingpeit jong ka District council kynthup ka Mawlai pyllun baroh kawei.
Ka kyrwoh khubor na ki nongialam kitei ki seng ki la ong ba ka jingeh ba ki paidbah Mawlai ki ia kynduh mynta ka dei halor ka jinghap siew khajna ki paidbah lyngba ka ka jingpan bor ban tei iing, kaba ki hap ban siew sha ka MUDA,  lym kumta kin ym ioh tan bording lane tan um ha ing sah jong ki.
Shillong, 3 Nailar:Ka St.
