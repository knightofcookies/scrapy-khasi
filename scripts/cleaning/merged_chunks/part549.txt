Ha kata ka miet ka la long kum ka jingkhawai namar bun jait ki jingbam u paralok ka Kmie jong ka u la wan rah ban ia bam sngewbha.
Dei kata ka miet ruh ba u la sah syndon ryngkat bad ka Kmie ka Rida.
Kata ka miet wat hapdeng ka jingkmen ban pdiang ia u snem thymmai, hynrei ha ka Rida marwei ka la long ka sngi badum namar mynta ka la hab ban iaid ha ka lynti bathymmai bad uta u Panah uba ka la I ngiew lypa ia u.
Hynrei watla katta ia kane ka jingbym sngewtynnat ka la buhrieh tang ha la ka dohnud khlem pynpaw eiei ha la ka Kmie bad ha ki kam ba shabar hakhmat u Panah.
Shillong:Ka Khasi students union war jaintia circle mynta ka sngi ki la wan ban ia kynduh ia u DIG  ka Eastern Range, u bah MK Dkhar,  ban ia kren halor ban pynkhlain  ia ki jingpahara ha ki tei ki jaka ba khappud khamtam ha ki thain War Jaintia, ha kaba ki la pynpaw ruh ba kim don jingshaniah shuh ha ki tnad shipai iada khappud BSF namar ba wat la ki iohi ia ka jingwanrung tuh ki Khar Bangladesh ruh kim leh eiei ban kem ia ki hynrei ki shah ba kin rung sha ka Ri India.
Ha ba ia kren bad ki lad pathai khubor na ka liang u President ka KSU War Jaintia u bah Laitphar Syngkrem u la iathuh ba ha ka 5 tarik u mynta u bnai ha Shnong Bakur wat hapdeng ka jingpahara, na ka tnad shipai BSF, hynrei kumba 6 ngut ki khar Bangladesh kiba dei ki Hindu ki la wan ban rung sha ka ri India lyngba ka jingia lam u wei u briew u ba kyrteng u Suman Baishnav  u ba sah ha Assam bad u ba trei  ha Lad Rymbai.
U la iathuh ruh ba lyngba ka jingpyrshah jong u secretary shnong, ka shnong Bakur u bah u Donstan Khonglah bad ki dkhot  shnong  ki la ioh ban kem ia ki ne ki 6 ngut ki khar Bangladesh bad haba tohkit ki la lap  ba ki thmu ban leit rieh tngen ha LadRymbai;  kumta na ka liang ka KSU ki la pynpaw ba kim shaniah shuh ia ki tnad shipai BSF bad ki la  pynremjur ruh ia ki BSF.U la iathuh  ruh ba ka jing shong syier jong ki nongshong shnong ha  kitei ki thain  na mar ki Khar Bangladesh ki wan ban hiar thma ia ki trai shnong da ki snem mynta ha ki bnai ba la dep kumba   kum ba 50 ngut eiei ki khar Bangladesh ki lawan ban pyntieng pynsmiej ia ki trai shnong ki basah hangto.
Ki la ong ruh ba kim kwah ba na ka liang ka sorkar kan buh ia ki pulit pahara, tang artaiew hynrei ki dawa ba kin buh da ka camp pulit ha ki thain khappud khang ba kan wan biang ka shong suk shong sain ha kitei ki thain.
Ha kane ka jingia kynduh na ka liang  DIG  Eastern Ranges, u la kular ba un sa leit ban ia kren bad ki tnad BSF ha lor kane ka bynta bad ban peit bniah ia ki jaka ba khappud  kular ruh ban leit ia kynduh ia u Myntri rangbah ka jylla u Conrad  Sangma  ban rah ia ki mat jingdawa ban pynkhlain ia ki bor pahara sha ki thain khappud.
Na ka liang ka seng ki la byrngem ruh lada na ka liang ka sorkar kam lah ban leh lakam ia ka jingwan rung kyrthep u khar Bangladesh, na ka liang ka seng kin hap ban shim hi ia ka ain ha ka kti.
Ka khubor jong ka North East Now, ka iathuh ba naduh ka 1tarik Lber 2020, ki nongshong kali kin hap ban deng ia ki jingda tyrpeng jongki (seat belt) bad lada jia ba kim deng, ki trai kali kin hap siew ia ka kuna kaba T.1,000.
Katei ka kuna, kan trei kam hapoh ki kyndon jong ka   Motor Vehicles Act, kaba thymmai bad ka bym pyntrei kam satia haduh ha kine ki sngi.
“Mynshwa tang u nongniah bad  uba shong ha khmat, ki hap ban deng jingda tyrpeng, hynrei ha kane ka ain kaba mynta, kito kiba shong ha dien ruh ki hap ban deng ia kitei ki jingdeng snieh" ong ka tnat pyniaid kali.
Ka  World Health Organisation (WHO), ka iathuh ba u jingda tyrpeng, u iarap haduh 25 percent ban nang pynduna ia ka jingiap ne jing mynsaw, lada jia ka jing ia tyngkhuh kali.
Ka ain jong u jingdeng snieh, ka trei kam ha ka  Motor Vehicle Act, kaba la mynjur da ka Parliament ha u snem 2019, ha kaba la pyntrei kam ia kiba bun bah ki ain jongka naduh ka 1tarik Nailur, 2019.
Ka jingiap briew na ka jingpang Corona ha China, ka la poi mynta sha ka 636ngut, ha kaba la iathuh ba ha ka sngi thohdieng, kiba iap ki la poi sha ka 73ngut, katba kito kiba ioh pang, ki don mynta baroh 31hajar ngut ha katei ka Ri.
Ha ka Jylla Hubei, kiba iap ha ka sngi palei, ki don 69ngut bad kiba iap ki long iwei ha  ki Jylla Jilin, Henan, Guangdong bad Hainan.
La iathuh shuh ba u doktor na China, uba dei uwei na kiba la maham nyngkong halor ka jingkhie ka jingpang Corona, ula iap noh ha ka step jong ka sngi thohdieng.
U  Li Wenliang, u dei uba trei kum u  ophthalmologist ha ka hospital ha Wuhan bad utei ula pynpaw ba katei ka jingpang, Corona, ka ia syriem bha ia ka jingpang  Severe Acute Respiratory Syndrome (SARS) kaba la mih pyrthei ha u snem 2002-03.
Utei u doktor, uba la 34 snem ka rta, ula iohi ia katei ka jingpang ha ka 30tarik Nohprah 2019, hynrei, ula shah khot hajir ha ki doktor, da kaba kynnoh ba u pyntieng koh tympan ia ki briew.
Kham hadien utei u doktor, ula ioh ialade ruh ia katei ka jingpang bad la pyn thikna, da ka hospital ba u trei ha   Wuhan Central Hospital in Hubei ba ula khlad noh.
Kren blum-blum u nongtim-knia-Shiphang phi pynphuhmatShiphang phi pynlipmatOng sa uwei u nongknia uba shong kynrong hajan – ka tim – knia aiu me kaba kum kata, sngew kumba rwai samla pynban.
Ka “Thoh Team" – kata ka jingialehkai da kaba ia sait khnam kaba la kylla long ruh ka jingiakhalai namar ba la hap ban iathong pisa.
La ju siat ia ki khnam sha ka sohpdung da ki Club kiba pher ba pher kaba ju long mynshuwa ha madan polo ha shillong harud ka surok kaba leit sha Lawmali.
Kham hadien ka la mih ka iew ha kane ka jaka bad ka neh haduh mynta.
Ka long ka iew kaba i-shitrhem bha ba la ia khleh lang u Khasi bad u dkhar.
Kumta ka jingiasiat ka la kynriah noh sha kawei pat ka jaka.
Ban iaid kane ka jingialehkai-khalai, ki nongthoh team ki lah ban thied ia ki number ha ka jaka iasiat khnam ne na kiwei pat ki dukan kiba don ha kylleng ka nongbah Shillong bad shabar jong ka ruh.
Ha ka sngi ba long ka jingiasiat team, ka jingsiat khnam ka long ar sien, kata ka kylla step (first round) bad ka kylla miet (second round).
Ka pisa kaba dei ban ioh haba pom (dividend) ka long kumne – Lada u nongthoh team ha ka first round  thoh shi tyngka ia uwei u number, bad lada uta u number u wan, un ioh 80 tyngka.
Lada dei ha ka second round un ioh 60 tyngka.
Lada u nongthoh team u thoh kham bun tyngka ia uwei u number, ka dividend ruh kan nang heh katkum ka jingkhein ba la buh.
Nangta, ka don ruh kata ka thoh “Forecast".
Da kane ka rukom, u nongthoh team u pom forecast lada jia ba ki number ba u thoh ki iadei ne iahap thik ha ka first round bad ka second round.
Ka Dividend jong ka forecast ka long kaba heh bha, kaba lah ban long hapdeng ka 4000 tyngka bad 4500 tyngka lada jia ba pom 1 (shi) tyngka.
Katba nang thoh bun, ka dividend ruh ka nang heh.
Ki nongdie number (bookies) bad ki nongthied number ki la bam lyndet lut ia ki ain bad ki rules jong ka thoh team, ym tang kine kiba la thoh hangne.
Ia ka burom bad jingiaroh dei ban ai ia ki nongshem bad ki nongseng kiba nyngkong ia ka “Thoh Team".
Ka jingshem jong ki ia kane ka jingialehkai – iakhalai ka pynpaw ia ka jingdon jong ki ia ka bor jabieng kaba kham khlain bad tam ia ka jong kiwei pat.
Ka buit ne ka lad ban pom team:Ban pom tang uwei u number na ki 100 tylli ki number ba la buh ka long shisha kaba jwat bad da eh tasam.
Bun bah ki briew ong ba ka jingpom team ka shong ha ka nusip u briew.
Haduh katno kane ka lah ban long ym lah ban tip ne sngew thikna.
Don pat kiba ong ba ka jingpom team ka shong eh ha ka jingstad ban khein team.
Ia kane ruh ym lah ban ong thikna namar ba bun bah kiba dawa ba ki long kiba stad khein team, niar eh ba kin pom team.
Bun bah ka pisa jong ki ka la shu twa lehnohei.
Kumta, khnang ba ki para-ri nongthoh team kin lah ban pom team, nga don khyndiat kiei kiei ban iathuh kiba long ka jingpyn kynmaw ia ki por kiba la dep – sanphew snem mynshuwa nga la phohsniew ba nga la iohi ia ka jingiasiat khnam ha Polo ha ka madan ba ju iasiat team.
Ynda haba la dep siat, nga iohi ba la niew ia ki khnam kiba la shei bad neh ha ka skum.
U nongniew u la phut shispah shispah tylli ki khnam bad u sieh thup ia ki ha madan ha la ka jong ka jong ka jaka.
Ynda haba u la niew ia ki khnam bym dap spah shuh u la kham ia ki ha la ka kti.
Da kaba rah ia la ka kti sha jrong, u la pynbna ba wan u 22.
Ynda nga la kyndit thiah mynstep, nga dap da ka jingkmen kaba khraw haba nga kynmaw shai kdar ia kata ka jingphohsniew, hynne ka miet.
Nga la mih kham kloi na la iing ban leit sha office.
Ynda nga la poi ha Police Bazar, nga la thoh ia uta u number 22 sanspah tyngka (First round) bad ker ia u hapdeng da u nymber 21 bad 23 da kaba thoh tang shiphew tyngka uwei.
Ynda nga la poi ha office nga shong khop ha la ka jong ka shuki.
Nga long jai jai bha bad leh ia ki kam ba la aiti ha nga.
wat ha ki paralok ruh ngam shym la iathuh ei ei shaphang kata ka jingthoh team jong nga ha kata ka sngi.
Nga shu kbum khop ha lade.
Hynrei hapoh ka mynsiem te nga don ka jingngeit kaba skhem ba ngan pom team ha kata ka sngi.
Ngam don jingartatien ia kata ka jingngeit jong nga.
Ha ka por janmiet shuwa ban pynbna ia ka result siat team, ka shu wan ka jingsngew-kyiuh ha nga.
Ngam nud wat ban kylli ia ka result ka shu neh haduh ka step kaba bud.
Ha kata ka step ynda la dep dihsha na iing, nga mih kai sha surok, bad hangta nga la iakynduh ia uwei u paralok uba iathuh ba mynhynnin u wan u 22.
Nga la kylli bha ia u khnang ban thikna, “Phi ong u wan u 22 mynhynnin?" u ruh u ong, “Hooid kein".
Ha kata hi ka khyllipmat nga la dap da ka jingkmen bym lah batai shuh.
Kat shaba nga peit, kiei kiei baroh ki shat itynnad ha ki khmat jong nga.
Ha kata ka step ha ka lynti sha office, nga leit shim artad ia ka pisa na u nongdie number team 40 hajar tyngka ha ka jingiadon lang ki paralok jong nga.
Ha kata ka khyllipmat nga sngew ba nga la kylla long u millioner.
Ka jingpom team jong nga kam dei tang ha katei ka sien.
Ha ki bnai bad ki snem kiba bud ter-ter hadien, nga la ju pom kumba 30 sien ei ei.
nga long uta u briew uba lah ban teh lakam bha ia la ki jong ki jingkwah.
Ngam ju thoh team man la ka sngi.
Nga thoh ha kita ki sngi ba nga phohsniew dairek (iohi number ha ka jingphohsniew), bad niar eh ba ngan fail haba la mih ka result.
Ka la don ruh kawei ka sngi ha kaba nga la pom forecast.
Ha ka first round wan u 17 bad ha ka second round pat wan u 93, thik kumba nga la phohsniew lypa.
Nga la ioh ei ha kata ka sngi 45 hajar tyngka.
Nga sngew ha kata ka por ba ka pyrthei ka dei ka jong nga lut.
Ban long u nongthoh team uba jop, ym donkam ban long u stad khein-team uba nep jabieng, ne ban pyniadei, pynkup ne pynkap bad ki number ha kiei kiei kiba phi iohi ha ka jingphohsniew kum ka nuksa, haba phi iohi ba iaid lai ngut ki shynrang, phin ong, kata lashai te un wan u 36 ne 63.
Kane ka jingphohsniew kaba kum kane ka long ka bymler bad bym lah ban shaniah.
Kan shet shukor ia phi bad pynum ei ia ka spah ka hajar jong phi.
Ong u riewstad – wat tei iing halor u shyiap, bad wat long u nongiakhalai ba la shoh kynshoit ha ka jingsngew kulmar bad jingsngewshit ka khlieh.
Be calm and don’t be a compulsive gambler.
Shibun ki briew kiba kylla biej bad kylla mrad da kaba ki ngeit ba kin pom team man la ka sngi.
Khlem da khyrwit lymmuh shuh shane shatai, nga nud ban ong beit phrak ba, ha ka jingshem jong nga, dei ka jingphohsniew dairek (kaba iohi ia ki number ha ka jingphohsniew) kaba lah ban pyn pom team ia u nongthoh team.
Tangba dei ban don ka jingngeit kaba skhem bad bym lah pynkhih ba uta u number ba ngi iohi ha ka jingphohsniew un wan beit lashai.
Ngim dei shuh ban ngat ha ka jingpynkulmar jingmut jong kiwei pat ki paralok.
Hynrei ngin bat skhem triang ia la ka jong.
Don ka bor ba phylla ha ka jingngeit.
Sa kawei kaba donkam eh lada ngi kwah ban long ki nongthoh team kiba jop, kata ka long ba horkit hordang ngim ju dei ban iathuh briew ia la ki jingphohsniew ba ngi iohi ia uta uta u number.
Shisien ba la pyllait lyer, tang katta ka rngiew ne ka bok ka ruriang jong ngi ka la her noh sha basep ka sngi.
Ha shuwa u snem 1982, ka “Thoh Team" ka long ka kam leh tuh bad be-ain.
Ki pulit ki ju leit beh briew ha madan iasiat team ha Polo.
Ju mih ka jingiakynbur bad jingher krad ki briew hateng-hateng.
Hynrei haba ka sorkar ka shem ba ka long kaba da eh bad jwat than ban pynduh ia ka “Thoh Team", ka shu thaw noh da ka ain ban ioh khajna ei na kane ka kam.
Kumta ha u snem 1982 ka la thaw bad pynlong ain noh ia ka “Thoh Team".
Bad ha une u snem (2019) ka la pynkylla ruh katto katne ia ka kyndon jong kane ka ain.
Ka “Thoh Team" ka long ka jait jing ialehkai-khalai kaba iaid jar-jar.
Ym don jing iakaw-kaw daw-daw wat ha madan iasiat khnam ruh.
Ha ki dukan die number lei ha nongbah Shillong bad shawei, ka long hi kum ka kam leit thied mit-mit, sikret ne biri.
Jai jai khlem bun ktien ka kam ka iaid man la ka sngi, lait noh tang ha ki sngi shuti bad Robibar.
Lah ban ong namar kata ba ka “Thoh Team" ka dei ka jingialehkai-khalai jong ki riew donburom.
Lah ruh ban pyniasyriem ia ka bad ita i wahduid hapoh khlaw iba kren briew kumne –Ki briew ki wan,Ki briew ki leit;Nga te  junom nga tuid.
Ka jingkylla ha ka jingim ka shu wan kyndit khlem poi pyrkhat.
Ha ka janmiet jong ka 14 tarik u Risaw (October) 1983 (sngi Thoh dieng) ma nga bad ki lai ngut ki khun rit jong nga ngi ia shongkai halor ka madan tnum iing ba la ker kper skhem baroh sawdong.
Ha une u bnai ha thain Ri War jong ngi ka mariang ka dang lam shit, hynrei ka suinbneng te ha kata ka sngi ka shai kdar kdar bad kiei kiei kiba don sawdong jong ngi ki paw itynnad.
Nangne na jaka shongkai lah ban iohi kyndiang ia ki them ba itynnad ka District Sylhet (Bangladesh), ia kitai ki lum ba jngai ba – itynnad ka Ri Jaintia shaphang mihngi, bad ia ka sawdong sawkun ki jaka ba hajan ba dap da ki khlaw ba jyrngam iohi ruh ia ka dongdit (horizon), ka kut-bneng ha kliar jong ki lum kiba jngai.
Ka la long ka jan miet kaba sngewtynnad da shisha.
Sa shiphang katba ngi dang ia kren biria ia kane katai, wan kiew suki suki u lyoh khyndew na ki them wah.
Bad u tap lup lin ia ka tnum iing jong ngi bad ia ngi ruh.
Ngi sngew ba ka met ka phad ka la lam khriat kaba pynsngewbang ia ngi.
Ha kata ka khyllipmat ngim iohi ei ei shuh bad nga sngew kumba jngi ha u lyoh.
Ka jingtap lyoh ka neh tang shipor, bad hadien kata ka suinbneng ka shai biang, bad ka sngi ka la jan sep sa tang ba kynnoh sha lyndet jong ki lum.
Ha kata ka miet halor la ka jingthiah, ka khlieh jong nga ka la bun kam bha ha kaba pyrkhat shaphang kane ka jingjia (phenomenon).
Ynda la kham miet, nga iohthiah noh.
Ka step kaba bud ka long kaba donkam bha bad kaba sah kynmaw ha ka jingim jong nga, namar dei ha kane ka step ba nga la rai kut ban ym thoh team shuh lano-lano ruh.
Bad nga la pyntreikam ia kane ka rai haduh mynta mynne.
Mynta nga im, nga khih nga ksar ha la ka jong ka shnong ryngkat bad la ka iing ka sem, ka kur ka jaid, ki para shnong para thaw, bad khamtam bad uta uba la ieit ia ngi da ka jingieit kaba bymjukut.
Shillong: Ki nongialam ka CoMSO, ki la sdang ban sam ia ki kot lyngkdoh sha  sha ki paidbah ban pynshai halor ka ILP.Kitei ki dkhot jong katei ka seng, ki  la leit ban sam ia ki paidbah ka jylla naduh ki drabar, ki nong wan iew ki nong shong iew ter ter.
Bah RM ShabongKa Ri Khasi Jaintia, la iohi, kumba ka don ka jing ia tyngkhuh kaba jur bha ha kine ki sngi bad kitei ki jing ia tyngkhuh ki long (i) ka jylli ka sain pyrthei (ii) ka jylli ka trei ka ktah bad (iii) ka jylli ka jing wan buhai ki briew kiba nabar.
Ka jylli ka sain pyrthei, la iohi ba ka la dap da ki ahor suda bad kata ka long ba ki nongialam paidbah, kim lah shuh ban teh lakam ia la ka jong ka ktien, ia la ka jong ka kular bad ia la ka jong ka jinglong nongialam jongki, hynrei la iohi kumba ki jingjia ki tyllun ha ka jingsngew politiks, ka jingthap myntoi bad ioh ei bad ka jingsngew jaitbynriew ka la nang hiar shi katdei bad lada ngi iakren ban sdang nalade, ka long ba ma ngi ki paidbah, ngi im ha ka jing pohjait kaba tasam shi katdei, ba ngi jied nongmihkhmat da kaba tare pisa bad katei pynlong ia uba jop ruh ba un tare kylliang ialade bad katei ka pynlong ba ngin ioh da ki lun daitmaw suda, ym dei ki proh jabieng ban iada ia ki khun ka ri.
Ha ka trei ka ktah, ngim kwah ban trei shitom bad ngi kwah da ki kam babu sahep suda bad ngi ia beh da ki phew hajar ngut, na ka bynta kawei ka kam peon lane chowkidar, hynrei ngim kwah ban trei ia ka kam lajong, lada dei ka kam trei misteri, ka kam trei karkhana lane kiwei pat ki kam bad haduh mynta, ngim lah ban im wat tang shisngi, lada kim don ki kharkaia, kiba pynbiang ja, pynbiang jhur ia ka Ri Khasi Jaintia jongngi.
Kaba khadduh, ka dei halor ka jingwan ki briew kiba nabar bad kata ka ju long rukom ba mangi ki Khasi, ngi ju burom ia kiba nabar bad ki nong kyndong lei lei kiba pli, tang shu lah poi u khar die tiar jot, ki la khot ha iing shet ja, ki la ai sha ai dud bad kumta ter ter bad ha ka trei iing trei iing trei sem, ka ai wai iing, ka khot bylla bad wat ha ka wad pyrsa, ngi ia beh da ki poi ei suda bad katei ka dei ka jingmlien jongngi ki Khasi.
Ha ka jaka ban don ki seng bhalang lane ki nongialam ki ban kren ia ki ain khyllah kiba iai mih na ka por sha ka por, kan jin da long kaba kongsan lada ki mih ki riew niam, ki samla pule, ki nongtrei kam lajong bad kiwei kiwei, ban tih tyllong ia kitei ki jingpang kiba don lai jait ha ka jaitbynriew bad lada ngi lah ban pynsngew thuh hangi iwei pa iwei ia ka mat kaba ong “sdang nalade" kumta khlem pep, ngin lah ban pyn kylla ia ka jinglong jong ka jaitbynriew bad ba ngin ieng ha la ki jong ki Kjat.
Shillong: Ha ka 5 tarik Rymphang 2020, ka KSU South Central bad ka FKJGP Riwar Mihngi ryngkat u majistret bad pulit nalor ki ophisar ka PWD na Pynursla kila pynlong ia ka jingjurip ia ka jingpynieng kali khlem akor ki nongniah trok kit maw ha surok bah naduh Mawshun sha Wahkdait.
Haba pyntip ia kane, u Information Secretary ka FKJGP Riwar Mihgi  bah Evanfield Khonglam u laong ba ka jingkhynra bad talasi ia ki trok ka la long ha ka 2 baje mynsngi, ha kaba la lap ia ki trok kiba ieng khlem akor kaba la wanrah ka jingthut ia ka iaid ka ieng jong ki kali paidbah.
U bah Evanfield u la iathuh ba ha kane ka sngi, la ioh bat ia uwei u nongniah trok uba la buaid.
La bthah ia ki nongniah kali ban ieng shabar ka surok, ym ban ieng hapdeng surok bad ka PWD kala mana ruh ban kit palat pud.
U la iathuh ba ki pulit kila shim number kali ba kit palat, ki bym biang ki number plate, kiba ieng khlem akor bad la bthah ba kin leit mih sha police station ban leh ia kaba donkam.
Ki saiantis, ki la lah ban pynmih biang ia ki dieng tlai, kiba dei ki dieng kiba remdor bad uba kongsan bha ha ka por jong U Syiem Herod  bad kiba la mih bha ha ka por jong ka 1 BC.La lap ia kitei ki symbai dieng na ka dulan ba u shong u sah U Syiem Herod mynshwa bad na ki krem kiba don ha sawdong jong ka iing Syiem bad ia kitei ki symbai, la sumar bha ia ki, la pdem bad ai dawai ba kin khie lung biang bad hadien ka jingsumar kaba la kham slem, mynta ki saiantis, ki la lah ban pynlong biang kum ki dieng tlai ba paka.
Kitei ki dieng tlai, la iathuh ba ki dei kiba la ju pyndonkam kum ki jingai sngewbha ha ka sngi kha jong u patsha Rome bad kumjuh ha kiwei kiwei ki jing rakhe kiba kongsan ha katei ka snem ba nyngkong shwa U Khrist.
Kitei ki symbai dieng, kiba ka rta jongki, ka long la 2000 snem, la lap na ka Ri Judea bad kaba don hajan ka nongbah Jerusalem, ong shuh ka khubor bad kitei ki dieng, ki la jah noh ha ka spah snem ba 19 bad ki la don sa tang ki symbai bad kitei ruh ki dei ha ki katto katne eh ki jaka.
Shillong:  Na ka bynta ban kyntiew ia ka jing ialehkai phutbol ha ka thain lam mihngi ka India, la thaw ia ka North East Football Association (NEFA) ha kane ka sngi Balang ka 5 tarik Rymphang 2020 ha nongbah Shillong hapoh ka jingialam u trai ka Shillong Lajong FC u bah Larsing Ming Sawyan kum u president.
Ki nongkitkam jong ka NEFA ki long President – Larsing Ming Sawyan, Megha laya, Vice Presidents – Menla Ethenpa, Sikkim, Hemendra Nath Brahma, Assam, Lalng hinglova Hmar, Mizoram, General Secretary – Kipa Ajay, Arunachal Pradesh, Treasurer – Amit Chowdhury, Tripura, katba ka Manipur bad Nagaland kin long kum u Joint Secretary.
Na ka liang u president ka NEFA u bah Larsing Ming u la ong ba ka dong mihngi ka India ka dei ka bynta ba kongsan ha ka phutbol ha India bad ka lad ban kyntiew ia kane ka jingialehkai haka ri.
U la ong ba ki don ki jylla kiba la sdang kiew ha ka jingialehkai phutbol katba ki don kiba dang sahdien.
Ka dei ka jingkitkhlieh jong baroh ban pynthikna ban kyntiew ia ka jingialehkai phutbol ha ka thain bad ka ri.
“Ngin rah ia kane sha ka sorkar pdeng, ban iohi ba ngi la kiew ha ki kam phutbol.
Ngi donkam ban pynsngew ia ka sur jong ngi bad ban iaid ryngkat", la ong u bah Larsing mynta ka sngi.
Shillong:  Ka Meghalaya ka la pynliem ia ka Sikkim da 66 run ha ka jingiakhun ka Ranji Trophy ba long ha Mangaldai, Assam myn hynnin ka sngi.
Haba bteng na kaba kamai mynshwa 66/7, ka Sikkim ka donkam ban ioh sa 136 ron ban jop ha kaba u Iqbal Abdulla u kamai 30 mynshwa.
Ka Sikkim ka la iakhun ban kamai ha 21 over hynrei ka la shah rem noh ha ka 135 ha kaba u Abdulla u kamai 76.
U nongialehkai ka Meghalaya (guest-professional) u Sanjay Yadav u kamai 5/51, hynrei u Abhay Negi u la shah jied kum u man-of-the-match.
U kamai 11/83 katba u Chengkam Sangma u kamai 1/2.
Ha kawei ka liang, ha ka jingiakhun ka U-23 Col CK Nayudu Trophy, ka Meghalaya ka la kamai 69/1 ha ka jingiakhun ia ka Nagaland bad duna sa 123 run na ka Nagaland.
Ka Nagaland kaba tied nyngkong ka la kamai 192 run ha ka 57 over.
U Anish Charak (4/40), Himan Phukan (2/25), Adarsh Joshi (2/48) bad u Elchiang Ch Momin u kamai (1/21) ia ka Meghalaya.
U nongialehkai ka Meghalaya u Ibitlang Thabah u hap noh ha ka 12, hynrei u Kishan Lyngdoh u kamai 16 , Rohit Shah 31.
Shillong:Ka Khasi Hills Autonomous District Council (KHADC) kan pynlong ia ka Dorbar mang tyngka ba saw sngi ka ban sdang naduh 17 tarik u bnai Lber, 2020.
Ha kane ka Dorbar yn wanrah ia ka mang tyngka ba pura na bynta u snem 2020-21, na bynta ban pyniaid beit ia ki kam hapoh ka council, nalor kiwei ki mat ban iakren halor ki bill ba sahteng bad kiwei ki mat ba ktah ia ka jaidbynriew.
Shillong:  Ka UDP kam treh ban shu shim rai kyrkieh palat ha kaba iadei bad ka jingleit kyrshan u MDC uba dei ruh u Working President bah Paul Lyngdoh bad u bah Teiborlang Pathaw, sha ka kynhun United Democratic Forum (UDF) ba ialam u CEM bah Latiplang Kharkongor ha KHADC.Haba iakren bad u General secretary ka UDP u Dr Jemino Mawthoh u la iathuh ba ha ka jingshisha kila ioh pdiang ia ka jubab ba la phah da u bah Paul bad bah Teiborlang hynrei kim pat ioh ban iashong jingialang ban iakren sani bha ia kane ka kam.
“Ngim treh ban shim rai kyrkieh, ngin iashong jingialang ha kine ki sngi ban iakren janai namar ba ki don ruh ki dkhot kiba dang bunkam palat", la ong u Dr Jemino.
U la ong ba ka jingbym don ka ain kaba khang ban kyntiap seng ha District Council, ka la pynlong ia ki MDC ym tang jong ka UDP, ban leh lait mon ban ialeh pyrshah ia ka party.
“Ngin eksamin ia ka jubab jong ki, ngin shim sa ia ka rai, ngin sa shong jingialang kyrpang shen ia kane", la bynrap u General secretary ka UDP.U la ong ka jingbym don ka ain khang kyntiap seng, ka la ai laitlan ia ki MDC ha ki district council, ka la pynlong ia ki MDC ban iaid lait teng teng na ka party.
“Ha district council ka kolshor ka long beit kumto hynrei kum ka party kaba don nongrim, ka UDP kan bishar bniah bha", u la ong.
U la iathuh ba namar bym don ka ain ban tehlakam ia ki MDC, ka la mih ka kynrum kynram ka jingiamih iapher bad ki don kiba ai daw bym biang nongialam, bym biang ki rukom pyniaid kam bad kiwei ki daw.
Lah ban kdew ba ka UDP ka la pan jubab hapoh 24 kynta na ki ar ngut ki MDC kata u bah Paul Lyngdoh bad bah Teiborlang Pathaw hadien ba kila rai ban kyrshan ia ka kynhun UDF hynrei haduh mynta kine ki dang dei ki MDC ka UDP kaba don ha ka kynhun United Democratic Alliance (UDA) ba ialam ka UDP ha kaba u bah Teinwel Dkhar u dei u nongialam.
Halor ka jongphet jong ki ar ngut ki MDC ka UDP, ka don kaei re kaei sha lyndet.
Bad nga ngeit kadei ka rai ba biang tam ban ia kaba ki don hapoh ka UDP kaba dei ka seng kabym don nongrim (undemocratic party).
Kat kum ki kyndon jong ka Reserve Bank of India (RBI) baroh ki Bank khamtam ka State Bank of India ki dei ban ‘update’ ia baroh ki KYC (Know Your Customer) jong ki briew ba don account ha man la ki Bank.
Ka RBI naduh u snem 2004 ka la btah ia baroh ki bank ba kidei ban pynshai ia ki KYC jong ki briew na ka bynta ban iada ia ki bank account jong ki briew na ki kam thok kiba kynthup ia ka jing shah tuh pisa.
Ka RBI ka la btah ruh ia ki briew ba ki dei ban leit sha la ki bank jong ki ban ban pynrung ha ka KYC da ka ba rah ia ki ‘documents’ kiba kynthup ia ka Passport, Voter’s ID, Driving Licence, Aadhaar card, MNREGA card, PAN Card, letter of NPR, ki dur bad u mobile nomber.
Shillong: Ha ka jingiakynduh ha pdeng ki arseng ka All Jaintia Transporters Association bad ka  Meghalaya Peoples Labour Union, ha Jowai mynta ka sngi.
Ha kane ka jingkynduh la ia kren halor ka jingbym pyntrei kam ne shim khia jong ka sorkar Jylla, ia ka rai jong ka Supreme Court ba ha khliehduh jong ka ri India ha ka jing ia dei bad ka kam khaii bad tih dewiong ha poh Meghalaya.
La ia kren ruh ia ka jingeh ba mih na ka FASTag ha ki Toll Gate bad la pynrem ia ka jingtrei torti ka NHAI ba pynmih jingeh ia ka jingleit jingwan ki paidbah.
La ia kren ruh ia ki jingeh ki Trai Trok halor ka dor baikit ba buh ka Sorkar Meghalaya.
La don ka jingiasngewthuh jingmut ruh ba ki bun ki jingeh u paidbah ba mih na ka rukom trei kam ka Sorkar ka bym biang.
Hadien ba la ia kren sani bha la seng ia ka Meghalaya Joint Action Committee for solution of Public Grievances.
La jied ia u Ma Balen Thubru kum u Convenor, U Ma Erwin K Syiem Sutnga Advocate kum u Co Convenor, ia u Mr Dawniwon Chulet kum u Secretary I/ c East Jaintia Hills District bad ia u Mr.Kyrshan Dkhar Secretary I/c West Jaintia Hills District.
La rai ban khot jingialang paidbah ha ka 11 February, 2020 ha 7 Mer West Jaintia Hills District ha ka por 11 baje mynstep ban ia kren ia kine ki jingeh.
La khot ia baroh ki trai trok, kali kamai, nongtrei dewiong mawshun etc, dribar bad handyman, ki nongkhaii dewiong bad mawshun shyiap maw etc, ki trai par dewiong, mawshun,.
Shyiap, maw etc, ki Seng  Bhalang, ki longkmie, longkpa, ki samla ka Ri Jaintia bad Ri Khasi ruh ban ia kren bad shim ka rai.
La kyrpad ban ia shim khia ia kine jingeh bad ia wan paidbah sha ka jingialang.
Nongpoh: Ki saw tylli ki kynhun sengbhalang ba paw hapoh ka jylla, kiba kynthup ia ka KSU, FKJGP, HYNF bad ka RBYF, ki dang iai bteng ban pynshai paidbah halor ka jingpyrshah ia ka CAA bad ha kajuh ruh ka por kaba long kum ka jing dawa, na ka bynta ban pyntreikam noh ia ka ILP hapoh ka jylla.
Kat haduh mynta, ki heh nongialam jong kitei ki saw tylli ki kynhun sengbhalang, ki la pynlong jingialang paidbah ha kiba tylli ki jaka ba kham bun paid ha Ri Bhoi, kata ha Umsning, Nongpoh, Byrnihat, Umden bad mynta ka sngi ha Patharkhmah, ka jaka kaba long pdeng ia ki shnong kiba don ha Ri Bhoi Sepngi.
Ha ka jingialang ban pynshai paidbah kaba la long myn hynnin ka sngi ha Patharkhmah, la sakhi u samla Donald V.Thabah, General Secretary ka KSU, Sengkmie, u Bah Sadon Blah, General Secretary ka HNYF, u Bah Bipul Thangkhiew, President ka RBYF, u samla Kitboklang Nongphlang, Chief Organizer ka FKJGP lem bad kiwei pat ki nongialam sengbhalang ba hakhmat ha Ri Bhoi.
Ha katei ka jingialang jong kitei ki saw seng, la iohi ba ki la don da ki spah ngut ki paidbah ka thain Ri Bhoi Sepngi, kiba la wan ban kyrshan ia katei ka jingialang bad ruh ban sngap ia ka jingpynshai na kitei ki nongialam sengbhalang.
Shillong: Ka Hynñiew Trep Youth Council War Jaiñtia Circle lyngba ka kyrwoh khubor na u President u samla Yoodahunki Shylla ka dap daka jingsngew kyndit iaka jingshah thombor u Bah Hep Lyngdoh u ba na ka shnong Nongtalang naki riew thrang snam kiba ym pat lah ban lap ksai iaki.
Haka 2tarik mynta u bnai u Bah Hep Lyngdoh u la jah rngai na iing haka por shiteng synia, kumta naka liang kiba ha iing ki la sdang ban leit wad ia u sharum shaneng hynrei kim lap ksai satia ia u.
Hapdeng ka jinglynga mynsiem, ki kynthei kila leit ban pyntngen pynshngaiñ iaka iing ka sem u Bahhep Lyngdoh katba ki shynrang pat ki la leit wad ia u ha kylleng ki khlaw ki btap bad ha kylleng ki shnong ki thaw ha war Jaiñtia bad dei tad haduh 5tarik mynta u bnai la lap ia u.
Na ka liang ka Seng ka pynrem jur iaki riew thrang snam kiba nud ban leh ia katei ka kam bymman ki bym don shuh ka jingiatip lem.
Kumta ngi dawa jur naka sorkar jylla bakan shimkhia ban wanrah iaka suk ka saiñ u paidbah ka thaiñ namar kum kane ka jingjia kaba dang shu dep jia shen hakine ki sngi bala dep ha surok bah Dawki-Jowai namarkata ka sorkar ka dei ban bahkhlieh halor kane.
Haka juh ka por ka Seng ka phah kyrwoh sngewlem sha ka longiing longsem kiba mad iakatei ka apot lanot ba u Blei un don lang ryngkat bad ki bad u Bah Hep Lyngdoh ba un koit kloi naka tei ka jingshah pynmynsaw.
Shillong: Ka Bright Boys Umkor Sport Club (BBUSC)  Pynursla ryngkat ka jingiatrei lang bad ki nongtrei na Sanker hospital Shillong ha ka jingiadon ryngkat ka Dr.Eddie Mukhim, Psychiatrist, Dr.S.Lahiri, MD, Kong Carrienova Lyngdoh Nongbri, M.Sc Psychiatric Nursing, bah Mc Augustine Ryngksai, Addiction Counsellor, u bah Akesh Laloo, MSW, ka la pynlong ia ka jingpynshai paidbah ne ka awareness program ha kaba iadei bad ki jingsniew na ki jingdih buaid bad kumno ban kiar na ki jingsniew.
Shwa ban sdang kane ka prokram la ioh ia ka jingpdiang burom na u president ka club bad sa ioh ia ka jinghikai na kitei ki nongtrei na Sanker.
Hadien bud sa ka jingkhublei na u secretary jong ka club.
La ioh bun ki jinghikai ha kaba kumno ki samla ki dei ban kiar na ki jingdih pynbuaid kum ka kiad bad u drok.
Ha kane ka sngi la wan   iashim bynta bun ki nongshong shnong bad ki samla ka shnong Umkor nalor u rangbah dong Umkor, la ong ka kyrwoh na u publicity secretary jong ka club.
Shillong:U Chief Executive Member ka Khasi Hills Autonamous District Council, u Bah Latiplang Kharkongor mynta ka  sngi ula bate kam ia ki saw ngut ki Executive Member (EM) ha ka Executive Committee ka United Democratic Front (UDF).
Ha ka jingbate kam u CEM, u bah Lamphrang Blah ula ioh ia ka Market, bah Ronnie V Lyngdoh development, bah Mitchel Wankhar Revenue bad ka Kong Macdalyn Sawkmie Mawlong ia ka Forest.
Katba kiwei ki tnad treikam ba kham heh kum ka trade, finance bad labour ia mynta u dang bat hi u CEM.Haba kren ha ki nongthoh khubor u Bah Latiplang ula ong, ka Executive Committee kan sa ia shong jingialang ha ka taiew ban wan ban pynrung shuh shuh ia ki dkhot ha ka Executive Committee bad ban bate kam ia ki tnad treikam ba dangsah ha ka council ha ki Executive Member ba thymmai.
“Ki ar ngut ki MDC ka UDP, u Bah Paul Lyngdoh bad u bah Teibor Pathaw, ba la mih noh ka UDA ban ai jingkyrshan ia ka UDF ki don hakhmat eh ha ka thup ban pynrung EM," ula ong u CEM.Ula bynrap ba lah ban pynrung biang sa ar ngut ki MDC na ka seng Congress bad kiwei pat ki para MDC ban pynkhlain ia ka Executive Committee.
Kawei pat ka tyllong khubor, ka iathuh ba u CEM u lah ban pynrung sa ar ngut ki MDC na ka seng congress, kata ia u Bah Gabrel Wahlang MDC na Nongstoin bad u bah Carnes Sohshang MDC na Mawkhyrwat ha ka EC.U Bah Paul Lyngdoh nongialam ba pawkhmat ka UDP ua lah ban ioh ia ka shuki Dy CEM, hadien ba ka Kong Grace Mary Kharpuri ka la kyntait bad weng noh ia lade na ka UDF.Babu Kular KhongjiremKa jinglong jong ki seng sain hima sima(political party) mynta ki iapher bak-ly-bak na ki por kiba mynshwa.
Mynshwa, baroh ki nongmihkhmat paidbah naduh ki MP/MLA ne MDC ki ia ryngkat bad ialong katjuh ha ki kam party.
Don bun ki khep ba ki MP/MLA/MDC kin hap konguh ia ka rai jong ka party haba shim ia kino kino ki rai ba donkam.
Mynshwa,kino kino ki nongtrei Party(party functionaries) ki lah ban long ki nongkitkam ka party ha kano kano ka kyrdan wat haduh ka kam president ne secretary ruh.
Kim ju peit ba dei ban long tang  kiba long MLA/MDC hynrei lada dei kiba  bit ban long nongkitkam,ki jied la ka jied bad shisien ba ki la shah jied ruh ki da  trei hok bad kitkhlieh shisha ia ka kam party.
Dei ma ki ruh ki ban pyniaid ia ka kam party.
Baroh ki MLA/MDC ki dei ban kohnguh bad burom ia ki nongkitkam party wat la kim long satia ki MLA/MDC.Baroh ki kam ki iaid beit iaid ryntih namar baroh ki MLA/MDC ki dei ban long hapoh ka party ym dei ba ki MLA/MDC kin long halor ne ki trai jong ka party.
Hynrei,ka jingburom ne kheinkor ia ki ka don beit kum ki nongmihkhmat  khamtam ha kito ki constituency ba ki mihkhmat.
Phai mynta pat,khlem ki MLA/MDC imat ym long party.
Ki nongkitkam dei ban long beit imat da ki MLA/MDC hynrei ia ki nongtrei party ba ju kit ju bah ia ka party kim khein briew ne khein snep shuh.
Dei tang ynda la poi ka Election ba ki sngew donkam ia ki, ioh shah rem ha ka election.
Ki  sdang ban khroh ban kjor ia kine ki nongtrei party ba kin ia trei shitom khnang ba ynda ki la jop,kin ai lut ia ka bneng bad ka khyndew.
Ki dei ban long tang ki niang kohnguh jongki bad shisien ba lah rai ka CEC ne High Command jongki,dei ban shu kohnguh beit la ka long kaba lieh ne kaba iong ruh kampher.
Ha ka High Command(CEC) jongki pat ,dei tang ki MLA/MDC ne ki ex-MLA/MDC kiba lah ban iakren ne ia pyni bad kaba la sngewdei kine ki nongmihkhmat te ka la long beit kaba biang na dong sha dong.
Ia ki bym long MLA/MDC ne ex-nongmihkhmat imat mynta ki khein dewthala lut ha ki kam party wat tang ban ailad ba kin iashim bynta lem ruh ym long ba kim dei kiba jied u paidbah.
,Mynshwa ki kham kheinkor ia ki nongtrei party bym dei nongmihkhmat bad ki nongialam party ha kito ki por ki kham thrang eh ban iohsngew na kum kine ki nongtrei party kampher na sor ne nongkyndong.
Ki para MLA/MDC lei lei ki la ia ngiah namar ki ju ia kynduh man ka por para ma ki,na kata ka daw ki kwah ia ka jingmut thymmai sa na ki bym dei nongmihkhmat.
Shisien ba ki lah rai da ka  party meeting,kata ka  rai kan treikam lang solonsar kumjuh(binding)bad nongmihkhmat bad nongtrei party ruh kumjuh.
bad ka dei ban long hi kumta.
Mynshwa,ki sngewthuh bha ba,’Baroh u briew ba stad,mano ba lah ban len,La khlem da plie ka lad, Kumno un lait ban kren’.
Mynta lei lei mih sa ki rukom pyrkhat ba lada phim don spah, shah jit ei sha kyndong.
Tang kiba don spah hana,kin pyniaid ia ka party.
Ki nongtrei ba rit baria ka party kin shu pynkmen ne pynnnbiej tang   da kaba ai pisa por election tang katta lah biang ia  ki,ki la shongshit palat.
Imat ka juk ka la kylla bad ki kam party ne nongmihkhmat mynta ki kylla business noh  pynban.
Lada ka iai long ha kane ka dur,ki nongtrei party ki dei ban long kiba da siew bainong noh lym kumta ka eh ban trei party ne trei  election nangne shakhmat.
Ki MLA/MDC ki dei ban kynmaw ba khlem kine ki nongtrei party barit baria kim nym poi satia sha ka thong ne ka shuki ba ki bat.
Shillong: Ka Superintendent of Police ka kong Claudia A Lyngwa ba dei peit ia ka East Khasi Hills District, ka la ong ba yn ym lah ban pdiang ia ka jingiahap kurim hapdeng ki khynnah hapoh 18 snem rta, namar ba ka dang dei ka khynnah ha khmat ka ain bad ka  la ong hadien ba la dep ban shah khot ha khmat jong ka House Committee jong ka iing dorbar thaw ain ka jylla kaba la tip kum ka “Committee on Women Empowerment" kaba la khlieh da ka Dr Ampareen Lyngdoh ha MLA Hostel mynta ka sngi.
La iathuh  haor ka jingjia ha ka  ka 29 u kyllalyngkot 2020,  ha Madanriting  la pyntip sha ki pulit ha ka 30tarik u kyllalyngkot 2020, da kiba ha iing ha kaba la ai ruh da ka jingthoh sha ki pulit.
La ong ba ka don ka jingsuba da baroh ba ka khynnah ka shah rahbor bad shah leh beijot ha ka kynhun, hynrei na ka liang ka kong Claudia ka la ong ba kalong ka bym shisha.
Ka kong Cloudia ka la iathuh ruh ba kane ka khynnah namar ba ka jingtieng ia kiba ha iing ha sem ba ka dei kaba dang khynnah ka la shuthaw ban iathuh ia kaei kaba la jia, hynrei ka jingong ba ia monlang kumba la ong da ka MLA ba ka ktien ia mynjur lang kan nym mih namar kane ka dei ka khynnah kaba dang 14 snem, lane kino kino kiba dang khynnah yn nym lah ban ong ba ki ia monlang ban ia hap kurim.
Na ka liang jong ki pulit ki la buh ia ka jingkyrpad hapoh ka iing bishar ba katkum ka jingujor kaba nyngkong kaba la ai da ka kmie jong ka khynnah ba ia ka khynnah la rahbor bad la leh beijot da ka kynhun ba ia kine ki bynta dei ban weng noh.
Ka jingthoh kit mynta kan long katkum ka ain jong ka POCSO Act, halor kane ka kyndon ia u nongniah ia ka bus la kem naduh katei ka 30 tarik bad la leh katkum ki kyndon jong ka ain namar ha khmat ka ain nym lah ban ong ba ki ia monlang haba dang khynnah.
Na ka liang ki pulit ki la kyntait ruh ia ka  jingong ba ka shah leh beijot ha kiba bun da ka ba ong ba kam don ei ei kaba kum kata.
Shillong: Ka jylla Mizoram kaba dei ka lahduh mynshem snem ka lympung Hero Junior National Football Championship jong Dr BC Roy Trophy  ka la rah biang mynta ka kynti hadien ba ka la pynliem ia ka Punjab da 5-4 kol ha ka jingiashut penalty kaba long mynta ka sngi ha JN Stadium, Shillong.
Ha ka jingiakhun ha madan, kila iakhaid 1-1 kol bad la hap ban rah sha ka jingiashut penalty hadien ba kim shym la lah ban iaknieh nam tam wat hadien ba la pynjlan shuh ia ka por ialehkai.
Ha ka jingiakhun, ka Mizoram ka la ioh ban thep ha ka 32 minit da u Malsawmtluanga Singson  hynrei ha ka kyllamiet u nongialehkai ka Punjab u Tania Raji u la pynphai kylla ha ka 49 minit.
Ia ka khusnam lahduh la sam da u vice president ka All India Football Federation (AIFF) uba dei ruh u President  ka Meghalaya Football Association u bah Larsing Ming Sawyan, ba la don lang ki heh ka AIFF, ka MFA bad kiwei.
AIS Suja“Harud jong ki wah ka Babilon" ki long ki kyntien kiba baroh ka pyrthei ka tip bad iohsngew namar la rwai ia ka da ki Nongrwai Boney-M kiba pawnam jong ka pyrthei, ka long shisha ka jingrwai kaba bang tam bad ki jingtem (musical) kiba bang.
Hynrei to ngin tip ba kine ki kyntien jong kane ka jingrwai la shim na ka Kitab Salm u David 137:1-6.
Kane ka jingrwai ne ki kyntien na ka ktien u Blei, Salm 137 ki thew shaphang ka por ka jingshah ring mraw jong ki Jiw (Israel) sha Babylon bad sha kylleng.
Ka jingshah ring mraw ki Jiw kam dei kaba shu jia ryngkat hynrei la kren lypa da u Blei na bneng u dang ong – “Lada phi phai lyndet bad iehnoh ia ki ain jong nga, bad ia ki hukum jong nga ia kiba nga la buh ha khmat jong phi bad phin leit shakri ia kiwei pat ki blei bad mane ia ki : Te ngan rat noh ia ki naduh tynrai na ka ri jong nga (Ri Israel) ia kaba nga la ai ha ki" 2 Chronikl 7:19-20.
Nangta u Blei u ong shuh shuh ba un wallam ia ki jingkyrkhu lada kohnguh bad ka jingtim namar ka jingbymkohnguh.
Deuteronomi 28:1-25.
Kaei kaba la jia ia ki Jiw? Ki la jied ia ka jingtim (Cursing), kumta u Blei u la pynsakma ia ki sha kylleng bad sha Babylon.
Ha Babylon harud ka wah ka Babylon ki Jiw ki la ia shong thap ngab bad ki ia iam namar ba ki kynmaw ia ka Seion (Jerusalem).
Kim nang shuh ban tem ban rwai wat lada ki long kiba nang ban tem hynrei ki shu sdien ia ki duitara jong ki halor dieng jamynrei.
Ki nongbah Babylon haba ki iohi ia kane ka jingsngewsih jong ki Jiw ki la ong ha ki “To rwai ha ngi ia ki jingrwai Seion jong phi" hynrei ki Jiw ki ong – “Kumno ngin rwai ia ka jingrwai u Trai ha ri nongwei (Foreign land)?  Salm 137:4.
Hynrei dei ka jingieit pat jong u Blei ia ka jaid bynriew ba u la pyllait ia ki bad ba u la lum lang pat ia ki sha ka Ri lajong ka Ri Israel hadien bun spah snem bad hajar ki snem.
Kum ka jaid bynriew kaba mad shisha ia ki jingeh bad jingkthang ba shyrkhei tam haba ki la shah lehbein kum ki mraw haduh ka jingiap kein.
Ka jingiap kaba shyrkhei tam dei ka jingshah pyniap ha ki kti u Adolf Hitler haduh 60,00000 ngut ki Jiw ia kaba ka Israel ka rakhe mynta kaba ki ong Holocust, ka khlam jingiap kaba shyrkhei.
Ki Jiw kim lah ban klet ia kane ka Holocust bad ki ong ba kan ym jia shuh sa shisien bad kata ka long kaba shisha namar u Blei u la dep pynkut ia ka ia (age) ka jingsynshar Jentil ha Israel bad ha Jerusalem.
Ki Jiw ki la long mynta ka jaidbynriew bakhraw ba don bor tam ha ki liang baroh namar u Blei dalade u la pynkut ia kata ka ia.
Ka long shisha ka history kaba sngewsynei na ka bynta ki Jiw ym tang ba ki la ju long ki mraw ha Ri nongwei hynrei ki la shah pyniap ruh bad shah lehbein, bad kane ka mih na ka daw ka jingkyntait jong ki ia u Blei uba im u Blei u Abraham u Isaak bad u Blei u Jakob.
Kine kiei kiei ki long ki jingiathuhlypa ka ktien u Blei ia kiba la lah pyndep bad ki sah satang ha jingkynmaw, namar u Blei u la ieit palat ia ki Jiw um lah ban kylla ktien hynrei u la dep ai pat ha ki ia ka Ri kynti jong ki ka Israel kein naduh u 1948 A.D.kaei pat kaba ki Jiw kin leh mynta ka long ban pynkhreh ialade ban iada ia lade ban ialeh ia ki thma kiba rit bad khraw namar u Blei u la ai pat ha ki ia ka Bor bad ka por bad mynta ka long ka pali jong ki Jiw pat ba ka pyrthei kan iohi bad kan tip kiei ki Jiw? U Blei u la sdang pat mynta ban pyndep ia ka ktien kaba u la ong ha u Jeremaiah – “Pha long u sdie iapom bad ki atiar ialeh thma jong nga, da pha ngan pynlwet ia ki jaidbynriew bad ia ki hima ka pyrthei" Jeremaiah 51:20.
Shisha ka la long kumta bad kata ka la sdang mynta, bad haba ngin iohi ia kine kiei kiei kiba la thoh la pyndep to tip ba kata ka por ba jynjar tam (great tribulation) ka hajan bad ka jingwan u Trai Jisu sha ka pyrthei ruh ka la jan.
Ki Jiw bad ka hima Israel mynta ki la leh ban ieng marwei bad ia kane la pynbna da u Prime Minister ka Ri Israel u Benjamin Netanyahu.
Satang kawei ngin tip ba kata ka por kaba jynjar tam ka don hajan bad kiba kita kiei kiei ka long hajan kein.
Jingpynpaw 1:3.
Ki Jiw kiba mynta ki long kita ia kiba u Blei u la pynsah na ita i jingsah ba rit khnang ban ioh pyndep ia ki jingkular namar u Blei um dei u briew ba un lamler.
Jingkhein 23:19.
Kumta na ka jingshah ialam mraw sha Babylon haduh ka jingshah pyniap kaba shyrkhei ia ki Jiw, ki Jiw ki la long mynta ki atiiar ialeh thma jong u Blei, bad kine kein ki long kita ki sngi kiba khadduh.
Kumta donkam ia uwei pa uwei ban ioh ka jingkylla bamut (repent) bad pdiang ia u Jisu Khrist uba long u Nongpynim ka pyrthei u bym niew shiliang khmat iano iano.
To kylla kaba mut namar ka hima ki bneng kan seng hangne ha pyrthei ka la jan.
“Nga long ka ktien jong uba pyrta ha ka ri khlaw, to phin pynbeit ia ka lynti u Trai" Amen Ioanis 1:23.
Shillong: U Bah Ardent Basaiawmoit, ula thaw mynta ka sngi ia ka seng “Iada La ka Ri"  bad katei ka dei ka rai, kaba ula shim ha ka jingialang paidbah, kaba la pynlong mynta ka sngi ha Madan Student, Jaiaw.
Ha ka kyrteng jong katei ka seng, U bah Ardent, un lum ia ki nongialam shnong, ki sengbhalang bad un leit sha Delhi, na ka bynta ban dawa ia ka jing pyntrei kam ia ka artikel 371 bad kumjuh ia ka Inner Line Permit (ILP).
Ha ka jingkren ha ka jingialang paidbah, U Bah Ardent, u kynnoh ba U Conrad K Sangma, myntri rangbah ka Jylla, u thok, halor ka jing bym don ka jing khaii tuh dewiong ha ka Jylla bad ula ong “Ka jing khaii tuh dewiong kam lah ban long, lada ki ar tylli ki tnat ka sorkar jylla kim tip, kiba kynthup ia ka tnat Transport bad ka tnat Police" bad ula ong ba u myntri ka tnat poh iing bad U James K Sangma bad U Ma Sniawbhalang Dhar, myntri ka kit ka bah, ki dei ban ai jubab sha u paidbah halor katei ka jing lait tuh ki trok kit dewiong.
U Ardent Basaiwmoit u la ong ba tang ka Article 371 bad ka ILP ki dei ki ain ban iada ia ka jylla Meghalaya bad ula ong ba ka Article 371 ka dei ka atiar ka ba bha tam ban iada ia ki riewlum ka jylla namar ka iada ym tang ia ka jing wanrung ki mynder, hynrei kan iada ruh ia ka khyndew ka syiap bad ka spah ka jylla na ka jing shah tuh noh bad ki mynder.
“Ka article 371 bad ka ILP ka la iarap bha ia ka jylla Nagaland bad ka Mizoram na ka bynta ban tehlakam ia ka jing wanrung ki mynder" u la bynrap, katba halor ka ain  MRSSA, U bah Ardent, u ong ba  kam dei ka jubab ban iada ia ka jylla na ka jing rung khlep ki mynder  bad u la ong ba ka MRSSA ka dei tang ka ain ban hukum ia ki trai ing ban pyntip sha ka sorkar ia ki briew ba sah wai ha ki ing jong ki.
“Nga la iohi naduh mynshwa ba ka MRSSA kam dei satia ban iada ia ka jylla na ka ta ka daw nga la weng noh ia lade na ka komiti ban pule bniah halor ka MRSSA" u la bynrap.
Bah Ardent un hap ai jubab halor ka VAB nyngkong sha ei ka jah….
Ki stad ka NASA, ki iathuh ba un don u asteroid, u ban iaid na syndah jong ka pyrthei ha ka taiew ka ban wan bad utei un dei u kynja maw uba eh tasam bad uba heh kumba 3,280phut eiei.
Utei u asteroid 2002 PZ39, un iaid na syndah jong ka pyrthei, ha kaba ka jingstet jongu, kan long kumba  35,500 mer ha ka shi kynta bad ha ka 15tarik Rymphang 2020, yn iaid na syndah bha jong ka pyrthei ha ka por 11.05 am  GMT (6.05am EST) bad lada jia ba u tyngkhuh ia ka pyrthei, kumta un pyniap ia ki million ngut ki briew, ong ki stad saian.
La iathuh ba ka jingkhlain bor jong utei u asteroid, kan pynjulor, la kumba hiar thma da ki bor niwkliar bad la ong shuh ba u briew, un iap tang da ka jing sawa jong ka jingiaid u asteroid, wat lada ka dei haduh shi mer jong ka jingjngai na ka lynti iaid jongu bad hadien kata kan sa mih ka jingkhie jumai, ka jingpluh ding ba shyrkhei bad wat ka jingkhih phaloh jong ka um duriaw.
Ka Sheikh Hasina, myntri rangbahduh ka Bangladesh, ka la iathuh ba haduh mynta kito kiba synshar ia katei ka Ri, kim dei satia ki khun trai jong ka Bangladesh, hynrei ka dei tang ma ka bad u kpa jongka, U  Sheikh Mujibur Rahman.
Ka Hasina, ka kren ia kitei ki kynthei, ha ka jingialang ba la pynlong da ka seng  Awami League Italian chapter ha Parco Dei Principi Grand Hotel ha Rome ha ka Sngi Hat Majai.
“Ia U Ziaur Rahman la kha ha Bihar, ia U HM Ershad la kha ha  Kuchbihar bad ia ka Khaleda Zia la kha haShiliguri.
Kitei kim dei satia ki khun trai jong ka Bangladesh" ong ka Hasina.
“Dei tang ma nga bad u kpa jongnga, kiba dei ki khun trai jong ka Bangladesh bad kumta ngi don ia ka jing kitkhlieh kaba khraw ia la ki jong ki briew" ong ka Hasina.
Ka myntri rangbahduh, ka pyn kynmaw halor ka jingduh noh jongka, ia la ki jong ki kmie ki kmie ha ka jingjia ba triem jong ka 15tarik Nailar 1975.
“Nga la iehnoh ia shibun ki kam ha ka jingim jongnga bad kata ka long ban  trei ia kawei ka phang bad kata ka long ban pyn kylla ia ka jingim jong u paidlang ka Ri bad kata ka dei kaba ngi kitkhlieh bha haduh ha kine ki sngi" ka la ong shuh shuh.
Ka Bangladesh, ka la nang iaid shakhmat ban ia khun bad kiwei pat ki ri ka pyrthei bad ka iathuh ruh ba haduh mynta ki don haduh 90 percent ki jingtrei ha katei ka Ri, kiba la pynlut da la ka jong ka pisa, khlem da shim jingiarap na kiwei pat.
Shillong: Ka Rngaid Development Society bad ka All Meghalaya Dancers Association kan pynlong ia ka phainal lane ka ‘Grand Final’ jong ka South West Khasi Hills ‘Got Talent Season-III’ ha ka 29 tarik rymphang 2020 ha Mawkyrwat naduh ka por 11 baje mynstep haduh 8 baje janmiet.
Kum ban shu pynkynmaw ka Rngaid Development Society bad ka All Meghalaya Dancers Association ki lah poi shaduh ka Season III ban wad ia ki riew donsap jong ka thain South West Khasi Hills ha kaba ka la ioh shisha ban sei ia ki samla donsap jong ka thain South West baroh kawei man la u snem ban kyntiew ia ki sha ki State level kumjuh ruh shaki Northeast level bad National level ter ter.
Na ka liang ki ar seng ki la pynpaw ia ka jing sngewkmen ha kaba ki la ioh ka lad ban pynlong ia kum kane ka rynsan ban sei iaki sap ki phong jong ki samla ka thain South West Hills District baroh kawei wat hapdeng bun ki jingeh.
Ka jingiap na ka jingpang kynsha  coronavirus ha China, ka la poi sha ka 563ngut, ha kaba ka la kiew da 73ngut ha ka Sngi Palei, ong ka khubor.
Haduh mynta ki stad dawai, ki dang wad lad ban lap ia ki dawai kiba lah ban pynduh ia katei ka jingpang, kaba la pynlong ia ka sorkar ban khang ia kiba bun ki nongbah jong ka China.
Ka Jylla Hubei, kaba dei ka jylla, kaba ka jur bha katei ka jingpang, ka la duh ia 70ngut ki briew ha ka sngi balang  bad sa 2,987 ngut kiba ioh ia katei ka jingpang.
Kiwei pat kiba iap ki long ha ka nongbah Tianjin, kaba dei ha ka jylla  Heilongjiang bad nangta ha ka Jylla Guizhou.
Ka Jylla Hubei, ka don mynta ha ka jingkhang sbak ia ka iaid ka ieng, ka leit ka wan la ar taiew kynthih, ha kaba ki liengsuin bad ki rel ki la sangeh lut ban iaid.
Haduh mynta ki don arngut kiba iap shabar ka China bad kitei ki long ha  Philippines bad ha Hong Kong bad kitei ki dei kiba la leit sha China bad sa leit phai pat sha la ki jong ki jaka jongki.
Shillong:  Ha ka janmiet 1 tarik rymphang 2020 ka la pynlong ia ka Miss Saphai ha kaba la wan ban sakhi da ki phew spah ngut ki paid bah kylleng ka thain ba markhap jong ka Saphai ka jingpynlong kum ia kane ka jing ia kop pyni dur bhabriew ka long kum shi bynta ban pynlong tylli ia ki khun samla kynthei jong ka shnong ka thaw kum juh ruh ban pynproh ia ka jabieng kumno ban tip ia ka imlang sahlang ha ka shnong ka thaw.
Ia kane ka programme la ialam khmat da u Rangbah Shnong jongkane ka thain u Bah Anthony Bareh ha ryngkat ki nongkit kam shnong ki longkmie ryngkat ki samla ka shnong na ka bynta ban pynmih pisa ia ka jing donkam jong ka shnong.
Ha kane ka miet ka samla Mandakaro Tynkan ka la ioh ban rah ia ka Miss Saphai 2020 la pynkup ia ka pansngiat da kawei ka nongbishar kata ka dei ka samla Great Mercy Langte kaba la long ruhteng ka Miss India Goodness Ambassador bad iba la jop teng ruh kum ka Miss Popular ka Fashion Wizard Mega Model Hunts ha u snem 2019 bad ia ka nongjop ba ar pat la ioh rah da ka samla Samanki Synnah la pynkup ia ka pansngiat da ka kong Ridalin Sohtun, kaba dei ruh ka dkhot jong ka AMDA bad ka actress jong ki shibun ki Album Khasi, kaba long kawei ka nongbishar bad ia ka nam ba lai la ioh rah da ka Wandapynsuk Biam la pynkup pat ia ka pansngiat da U Bah Kitbok Thabah u badei ruh u President jong ka All Meghalaya Dancers Association uba la ialam lynti ruh ia ka samla Great Mercy Langte, bad ia ka Miss Sub Title la ioh rah da ka Kdangnud Tynkan ha ka nam best skin bad ia ka nam best hair la ioh da ka Verty Papang, best cat walk la ioh biang da ka Mandakaro Tynkan la sam ruh ia ki khusnam da u kongsan u Ma Jop ait Syngkon bad u symbud kongsan da u Klemen Pala.
Na ka liang u kongsan bad u symbud kongsan ki la ai ia ki kyntien kyntu kynpham ia ki samla ki ba la ioh ban rah ia ka nam kumjuh ruh ia kito ki bym shym lah ban poi shakhmat ba kin dang iaipyrshang la shemsnem pat bad ki la kyntu ruh ia ki khun samla jong ka thain Saphai ban burom ia ka shnong ka thaw kum juh ruh iaki ain shnong bad ban wanrah ruh ia ka khuid ka suba ia ka shnong baroh kawei.
La ioh ia ka jing ai khublei khatduh na u Rangbah shnong Saphai u Anthony Bareh u ba la ia iaroh ia baroh ki dkhot nong kit kam jong ka Dorbar Shnong kumjuh ruh ia ki nongbishar ki ba la ia donlang ban pynlong ia kane ka tamasa kaba na duh mynsngi haduh ban da miet kaba la wanrah shisha ia ka jingjop.
Shillong: U Kingstone Bol wari myn hynnin ka sngi u la leit ban ai ejahar ha Sardar thannad pyrshah ia arnut ki briew kiba kynthup ia u Kyrshan na Nongstoin bad ia u Deovolenty Pohthmi na Shillong kiba die ia ki ‘Challan’ thok.
Kat kum ka ejahar la iathuh ba kine arngut ki la die ia ki ‘Challan’ thok na ka bynta ban shallan ia u dewiong ha ka 12 haduh 16 tarik u nohprah 2019 ha South Garo Hills.
La iathuh ruh ba kine arngut ki la pynwan dur da ka ‘challans’ jong u George S Marak u ba la jop ia ka jing ia thied paidbah ia u dewiong.
Kumba shu kdew ba ia ki ‘Challans’ la ai sha ki ba jop ia ka jing iathied paidbah ia u dewiong na ka bynta ban shallan ia u dewiong sha kiwei pat ki nong thied.
La ioh jingtip ba la don ki nong khaii ki ba la thied ia kine ki ‘Challans’ thok hynrei ki la leit ban pynphai noh pat hadien ba ki la tip ba kidei ki ‘Challans’ thok.
Nalor ka ejahar u Kingstone Bolwari u la leit ruh ban ujor sha ka ophis treikam ka DMR ha nongbah Shillong halor kane.
Shillong: Myn hynnin ka sngi ki nongialam ka Meghalaya People’s Labour Union (MPLU) bad ka Hynniewtrep Tourist Taxi Association (HTTA) ki la leit ban ia kynduh ia u General Manager ka National Highway & Infrastructure Development Corporation Limited ha nongbah Shillong halor ka jing thut bad ka jing pyndonkam bakla ban ot khajna lyngba ka ‘Fastag’ System’ ha ki khyrdop Toll Gates khamtam ha Umling ha Ri-bhoi district.
Ha ka shithi sha u General Manager ka NHAI ki ar seng ki la kynnoh ba ka jing bym biang ka rukom ot khajna lyngba ka ‘Fastag’ ka la pyndheng ia bun spah tylli ki kali jan man ka sngi bad ka la khanglad ruh ia ki paidbah ban poi kloi sha ki kam ki jam jong ki.
Ka MPLU bad ka HTTA ki la kynnoh ruh ba don ki nongtrei jong ki ‘Toll gate’ kiba la shim kabu ia ki dribar da ka ba ot palat ia ka jing buh da ka sorkar bad kane ka la wanrah ia ka jing bym sngew shngain ia ki paidbah ki ba iaid lyngba ki ‘Toll gate’.
Ka MPLU bad ka HTTA ki la byrngem ruh da ki jing iakhih lada ka NHAI kam leh ei ei halor ka rukom ot khajna ‘Fastag’ ban pynsuk ia ki draibar bad paidbah ki ba iaid lyngba ki ‘Toll gate’ hapoh ka jylla.
Shillong:    Ka shnong Sohpdok ka ba hap ha Mawhati Constituency bad jngai tang ruh 10 km na Umsning Ri –Bhoi District ha kaba bun na ki nong shong shnong ki im da ka ba shu ia rep shu riang bad ka long ruh ka shnong kaba sei soh bha haka ka rep ka riang.
Ka jingiathuh khana hangne kamdei shaphang ka shnong, hynrei ka dei shaphang kawei ka long ing jong i Kong Jecinta kharkongor i ba don 7 ngut ki khun ha ka ba u kpa jong ka ne ka ing u la ieh noh naduh ba ki dang rit ki khun, bad ki sah ha iwei i ing trep i barit ha ka ne ka shnong.
I kong Jecinta Kharkongor i pyndap pynbiang ia ka ing da ka ba shu bylla ha ing briew kat ba ioh, hynrei napdeng ki 7 ngut ki khun i don i wei i khun kynthei ba kyrteng Banrilaburom Kharkongor, 22 snem ka rta bad I dei ki khun ba 3 na ki shipara.
I Banrilaburom Kharkongor i long i samla i ba don duna ha ka bor iohi naduh por ba i dang rit, mynba i dang khynnah i Banrilaburum i leit skul ha Satiraja Memorial RAWA Umsning Ri-Bhoi District hynrei namar ka jing duk bad ka jing bym kot bor shuh ban kyrshan ia ka bai kali i Banrilaburom i la pep skul noh tang haduh class 5.
Wat la i Banrilaburom i don ka jingduna ha ka bor iohi, hynrei ka mynsiem shitrhem ka jong i ban iarap pyndap pynbiang ha ing kam duhnoh ha ka ba i ju shna ia ki khiew syntiew cement ki ba itynnad bad i shongdor bha bad i ju leit die ia kine ki khiew syntiew ha iew Umsning.
Ka jing minot ka jong i Banrilaburom ban shna ia kine ki khiew ka la iarap ban pyndap bad pynsuk ia ka kmie ban bsa ia ki para jong i.
Haba lait por Banrilaburom i ju smat ruh ban thoh ia ka Bible,thoh kot bad pule ruh ia ki i don ruh ia ka sap rwai ka ba I shait thaw iaki jingrwai niam bad rwai haka por treikam.
Haba ioh ban shnongkai bad kylli ia i ba kaei ka ba i sngewtynnad ban leh bad kaei ka ba i kwah ban trei, i Banrilaburom i la jubab ba i kwah ban trei bad ban shakri kham bha ia u Blei bad ban ialap ia ka ktien u Blei.
Ha ba iakren bad ka kmie jong i Banrilaburom ha ka ba i la iathuh ba ha ka por ba i dang rit i shait don ka jing pang ring wat hadien ka jing pyrshang jong ka kmie ban sumar im shem la koit satia bad suki suki ka la ktah sha ki khmat jong i haduh ba i duh syndon ia ka bor iohi.
I kmie jong i Banrilaburom i iathuh ba kane ka jingpang ka lah ban jem lada sumar sha Nepal, hynrei ka jingban ka jingduk kam shem la ailad iaki ban leit shata bad ki hap hun noh ia kaei ka ba u nongthaw u la bynta ia ki.
I kmie jong i Banrilaburom i pynpaw ruh ia ka jingkmen bad ai ka jingsngewnguh ruh ia u Blei ba u la ai ha i ka khun ka ba wat ha ki jingduna ka bor iohi hynrei u Blei u la kyrkhuh ia i Banrilaburom da ka sap ka ba kyrpang ha ka bai ioh ban iarap pyndap pynbiang iaka ing ka sem.
Haba ia kren bad i Principal jong ka skul Satiraja Memorial RAWA Umsning i Kong Bala Umbah i la iathuh ba naduh ba sdang wan skul i Barilaburom i long i khynnah i ba shisur mynsiem bad i sngewbha ban thoh bad ban ialap iaka ktien u Blei.
Naka liang ka skul ruh wat la kamdei ka skul kyrpang na ka bynta jong ki khynnah ba duna ka dkhot met, hynrei da ka ka bor jingstad jong ki, ki la lah ban hikai thoh ia i bad hadien i sa ioh ka jing hikai na ka Bethany Society hynrei namar ba i la heh kyrta im ioh shuh ban pule ha katei ka skul kyrpang bad i la hap ban shong noh ha ing hynrei na ka liang ki nong pyniaid skul ki la kular ba kin sa pynshna noh da ka jaka sah naka bynta jong i hajan skul bad ban iarap ia i ba in lah ban pyndep iaka jingpule kumba i thrang khnang ban pynsuk ia ka leit ka wan sha skul.
Na ka liang i kong Jecinta i la ai khublei ia ki seng samla catholic kiba la wan shakhmat ban noh synniang da ka wei ka kamra sha ka ing jong ki.
Shillong: Ha ka sngi saitjaiñ jong ka taiew ka Seng Samla Lawsohtun ka la pynkut ia ka taiew lehkmen kaba la tip kum ka Seng Samla Lawsohtun Youth Week 2020 Cum Charity Programme.
Ha katei ka sngi pynkut ia ka jinglehkmen u MLA ka Mylliem konstitwensi uba dei u Myntri sorkar u bah Hamletson Dohling u la long u kongsan.
Ha katei ka taiew lehkmen ka Seng Samla Lawsohtun ka la pynlong ia ki prokram bapher bapher kiba la pynshongshit ia ki khun samla jong katei ka shnong.
Kaba pynkham shongshit shuh shuh ka dei ha ka sngi pynkut ia katei ka prokram ha kaba ka la don ka jingiakob thei bad rangbhabriew kaba la tip kum ka Lukhimai bad u Naikhadsaw syñnia.
Ha katei ka jingiakob u samla Kerborlang Mawlong u la ioh rah ia ka nam Nai Khadsawsyñnia , u samla Pynskhemborlang Nongbri u la wan ha ka kyrdan ba-ar bad u samla Teihok lang Nongkynrih u la wan ha ka kyrdan ba lai.
Na ki kynthei pat ka samla Gardenia Shylla ka la shah jied kum ka Lukhimai, ka samla Lariti Diengdoh ka la bat ia ka kyrdan ba-ar katba ka samla Eileen Mercy Nongrum ka la wan ba lai.
La pynkut ia katei ka tamasa lehkmen da ka jingpynphuh pynphieng da ki samla jong katei ka shnong kiba la ia shim bynta ha ki jingrwai jingshad bad kiwei pat ki prokram.
Ka Seng Samla lyngba u President jong ka u samla Readyon Nongrum ka la ai khublei kyrpang ruh ia u MLA uba la pyllait por khnang ban ia don ryngkat bad ban pynshngaiñ ha katei ka sngi kyrpang jong ki samla ka shnong.
Shillong: U President ka UDP u bah Metbah Lyng doh u la ong ba ka UDP ka ieng beit ha ka nongrim kumba la dep pynsngew ha u Myntri Rangbah bad symbud myntri rangbah pyrshah ia u myntri ka tnad kam pohiing u James K Sangma hadien ba u la shah kynnoh ba donkti ban ailad ia ka jingpyniaid dewiong beain kumba la paw ha ki lad pathai khubor dang shen.
Haba kren myn hynnin ka sngi, u bah Metbah u la ong yn sa iakren biang shen lada donkam, namar ba ka UDP ka ieng ha ka nongrim bym dei ban ailad ia ki kam bamsap kumba la pynpaw ha u myntri rangbah kham mynshwa.
“Kumba ngi la iakren mynshwa, ngi ieng ha kajuh ka nongrim, ha kaba ngi la pynsngew ha u myntri rangbah bad u symbud myntri rangbah", la ong u bah Metbah.
Kane ka jingkren u president ka UDP ka long hadien ba hynne ka sngi, u myntri rangbah u Conrad K Sangma u la iaroh ia u myntri ka tnad kam pohiing u hymen jong u, u James K Sangma ba ka tnad kam pohïing kaba u bat, ka la leh shibun ki kam ba bha.
Ha ka jingshisha, ka UDP ka la dawa na u myntri rangbah dang shen ban leh eiei pyrshah ia u James wat ban sloit noh ia ka tnad kam pohiing hadien ba u la shah kynnoh donkti ha kaba iadei bad ka jingioh laitlan ki trok kit dewiong beain ha ka thain Garo Hills.
Shillong: U nongialam liang pyrshah ka sorkar Meghalaya u Mukul Sangma mynta ka sngi u la ther ia u myntri rangbah ka jylla u Conrad K Sangma halor ka jing kam ba kam don satia ka jing khaii tuh dewiong hapoh ka jylla.
Kumba shu pynkynmaw ha ka 4 tarik rymphang 2020 u myntri rangbah ka jylla u Conrad K Sangma u la kren shai ba kam don ka jing khaii tuh dewiong hapoh ka jylla kumba la kam da ki bun balang.
Na ka liang nongialam liang pyrshah ka sorkar Meghalaya u Mukul Sangma u la ban ba ka jing sait khuid jong u Conrad Sangma halor ka jing khaii tuh dewiong ka dei namar ba um tip ei ei halor kane.
“Nga kyrpad ia u Conrad Sangma lem bad ia kiwei pat ki ophisar ka sorkar ba ki dei ban leit hi dalade sha surok highway ban lap ia ka jing shisha halor ka jing ia shalan tuh ia u dewiong da bun spah tylli ki trok jan man ka sngi" u la bynrap.
Na ka liang u Mukul Sangma u la ong ba ka long kaei kaei ba sngew sih ba ka sorkar ka leh mushlia ia ka jing tohkit ka Crime Bureau of Investigation (CBI) halor ka jing khaii tuh dewiong hapoh ka jylla.
U Mukul Sangma u la kynnoh ruh ba ka sorkar Meghalaya ka la pyn donkam bakla ia ki ophisar na ki tnad bapher bapher ka sorkar da kaba ‘tranfer’ ia ki ophisar k bym kohnguh ia ki hukum ka sorkar.
Jowai: Ka jingjia kaba sngewtriem kaba long pyrshah ia ki kynthei ki khynnah ha kaba kawei ka heprit kaba dang 5 snem ka rta ka la shah rahbor, shah pyniap shapoh Khlaw ha ka shnong Priang, thain Iooksi bad la suba jur ba u lane ki runar ki la bat tnga jubor ia ka bad ki sa pyniap pat.
Kane ka jingjia ka la jia hynnin ka miet hadien ba la ka jah na la iing  bad la wad ia ka baroh shimiet bad mynta ka sngi la lap ia ka met jong ka kham pajieh na ka iing jong ka ha kawei ka pynthor kba kaba don ha Rudshnong.
Haduh mynta ym lah ban suba iano iano hynrei la suba jur bad dei uba na ka juh ka shnong.
Ki pulit ki la ioh tam ia ka shiliang ka sohshkor Ksiar bad don ruh ki dak mong sha ryngdang.
Ha kajuh ka por, ka liang ka KSU Iooksi Unit  kala pynrem jur halor kane ka jingjia kaba sngewtriem jong ka jingshah pyniap bad shah batbor jong iwei i heprit badang 5 snem ka rta haka shnong Priang West Jaintia Hills.
Ka Seng kala kyntu iaka tnad pulit ban shimkhia kloi ban iohkem ia u ba donkti.
“Ngi kum ka seng ngim lah ban pdiang iakum kitei ki runar kiba laduh ka mynsiem iatiplem parabriew khamtam hakaba kim salia shuh ban shim wat iaka jingim jong i ba pli i khyllung badang 5 snem ruh" la ong ka kyrwoh naka seng.
“Ngi kyrpad iaki riewpaidbah ba lada  don kiba ioh jingtip halor kito kiba donkti ban leh dushmon ia itei i khyllung kin sngewbha ban pyntip kloi sha ki pulit lane sha ka seng ruh khnang ban ioh kem ia ki riewrunar.
“Kambha ban buhrieh iakino kino ki jingsniew , kumta ki paidbah kimdei ban sheptieng ban ai jingtip" la ong ka seng.
Ka United and American Airlines, mynta ka sngi, ka la pynbna ba kan sangeh shipor ban leit sha Hongkong bad ka daw, ka long namar ka jing saphred jur ka jingpang kynsha Corona.
Ka United ka iathuh ba kan sangeh ban leit sha Hongkong, haduh ka 20tarik Rymphang 2020, namar ba ka don ka jingduna ki nongshong liengsuin bad ka American Airlines ruh ka la sangeh ia ka jingleit jong ki liengsuin jongka, haduh ka 20tarik Rymphang 2020.
Kiba iap ha China, mynta ki la poi sha ka 500ngut bad kiba ioh pang ki don sha ka  24,000 ha katei ka Ri.
Shillong: Ki pulit jong ka Dawki Police Station ki la iathuh ba mynta ka sngi ki la lap ia uwei u rang bah hapdeng ka jingmynsaw na ki bynta ki kti ki kjat jong u, ia u rang bah u ba tip kyrteng kum u Bah Hep Lyngdoh u ba dei na Shnong Nongtalang.
Haba ia kren bad ki lad pathai khubor na ka liang jong u Ophisar ba dei peit ia ka Dawki Police Station, u la iathuh ba haduh mynta kim pat lah ban tip kaei kadaw kaba la wanrah ia ka jingmynsaw ha ka met jong u bah Lyngdoh.
Ki la iathuh ruh ba na ka liang jong ki pulit ki la pyrshang ban kylli na u hynrei la ong ba ym tip kaei kaba la jia ia u namar ka pla kaba u kit ha met ka don, hynrei kaba jah ka dei tang ka tari.
Kane ka la pynlyngngoh ia ki pulit.
Na ka liang jong ki pulit ki la iathuh  ba ka jingtohkit, halor kane ka bynta kan long  ha dien ba u ne u rangbah u la kham jem.
Ia U Bah hep Lyngdoh ha ka 2 tarik u Rymphang la iohi da ki nongshongshnong ba  u dang  iaid u ieng hapoh ka shnong Nongtalang hynrei ha ka por kumba 2:30 baje mynstep ula jah  na la iing bad ym tip sha ei u leit haduh ba ki briew ki lap ia u mynta ka sngi ha ka shnong Amlympiang ba u la mynsaw ki kti ki kjat.
Ki la iathuh ruh ba ki trai shnong jong ka shnong Amlympiang kiba iohi ia u Bah Lyngdoh,  mynta ka sngi ba u iaid sha rum shaneng hapdeng ka jingmynsaw  bad na ka liang jong ki pulit kila leit ban shim ia u bad phah sha Dawki PHC ban ioh jingsumar ha kaba kiba ha iing ki la rah mynta ka janmiet sha Shillong ban phah sumar.
Babu Kular KhongjiremMar ia khyllem ka EC i bah Teinwell Dkhar jong ka UDA,ka NPP ka la shimkhia ban beh seng noh wut wut khlem pynslem(immediate effect) ia i bah P N Syiem namar dei ma i iba la shet kylla ban pynkhyllem ia ka EC NPP-UDP ha KHADC.Hadien ka jingkyllem ka EC ka UDA,khih win sa ka jingkynnoh ba jah ki bui(file) ha KHADC khamtam eh jong ka tnat Trade kaba ju bat da i Bah Paul Lyngdoh.
Ki paidbah ki la kyndit bad lyngngoh hi thlim bad kim tip shuh mono ba dei bad mono pat ba lait.
I Bah Paul i la ai ka jubab kaba biang ba ki file kim jah satia hynrei la buh bha(saved) noh ha ki computer(computerised) katkum ka jingstad kane ka juk mynta.
Ki jingkynnoh kilong balei CEM thymmai ba marwei u target tang ia ka tnad Trade,imat ka dei ka Department kaba bun doh kshong bha ha District council?Ka jingpynksan kalong mar kylliang bad UDA bad UDF.Ka jingiakam bun paid(majority) ruh kaba itynnad bha ha KHADC.Na ki 29 ngut ki MDC lada khein lang ia ka jingbun briew ki ar liang mamla ki mih haduh 32/33 ngut pynban ki MDCs.
Ka sorkar MDA jong ka NPP bad UDP ruh kam lah satia ban pynjari ia kata ka jingsynshar administrator wat hapdeng 2 bnai tam mynta.
Kane ka kynrum kynram ka nang jur nang jur katba nang mih ki sngi haduh ba kiba bein bad kren kylla ki ngat bad ngop kylla pynban ia lade.
Ka jingleh i Bah PN Syiem bad i bah Paul Lyngdoh ki don la ki jong ki jingthmu jongki.
Hynrei ka political career jongki ruh ki hap ban da khan bad pyrkhat sani bha.
Ki dei ruh ban plan bha jai ba ka election 2023 kan nym bakla satia ia ki.
Ki dei ban wad lypa ki buit (trick) jongki  na kano pat ka political party ba kin lah ban pynngeit(convince) ia ki paidbah nongjied(voters) khnang ba kan nym bijai ei ka political career jongki, lym kumta ki lah ban ngam noh ha ka jinglong nongialam ba la ih bha jongki.
Long katba long, ka jingiakynnoh ba jah ki Bui(files) ha KHADC ka dei pynban ka kam ban pyniatylli bad pynia sngewthuh jingmut hapdeng u nongkynnoh bad u nongshah kynnoh.
Wat ju kren bein ne kynnoh ia kiwei ba ka poi ne bit pynban kha-ma-kha sha lade,’Haba kren bad haba leh ia kiwei,Mynno ba tang ia kiwei kan leit dei,Ka nongkylliang ruh ka ju jia kylla,La ka long kaba sniew ne kaba bha’Ka Science ruh ka pynskhem ia kata bad la thoh ‘In every action,there is an equal and opposite reaction’.
Shillong: Ka Khasi  Student Union  South West Khasi Hills District lyngba ka kyrwoh na u samla Pulljohn Wanniang,  Asst.Education Secretary ka KSU SWKHD ka la kynthoh jur iaka sorkar Meghalaya da kaba ong ba ka “Jingkyntait ban sanction  Addl.posts ha Sngap Syiem College Mawkyrwat na bynta ki teaching bad non teaching staff kumba la leh ha kiwei ki college ka jylla Meghalaya ka dei ka jingniewpoh, niewbein bad ka jingleh meinah iaka South West Khasi Hills District".
Ka Sngap Syiem College,  Mawkyrwat ka dei tang maka ka College hapoh South West Khasi Hills District hynrei sngewsih pat ba ka sorkar kam shym la phai khmat iaka jingdonkam jongki samla pule jongka District.
Ka sorkar katba kum ka jingtip jongka Seng haka Cabinet meeting ba dang shen ha Mihmyntdu ka la sanction kumba 300 tylli ki posts na bynta ki 9 tylli ki college haka jylla kynthup iaki 3 tylli ki college ha East bad West Jaintia Hills,  1 ha Ribhoi District,  2 tylli ki college ha West Khasi Hills District bad 3 tylli ha Garo Hills da kaba iehnoh khunswet pat iaka college ha South West Khasi Hills District.
Kane ka long kaei kaei ka bym Lah ban pdiang bad ka pynpaw tyngkrein baka sorkar ka niew shiliang iaki samla pule jongka South West Khasi Hills District.
Ka Seng naduh u snem 2014 ka la rah ia kine ki mat sha ka sorkar kynthup naduh ki memorandum ba la phah sha ki Education Ministers bapher bapher.
Ym tang katta,  la pynsngew ruh ba wat ha u Chief Minister ka jylla u Conrad Sangma bad u MP jong ka Shillong Parliamentary Constituency u ma Vincent Pala halor ki jingeh kiba ki samla pule ka District ki mad.
Kaba sngewsih ka long la shu kut tang ha ki jingiakren, hynrei la leh lyndet pat iaka sur ki nong South West Khasi Hills District.
Ka seng kam don eiei ban kynthoh halor ka jingmang post ia kiwei ki college, hynrei  ka sorkar ka dei ban peit khmat lem ruh ia ka Sngap Syiem College namar ka dei tang maka ka college ha ka District bad ka dei tang maka ka ban pynbiang ban shim jingkitkhlieh ha kaban pynbiang iaka pule puthi jongki samla ka District khamtam ia kito kiba wan naki longing ba duk.
Halor kane ka seng kan sa iashong pyrkhat halor kane ka bynta ban ia pyrkhat da kano ka lynti ban leh halor kane ka jingshah iehnoh bein haka sorkar bad haki nongmihkhmat paitbah.
Shillong: Ha ka sien kaba saw, ka Mizoram bad ka Punjab kin iaknieh ia ka nam lahduh ka  Hero Junior National Football Championship jong ka Dr BC Roy Trophy  kaban long lashai ka sngi ha madan JN Stadium, Shillong por  1:00pm.
Ha kane ka jingialehkai, yn nym don eiei ka jingkhrong ia ki nongpeitkai, bad la khot sngewbha ia baroh ban wan sakhi.
Ka Mizoram ka la rung sha ka phainal hadien ba ka la pynliem ia ka Meghalaya katba ka Punjab ka la pynliem ia ka West Bengal.
U manager ka Mizoram u Hmingsanga  u la ong ong ba u burom ia ka Punjab hynrei yn  iakhun ban lehkai bha ban jop ia ka thong lashai ka sngi.
Haba kren sha ki lad pathai khubor mynta ka sngi, u  Hmingsanga u la ong ba ka Mizoram ka sngew kmen ban ialeh ia ka Meghalaya ha ka semi phainal.
“Ngi kyrpad ia ka Mizo Students Union, Young Mizo Association bad baroh ban wan ban kyrshan ia ngi ha kane ka jingiakhun lashai", la ong u Hmingsanga.
Ha kawei ka liang, ka Punjab ka la pynkhreh bha triang na ka bynta ka jingiakhun lashai ka sngi.
“Ngi la don ki nongialehkai kiba mynsaw hynrei kiwei ki biang kiba khlain ban ai ia kaba bha tam lashai ka sngi", la ong u manager ka Punjab u Davinder Singh.
U la ong ba ka Mizoram bad ka Punjab ki dei ki kynhun kiba biang tam.
Shillong: Ka KHNAM kum shi bynta ban ia pyrta lang ia ka jingiatylli jong baroh na ka bynta ka thong ka jingbha jong baroh lang,  ngi ai ka jingkyrshan ia ka jingialang paidbah kaba la khot da U ex MLA bah Ardent ha Madan Student lashai ka sngi ka 6 Feb 2020 naduh ka por 12 baje.
Ka jingdonkam kaba ha khmat eh kum ha kane ka por kadei ka jingiatylli jong baroh lang khlem da khien khlem da thew.
Ka jingkyrmen ka don ba u paid hynniewtrep un kloi ban len lade ban mih shakhmat ban ia shimbynta lang ha kane ka jingthmu, ong ka kyrwoh na U bah Thomas passah,  Vice President KHNAM.Sngewtynnad ba ki kyrshan, ia I bah Arden hynrei nga sngewsih ba kim kyrshan ia I bah Arden ban leit long MLA, khasi jong ngi khynniat sha khmat bad tan pat na dien, tang mar ia rem bah Arden, bad ym don shuh maieit la im jynjar ki duk ki rangli.
Shillong: U President ka UDP u bah Metbah Lyngdoh u la pynpaw ia ka jingsngewsih ia ka jingleit kyrshan ar ngut ki MDC u bah Paul Lyngdoh bad u bah Teiborlang Pathaw sha ka kynhun United Democratic Forum (UDF) ba ialam da u bah Latiplang Kharkongor kum u CEM ka Khasi Hills Autonomous District Council.
Haba kren mynta ka sngi, u bah Metbah u la ong, “Ka long kaba sngewsih, ka don jingbym sngew tynnad ba ki MDC na ka UDP bad kiwei kiba don ha ka UDA ha KHADC kin leit kyrshan sha ka UDF".
U la ong ba dei halor kane ka jingbym sngew tynnad bad bym tip ia ka daw ba ki leit kyrshan sha ka UDF, ka party ka la pan jubab na ki ban tip ia ki daw.
U President ka UDP ula kyntait ban ong eiei ha kano ka dur ba ka party kan shim kam ia ki hynrei u la ong ba ki don bun ki lynti ba ka party ka don ban shim kam ia kiba leh pyrshah ia ka party.
“Ki don bun ki lynti ba ka party kan shim kam ia kiba leh pyrshah ia ka party, don kiba shah  beh seng, kiba shu sospen bad don kiba shu iakren pynbeit", la ong u bah Metbah.
Hynrei ha kajuh ka por, u bah Metbah u la kam ba um pat iohi ia ka jubab jongki watla u la ioh jingtip ba ki la phah sha u general secretary ka party.
“ngin sa iashong ban iakren halor ka jingai jubab jongki mynta janmiet ne lashai ka sngi", la ong u president ka UDP.Lah ban kdew ba u bah Paul bad u bah Teiborlang kila rai ban ai jingkyrshan ia ka Executive Committee ba ialam da u bah Latiplang hadien ar bnai tam ba ka KHADC ka la don hapdeng ka kynrum kynram kaba dang bteng haduh kine ki sngi hadien ba la shah pynkhyllem noh u bah Teinwel Dkhar kum u CEM.Kine ar ngut ki MDC ka UDP ki la dep ai jubab hapoh 24 kynta kumba la pan ka party hadien ba ki leit ai kyrshan sha ka UDF.Shillong: Na ka liang jong ka CoMSO da kawei ka jingmut ka sngewdei ba ka la don kam ia ka Jaidbynriew Hynniewtrep,  ban ia tylli kawei ha ka ban pyrshah ia ka citizenship amendment Act ,2019 bad ban dawa pyntreikam noh ia ka ILP ha ka Jylla.
Kum ka dak  bad ka thrang ia ka jing iatylli kawei ban pyrshah ia ka CAA bad ban dawa ILP,  la rai ba ka COMSO  kan leit ia don bynta ryngkat lang ha ka jingialang ka ban long lashai ka sngi (6.02.2020) ha madan student, Jaiaw kaba la khot da u Bah Ardent Basaiawmoit.
“Ngi kyntu ia ki dkhot jong ki Seng bapher hapoh ka CoMSO bad kumjuh ruh ia ki paidbah ka Bri u Hynniewtrep ba phin ia leit ryngkat lang da ka Jing shitrhem ha madan student ban pynpaw shai ba ngi kum ka Jaidbynriew Hynniewtrep ngi pyrshah ia ka CAA bad ngi dawa ba ka sorkar India kan kubur noh ia ka ILP ha ka Jylla Meghalaya" ong ka kyrwoh na u bah Robertjune Kharjahrin, Chairman ka CoMSO.Ka CoMSO ka la rai ruh ba pynsangeh ia ka evening sit in demonstration ha ka 6.02.2020 namar kum ka kynhun kan leit ia don bynta lang noh ha madan student.
Ha ka 7 bad 8 tarik pat ka evening sit in demonstration kan iaid beit kumba la pynbeit.
Shillong: Ka Federation of Khasi Jaintia Garo People ka la pynmih ia ka kyrwoh na u  Bah Dundee C Khongsit General Secretary ka FKJGP, ha kaba  ka pynpaw ia ka jing kyrshan kaba pura ia ka jingialang paidbah ba la khot da U bah Ardent M Basaiawmoit  ka ban long lashai ka sngi ka 6 tarik Rymphang 2020 ka ban long ha Madan student ban ia kren halor ka mat kong ka CAA,ILP bad ka jingthmu ban dawa na ka Sorkar India haba iadei bad ki ain ban iada kyrpang ia ki kum ka Jaitbynriew ka Seng ka shem ba dei lyngba ka lynti jong ka sur jong u paidbah kiei kiei baroh kin urlong  ki jing dawa jong ka Jaitbynriew.
Na ka liang jong ka FKJGP Seng ka iawer lem ia baroh ki paradoh parasnam Jong ka jylla ba kin sngewbha ban ia mih ryntih lang ha kane ka Sngi bad kum juh ruh ia ki dkhot jong Seng khnang ba da kawei ka sur, yn kyntu bad pynpaw sha ka Sorkar India ba ka dei ban ailad iangi kum ka jylla ba ngin don la ki Jong ki aiñ ban iada kyrpang iangi kum ka jaitbynriew.
Shillong: Ka Hynñiew Trep Youth Council War Jaiñtia Circle hadien ka jingud jingnam u paidbah halor ka jingthut ka suk ka saiñ ha War Jaiñtia naka jingjur ka jingshalan tuh masi ha India bad Bangladesh.
Kumta kum ka seng kaba peit ia ka miat ka bha ka la leit ap pahara miet ban ioh iaki sakhi kiba biang la ka dei shisha ne em katkum ka jingud u paidpah.
Na ka jingduh thiah duh dem ki dkhot ha katei ka jingap pahara miet lyngba ka surok Amlarem-Muktapur ka seng kala ioh ban bat ia ki trok kit masi ki ba thmu ban leit pynpoi iakitei ki masi sha Bangladesh.
Hadien ba la ioh bat iakitei ki trok, ki dkhot ka seng kila kylli tohkit bniah na ki nongniah, halor kumno ki iohlad ban leh iakitei ki kam beaiñ, bad naka jingtohkit la sngewthuh shai, don ki bor badei peit kiba bat iaka aiñ kiba donkti ban pyllait iaki tei ki masi khaii tuh lyngba ka India sha Bangladesh.
Naka liang ka Seng kam nym shongkli kti ban bud dien baroh iakito kiba donkti ban leh iakatei ka kam beaiñ kiba long dieng pynkiang iaka imsuk imsaiñ u paidbah ka thaiñ khnang baroh kito kiba khaii masi beaiñ bad kiba donkti ban pyllait iaki masi kin ngat ha kti ka aiñ ba kin ioh ka jingpynshitom kat kum ka kam jongki.
Ha kine ki sngi bala dep ka seng kam lah ban shu sngapjar kumto, iaka jingshah thombor ki briew ka thaiñ naki riew thrang snam kiba la suba jur baki dei ki Nong Bangladesh iakaba la jia ha War Jaiñtia lyngba ka surok Bah Dawki-Jowai.
Halor katei ka jingjia ka seng kala suba jur dei naka jingjur ka jingkhaiï tuh na India bad Bangladesh ki riew bymman ki iohlad ban leh iakatei ka kam thombor kiba la thmu wat ban shim iaka Mynsiem ba lui lui ki paradoh para snam.
Haka jur ka por ka seng ka buh jingkylli ruh ia ki bor ba dei peit bad iaka Police Department ba kumno ki riew bymman ki iohlad ban kit iaki masi jongki daki trok lyngba u surok Amlarem-Muktapur? Halor katei ka phang ka seng ka suba jur don kaei re kaei ba sha lyndet kiba pynlong ban pynmatlah ia ki bor badei peit.
Bah RM ShabongLa pynlong ia ka jing ialang jong ka kynhun myntri ha Jowai, hynrei ngim shym la iohi ia kano kano ka mat, kaba katei ka  kynhun ka iakren ia ka jing donkam jong ka Jaintia Hills, lait noh tang kaba u myntri rangbah u iakren halor ka jing sahteng  ia ka jaka ban shna ia ka Iaw Musiang, kaba dei ka iew kaba la ia thuh khana da ki phew phew snem bad nangta sa kaba u leit jngoh ia ka jaka ialeh tamasa ka ban sa long shen, kaba yn ai kyrteng (hana) ka Meghalaya Age Festival lane kaba yn don ruh ki iing jain kiba tip top bha ia kiba leit  jngoh ba kin ia sah sahuh.
Ka jing pynlong ia ka jing ialang jong ka kynhun myntri na kawei ka jaka sha kawei pat, ngim tip, la  ka don jingmut ne em, lada jia ba ym don ba iakren ia ki ishu, kiba dei ia  ka jing myntoi jong ki paidbah sha katei ka thain lane ha kawei pat ka jingmut, ka long ba lada phi leit sha ka jing ialehkai phutbol bad phin kren noh da ka jingialeh kriket, kata te kam iahap jingmut satia.
Ka Jaintia Hills ka don mynta ia ki jing ia tyngkhuh saw tylli kiba kongsan bha bad kitei ki long (i) ka jingkhang dewiong (ii) u pud u sam bad ka Assam bad (iii) ka jingtuid ki poiwir na Assam bad na Bang ladesh ruh kumjuh, kumba ngi la iohi ha ki kotkhubor ia ka jingwan ki khar Nigeria bad ki khar Bang ladesh, kiba la leit lute bad pom briew ha ki sngi ba ladep; bad (iv) ka jing jyllei ki karkhana dewbilat kaba ki paidbah jong ka thain, ki la ijli shi katdei eh; hynrei ha katei ka jing ialang Cabinet, kam don satia kano kano ka jing iakren halor kitei ki mat kiba ktah shibun eh ia ka Jaintia Hills.
Ngim tip ia kaei ka jingsngew jong ka sorkar Jylla, da kaba ki ong  ba kaba kum katei ka jingialang jong ka kynhun myntri, ka wan rah ia ka jing sngewjan ia u paidbah, kumta katei ka long mat (lehse) kaba pyn lyngngoh ia uba bun, namar ba kitei ki myntri kin don tang ar lane lai kynta duh ha katei ka jaka jingialang bad nangta kim don ia ka dorbar bad ki paidbah, ban sngap ia ki jingeh jongki bad nangta mynta lei ka pyrthei iit iong, ki paidbah kim iohi hi ruh ia ka iaid ka ieng jong kitei ki heh ki hain bad kumta ha kaba kut, ka shu long tang ka jing pyn syrwa pisa ei.
Ki myntri sorkar, ki dei ki riew sain pyrthei bad kiba ialeh elekshon bad haba kumta, ngim tip satia, la kaba kum katei ka jingleit kan iarap ai vote ne em ia ki MLA jong ka sorkar synrop ha Jaintia Hills.
Jowai: Myn hynnin ka sngi u DC ka East Jaintia Hills District u la lum jingialang hapdeng ki heh jong ki Kharkhana Dewbilat bad ki nongialam ka all Jaintia Cement and Clinker Association (AJCCTA) halor ka jingbym kohnguh ki Kharkhana Dewbilat ban siew ia ka bai kali katkum kaba la buh da ka sorkar kaba T.70 naia shi quintal na ma bynta shi kilometer.
Ki heh ki karkhana dewbilat hapoh ka lama jong ka All Jaintia Cement Manufacturer Association ba la lam khmat da u RK Pareek kum u President bad ia ka AJCCTA la lam khnat da u President ka seng u ma Balen Thubru.
Ha kane ka jing ialang khlem lah satia ban shim rai eiei halor Kane namar ba kitei ki kharkhana kim treh ban siew ia ka dor ba la buh ka sorkar namar ha kaba iadei ka ka kit ka bah jong ki trok ka long katkum ka dor iew kada ka dor iew ka kiew ka baikit ruh ka kiew bad lada kaiew ka hiar ka bai kali ruh ka hiar.
Katba na ka liang ka AJCCTA ka la ieng skhem ba dei ban siew katkum ka dor sorkar namar.
Ka dor jong ka dewbilat kam ju hiar ne ka iai kiew na ka por sha ka por.
Namar ba kim ia lah ban shim ia ka rai na ka liang u DC uba pyniaid ia ka jingialang u la ong ban in phah jingtip ka sha ka sorkar halor kane khnang ba kan ioh bishar biang.
La pynlong ia kane ka jingialang da ka jingbtah ka sorkar ia u DC ka EJH hadien ka jingujor ka AJCCTAla ong ba un sa phah biang ia ki rai jong kane ka meeting sha ka sorkar.
Na ka liang ka AJCCTA ka la kyntu ia ka sorkar ban pnynmih da ka hukum payrshah ia kitei ki kharkhana ba kidei ban pyntrei kam ia ka rai jong ka sorkar ba dei ban siew ia ka bai kali kabadei T.70 naia shi quintal man la ka shi kilometer.
Nongpoh: Ka kynhun ki nongniah Taksi kamai na Umsning sha Mawhati, hapoh ka shatri jong ka Mawhati Area Local Taxi Drivers & Owners Association, myn hynnin ka sngi ki la iamih paidbah, na ka bynta ban ia ki bynta ba sniew ka surok iaid kali na Umsning sha Mawhati bad ha katei ka jingiamih paidbah, kitei ki nongniah Taksi, ki la sdang ia ka jingmaramot na Nongjri, da kaba pyndap khyndew lut ha kito ki jaka ba la thliew palat.
Kitei ki nongniah Taksi, ki la sdang ia katei ka jingmaramot naduh ka por 9 baje ei ei mynstep, ha kaba kitei ki nongniah Taksi, ki la trei shitom na ka bynta ban pyndap khyndew ia ki thliew ki syar, kiba don ha katei ka surok, kaba la shah iehbein ha ka sorkar jylla bad khem da don ki jingmaramot mynta la bun bun snem.
Haba maramot ia katei ka surok, la ialam da u Bah Diskonis Nongrum bad u Bah Kerinus Mawlong, kiba dei ki nongialam ka Mawhati Area Local Taxi Drivers & Owners Association, ia kaba la synranlang ruh da u Bah Charles Marngar, MDC ka Mawhati lem bad kiwei de ki riew rangbah jong katei ka thain.
Haba kren sha ki nongthohkhubor, u Bah Diskonis Nongrum, President ka MALTD&OA, u la ong, ba ka nongrim kaba la pynlong ia ki nongniah taksi, ba kin mih madan na ka bynta ka maramot ia ki thliew ki syar kiba don ha katei ka surok, ka dei hadien ba kim lah shuh ban shah ia ka jingsniew jong katei ka surok, namar ka jingsniew katei ka surok, ka la wanrah jingeh shikatdei eh ia kitei ki nongniah kali kamai ba kin pyndonkam ia katei ka surok.
Kum ki nongniah Taksi, ngi la ioh ruh ia shibun ki jingud jingnam na ki paidbah nongleit nongwan bad dei namarkata, kaba la pynlong iangi ba ngin mih paidbah na ka bynta ban maramot ia katei ka surok.
Utei u nongialam jong kitei ki nongniah Taksi, u la ong ba ka jingsniew jong katei ka surok, ym tang ba ka pynshem jingeh ia ki nongniah Taksi, hynrei ka pynshem jingeh ruh wat ia ki paidbah bad khamtam eh ia kito kiba pang ba shitom.
Shuh shuh, u la ong ruh ba ka jingsniew jong katei ka surok, ka pynshem jingeh ia ki nongniah Taksi, namar nalor ba ki hap ban pynbiang ia ki kot ki sla kali bad da kaba siew ruh ia ka ban khajna ia ka surok, hynrei haba sniew ka surok pat ka sniew kumne, kum ki nongniah Taksi, ngi da sngewsih eh.
Haba iadei bad ka jingsniew katei ka surok, ngi kyntu ia u nongmihkhmat bad ruh ia ka sorkar ba ka dei ban shimkhia ha ka ban maramot, khnang ba ki nongniah Taksi bad ki paidbah, kin lait na katei ka jingeh kaba ki la iakynduh ha kine ki snem kiba la leit noh baroh.
Shillong: Ka Hynniewtrep Youth Council Riwar Mihngi hapoh ka jing ialam u President Samla Edmund Khongngai ka la iakynduh ia u Branch Manager jong ka State Bank Pynursla u Surajit Deori mynne ka sngi ha Office treikam jong u ha pynursla.
Ka jingkynduh jong ka seng kadei halor ka nongrim ba kane ka bank kaba don ha Pynursla ka juh pynthut khah khah khamtam haba iadei bad ka kor ATM kaba ki paidbah ki ju ap lain bad sei pisa na kane ka ATM kaba don ha pynursla kaba pynshitom bad pyndik haba iadei bad ka sei pisa.
Halor kane ka jingthut ka kor ATM une u BM ka pynursla u la kubur ba ka don ka jingthut ka kor ATM kaba sei pisa.
Kumta halor kane ka jingthuh ka machine ATM une u BM ka pynursla u la kular ha khmat ka seng ban pynbiang noh ha poh 4 sngi ia kane ka jingthuh jong ka kor ATM.Shuh shuh ka seng ka la dawa ruh ban buh sa kawei ka Kor ATM ha pynursla khnang ban wanrah ka jingsuk ia ki paidbah kiba don kam ban thep lane ban sei pisa ha kano kano ka por ba ki donkam, namar kumba long mynta ka kor ATM ka don tang kawei kaba wanrah jingeh shibun ia ki paidbah.
Une u BM u la kular ban buh sa kawei ka kor ATM ha pynursla ne ha kano kano ka jaka kaba shngain la pynkut ka kyrwoh na u General Secretary Bah Glorious Swett.
Shillong: Kin don palat 300 ngut tam kynthup kynthei bad shynrang na kylleng ka ri India kin wan ban iaid kjat bad krih sha ka thain Sohra bad Mawsynram ha ka prokram iaid kjat ban pynlong da ka Youth Hostel Association of India (YHAI) Meghalaya Branch.
Kane ka prokram iaid kjat kan long naduh ka 5 tarik haduh ka 17 tarik Rymphang 2020.
U Chairman Meghalaya Youth Hostel Meghalaya, bah ED Nongsiang haba kren sha ki lad pathai khubor u la iathuh ba ka Youth Hostel Association of Meghalaya kan pynlong ia kane ka prokram kaba ai kyrteng kum ka Explore Mesmerizing Caving Trekking and Training Expedition 2020 naduh ka 5-17 tarik Rymphang 2020.
U bah Nongsiang u la iathuh ba kin don 368 ngut eiei kiba la dep rejister ban wan iashim bynta ha kane ka jingiaid kjat bad jngoh ia ki krem ki ksiad bad ki jaka ba itynnad ka Meghalaya.
Kiba lah ban iashim bynta kin dei tang kiba hapdeng 15-65 snem.
Ha kane ka prokram la phiah ha ki 7 kynhun ia ki nongiashim bynta kiba don baroh 368 ngut, kynthup 118 ngut kiba wan na kylleng ki jaka ka ri India ban leit krih sha kiba bun ki jaka ka ri Khasi.
Ki jaka ban leit jngoh kin long sha thain Mawsynram, Sohra bad kiwei.
Ha kane ka jingiaid kjat, kin sah miet ha kylleng ki jaka ha ka thain Sohra bad ka Mawsynram.
Kin leit sha Weisawdong, Weilynksiar, Nohkalikai, Krem Mawmluh, Krem Mawsmai, Krem Arwah.
Ha kajuh ka por, u bah Nongsiang u la iathuh ba ka YHAI Meghalaya kan pynlong ruh ia ka national convention jong ki samla ka youth Hostel ia ki samla ka NE ha Shillong ha ka Jymmang 2020.
Shillong:  Ka Federation of Persons with Disabilities (FPwD) myn hynnin ka sngi ki la iakynduh ia u Myntri Rangbah ka Jylla u Conrad K.Sangma ha ingsah jongu bad aiti saw tylli ki mat ba ka sorkar kan leh eiei.
Kine ki mat ki long ban ailad ia ki briew ba duna dkhot met ban long dkhot lang ha ka Megha laya Public Services Commission (MPSC) bad kumjuh ha ki District Selection Committee (DSC) kiba don ha man ki district ha ka jylla.
Kawei pat ka long ban pyntreikam pura ia ka bhah thungkam kaba 4 percent kumba la mang da ka parliament ia ki briew kiba duna dkhot ha baroh ki tnad sorkar.
Ka FPwD ka la dawa ruh ba ka sorkar ka dei ban pynlong nongtrei ba pura ia kito kiba duna dkhot met kiba treikam shipor kum ki muster roll ha ki tnad sorkar bad ban kyntu ia ka sorkar ba kan iakren ia ki kynhun shimet ne ki kompeni ban ai kam ne thung kam ia ki briew kiba duna dkhot met.
Haba kren hadien ba la wai ka jingialang bad u myntri rangbah, u Bah Michael Thongni u dkhot ka Federation u la ong ba u Mynytri Rangbah u la ai ka rai ban shong jingialang bad ki ophisar jong ki tnat bapher bapher ka sorkar Jylla ban iakren ia kine ki mat jingdawa jong ki, bad un sa pyntip pat ia ki hadien.
U Bah Michael ula bynrap ba ka jingkynduh ia u Myntri Rangbah ka long ban pynkynmaw ia kaei kaba ka jingdawa jongki , la dawa naduh ki 8, 9 snem mynshuwa bad lada ka sorkar kam sngap ka Federation kan iaid noh da ka sien jam kaba tyngeh da kaba leit noh sha ka Iing Bishar lyngba ka PIL.U bah Michael u la iathuh ba u myntri rangbah watla um shym la kular hynrei u la pynthikna ban bishar ia kine ki mat jingdawa jongki.
U la iathuh ha ka por jong ka jinglong Myntri Rangbah u Dr.Mukul Sangma haduh shi hajar sien ki la pynher dorkhas sha u bad sha ki ophisar Rangbah ka jylla ban ai noh ia ka hok jong ki hynrei kine ki leh kuman.
Ha kawei liang pat ka Federation ka ai khublei kyrpang a uwei ophisar rangbah uba long u Deputy Commissioner barim ka West Khasi Hill u Arun Kembhavi, IAS uba la kloi ban iarap ia ki haba ki leit ud ban pan jingiarap.
Shillong: Ka Khun Hynniew trep National Awakening Movement (KHNAM) State Youth Wing mynta ka sngi ka la thoh da ka shithi sha ka ‘Commissioner of Sports’ ka sorkar Meghalaya halor ka jing iaid lait ka ‘State Sports Council’ ha Polo haba dei bad ka jing siew tulop ia ki nongtrei bylla sngi hapoh Polo.
Ha ka shithi ba la soi da u Thomas Passah u ba dei ruh u president bad u F.Marpna u secretary ka KHNAM State Youth Wing ki la pynshai ba lyngba ka RTI ka KHNAM ka la lap ba ka ‘State Sports Council’ ka la iaid lait ia ka hukum jong ka ‘Labour Department’ ka sorkar Meghalaya da ka ba siew rit tulop ia ki nongbylla sngi hapoh polo.
Ka KHNAM ka la kynnoh ruh ba ka ‘State Sports Council’ ka la pynkhein ia ka hukum jong ka ‘Labour Commissioner’ haba dei bad ka rukom siew tulop.
Na ka liang ka KHNAM ka la kyntu ia ka ‘Commissioner of Sports’ bad ia ka sorkar Meghalaya ba ka dei ban tuklar halor ka jing shah iuhroit ki nongtrei hapoh ka ‘State Sports Council’ ha Polo.
Shillong: Ki paidbah nong shong shnong Nohwet ha ka jing ialam da u rangbah shnong barim u Bose Swell Khongthohrem myn hynnin ka sngi ryngkat ki pla kad ki la hiar sha ka ophis treikam jong u syiem ka hima khyrim kaba don ha Smit ban dawa na u ba dei ban weng noh ia ka hukum thung acting rangbah shnong ha Nohwet.
Kumba shu pynkynmaw ha ka 27 tarik kyllalyngkot 2020 ka ophis treikam u Syiem ka Hima Khyrim ka la pynmih hukum ba la thung ia u Bitlinwell Khongthiem kum u acting ranbah shnong ka Nohwet hadien ka jing bym seisoh ka jing ia jied rangbah shnong thymmai kaba la pynlong ha ka 3 bad 21 tarik kyllalyngkot 2020.
Na ka liang u Bose Swell Khongthorem u la kynnoh ba ka jing thung acting rangbah shnong da u Syiem kam shym la don nongrim hadien ba u Syiem u la wanrah da ka Adhoc komiti khlem da khot da ka dorbar.
Ka kynhun ba ialam da u Bose Swell Khongthorem u ba dei ruh u rangbah shnong barim ki la ai ruh ia ka shithi ba la soi da plat shispah ngut ki nong shong shnong Nohwet sha u Syiem ka Hima Khyrim da ka ba ong ba ka shnong kam ithuh satia ia u Bitlinwell Khongthiem kum u acting rangbah bad ki dawa ba u Syiem un pynbeit noh kloi ia ka tarik ban jied rangbah shong ba pura jong ka shnong.
Na ka liang u Syiem ka Hima Khyrim u la btah ia ka kynhun u Bose Swell Khongthorem ban bud dien ia ka hukum ka ing bishar halor ka jing ia jied rangbah shnong hapoh Nohwet.
Ka ing bishar ka jylla ha ka 28 tarik kyllalyngkot ka la pynmih ia ka hukum ba dei ban shah ia ki longkmie ban ia shim bynta ha ka jing ia jied rangbah shnong.
U Bose Swell Khongthohrem u la kynnoh ruh ba u Bitlinwell Khongthiem u la pyrshah jur ia ka jing ia shim bynta ki longkmie ha ka jing ia jied rangbah shnong.
Shillong: Ha ka sien ka ba nyngkong ha ka jylla ban don ia ki kali FuelCar jong ka NES NRL ki ba wan rah ia ka umphniang ha ka jaka ba phi don kam ia kane la plie paidbah da u myntri ka koit ka khiah u bah Alexander L Hek ha 10 mile Jorabad Ri Bhoi District, ha ka ba la iadon lang da utrai jong ka petrol pump u Shripal jain bad kinongtrei ka NRL.Ha kane ka jing ialang u bah hek u la pynpaw iaka jingsngew sa rong ba ka jylla Megha laya ka la lah ban ia nujor bad ki wei ki jylla lyngba ka jing wan rah jong ka Bharat petroleum Corporation Limited kaba la wan rah iaka ka kali Fuel car kaba lah ban wanrah iaka petrol ha jaka ba kwah ki nongthied khlem ka jing shim iaka bai wanrah.
U Manager Jong ka BPCL u Sanjay Katori u la ong kane ka dei ka wei na ka lad ban pynsuk ia u paidbah haka kam bym lah lait kam kyrkiehbad u la iathuh ruh ba ki ba don kam ia kane ka jingshakri ka fuel car kan long lyngba ka jing booking da ka ba shu phone haki no Jong ki bad ka bai wan rah ruh ym don kam siew lah bad lah ruh ban pyndonkam da ki card bad ki pay TMKa jingibit Jong ka company ban sam ia ka ne ka kali ka dei hadien ka jing khmih bniah jong ka iaki petrol pump ha ka jylla.
Ka NES SERVICE Pump kadei ruh ka jaka ai umphniang kaba heh tam ha Ribhoi kabadon kumba 30 ngut ki nongtrei bad kaba ju ai ruh iaka jing sait kali ei ia ki ba wan thep umphniang ha kane ka jaka bad ka don ruh iaki jaka dihsha kiba khuid bad ba paka bha kaba pynsuk shibun eh iaki nong leit nongwan ka Ribhoi.
Shillong: U myntri rangbah ka jylla u Conrad K Sangma myn hynnin ka sngi u la kyntait ia ka jing dawa pynhiar noh ia u James Sangma na ka shuki myntri kam pohing ka jylla Meghalaya da ka ba ong ba kam long ka ba suk ban bat ia ka tnad kam pohing.
Kumba shu pynkynmaw ha kine ki khyndiat sngi bun ki lad pathai khubor ki la pynmih ba ka la don ka sur dawa pynhiar shuki noh ia u James Sangma, u ba dei ruh u hynnmen jong u Conrad K Sangma na ki myntri jong ka sorkar synroplang ka MDA.U myntri rangbah ka jylla u Conrad K Sangma u la ong ba kan don beit ki jing kynthoh ba ka tnad kam pohing ne kiwei pat ki tnad ka sorkar kim treikam bha re hynrei ka sorkar ka tip bha ia kaei ban leh.
“Ha ka jing peit bniah jong nga ka tnad kam pohing ka jylla ka la leh bha palat ban tehlakam ia ki jing klumar kiba mih hapoh ka jylla" u la bynrap.
Nalor kane u Conrad K Sangma u la ban ruh ba haduh mynta kam pat don satia ka jing shai ba ka don ka jing khaii tuh dewiong hapoh ka jylla namar ka sorkar ka la pyrkhing bha ban tehlakam ia ka jing khaii tuh dewiong hapoh ka jylla.
Hynnin ka sngi, ha ka jingialang jong ka kynhun myntri, ki don saw ngut ki myntri ki bym shym poi satia bad kitei ki long U Bah AL Hek, myntri ka  koit ka khiah, Bah Banteidor Lyngdoh, myntri ka tnat rep, Bah Samlin Malngiang myntri ka PHE bad U bah Hamletson Dohling, myntri ka tnat pynroi sor.
Wat la U Conrad u kam ba kitei ki don la ki jong ki prokram jongki, hynrei don ki lad khubor kiba iathuh ba ki pynpaw ia ka jing pyrshah  jongki, ba U Conrad um shym la weng noh ia ka tnat kam poh iing na U James K Sangma, kumba ki la dawa.
Shillong: Ka FC galaxy ka la rung sha ka Semi Final, ha ka 4th Kiw sing memorial football tournament 2020 ha PongtungKatei ka  jingialeh kai, kaba la pynlong myn hynnin ka sngi, ka long kaba itynnat ha kaba baroh ar tylli ki team ki la ia lehkai bha hynrei ha ka minute kaba 36, U Kampher Khongnoh u player jong ka Galaxy u la ioh ban pynkhih ia ka jar ba nyngkong bad ha ja kylla miet ka Galaxy ka la pyntikna ia lade ban ioh rung sha ka semi final ha kaba u Robot Dkhar u la ioh ban pynkhih jar ha ka minute kaba 80 jong ka jingialehkai bad kaba la poi ruh sha kaba kut.
Shillong:  Ka Meghalaya ka la kamai rit palat ha ka jingiakhun ia ka Sikkim myn hynnin ka sngi ha ka Ranji Trophy ba long ha Mangaldai, Assam.
Ka Meghalaya kaba jop ia ka kynting pisa, ka la kam ban tied nyngkong ha kaba ka la kamai 174.
U Guest-professional u Punit Bisht u kamai 84 katba u Sanjay Yadav u kamai 40.
Ha ka innings ba nyngkong ka Sikkim ka kamai 105/6.
U Abhay Negi u pynhap 4/32 katba u Dipu Sangma u pynhap 2/10 ha kaba ka Sikkim ka kamai 69 run bad hap 4 wickets, ha ka jingialehkai.
Shillong: Ban kyntiew ia ka jinghikai lyngba ka bor met ne physical education la thaw ia ka Meghalaya Physical Education And Sports Association (M.P.E.S.A) ha ka 17 tarik Naitung 2019 ha Mawlai Mawdatbaki, Shilong.
Ka jingthmu kane ka long ban jop ia ka “Jop ia ka thong lyngba ka bor jingkhih ne Achieve Success Through Movements".
Ka seng kan trei ban kyntiew ia ka jingnang jingtip lem bad ka jingkoit jingkhiah jong ki samla lyngba ki jingialehkai.
Ki nongkitkam jong kane ka seng ki long bah Cleverson Syiemlieh (President), Gareth Barrydolf Laitthma (Chairman), Iadarika Wann (Vice President), Sunny B Warjri (General Secretary), Mebanrap kupar L Khongwir ( Asst.General Secretary), Daryl Keefe Swer (Disciplinary Secretary), kong Attamchi Arengh ( Asst.Disciplinary Secretary), bah Kevin Lambok Tariang (Organising Secretary), Babilon M.Sangma( Asst.Organising Secretary), Ksanbor Shabong (Publicity Secretary), Sillangki Sangma (Asst.Publicity Secretary) bad kong Clarina Majaw & Smt.
Silte Momin (Treasurer).
Ki dkhot ka Executive Body ki long: Danby Sangma, Teibor Dohling, Timothy Rynjah , Merrick Rymbai, Donkupar Kharjana, Pynshngain Lang Warjom, Adam Salguri Momin, Nathaniel Osbert Jyrwa, Balmu Sangma.
Kane ka long katkum ka kyrwoh na u bah Ksanbor Shabong u Publicity Secretary.
kwah join lng kane ka association.
Shillong: Kum shi bynta ban pynjan ia ki paidbah ka jylla lem bad ka sorkar Meghalaya, ka sorkar Meghalaya lyngba ka “Cabinet On The Move" mynta ka sngi ka la pynlong ia ka jing ialang ka kabinet sa ha Jowai.
Ha kane ka jing ialang kabinet ba nyngkong eh ha Jowai la wan ia shim bynta lut da baroh ki myntri ka sorkar Meghalaya lem bad ki heh ophisar na ki tnad bapher bapher ka sorkar Meghalaya.
Kum ba shu pynkynmaw ia ka jing ia lang kabinet ba nyngkong eh shabar ka Nongbah Shillong la pynlong ha Tura ha u snem 2019.
Ka kabinet mynta ka sngi ka la la rai ban pynsted noh ia ka jingtei thymmai ia ka ‘Shopping Complex’ ha Lawmusiang khnang ba ki paidbah ka thain kin ioh ia ka jing myntoi ha ka khaii pateng.
U myntri rangbah ka jylla u Conrad K Sangma u la ong ba ka jing slem ban jingtei noh ia ka ‘Shopping Complex’ ha Lawmusiang kadei namar ka jing slem kylla ha ka rukom pynwandur ia ka ‘Detail Project Report’’ (DPR) wat hadien ka jing ioh jing mynjur na ka liang ka ‘Ministry of DoNER’ ka ba la mang tyngka kyrpang na ka bynta kane ka projek.
Na ka liang u Conrad K Sangma u la kular ba ka sorkar ka jylla kan pyrshang ban sdang noh kham kloi ia kane ka projek da kaba bei tyngka ruh na ka pla tyngka ka sorkar jylla.
U myntri rangbah ka jylla u Conrad K Sangma u la ong ruh ba ka ka sorkar kan sh pylong ia ka “Meghalayan Age Festival" ha ka 6 bad 7 tarik u lber 2020 kum shibynta ban lehkmen ia ka jing shah jied ka jylla Meghalaya ha ki stad saintist ban jer ia ka jing dap ka pyrthei kum ka “Meghalayan Age".
“Lyngba kane ka festival ka sorkar Meghalaya kan ioh ban pyni ia ka jing riewspah ka jylla ha ka liang ka jngoh kai pyrtheir, jing put jing tem bad kiwei kiwei de" u la bynrap.
U la kular ruh ba ka sorkar kan pynlong ia ka tamasa jngoh kai pyrthei baheh tam ha Thadlaskein khnang ba ki briew na kylleng ka pyrthei kin iohi ia ka jing riewspah ka jylla Meghalaya.
Hadien ka jingialang ka kabinet u myntri rangbah ka jylla u Conrad K Sangma u la ia shong ban iakren bad ki member jong ka Jaintia Hills Autonomous District Council (JHADC) halor ka jing long jing man hapoh ka JHADC.Shillong: Ka FKJGP Malki circle ba lah lam khmat da u president, Wilfortis Lyngdoh Mawphlang, mynta ka sngi ka la leit iakynduh ia ki bahaiing jong i khynnah ba shah batbor ha saw ngut ki briew ha ka miet 29 tarik u Kyllalyngkot.
Ka seng ka lah ai jingiarap ruh sha ka long iing jong ine i khynnah.
Ka seng ha kajuh kapor ka dawa ba ka hospital ka dei ban ai jingsumar kaba biang ia ine I khynnah.
Ka seng ruh ka kyrpad ia ki bor, ki bapher bapher ba iadei bynta bad kane ka kam ba kin ai jingiarap ia ine i khynnah khnang ba in nang ioh iaka bor kaba khlain ym tang haka met ka jongi, hynrei ruh ha ka jingmut jingpyrkhat (physically and mentally).
Ka FKJGP Malki Circle ruh ka lah dawa na ki bor pulit ba kin trei borbah ban ioh kem noh ia kine ki saw ngut ki riew bymman.
Ha kajuh kapor ka seng ruh ka la leit ia kynduh ia u bah W.F.Kharlukhi u Assistant Health Officer jong kane ka hospital khnang ba ka bor pyniaid kan sumar bha ia ine i khynnah.
Shillong: Ki kynhun jong ka nongshongshnong ka shnong Mawngap rim hapoh ka jingia lam jong ka kong Aitilang Kurbah ki la wan ban pynpaw ia ka jingbun ki jingbam sap ia ki skim bapher bapher ki ba pyntrei ha ka shnong Mawngap Rim ha kaba ki kam kiba ki pyntrei ha shnong ki la shu sah kumto khlem da pyndep shuh haduh mynta bad ki la mih ruh ki huri hura hadien ba ki ioh ia ka RTI.Haba ia kren bad ki nongpathai khubor, na ka liang ka kong Aitilang Kurbah ka ba long ka nongkitkam barim jong ka VEC jong ka shnong Mawngap Rim ka la iathuh ba shibun ki skim NREGA hapoh ka Block Mawphlang ki ba ki la pyntrei da u rangbah shnong ka  shnong Mawngap Rim u bah Ratify Kharbudon hynrei ka jingpyntrei ia kine ki skim ka ladon ka jingbam sap ka ba shyrkhei ha ka ba ka la lap lyngba ka RTI.Ka la iathuh ba kawei na ka jing pyndonkam bakla ia ka pisa ba ioh lyngba ki skim ka long ia ka surok CC.Road na PWD road sha Lum A dong Mawngaprim ka ba ki khlem pat lah ban pyndep haduh mynta bad ka ba lamang pisa  haduh 9 lak 4 hajar 10 tyngka ka ba ki la buh ia u mawnongrim ba la thoh ba la pyndep ia kane ka jingtrei ha ka 26/3/2019,ka jingioh ia ka kam ban sdang ka long ha ka  7/10/ 2018 hynrei kat haduh kine ki sngi ia kane ka surok dang pyntrei tang kumba 100 meter na ka 600 meter.
Hynrei ha ka  jingbishar paidbah ka ba la long ha ka 16/11/2019 bad ha ka jingpynshai  paidbah ka ba long ha ka 27/11/2019  na ka liang ka VEC jong ka shnong Mawngaprim ka ba la ialam da u rangbah shnong u bah Ratify Kharbudon ki khlem pynpaw ne  kren eiei shaphang kane ka jingpyntrei ia ka CC road bad haba na ka liang ki nongshong shnong ki la buh ka jing kylli ba balei u khlem iakren shaphang kane ka CC road na ka liang une u rangbah shnong u la iathuh ba un sa pynlong jingpynsngew paidbah  na ka bynta kane ka CC road kan long ha u snem 2020.
Hynrei hadien ka jingbuddien jong ki nongshongshnong bad ka kong Aitilang lyngba ka RTI ki lap ba ki la ai ia kaiphot ba ia ka jingpynsngewpaidbah ladep pynsngew ha ki paidbah ha ka 22/11/2019 ha ka ba la buh ia ki nongshongshnong ka Mawngaprim ha ka umdum namar ba ki khlem kren eiei ia ka jingpyntrei ia ka CC Road.
Ka kong Aitilang ka lakynnoh ruh ia ka Auditor jong ka Meghalaya Society for Social Audit & Transparency MSSAT ba ka don kti lang ha ka ne ka kam bamsap namar ba ka la iarap ban buhrieh lang ia kane ka kam ba kim pat pyndep ia kane ka surok CCRoad hynrei kala pynmih ia ka kaiphot ba ki la dep ia ka public hearing ba ki la shna ia kane ka surok.
Ka kong Aitilang ka la iathuh ba namar ba na ka liang ka VEC Mawngap ka la dep ban pynpaw ba ki ladep shna ia ka surok CCRoad kala leit ruh ban pan  ia ka Utilization Certificate na ka ophis jong ka Block development Officer ha ka ba ka la ioh ia ka UC certificate ba la pynmih da ka BDO jong ka Mawphlang Block ka kong EL Warjri.
Ki la iathuh ruh ba ka don ruh ka jinglum ia ka pisa na ka liang u rangbah shnong na ka bynta ban pyntrei ia ka kali puhshilum  ha ka ba ki la lum T1270 kawei ka jopcard ban pynmih ia ka bai trei ka kali puhshilum hynrei na ka liang u rangbah shnong  u khlem ai jingkhein ia ka jingioh lum pisa jong u hynrei kat kum ka jing ioh jingtip kalong ba ka bai pyntrei ia ka kali puhshilum ki ladep lum 127 tylli ki jopcard hynrei kat haduh kine ki sngi ruh na ka liang u rangbah shnong u khlem pat siew ia ka bai pyntrei ia kane ka kali puhshilum kat haduh kine ki sngi.
Sa kawei ka skim kaba u la pyntrei ka long halor ka skim Swach Bharat ka ba dei 12 lak tyngka ha kaba u  khlem lah ban ai ruh tang ki kyrteng jong ki nongkitkam bad u la shu ai ia ka jingkhein ba ha ki la dep pynlait ia ia ka pisa ka long 4 lak 80hajar  ha ka ka 19/12/2018 u la dep sei ia ka pisa ka ba 3 lak 60 hajar  kat ba ka jingpyntrei ia ka kam u khlem pyntrei.
ha ka ba u la shu jubab ba ki kam baroh la pyniaid da u bah Ratify Kharbudon.
Ñiom beit Kong Aitilang! U Jisu Un ïalam lynti bad shan ïaphi ha ka dur jong ki paid nongshongshnong ki jong phi.
Wat ailad ïa ki kruiñ ba kin kharoi.
U Rahul Gandhi, uba dei u nongialam jong ka seng Congress, ula kren paidbah mynta ka sngi, ha ka jingialap elekshon ha Jangpura jong ka nongbah New Delhi bad ha ka jingkren jongu, ula ther tyngeh ia U Narendra Modi, ha kaba ula kynnoh ba U Narendra Modi, un sa die shisien ka sngi wat ia ka Taj Mahal ruh.
Ha katei ka jingialang paidbah, U Rahul Gandhi, ula ong ba U Modi, ula ju pyrta tyngeh ia kata ka Make In India, hynrei um shym la thaw satia, wat tang kawei ruh ka karkhana ha Agra jong ka Jylla UP.“U la die lut ia baroh bad ha kawei ka sngi, un sa die ia ka Taj Mahal ruh" ong U Rahul Gandhi bad ula ong shuh shuh “U Modi, um sngewthuh satia ia ka bynta jong ka niam ruh, namar ba kam don kano kano ka kot ba khuid, kaba hikai shaphang ka jing ia umsnam, na bynta ka niam".
U Rahul, u ong ruh ba ka seng  Bharatiya Janata Party’s (BJP), ka don ia ka jingthmu, tang ban pynmih ia ka jing ia kynad ha ka Ri.
Hynnin ka sngi, U Rahul Gandhi, ula ther tyngeh ia ka sorkar India, ha kaba ula kynnoh ba ka don ka jingkyrduh kam, ha kaba u ong ba ka sorkar ka la pheil ban ailad ha ka ioh kam ioh jam ia ki samla ka Ri.
Shillong: Kum shi bynta ban pyrshah ia ka jingkuman jong ka sorkar India na ka liang Ka Confederation of Meghalaya Social Organisation (COMSO)  mynta ka Sngi ka la pynlong ia ka jingiakhih da kaba shong kyllain myngngor ha SoSo Tham Auditorium, Shillong.
Haba iakren bad ki ladpathai khubor, na ka liang u bah Bobby Basaiawmiot general secretary ka HANM u ba long ruh uwei na ki dkhot ka COMSO Ia iathuh ba wat hadien na ka liang ka sorkar jylla Kala pdiang ia ka rai ban pyntreikam ia ka ILP ha ka Jylla hynrei naka liang  ka sorkar India kam Shem la shim khia bad ka dang pynslem ia ka jingai jingmynjur ban pyntrei kam ia ka  ILP haka jylla.
Na ka liang ka COMSO kum ba ka la rai ba kan shong ia khih kyllain mongor naduh ka 4 tarik u Rymphang haduh ka 8 tarik u Rymphang hynrei lada naka liang ka Sorkar India  ka dang iaid kuman kumjuh naka liang ka COMSO kin sa pynbna da ka jingiakhih kaba tyngeh.
Na ka liang u Roykupar Synrem u general secretary ka HYC bad u dkhot ka COMSO u la pynrem jur ia ka jingkuman ka  sorkar  India, namar ka jingpynslem jong ka kalong ba kam khein snep ia ki ritpaid.
U la ong ruh ba na ka liang ka sorkar pdeng ka la shim sting palat bad pynlong kamkai ia ka sorkar jylla namar ba kala shu pynjlan iaka por tang ban iakren ruh bad Ka sorkar jylla.
Kane ka pynpaw ruh ba ka sorkar ba la ialam da u Conrad K Sangma kalong kaba tlod naka liang  u Roykupar u LA kyntu ia ka Sorkar jylla ba kan iengrangbah bad leit dawa ban pyntrei kam ia ka ILP ha Jylla.
Na ka liang ka COMSO ka la pynpaw ba lada na ka liang ka Sorkar India ka dang kuman kumjuh ynda la dep ka 8 tarik u Rymphang 2020 kin sa pynlong biang ka jingialang ban pynbna da ki jingiakhih ba tyngeh.
Shillong: Ka Punjab bad ka Mizoram kin iaknieh ia ka nam lahduh jong ka lympung Hero Junior National Football Championship ka Dr BC Roy Trophy ha ka sngi Palei ha madan JN Stadium, Polo.
Ka Punjab ka la pynliem ia ka West Bengal ha ka jingiakhun ha ka semi phainal mynta ka sngi.
Ha kane ka jingialehkai, u Seilenthang Lotjem u la thep kawei ka kol ha ka kyllastep ia ka Punjab.
Kane ka kol ka la long u nam jop ia ka Punjab kaba la pynthikna ban rung syndon sha ka jingiakhun ia ka nam lahduh.
Lah ban kdew ba ka Mizoram ka la pynliem ia ka Meghalaya ha ka jingiakhun semi phainal hynnin ka sngi da 1-0 kol.
Ka Mizoram bad ka Punjab kila iakynduh lai sien ha ka phainal ka Junior Nationals ha ki snem ba la dep ha kaba ka Punjab ka la jop ha u snem 2015-16 bad 2016-17 hynrei mynshem snem, ka Mizoram ka la jop ia ka Punjab da 2-1.
Ka jingiakhun phainal kan long ha ka sngi Palei ha madan JN Stadium, Polo por 1pm bad yn nym don ka jingkhrong ia ki nongpeitkai.
Babu Kular KhongjiremKa sorkar MDA ba la ialam da ka NPP ha Meghalaya ka la dap mynta ar snem tam ei ei,hynrei u soh jongka jingtreikam jongka pat ym pat iohi dak ei ei.
Ka jingjop(acchievement) jong kane ka sorkar ia ki project bapher bapher ba ki paidbah ki angnud bad khmih lynti naduh ba sdang thaw ia ki kam pat long soh long syntiew.
Shaei kata ka surok fourlane na Rilbong sha upper Shillong bad shaduh Dawki ka poi mynta,etcKa jingkhmih lynti ki paidbah ha ka por ba thaw(formed) ia kane ka sorkar ka la pulom bad long kam kai lut kha makha baroh.
Ki minister heh(cabinet minister)jong u Dr Mukul Sangma kiba long ruh ki juh hi ki cabinet minister ha ka sorkar u Conrad Sangma kum u Chief minister ba mynta ki la ai ka jingiaroh  ia u Conrad Sangma la kum u Chief Minister ba stad bad ba tbit tam ha Meghalaya bad u Dr Mukul pat kum u Dictator bad u Chief minister u bym lerkam tam jong ka state.
Don bun bah ki mat(crucial issues)ba kane ka sorkar u Canrad kam lah thaw pyrthei ei ei.
Ka issue them khar mator ba ki minister ki pan por tang khyndiat eh ha por ba iakhih ki paidbah ha kito ki por ka la shu sahteng shi sahteng haduh mynta.
Kata ka HLC ba la thaw ka sorkar tang ban pynkmen shongshit bad pynbiej -pynthamme ban tem ia ka jingiakhih them motor ka la jan sma iwtung pynban mynta ha secretariat.
Donbok ba ka jingiakhih them motor kam don nongialam satia hynrei ka dei tang ka sur u paidbah.
Ka la dei ban shu jah rngai bad ngam noh khlem don nongpynkhie im shuh ia ka.
Ka Meghaya Resident and Safety Act ka dang sahkut sah ha ing u governor.
Ka entry bad exit points ha ki jaka bapher bapher kaba la la thaw naduh ka sorkar MUA jong u Dr Mukul Sangma ka la nang ngam nang ngam ha kane ka sorkar MDA kat haduh ba u contractor ruh u la kyrngah syndon ban trei.
Mynta lei mih sa ka issue CAA bad ILP kaba la pynktha khlieh ia kane ka sorkar u Conrad Sangma.
U chief minister um don por shuh ban pynleit jingmut ia ki kambah jong ka state hynrei u bun kam tang ban leit Delhi ym tang ban leit wad ne leit khrong pisa na Delhi hynrei ban ngat ruh ha ka jingshah thok ba laiphewjait ha ki heh ka Delhi.
Ban ia kynduh Home minister hadien ka x-mass ,nangta hadien ka new year bad Republic day,nangta pat hadien ka election Delhi,bad sa hadien ka session ka parliament bad kumta ter ter.
Ha ka jingshisha,U Chief minister u la dep ia kynduh ia u Home minister bad kam don jingmut shuh kata ka jingleit ia kynduh biang ia u hynrei ban pynkmen ne pyn sngewbha ia ki paralok ka MDA,u hap ban leit ialam biang ia kita ki partner ka MDA la kumba pynkmen kai ia ki khynnah rit pynban.
Sa ka jingduna pisa ka Sorkar(financial constraint)ka bym kut shuh lano lano ruh.
Ka sorkar kam lah siew shuh ia ka arrear ba dang sahteng ki nongtrei sorkar(govt employees) bad ka arrear jong ki nonghikai kaba la kular da ka jingthoh jing tar(govt official order)ka la nang pynjah burom shuh shuh ia kane ka sorkar ba mynta.
Yn nai ia kren ia ki bill bym lah siew mynta da ki snem haduh ba la pynkylla duk ia ki contractor baroh.
Ka bill ding electrict da ki spah klur wat la ki paidbah ki siew bill light man u bnai sha ka MePDcl Sa ka kynrum kynram ha District council khlem lah satia ban pynjari ia kata ka synshar administrator kumba ka angnud(namar bym treh pdiang u governor)ka la nang paw nang paw ka jing tlot kane ka sorkar.
Yn nai ia kren ia ka issue jingkhang tih dewiong ka NGT kaba la ialam pynban ban ia lute bad bam sap da ki klur na ki truck kit dewiong ba man la ka sngi haduh ba mih ka jingdawa ban phah pyllait noh ka kam poh ing( home portforlio) na u home minister,Ka eh bha ba u para(Conrad)un knieh noh pynban ia ka kam home minister na u hynmen trai lajong (James Sangma)                            Na ka sur u paidbah pat lyngba ki opinion poll jong ki media,ka paw shai ba u Dr Mukul Sangma u dang lah ban tem ia ki jingeh jong ka state ban ia une u Chief minister ba mynta.
Ki opinion poll ha ki media ki la pynpaw shai kdar ba u Mukul u kham tam bun shah ia u Conrad kum u chief minister.
U Dr Mukul u la ioh 85pc katba u Conrad pat tang 15pc kum u Chief minister uba lah ban synshar bad pyniaid ia ka synshar khadar ha ka state.
Ka opion poll lyngba ki media ka la pynpaw ruh ba ka sorkar MUA jong u Dr Mukul ka kham treikam ban ia kane ka sorkar MDA ba la ialam da ka NPP u Canrad Sangma kum u chief minister ka Meghalaya.
Ap ynda la kaweh kti ka elekshon keiñ…….
Ka shrieh haka jingiapyni nam ka ong ba i khun jongnga iba bhabriew.
U Nongthoh u dei u Congress hap ban pynksan.
Bishar bha… Mukul 10 snem duna bad u Conrad 2 snem tam.
U Conrad u dei ka Sorkar khleh khawlang.
To ngin sa peit shwa kaei kaban jiaShuwa ba phin kynthoh ia kiei kiei Kiba long na Ka bynta Ka bha Ka miat Jong Ka jylla.
Phi dei ban sngewthuh na ei ki mih bad nangno ki sdang.
Ym ban shu kren laplah khlem da tip ia Ka tynrai naei ki wan.
Dei hangne ba sa jot Ka jaitbynriew.
Haoid NGA mynjur ba u Conrad sangma u lah ban ym biang Kum u briew hynrei Ka jingkylli Ka mih aiu ba Ka sorkar ba lah dep hapoh Ka jingialam u Mukul sangma Ka leh?? Sngewbha pynshai lem?.
AIS SujaLa nang iai pyndep 90% ia ki  jingiathuhlypa ka ktien u Blei halor kiIsrael bad na ka bynta ka pyrthei hi baroh kawei.
Namar ki jingjia ha Israel ka ktah ia ka pyrthei baroh kawei bad kawei na ka jingiathuhlypa ka Bible ka long halor ka jingwan phai pat ki Jiw ne Israel sha la ka ri namar ki kynja bynriew na sawdong pyrthei ki la shah ia ki ban leit phai sha la ka ri, bad la wallam ia ki sha ka jaka jong ki hi (Israel).
Kumta ki Jiw ne Israel kim long shuh kumba mynshuwa hynrei ki la long ka jaid bynriew kaba triem kaba khlain kaba stad ha baroh ki liang.
Ha ka spah bad ki hajar snem mynshuwa ki la long ka jaid bynriew kaba shah lehbein shah ban bein bad long mraw ha kiwei pat ki jaid bynriew jong ka pyrthei ka jingkyrduh ka jingkutlad bad ka khlam (Holocust) ka ngat ha ki.
Hynrei kata ka por ka la kut noh haba la pynkut ia ka jingsynshar Jentil halor jong ki, bad shaphang kata, ka ktien u Blei ka kren.
Loukas 21:24.
Mynshuwa ki Jentil ki bat mraw ia ki Jiw, hynrei ka por ki Jentil ka la kut noh bad ki Jiw pat mynta kin bat mraw ia kita kiba ju bat mraw ia ki: bad kin synshar halor kita kiba ban bor ia ki" Isaiah 14:1-2.
Ka ktien u Blei ka kren bad ka long kumta hi.
Mynta haba ki Jiw ki la wan phai sha la ka ri ki la long ka jaid bynriew ba khlain bad ba phylla shisha.
La pynbna da ka UNO ha u 1948 ba ka Ri Israel ka dei ka bynta jong ki Jiw bad ka Jerusalem, ka Nongbah  jong ki.
Ngi iohi ruh ia ki ri paramarjan jong ki kum ka Iran.
Lebanon, Syria, Egypt, Turkey, Jordan etc ki long ki nongshun jong ki Israel (Jiw) haduh mynta bad bunsien kine ki ri ba la khot Arab countries ki long ki nongshun tlong mlu thlong sying ia ki Israel bad ki hiar thma na ka por sha ka por pyrshah ia ki Israel ki  da kwah ruh ban pynduh jaid syndon ia ki Jiw, hynrei ym don lad shuh namar ba ka por ki Jentil ka la kut noh bad kim lah da lei lei ban hiar thma ne knieh sa shisien pat ia ka Jerusalem na kti jong ki Jiw namar ka ktien u Blei ka la dep kren.
Mynta ha ka jaka ba ki Arab kin bat mraw ia ki Jiw hynrei ki Jiw mynta ki bat mraw bad kem syndon ia ki Arab kumba la jia ia ki terrorist jong ka Iran ha kine ki sngi.
Bad kane hi ka pyni aiu ba la jia katkum ba la iathuhlypa ka ktien u Blei ha u Isaiah 14:2.
Ka pyrthei kan ym lah shuh da lei lei ban synshar ia k Jiw kum ha ki hajar snem mynshuwa bad kim lah shuh ruh ban ring mraw ia ki sha kylleng namar ba ka por ba u Blei la buh ia ki Jiw ka la kut.
Hynrei ngi iohi pat ba mynta u Blei da ka jinglum pat jong u ia ki Jiw sha Israel u la pynkhreh ia ki kum ki atiar thma ba khlain jong u ban pynjot ia ki hima ki ri ka pyrthei kat kiba thmu ban hiar thma ia ka Israel bad ia ka Nongbah Jerusalem.
Bad ia kane ka jingshisha ka ktien u Blei hi ka kren kumne: “Pha (Israel) pha long u side ia pom bad ki atiar ia ki jaid bynirew (hima Jentil) bad da pha ngan pynjot ia ki hima, da pha ngan pynlwet ia u kulai bad nongshong jong u ….
ngan pynlwet ia ki nongsynshar bad deputy (jong ki hima Jentil)" Jeremaiah 51:20-23.
Ka Israel ka la biang nadong shadong mynta ka la biang ki tiar thma ban ieng ialeh marwei bad ia kane la kren da u President ka Israel u Netanyahu.
Hato ym dei la pyndep ia ki jingiathuhlypa? Ki hima pyrthei ki tieng artad ia ki Israel mynta ban iohi ba ka la biang ki atiar thma ka juk mynta.
Ki world Leaders ki leh kumba iasuk ban wallam jingsuk hapdeng pyrthei Middle East hynrei napoh ki kwah ban pynjot thiaw ia ki Israel.
Na kata ka daw ong ka ktien u Blei – ki ong “Ka jingsuk ka jingsuk Peace, Peace ha bym don jingsuk" Jeremaiah 6:14.
ki don bun ki Peace ba shukor pyrshah ia ki Jiw ne Israel hynrei kynmaw yn ym don jingsuk ia ka Israel tad ynda u Jisu un wan dalade.
Ym don ba lah ban pyniasuk hapdeng ka Israel namar ka lynti ka dei ban long kumta, namar la thoh.
Kumta hapdeng kata ka jingpyllong jingiasuk ka mih ka thma namar ka thma ka mih na ka dohnud briew.
Te kumta ka Israel ka hap ban iakhun shibun ki thma mynta bad ha ka ban sa wan.
Bun kin ktah ia ka Jerusalem ka Nongbah ka Israel wat mynta ruh.
Hynrei u Blei u ong – “Uta uba ktah ia phi, u ktah ia i biew khmat jong nga" ong u Blei, Sekharaiah 2:8.
Ia kane ka jingshisha ngi iohi mynta ruh ba kat kiba hiar thma ha Israel kin shu hiar kai bad pyn lehnoh ei ia ki tup ki man jong ki ne ia ki Missiles jong ki.
U Blei u kren bad ka long kaba shisha u Blei um dei u briew ba un lamler.
Jingkhein 23:19.
Kumta lyngba kine kiei kiei ngi iohi bad tip ba la nang iai pyndep ia ki jingiathuhlypa ka ktien u Blei.
Nangne ngi tip ba ngi im ha ki sngi kiba khadduh, ki sngi jingpyndep ia ka ktien ka jingiathuhlypa jong u Blei.
Na kata ka daw kiba don ki khmat ban peit to peit, kiba don ki shkor ban sngew to iohsngew noh, “namar kata ka ia ka long hajan" Jingpynpaw 1:3.
Shillong: U General Secretary jong ka Seng Kur Shulet u pynbna lyngba ki lad pathai khubor ba ka Dorbar Kur Pyllun kaba ju pynlong shisien shinem kan pynlong ia ka jingiakynduh lang ha ka 8 tarik u bnai Rymphang 2020 ha Narwan East Jaintia Hills, Meghalaya ka ban sdang naduh ka por 10  baje mynstep.
Kumta la kyrpad ia baroh ki dkhot ka Kur ba kin sngewbha ban pyllait por khnang khnang ban wan sha kane ka Dorbar khnang ban ia ithuh ithaw iwei ia iwei ban iarap ha ki por ba donkam bad khamtam ia ki khun samla kiba long ka lawei jong ka Kur.
Ha kane ka dorbar kan don ruh ka jingpynkup burom ia ki rangbah bad ki longkmie bad ruh ia ki khun ka kur kiba la kyntiew nam ia ka Kur.
Bah RM ShabongKhyndiat bnai mynshwa, ngi iohi ba la pyntwa ia ka Executive Committee jong ka Khasi District Council, da ki MDC jong ka NPP bad ka PDF, hynrei mynta la nang pynskhem shuh da ka jingleit iasoh sa arngut ki MDC jong ka seng UDP, U bah Paul Lyngdoh bad U Bah Teibor Pathaw ia ka Executive Committee U Bah Latiplang Khar kongngor.
Hangne ka la pyni shai ba ka sorkar U Conrad Sangma, ka la rem, ha kaba iarap ia ka kynhun, kaba ki ia trei lang ha ka sorkar Jylla, hynrei kaba kongsan duh, ka long ba U bah Teinwell Dkhar, uba dei U Chief Executive Member (CEM) lem bad ki nongialam ka UDP, ki la pheil ban pynneh ia katei ka jing synshar jongki ha ka Council bad kumta ka jing kitkhlieh, ka leit beit beit sha ki heh ka UDP.Ka jing khyllem hi jong ka EC, ka dei shwa ban hap ka jing kit khlieh ia U CEM, ha shwa ban peit ia kiwei pat ki liang bad U bah Teinwell, ula dei ban hiar noh ialade, na ka kam nongialam, hadien ba ula hap na katei ka shuki  bad hangne, ngin hap kynmaw ruh ba ka jing pynbeit jong ki nong ialam jong katei ka seng, hadien ka elekshon MDC 2019, ka dei ba ia ka shuki CEM, yn ia bhah mar shisnem bad kumta haba U CEM, uba nyngkong, ula hap hi, kumta ka jing ia bhah kam don jingmut shwa ba kumta ula dei ban hiar noh ialade mardor bad ban ailad ia kiwei pat ba kin mih bujli.
Ka jingleit ia snoh jong kitei ki arngut ki MDC sha ka Executive Committee jong U bah Latiplang Kharkongngor, ka la pyni shai ba ia kane ka EC, kan nym long shuh kaba suk ban pynhap, hynrei ka kynhun UDP, NPP, kan hap ban thaw da kawei pat ka lad ka lynti, lada ki kwah ban ia knieh ia ka jing synshar ha KHADC bad kam dei tang katta, hynrei kane ka jingduh jongki ia ka jing synshar ha KHADC, ka ailad ruh ia ka  jing ia  kynad ba kan nang jur ha kane ka sorkar synrop MDA, namar ba kiba bun ki MDC, kin nym hun ban shu ia shong khlem shuki bad kumta ka jing dawa kaba bun kan mih bad kam dei tang katta, kan mih sa ka jing wad daw kaba har jait.
Ngin dang ia peit kai ha ki sngi, ki ban sa wan, hynrei ia mynta ngi iohi ba ka jingkhein jong ki Sangma, lem bad U bah Prestone bad U bah Metbah, kumba ka la bakla, hynrei u dang triem ban pyniaid da U bah PN Syiem marwei, uba khyrwait ka mon ka diang ban pynjem khnap, ia kito kiba ia pyni bor.
Kat ka kyrdan bah paul dang shah khyrwait ha om syiem katno lei bapli teibor maiden winnerKa biang Bah Paul.
Kumba phi ong shisien ka por kumta hi phi leh.
“Ha ka politik phi lah ban thok shipor hynrei ym dei shi junom".
Lada pyrkhat bha, ka UDP ka leh klet shisha ia i bah Paul ba pli.
Naduh ka post president ruh kam ai, CEM ruh kam ai.
Bha hi phi ban resign noh na ka UDP, join noh sha Congress phi ioh post kiba khambiang.
Nga te nga Ong ka dei ka jing leh Kai ia u paitbah da ka ba knieh shuki man ka por lada phi neh sa Tang katno la ioh shynshar biang lada long kumne ha ei keiñ ka ri jong ngi Kan poi,namar ha district council phi don para khasi phim ia sngew thuhU briew te u briew la u heh spah Katno Katno ruh ym dap.
Lah u ba duk wan na lyngkha bam da Ka ktung bad phan snep sngew jahthsit hi jai khlem da pyrwa namar mei mariang Ka dang bsa.
Shillong: Kum ka dak ban pyrshah ia ka sorkar jylla ban pynlong ia ka cabinet ha Jowai, ki la don ki briew ki bym lah ban i thuh kiba lah thoh ia ki dak “NO ILP NO CABINET" ha baroh ki kynroh ophis sorkar bad kumjuh ha kynroh bad ha gate Circuit house ka jaka kaba yn sa pynlong ia ka cabinet mynta ka sngi 4 tarik u February ha Jowai.
Ka daw jong ka jingpyrshah namar kane ka sorkar kam shym la lah ban pynurlong ia ka jingiakren ban pynioh ILP bad ka sorkar pdeng ne bad u Amit Shah bad kum juh ban phah sign noh ia ka MRSSA  ordinance bad ban pyntrei kam kloi ruh ia ka MRSSA.Nongpoh,03 Rymphang:La jan ar-snem kynthih ba ka skul SSA LP School kaba don hapoh ka shnong Khliehum wang, ka la shah pynpra noh ha ki Pulit ka Assam, hynrei ka long pat kaba sngewsih ban tip ba kat haduh kine ki sngi, ka sorkar jylla kam pat shem la leh ei ei ia katei ka skul bad kaba la wanrah jingeh shikatdei eh ym tang ia ki nonghikai, hynrei kaba kham palat eh ka dei ia kito ki khynnah skul, kiba leit hapoh katei ka skul.
Kum ban shu pynkynmaw hangne, ba ha u snem ba la dep, na ka liang ka Managing Committee bad Nonghikai jong katei ka skul, ki la hap ban shim hi ia ka jingkitkhlieh na ka bynta ban shna ia katei ka skul bad kata ka long ba ki la shu sher da ki kynja iing dara, tang na ka bynta ban pynlong kum ka jaka ban ai jinghikai ia ki khynnah skul ha katei ka shnong.
Lah ruh ban kdew hangtei, ba ka nongrim kaba la pynlong ia ka MC bad ki Nonghikai ban shim hi ia ka jingkitkhlieh ha ka ban maramot hi ia katei ka skul, ka dei hadien ba ki la iohi bad lap, ba ka sorkar Meghalaya kam don kano kano ka jingkitkhlieh, na ka bynta ban pynioh biang I ka building kaba thymmai bad kaba lah ban pynlong kum ka jaka shong ki khynnah skul kiba leit ha katei ka skul.
Haba wad jingtip halor ka jingdon ki khynnah kiba leit pule ha katei ka skul, la ioh jingtip ba ki la don kumba 100 tam ngut ki khynnah, kata naduh klas A haduh klas VI, hynrei ka long pat kaba sngewkhia ban tip, ba kitei ki khynnah skul ki la hap ban leit ha katei ka skul, kaba la shu sher dara da ka MC bad Nonghikai bad katei ka iingskul ym ikop shuh ban khot kum ka skul, namar kam iapher shuh na ka sem syiar.
Haba phai halor ka jingeh kaba la iakynduh da ki Nonghikai bad ki khynnah skul, kiba leit ha katei ka skul, tang ha u snem ba la leit ki nonghikai ki la hap ban pynlong skul dier por bad katei ka apot, ka la ngat mynta ruh u snem, namar katei ka iingdara kaba ki sher ha ka snem 2019, mynta kam long shuh, namarkata na bynta mynta u snem ka MC bad ki nonghikai ki hap ban shna thymmai biang bad ka ban sa ktah pat ia ki khynnah skul hapoh katei ka shnong.
Kumba ka long haduh mynta, ka MC bad Nonghikai, kam pat la sdang ban shna ia katei ka skul bad la ngeit ruh ba kan sa ktah ruh ia ki khynnah haba iadei bad ka pule puthi, namar kim ioh shuh ia ki jinghikai kiba biang, kumba long lem kiwei ki khynnah kiba leit ha kiwei pat ki skul.
Haba wad jingtip halor ka jingdon ki skul ha katei ka shnong, la ong ba nalor katei ka SSA LP School kaba dei ka jong ka Meghalaya, la don pat sa kawei pat kaba long kum katei hi ka skul, hynrei ia kaba la pyniaid pat da ka sorkar Assam.
Shillong : Katba ka jing iakhih ban pyrshah CAA bad ka jingdawa ban pyntreikam ia ka ILP hapoh ka jylla ka nangjur, kumba ka jingpyniasoh kynhun sengbhalang da ki khun samla ruh ka nangbun nangbun bad halor kane la sakhi ba ka RBYF Sengkmie, ka la leit ban pynskhem ia ki nongkitkam ba pura jong ka Mawhati Circle, kaba dei ruh ka Circle kaba la sangeh ka rukom treikam mynta la bun bun snem.
Ia kitei ki nongkitkam ka Mawhati Cicle, la leit ban pynskhem da u Bah Bullet Marbanniang, General Secretary ka RBYF, Sengkmie, ha ryngkat ka jingdonlang kiwei pat, kiba kynthup ia u Bah Wanpher S.Wahlang, Publicity ka RBYF, Sengkmie, u Bah Noverson Makdoh, u Bah Denis Syngkli lem bad kiwei de ki heh nongialam ka RBYF, Sengkmie.
Haba pynskhem ia kitei ki nongkitkam ka Mawhai Circle, u Bah Bullet Marbanniang, u la kyntu ia kitei ki samla, ba ki dei ban treihok ha la ka kam bad kata ka long ban trei na bynta ka bha ka miat hapoh ka imlang sahlang, kumjuh ruh na bynta ka ri bad jaidbynriew.
U la kyntu ruh ia kitei ki samla, ba kim dei ban don ia ka jingthmu ban rung sha ka seng tang na bynta ka jingmyntoi shimet, lane ban trei ia ki kam ki jam kiba lah ban ioh jingmyntoi tang shimet, hynrei ki dei ban trei na bynta ka jingmyntoi jong u paidbah ba bun balang.
Nalor kitei ki kyntien jingkyntu, utei u nongialam ka RBYF, u la kyntu ia kitei ki samla kiba la wan ban pyniasoh ialade sha ka RBYF, ba ki dei ban long kiba la pynkhreh na ka bynta ka jingiakhih bad kaba lah ban jia ha kano kano ka por bad khamtam eh ha kaba kum kane ka por, ba ki kynhun sengbhalang hapoh ka jylla ki dang iakhun pyrshah ia ka sorkar pdeng halor ka CAA bad ruh haba iadei bad ka jingdawa na ka sorkar jylla ba ka dei ban pyntreikam ia ka ILP hapoh ka jylla.
Shillong: U Chairman ka Khasi Hills District Autonomous District Council (KHADC) u P.N Syiem mynta ka sngi u la ther tyngeh ia kito kiba ai jing mut sha ka Parliamentary Standing Committee (PSC) ban shu thung (nominate) MDC da kiwei pat ki jaidbynriew (Un-represented Tribe) hapoh ka KHADC.“Ha ka jing shisha kiwei ki jaidbynriew riewlum ki ba la im ha ka jylla jong ngi ki la dei ban sngewnguh ba ki ioh ia ka hok kum ki riewlum (Tribal) ka jylla Megha laya, hynrei ban ong ba ki don ka hok ban synshar hapoh ka KHADC te kam shym ia hap satia" u la bynrap.
U P.N Syiem u la ong ruh ba kiwei pat ki riewlum kin nym lah ban sngewthuh ia ka jing dawa ban jing thrang ki trai muluk ka jylla lada ki ioh lad ban thaw ain hapoh ka KHADC.U la ong ruh ba ka KHADC ka pyrshah jur ia kane ka jing thmu ki riew shimet ban ai jing mut sha ka Parliamentary Standing Committee ban pynrung ia kiwei pat ki jaidbynriew (Un-represented Tribe) hapoh ka KHADC.“Tang u Khasi u lah ban sngewthuh ia ka jing kwah ki paidbah hapoh ka KHADC bad kam don nongrim ba uwei pat u jaidbynriew ((Un-represented Tribe) un shynshar hapoh ka KHADC na ka bynta ka jing donkam u paid khamtam haba dei bad ka kam ban pynim ia ka kolshor u trai ri trai muluk" u la pynkut.
Ym dei tang u khasi uba sngewthuh ngi ki karbi ruh ngi sngewthuh bad baroh kiba sngewthuh hynrei kiba kren kum tu ka long ka jingbym sngewthuh.
Shillong: U Ma Piwell Shylla u ba na ka shnong Moolang, East Jaintia Hills District uba dei uwei na ki candidate MDC-2019 na 22-Musniang Rangad MDC constituency ula pyniasoh ia lade bad ka party Congress mynta ka sngi ha ka ophis trei kam jong ka party Congress Bhavan, Shillong.
Hakane ka sngi pdiang sngewbha ia u ma Piwel Shylla la pyniaid ia ka jingialang da u President Ka Khliehriat Block Congress Committe U Ma Deibormi Syad.
la ioh ruh ka ka jingkren lyngkot na u President ka East Jaintia Hills District Congress Committee bad U MLA ka 5 Sutnga-Saipung Constituency U Ma Shitlang pale.
ka jingkren pdiang dkhot ia u ma Piwel Shylla sha ka party da ka Kong Ampareen Lyngdoh (MLA).
Ha kane ka sngi la don lang u Working President ka MPCC Shri.Jame Lyngdoh bad I General Secretary ka MPCC u W.Kyndiah.
Hakane ka sngi u Ma Piwel Shylla u la ong ba ka jingpyniasoh ka jong u sha ka party Congress ka long namar ba u iohi ia ki nuksa ba bha jong u Mahatma Gandhi ha ki kam ba u shakri ia ki paidbah.
u la ong ruh ba kane ka sorkar ba mynta ka long kaba tlot bad kam lah ban synshar bha ha baroh ki liang.
Ha ka jingiadei bad u dewiong kane ka sorkar ka thok ia ki paidbah da kaba kular ha ka por elekshon ba un pynlait ia u dewiong hapoh 3 bnai lada wan ha ka bor, hynrei haduh mynta kane ka sorkar kam thaw ia ka mining policy khnang ban ioh ban plie biang ia ka trei dewiong.
Ula kynnoh ruh ia ka jingtlot jong ka JHADC ha ka kam pisa tyngka hapoh ka jingialam jong ka NPP bad haduh mynta kam don ka plan kaba biang ban pynkiew ia council bad ia ki paidbah jongngi.
Ula wer bad khot lang ruh ia ki paidbah ban rung sha ka seng Congress namar tang hapoh ka jingsynshar jong ka congress ka Ri kan long kaba shongsuk shongsaiñ bad kaba tip ia kup shilliang sem shilliang.
U la ong ba u kyrmen ba ha u snem 2023 te ka congress kan wan biang ha ka bor, bad kyrmen ba kan jop lut ha baroh ki konstiwensi ha jaiñtia hills.
Da kaba nga don ha ka congress te ngan lah ban shakri kham bha ia ki paidbah khamtam ia ka thaiñ East jaiñtia hills kaba dang duna ha baroh ki liang ha ka roi ka par.
Shillong: U Chief Executive Member (CEM) ka Khasi Hills Autonomous District Council (KHADC) na ka United Democratic Forum (UDF) u Latiplang Kharkongor mynta ka sngi u la ong ba ka EC synshar ka UDF ka pdiang burom ia ka jing wan kyrshan jong ki 2 ngut ki MDC ka United Democratic Alliance (UDA) kata u Paul Lyngdoh bad u Teibor Pathaw.
Ha ba kren ba ki lad pathai khubor u Latiplang Kharkongor u la ong ba kine ki MDC ka UDA ki wan ai jing kyrshan ia ka EC ka UDF namar ki kwah ba kan kut noh ka kynrum kynram hapoh ka KHADC bad ki kwah ruh ba ka KHADC kan sdang treikam noh shait shait kumba ju long man ka por namar ki paidbah hi kiba shem jing jynjar.
Haba kylli halor ka jing bun paid hapoh ka EC ba lamkhmat da ka UDF, u Latiplang Kharkongor u la ong ba lyngba ka jing wan kyrshan jong ki 2 ngut ki MDC ka UDA, mynta ka UDF ka la kot sha ka 15 ngut ki MDC bad ka UDF ka pdiang lut ia kino kino ki MDC ki ba kwah ban ai jing kyrshan ia ka EC ka UDF.Haba pynshai halor ka jing phet ka Grace Kharpuli na ka UDF, u Latiplang Kharkongor u la ong ba ka UDF ka pdiang burom lada ka Grace Kharpuli ka kwah ban wanphai sha ka UDF hynrei kan nym ioh shuh ia ka kyrdan Deputy CEM namar ba ka la kyntait hi nyngkong ha shwa ba ka ia snoh sha ka UDA.Na ka liang u Chairman ka KHADC u P.N Syiem u la ther ia u symbud myntri rangbah ka jylla u Prestone Tynsong halor ka jing kwah ka sorkar ban pynjari da ka ‘Administrator Rule’ (AR) hapoh ka district council da ka ba ong ba 15 ngut ki MDC kam dei ka jing rit paid hapoh ka district council namar 15 ngut MDC donkam ban thaw ain hapoh KHADC.Shillong:  Ka jingleit kyrshan kynsan ar ngut ki MDC ka UDP kata u bah Paul Lyngdoh bad bah Teiborlang Pathaw sha ka kynhun United Democratic Forum (UDF) ba ialam u bah Latiplang Kharkongor ha KHADC, ka la pynkyndit ia kiba bun khamtam ia ki nongialam ka UDP.Mynta ka sngi ka jingialang kyrkieh ka UDP kaba long ha kamra treikam u president uba dei ruh u Lamphang bah Metbah Lyngdoh, ka la rai ban pan jubab na u bah Paul bad bah Teibor hapoh 24 kynta, ba kin pynshai ia ka jingleit kyrshan ia ka EC ba ialam u bah Latiplang.
“Ka jingialang ka UDP mynta ka sngi, kala rai ban pan jubab hapoh 24 kynta kaban sdang naduh mynta ka miet, na ki ar ngut ki MDC ka party u bah Paul  Lyngdoh bad bah Teibor Pathaw halor ka rai jongki ban leit ai jingleit sha ka UDF ba ialam u bah Latiplang Kharkongor kum u CEM", la ong u General Secretary ka UDP u Dr.Jemino Mawthoh.
U Dr Jemino haba pynpaw ia ka jingsngewsih bad sngew kyndit ia ka rai jong kine ki ar ngut, u la ong ba ka party kala ai lad ia ki ban pan jingshai hapoh 24 kynta bad hadien ba la ioh ia ka jingjubab jongki, yn sa shong biang ia ka jingialang kumno ban rai.
“Kumba ngi tip haduh mynta ki dang don ha ka party", la ong u Dr Jemino.
Haba iadei bad ka kam CEM ha ka Council, u Dr Jemino u ia ka kam ba ia ka kam CEM la rai naduh ka por u Dr Donkupar Roy bam kwai ha duwar u Blei, ba u bah Teinwel Dkhar,  bah Titosster Well Chyne bad bah Paul Lyngdoh kin iasam hapoh kine ki san snem.
Ka jingrai jog u bah Paul bad bah Teibor ban kyrshan,ka la pynlong ia ka EC u bah Latiplang ban kiew ka jingdon ki MDC sha ka 15 ngut ha ka ing kaba 29 ngut katba ka UDA kaba ialam da u bah Teinwel Dkhar ka la hiar sha ka 14 ngut.
Ka UDP kaba don mynta 6 ngut ki MDC ka la poi sha ka jingiapait namar ba ki don kiba neh ha ka UDA katba ki don kiba kyrshan ia ka UDF.La ioh jingtip ba mynta ka janmiet hi, ka la don ruh ka jingialang jong ka Regional Democratic Alliance (RDA) jong ka UDP bad ka HSPDP kaba iakren halor kane ka sain pyrthei.
Shillong  U MLA barim u bah Ardent M Basaiawmoit u la pynbna ba ka jingialang bah na ka bynta ban sdang ia ka Revolution ne ka jingiakhih paidbah kaba jai jai kan long ha ka 6 tarik Rymphang 2020 ha ka por 12 baje ha madan Student, Jaiaw, Shillong.
U la iawer ia baroh ban iasnoh kti lang khlem da niew ne peit da kumwei pat hynrei ban shim kum uwei u dkhot ka jaitbynriew.
Ki mat ban iakren ka long ban iakhun ia ki ain ka sorkar bad ki bor, na ka bynta ka jaitbynriew bad kumjuh ia ki mat kiba bun naduh ki kam bamsap, ki kam ba ktah ia ka kamai kajih, ka ioh ka kot, ka jingpynjot ia ka mariang bad kiwei ki jingeh.
Shillong: Mynta ka sngi ka United Democratic Party ka la khot  ia ka jingialang ha kaba ka la shim ia ka rai ban pan ka jingpynshai hapoh ka 24 kynta na u bah Paul Lyngdoh bad u bah Teibor Pathaw halor ka jingleit ai jingkyrshan jong ki ia u CEM ka KHADC u bah Latiplang Kharkongor.
Ha ba ia kren bad ki lad pathai khubor na ka liang u Dr Jemino Mawthoh General Secretary ka party UDP u la iathuh ba na ka liang jong ka party UDP ka la shim ia ka rai ba kan ai por 24 kynta ia u bah Paul Lyngdoh bad u bad Teibor Pathaw ba kin pynshai sha ka party  ha lor ka jingleit  kyrshan ia u bah Latiplang Kharkongor.
U la ong ba “Mynta ka mied hi ngin phah ia ka shithi sha u bah Paul Lyngdoh bad u bah Teibor Pathaw ba kin pynshai ia ka party halor ka jingleit kyrshan ia u bah Latiplang bad hadien ba ngi la ioh ia ka jingpynshai ngin sa shong bishar.
"U la ong ruh ba lada u bah Paul Lyngdoh bad u bah Teibor Pathaw lada ki ai jingpynshai ne kim ai kano kano ka jingpynshai  ka party kan sa shong biang ia ka jingialang hadien ka 24 kynta.
U la ong ruh ba ka Party ka don la ki jong ki kyndon trei kam ha ka ba  kino kino ki ba pynkhein ia ka kyndon jong ka rukom trei kam ka party kin hap ban shah bishar kat kum ki kyndon jong ka rukom trei kam ka party  hynrei kata kan long hadien ba la ioh ia ka jingpynshai jong ki.
Well done bah Paul, you are a brilliant politicians.
Shillong: Ka kynhun ialehkai ka Mizoram ka la rung sha ka phainal ka lympung ialehkai ka Hero Junior National Football Championship jong ka Dr BC Roy Trophy hadien ba ka la pynliem ia ka Meghalaya da 1-0 kol ha ka jingiakhun semifinal mynta ka sngi ha madan JN Stadium, Polo.
Ia ka kol ka jingjop ka Mizoram la thep da u K Lalchhuansanga da ka khlieh na ka bol ka la lait na kti u nongap kol ka Meghalaya u Wanteiland Malngiang ha ka 87 minit.
Ha ka jingiakhun ka  Mizoram ka la ialehkai bha ha kaba sdang, hynrei ka Meghalaya ka la lah ban iada haduh ba kut ka kylla step khlem don ba thep kol.
Haba phai ha ka kylla miet, ki rangialehkai ka Mizoram ki la pyrshang borbah ban pynpra ia ka tem shakhmat ban ioh thep kol.
Kumjuh ki khynnah ka Meghalaya ki la iakhun tyngeh ban tur shakhmat bad ka la dei ban ioh thep lyngba u Sangti Janai Shianglong hynrei la ioh noh ban iada.
Hapdeng ka jingiakhun ba iakhaid bha, u Lalchhuansanga na ka Mizoram ula ioh ban pyndei da ka khlieh ia ka bol ban thep ia u nam tam ha ka minit kaba 87.
Ki khynnah ka Meghalaya ki la iakhun borbah ha ki minit ba khaduh ryngkat ka jingpyrta ki nongkyrshan ban pynphai kylla ia katei ka kol, hynrei ki nongap dien ka Mizoram ki la ieng shkem ban iada ia ka kol haduh bakut ki minit ka jingiakhun bad rah syndon ia ka jingjop da 1-0 kol.
Ka Mizoram kan iakhun pyrshah ia ka kynhun ba jop ha ka jingiakhun semifinal ba-ar hapdeng ka Punjab bad West Bengal la shai ka sngi por 1 baje, katba ka jingiakhun final kan long ha ka sngi Palei.
Ka district court ha Ranchi ka la sdang ban shim bishar pyrshah ia U Narendra Modi myntri rangbah duh ka Ri bad ia U Amit Shah, myntri kam poh iing ka sorkar bad kumjuh ia U Ramdas Atawle, uwei pat u myntri jong ka sorkar India, halor ka jing kynnoh ba ki thok bad ba ki leh bym hok.
U HK Singh, uba dei u riewsaid jong ka High Court ha Ranchi, ula ujor ba kitei ki la thok ia ki paidbah, da kaba kular ban siew T.15lak ha man kawei pa kawei ka account jong ki nongshong shnong, lada ki jied ia ki ban wan ha ka sorkar ha ka Ri.
La ujor pyrshah ia kitei ki lai ngut, ha ki kyndon jong ka  sections 415 (cheating) bad 420 (dishonesty) jong ka  Indian penal Code, lem bad ka  section 123(b) jong ka Representation of the People Act bad ka jingshong bishar, ka la sdang mynta ka sngi.
Ka khubor jong ka India Today, ka iathuh ba U HK Singh, u ula ujor ba namar ba ha u snem 2019, U Amit Shah, myntri korbar ri ka India, u kam ba la pyntrei kam ia ka  Citizenship Amendment Act (CAA), namar ba ka dei ka jing kular elekshon jong ka seng BJP ha ka elekshon Lok Sabbha ha u snem 2019.
“Balei ba ka kular halor ka CAA, la pyntrei kam, katba ka kular halor ka T.15lak ha ki account jong ki paidbah, kaba la kular da ka seng BJP, ym shym la pyntrei kam" ong U HK Singh.
Ula ong shuh shuh ba ain jongka  Representation of the People Act, ka kren shai ba ka jingkular thok, kam dei ban jia, namar ba ka dei ka jingthep ban pan vote na ki paidbah.
Ka jingshong bishar, kan long biang ha ka 2tarik Lber 2020.
Ka India Today, ka ong ba ka mat ilekshon jong ka seng BJP, kam shym la kular ban thep pisa ha ka account jong ki nongshong shnong T.15lak.
Shillong: Ki 24 kynta ba ladep, ki dei ki sngi ba khriat tam ha ka nongbah Shillong, ha kaba kaba shit eh, ka long 13.7 degree, katba kaba khriat eh ka long 1.9degree, katba ka Sohra kaba shit eh ka long 16.4 bad kaba khriat eh ka long 3.2 degree bad ka Umiam, kaba shit eh ka long 19.2 bad kaba khriat eh ka long 2.0 degree.
Ka tnat peit mariang jong ka sorkar India, ka kam ba lashai ka sngi, kan lah ban don ka jinghap slap ha ki katto katne ki jaka ha ka Jylla.
New Delhi: U Parvesh Verma, MP jong ka seng BJP, ula shah khang ha ka elekshon komishon ban kanbas paidbah, namar ba u kren pynshit bad pyn iapher jaitbynriew, ula ong mynta ka sngi, ba U Rajiv Gandhi, dei U  ‘Rajiv Feroze Khan’ bad ia katei ula kren ha Parliament.
Haba kren ha ka mat ban ai khublei ia U President ka Ri, ha katei ka iing dorbar, U Verma, u iathuh ba ka Indira, ka la ia poi kha ia U Muslim bad kumta ka iing jong ki Gandhi, ka dei ka iing jong ki Muslim bad kumta ki kwah ban buhrieh ia ka niam ba shisha jongki.
Ka Indira ka ia poi kha ia U  Feroze Khan bad ka la kylla sha ka niam Islam bad ka la shim ruh ia ka kyrteng Muslim, hynrei la pynbor da u kpa jongka, U  Jawaharlal Nehru bad kan kylla ia ka jait jongka sha ka jait Gandhi bad katei ka la ju long ka mat kaba la ju kren pyrshah da ki dkhot ka seng BJP.Ha ka jingshisha ka Indira Nehru, ka ia poi kha ia U Feroze Gandhi, uba dei na ka long iing  Parsi-Zoroastrian na  Allahabad.
U Verma, u kren shai ba ka seng BJP, kan nym weng satia ia ka ain  Citizenship Amendment Act, ha kaba u ong “Kane kam dei ka sorkar jong U  Rajiv Feroze Khan.
Kane ka dei ka sorkar jong U  Narendra Modi.
".
Shillong: U bah Ardent M Basaiawmoit  u MLA barim ka Nongkrem Constituency  mynta ka sngi u la wan ban khot paidbah ia baroh ki briew ka bri u hynniewtrep ban wan shim bynta ha ka jingialang paidbah kaban long ha ka 6 tarik u Rymphang 2020 ha madan students ha  ka por 12 baje myn sngi ban iakren halor bun ki mat kiba ktah ia ka ri bad ka jait bynriew.
Haba iakren bad ki ladpathai khubor u bah Ardent M Basaiawmoit, u la ong ba Kane ka jingialang paidbah ka long ban iakren bad iamir jingmut halor ka jingdawa ban pan na ka sorkar India ia ki lad ka jingiada ia ki ritpaid,halor ka jingkhaii beain ia ki mar hapoh khyndew ha kaba ka la ktah jur ia ka ioh ka kot jong u briew ba duna ka jingioh ban khang lad ia ki riew shim kabu bad ban phai sha ki jingduna ba kum ki jait bynriew ki don.
“Lyngba kane ka jingialang paidbah ngi donkam ban wanrah ia Ka jingiakhih ba khlain (Revolution) ban iatai ia ki jingeh kiba ka RI bad ka jait bynriew ka ba mad ha kine ki sngi mynta" u la ong.
U la  kyntu ia baroh ki nongialam shnong ba kin kyntu  lang ha ki dorbar shnong bad ia baroh ki paidbah nongshong shnong ba kin wan ban shim bynta ha kane ka jingialang paidbah ka ban long ha ka 6 tarik u Rymphang 2020.
Shillong: Na ka liang jong ka COMSO, kumba la ia rai ha ka jingialang ba la dep, kan pynlong ia ka jingshong kyllain myngngor janmiet lane ka Evening Sit in demonstration naduh lashai ka sngi (4.02.20 haduh ka 8.02.20) naduh ka por 1 pm haduh 5 pm ha phyllaw jong ka state central library, Shillong.
Ka jingthmu jong kane ka jing iakhih ka long ban pynrem ia ka Sorkar kmie hapoh Jong ka nongialam ka BJP kaba la pynlong Ain jubor ia ka Citizenship amendment Act 2019 bad kaba la pynslem ban ai ka jing mynjur ban pyntreikam noh ia ka Inner Line Permit ha ka Jylla Meghalaya.
Kumjuh ruh, ban pynkynmaw ia ki MLA ka Jylla ba kim bit ban shong kli kti noh halor ka jing dawa ia ka ILP, hynrei ki dei ban ialam ia ka Jylla, da ka jingrhem haduh ban da ioh ia ka ILP.Na ka liang jong  ka COMSO kumba ka la kren shai ba ka dei tang ki nonglum bad nongpynbeit, hynrei ka kwah ba kane ka jing pyrshah CAA bad dawa ia ka ILP ka hap dei ban long ka jing iakhih da ki paidbah, jong u paidbah bad na bynta u paidbah, kumta la khot la wer ia baroh ki para Ri ba kin ia wan ban pynpaw haba shai ba shit ka sngi ba ka Jylla Meghalaya ka pyrshah CAA bad ka dawa ILP, ong ka kyrwoh na U Bah Roy Kupar Synrem Secretary bad U bah Lawyerson War Vice Chairman jong ka COMSO.Ex.Rev.K.
