Shillong, 1 Rymphang:Mynta ka nohsngi,  ha ka por kumba 2 baje eiei, da ki hajar ngut ki nongniah trok kit dewiong bad ki nongbud jong ki, ki la hiar thma kynsan kynsan ia ki nongtrei jong ka Weight Bridge, ka DMR bad ki nongtrei jong ka Transport bad thang ruh ia kitei ki ophis.
Ha kane ka jingjia, ar ngut ki nongtrei ophis kitei ki tnat ki la mynsaw jur kynthup ia u Bah H.Kharkongngor (35) u ba dei u Enforcement Chec ker bad u nongtrei jong ka Weight Bridge u Bah Baral Thangkhiew (35).
La pynkit noh mar mar sha Nongpoh Civil Hospital.
Ha kane ka jinghiar thma ki nongniah trok, ki ophis kiba la shah thang ki kynthup ia ka ophis jong ka DMR, Sales Taxes bad ka Transport.
Katkum ka jingiathuh da u Bah Damian Rongrin u ba dei ruh u Assistant Enforcement Inspector u la iathuh, ba ki nongniah trok ki la pyndonkam da ki nar rot, ki dieng tylli, ki mawheh bad ruh da ki petrol bomb ban hiar thma ia kitei ki tnat treikam sorkar hynrei donbok ba kitei ki nongtrei jong ka Weight Bridge ki la iohlad ban phet krad na katei ka jaka hynrei ym tip kaei kaban jia.
U Bah Rongrin u la iathuh ruh wat ki pulit kiba la don ha katei ka jaka ki la hap ban phet krad noh namar ba ki nongniah trok ki la don haduh da ki hajar ngut katba ki pulit ki don tang shiphew ngut.
U la iathuh ba ki nongniah trok tang mar ia dep thang bad pynjot pynpra ia kitei ki ophis ki la phet krad noh da ki kali bad ruh ban iaid lait syndon na ka jingthew kaba dei ban thew katkum ka jingbthah jong ka NGT.Ka bor district kiba kynthup naduh u Commisioner of Transport u Bah I.W Ingti, ka Deputy Commissioner, u Superintendent of Police, ki Magistrates bad ki pulit ki la hiar wut wut sha katei ka jaka ban pynlong ia ka jingtohkit.
La iathuh ba kane ka jingjia ka la jia tang namar ka jingbym lah shah shuh da ki nongniah trok ia ka jingsahkut jong ki ha lynti da ki bun bun sngi khlem da iohlad ban pynhap ia u dewiong sha ki jaka ba dei ban pynhap, ha kaba ki la hap ruh ban ieng harud surok da ki 3 ne 4 sngi tang ban iohrung ha katei ka weight bridge ban pyndep ia ka jingthew jingwoh.
Ka jingsahkut jong ki kali kit dewiong ka la jia tang namar ba ka NGT ka la dep ban bthah ia ka weight bridge ban buh da u Instant Printing Device u ba dei u kor ban thew thik pathik tang 9 ton ba kawei ka kali kan kit, kane ka la buh jingeh ruh wat ia ki nongtrei jong kitei ki tnat ha kaban thew thik pathik bad lada tam ka mar na ka 9 ton ki hap ban pynhap noh bad dei na kane ka daw ka jingthew jingwoh tang ia kawei ka kali ka la hap ban shimpor haduh da ki shiteng kynta tam bad kane ka wanrah ruh syndon ia ka jingsahkut jong ki kali kit dewiong da ki bun sngi ha kiba bun ki jaka.
Haba iakren bad U SP ka Ri Bhoi District, u iathuh ba ka dei  kaba shisha, ia katei ka jingthang ia katei ka jingkieng thew trok, ha kaba ula mynjur, ba la leh da ki nongniah Trok.
U SP, u iathuh ba 2ngut na ki nongtrei  jong katei jingkieng thew, ki la mynsaw bad uwei u mynsaw na ki bynta jong ka khlieh, namar ba ka don ka jingshah kawang maw.
Haba la kylli, ia ka jingshah kynnoh ba don ki trok, kiba poi kham slem, kiba ioh thew nyngkong, U SP, u iathuh ba ka don ka jingbitar jong ki nongniah trok, namar ba ka don tang kawei ka jaka thew dewiong ha Umling bad ki trok, ki don da ki hajar tylli kiba ap lain bad don kiba hap ban ah haduh 2,3sngi na ka bynta ban rung ha katei ka jaka thew dewiong.
Haduh ba thoh ia kane ka khubor, ym pat shym la kem satia iano iano ruh, ong U SP jong ka Ri Bhoi District bad la iathuh ruh ba ka jingkieng, kam shym la ing khong lut satia, hynrei, ka la shu ing malu mala, wat la ki kot ki sla, kiba don hangtei ki la ing lut.
Shillong, 3 Rymphang:Shi lynter ka surok Mylliem sdang naduh Mylliem petrol Pump ter ter haduh khadwei mer bad kham sharum jong ka, la iohi ba ki don da ki dieng heh, ba la pynieng ban tan bording bad ba ki dei ki ba la hyndai hynthai bad mynta la iohi kumba kin kyllon noh.
Kitei ki dieng kiba la pynieng, ki don  kiba la pynieng tang uwei; hynrei don ruh kiba la pynieng ar tylli ban buh ia ki tiar ilektrik, kiba kham khia.
Ha Mylliembah la iohi ba ter ter ha ki rud surok bad ha ki jaka sangeh kali ki la ieng sa tang ki dieng teh sainar ilektrik, ryngkat ki waiar rynjain rynjuin kiba ki paidbah ki tan bording.
Ha Khadwei mer la iohi ba don lei u dieng, uba la jan kyllon hynrei i kumba la shan jubor ia utei u dieng, da ka ing briew kaba don ha syndah.
U Rupang u la pyrshang ban ia kren bad katto katne ngut ki nong shong shnong kiba don hajan kitei ki jaka ba ieng kitei ki dieng ilektrik, ki la shu ia rkhie kim nang jubab, bad ki la ong ba ki sngewlehrain ban pynmih khubor ba u don da u dieng ha ka jaka u nar ilektrik ha shnong jong ki.
Shillong, 3 Rymphang:Ha ka 2 tarik mynta u bnai ha ka por 1:30 baje mynstep, ki runar ki bym lah ban tip ki la thang pluh ia ka kudam jong ka kong Stewmon Nongspung, kaba don ha ka shnong Thynroit, ha kaba ki sboh bad ki dawai mar-rep kiba don ha katei ka kudam kiba shong dor T.34,990 tyngka  ki la julor.
Ha kawei pat ka khubor, ka kong  Sinona Nongspung ka la ujor sha ki pulit ka Madanrting, ba ha ka 2 tarik mynta u bnai ha ka por 8 baje mynstep ki runar ki bym lah ban tip ki la thang pluh ha ka jaka rep jong ka kaba don ha ka shnong  Umaitnai Mawlali, Thynroit (EKH) ha kaba ka jinglut ksan ha katei ka jingshah thang pluh ka shongdor T.16,00 tyngka.
Katba ha kawei pat ka khubor ka kong Bartisa Nongspung ka la ujor sha ki pulit ka Madan rting PS ba ha ka 2 tarik mynta u bnai ha ka por 8 baje mynstep, ki runar ki la thang pluh ia ka jaka rep jong ka kaba don ha ka shnong Langsah, Thynroit bad ha katei ka jingjia ka la duh nong T.5000 tyngka.
Shillong, 3 Rymphang:Ka bor pyniaid jong ka kompeni Aircel ki la ong ba ka network Aircel ka duna bha namar bym ioh jaka ban pynieng tower khmatam ha ka Nongbah Shillong bun ki shnong bad ki trai jaka kim ai jaka ban buh ia u tower Aircel.
Haba kren mynta ka sngi sha ki nongthoh khubor Nilahama Nilaj Circle Business Head Noth East Airce ka kom peni u la ong ba kane kadei kawei ka jingeh hynrei sha ki jaka nongkyndong ka network jong ka Aircel ka biang bha ha kaba wat sha kiwei ki jaka kiwei ki kompeni kim lah ban poi.
U la ong ruh ba ka kompeni ka la buh thong ba naduh u bnai Lber mynta u snem ka kompeni kan pynkhlain ia ka network Aircel khnang ban ai ia ka jingshakri kaba kham biang ia ki paidbah ha kane ka jylla.
Hynrei ha kawei ka liang la ong ba ha khappud bad kiwei ki ri ka kompeni 500 metar ka jingjngai na khappud kan nym don network namar kane kalong ka polisi ba la bthah da ka sorkar India.
Shillong, 3 Rymphang:U bah Bindo M Lanong uba dei u working President ka UDP, haba kren sha ki nongthoh khubor mynta ka sngi u la ong ba ka pyrthei ba mynshuwa bad kaba mynta ka la iapher bad ka la donkam sa ka por ba ki kynthei ruh ki dei ban ioh shong dorbar la ha dorbar shnong ne  dorbar dong.
U bah Bindo u la ong ba ha ka Village Administration Bill kam shym la don kata ka kyndon ban shong dorbar ki kynthei, hynrei ha ka Ammendment  ia ka 6th Schedule ba la wanrah da ka sorkar India pat u la ong ba ka don ka bynta ba ki buh ba ha ki dorbar shnong ne ha District council dei ban don ka bhah ia ki kynthei, “Nga nga sngew ba ka pyrthei mynta ka la kylla, ki longkmie kiba bun ki la kit lang ha ki kam shnong kam thaw, nga sngew bym dei shuh ban buh ia ka jingsngew barim ba ki kynthei kim dei ban don dorbar, khamtam ha ka ri India jong ngi, lada ha Pakistan bad ha Bangladesh ki kynthei ki don ha khmat, ngi lei lei hangne ba ki longkmie ki don ia ka kyrdan kaba kyrpang , ki longkmie kiba don jingkitkhlieh ki dei ban don ha ka dorbar shnong ne ha dorbar dong namar ka por ka la dei ba donkam ban ia kitlang ia ki jingeh", ong u bah Bindo haba kren sha ki nongthohkhubor mynta ka sngi hadien ba u la mih na kamra u CEM ka KHADC.Shuh shuh u bah Bindo u la ong ba la ju iohsngew ba ki don ki dorbar shnong kiba pdiang dkhot dorbar ia uno uno u rangbah da kaba buh kyndon ba hadien ba u la  long nongshong shnong la 20 snem ne kumta ter ter, ha kaba ia dei bad katei u la ong ba ka shong ha ki dorbar shnong bad ka shong ha ka jingibit jong ka dorbar shnong , u la ong ba ka lah ban long tang shisnem ruh lehse lada ka ibit ka lah ban thung noh ia u.
Shillong, 3 Rymphang:La pynslem ia ka mukotduma, kaba ia dei bad ka jinglong Scheduled Tribe, U Dr.Mukul Sang ma, myntri rangbah ka jylla katkum ka case W.P.( C) No.343/2014, ha kaba la buhteng  ban shong bishar, la 14 sien kynthih kata naduh ka 21 tarik u naitung, 2014.
Namar katei ka jing pynslem, u Tennydard M Marak u la pyn sngew sha u nongbishar ba ha khlieh duh ka Supreme Court u Chief Justice da kaba phah ia ka shithi pynkyn maw kaba mynta ka sngi, ka 3 tarik U rymphang, 2015.
U Dr.Rajeev Dhawan, u nong iasaid ain rangbah ba iarap da u Manish Gos wami, uwei na ki nong iasaid ain ka Supreme Court u la pynkynmaw ha ka shithi hakhmat ki lai ngut ki nongbishar, ba kynthup ia u Chief Justice H L Dattu, Justice AK Sikri bad u  Justice Arun Kumar Mishra halor katei ka mukotduma mynta ka sngi.
Ha katei ka shithi u nongiasaid u Tennydard  u la pynsngew ba ka jingshim bishar halor ka  Writ Petition (Civil) No.343/2014 la shu pynslem, bad namar ba katei ka kam ka don bynta lang ha ka bor synshar, u la kyrpad ban shim bishar noh kham kloi katba lah.
Shillong, 4 Rymphang:Ka UDP ka la kynnoh ba ka sorkar ka la khein sting palat halor ka ain kaba ia dei bad ka khyndew ka shyiap, katkum ki hukum ba la pynmih da ka High Court.
Ka UDP ka la ong ba katei ka jingleh sting ka sorkar ka pynap liew lep ia ka hok longtrai jong ka jaitbynriew ia ka khyndew ka shyiap.
Ka la ong ha ka kyrwoh ba la soi da u bah Allan F Dkhar, General Secretary ba kane ka jingpynmih hukum ka dei na ka daw ka jingpynslem ka sorkar ban pynkylla ia ka Land Transfer Act kaba iada ia ka khyndew ka shyiap ki rit paid ban lait na ka jingkam trai ki kompeni , ha kaba ki kompeni kiba la don lypa ruh ki hap ban bud ia ki kyndon kata ban noh synniang sha ka roi ka par jong ka thain ba ki treikam, ka UDP ka la ong ba ka sorkar ka dei ban pynbeit wut wut ia katei ka kam ban ioh biang ia ka hok longtrai ha ka khyndew ka shyiap.
Jowai, 3 Rymphang:Ha ka miet 2 tarik mynta u bnai , ka la don kawei ka jingjia pluh ing kaba la jia ha ka shnong Lumpyrtuh Mih Myntdu, bad katei ka jingjia ka la jia ha ka por 8 baje mynmiet ha kaba ka thylliej ding ka la bam duh ia ka ing jong ka kong Lud Chyrmang bad u bah Ino Sana.
Ha katei ka por ba ka ing ka la pluh ka trai ing ka dang leit donkam sha ing ki para marjan, hynrei ynda la wan phai ka la iohi ba ka ing ka la pluh, la suba ba ka daw ka jingpluh katei ka ing ka dei na ka daw ka jingbym pynlip ia u mombati ba tbeh ha katei ka miet.
Ha katei ka jingjia, ka ding ka la ioh ban bam duh ia ki jingdon jingem kiba la kot sha ka T.3.70 lak tyngka kiba kynthup ia ka ing baroh kawei, ki tiar ki tar, ki ksiar bad ka pisa.3 Rymphang:Ka mat elekshon ka BJP, na ka bynta ka elek shon dorbar Jylla ha Delhi, ka la pynmih ia ka  thma ktien kaba shyrkhei, namar katei ka seng, ka ong ba ki briew jong ka thain shatei lam mihngi ki dei ki poiwir.
Katei ka mat elekshon ba ka BJP kaba la pyllait paidbah mynta ka sngi, ka kynthup ia ka jingthmu ban pynkylla ia ka Delhi kum ka sorbah kaba kum kiwei pat ki sorbah ha ka pyrthei bad ki rukom treikam na ka bynta ki paidbah kaba kynthup ruh ia ka bynta ba ka la kdew ba ‘dei ban iada ia ki poi wir ka thain shatei lam mihngi’.
Katei ka bynta ka kdew sha phang ka tnat ba kyrpang,  ban buh ha man la ki thanat pulit bad u nombar ba treikam 24 kynta dei ban buh khnang ba yn lah ban iada ia ki poi wir kiba na ka thain shatei lam mihngi.
“Donkam ia ka Special cell ha baroh ki Police station bad u nombar ba treikam 24 kynta dei ban buh ban iada ia ki poi wir ki briew ka thain shatei lam mihngi, ban iada ia ki samla pule ka thain shatei lam mihngi dei ban buh da ki nongpeit kyrpang kiba dei na katei ka Jylla rit, ba kin peit lem ia ki" ong katei ka mat treikam ka BJP.Tang mar ia mih katei ka mat treikam ka BJP , ka Congress wut wut ka la dawa ba ka BJP ka dei ban panmap bad ka dei ban weng noh mardor ia katei ka jingkynthoh pyrshah ia ki briew ka thain shatei lam mihngi.
Uwei na ki nongialam ka seng Congress u Ajay Maken  u la buh jingkylli ka BJP da kaba ong , “Hato ka BJP ka mut ban ong ba ki briew ka thain shatei Lam mihngi kim dei ki nong India?""Ka mat treikam ka BJP kaba la ong ba dei ban iada na ki poi wir na thain shatei lam mihngi, ka kyntien poi wir ka dei kaba pyndonkam haba ki briew ki phet na kawei ka ri sha kawei pat, hato ka BJP ka khein ba ki briew ka thain shatei lam mihngi ki dei ki briew kiba na kawei pat ka ri ne ha ka jingsngew jong ki ka thain shatei lam mihngi kam dei ka bynta jong ka ri India? Ngi dawa ba ki dei ban weng noh ia katei ka mat treikam jong ki na ka thup mat treikam bad dei ban pan map paidbah" ong u Maken.
Ka North East Students’ Organisation (NESO), ka seng ki samla ka thain shatei Lam mihngi kaba kynthup ia ka  Khasi Students’ Union (KSU), All Assam Students’ Union (AASU), Naga Students’ Federation (NSF), Mizo Zirlai  Pawl (MZP), Twipra Students’ Federation (TSF), All Manipur Students’ Union (AMSU), Garo Students’ Union (GSU)  ba ka  All Arunachal Pradesh Students’ Union (AAPSU) , kaba mihkhmat ia ki phra tylli ki seng jong ki samla pule na ki hynniew tylli ki jylla ka thain shatei Lam mihngi ka la pynrem jur ia ka  Bharatiya Janata Party (BJP) naba ka la pynmih ia ka jingkren ha ka jingialap elekshon jong ka ha Delhi kaba ong ba ki briew na ka thain shatei lam mihngi ki dei ki poi wir.
Ka NESO ka la ong ba kiba kum kitei ki kyntien ka la ktah jur ia ki briew ka thain shatei lam mihngi bad ka la kynnoh ba katei ka jingkren ka BJP ka pyni ia ka jingmut  jingpyrkhat jong ki kaei ba ki thmu ia ki paidbah ka thain shatei lam mihngi.
Ka NESO ka la ong ba kitei ki jingkren ki la kdew ruh ia ka jingiai bteng ka sorkar ban ieh khunswet ia ka thain shatei lam mihngi bad ka jingiai bteng ban pyntreikam ia ki ain ‘iak jakor kum ka AFSPA bad kiwei.
Ka NESO ka la dawa ba ka BJP ka dei ban panmap namar katei ka jingkren bein ia ki briew ka thain shatei lam mihngi.
Shillong, 3 Rymphang:Arngut ki briew ki la iap ha ka jingiasiat hapdeng ar tylli ki kynhun lehnoh ka Garo National Liberation Army (GN LA) bad A’chik Songna An’pachakgipa Kotok (ASAK).
Ha kane ka jing iasiat arngut kiba la iap ki kynthup ia uwei u dkhot jong ka ASAK bad kawei ka khynnah.
Kane ka jingjia ka la jia ha ka por 6 baje mynstep ha ka shnong Bolmoram Agal gre ba hap hapoh Songsak police station ha East Garo hills kaba jngai kumba 40 km na William nagar.
Ki pulit ki la ong ba kane ka jingiasiat hapdeng ki ar kynhun lehoh ka la neh kumba 15 minit eiei.
“Ha kane jingiather uwei na ki dkhot jong ka ASAK u la iap bad uwei pat u la lait phet hadien ba u la mynsaw", la ong u SP ka East Garo hills u Davies Marak.
Ki pulit ki la ong ruh ba saw  ngut ki dkhot jong ka ASAK hynnin ka janmiet ki la leit rieh tngen ha katei ka shnong Bolmoram Agalgre.
“ Mynta ka step pat hynriew ngut ki dkhot ka GNLA ki la leit ban hiar thma ia ki dkhot ka ASAK ha katei ka shnong", la ong u Marak.
Kine ki dkhot ka GNLA kidei na ka kynhun Eastern Command.
Kane  ka khynnah kaba khlad ha kane ka jingiasiat la tip kyrteng kum ka Manchi Marak  19 snem ka rta.
“ Shwa ba ki pulit kin poi ha kane ka jaka kane ka khynnah ka la khlad namar ba la dei kuli ia ka na bynta na kti bad na lyngkdong", la ong u  Marak.
Katkum ka jingiathuh ki briew na katei ka shnong kane ka khynnah ka dang sait tiar katba ki dkhot ka GNLA ki leit hiar thma ia ki dkhot ka ASAK.“ Mar iohsngew ia ka jingriew suloi ka la phet sha khlaw bad ha katei ka por ka la dei kuli", la ong ka thymmei khubor na ki pulit.
Halor kane ka jingjia ki pulit ki la rejistar case.
Shillong, 4 Rymphang:Ka BJP ka la pan map na ki paidbah ka thain shatei lammihngi ka India halor ka jingbakla thoh ha ka ‘Vision Document’  jong ka seng, kaba la pynlong ia ki briew na kane ka thain kum ki poiwir.
“Ki nongialam jong ka party ki la pynshai ba kam dei ka jingthmu khnang hynrei ka dei ka jingbakla.
Nga kyntu ia ki paidbah kane ka thain ba kin nym sngew mong ia kane ka jingbakla", la ong u general secretary ka BJP Meghalaya u Dipayan Chakraborty ha ka kyrwoh ba la pynlait mynta ka sngi.
U la ong ba ka sorkar BJP kaba la ialam ha ka sorkar pdeng ka kut jingmut na ka bynta ban wanrah bad ban ai ia ka jingshngain ia ki paidbah kane ka thain ha ka nongbah bad ha kiwei ki bynta jong ka ri.
“Ngim dei ban klet  ba u Myntri Rangbahduh ka ri u Narendra Modi  u la phaikhmat kyrpang ia kane ka thain na ka bynta ban ai ia ka jingshngain ia ki paidbah kiba shong ha ki bynta jong ka ri", la ong u Chakraborty.
Na ka liang jong ka North East Congress Coordination Committee (NECCC) ka la pynrem jur ia ka BJP kaba la khein poiwir ia ki briew na kane ka thain shatei lammihngi ka India kumba la paw ha ka Vision Document jongka kaba la pynlait paidbah.
U  chairman ka NECCC) uba dei ruh u president ka Meghalaya Pradesh Congress Committee Bah DD Lapang u la pynrem ia kane ka jingleh bad ka jingniew bein ka BJP ia ki briew kane ka thain kaba la paw ha ka manifesto ka BJP kaba pynlait paidbah hynnin ha Delhi.
“Kane ka dei ka jingkren ibein ia ki briew kane ka thain bad ka seng ka pynrem jur ia kane", la ong u Bah Lapang ja ka kyrwoh ba la pynlait sha ki lad pathai khubor.
U Bah Lapang u la ong ba ka jingpynshai jong ka BJP ba ka dei ka jingbakla, ka  pyni ba kane ka seng kam khein snep ia ki paidbah kane ka thain bad ka jingleh tang dep.
U Bah Lapang  u la ong ba ka BJP ka la thmu ban wanrah ia ka jingniew bein bad ka jingshah shiliang ha ka ri bad ka ri ka dei ban ioh jingsneng na kane ka jingleh ka BJP.U la ong ba ym don jingthew shuh ia ki paidbah kane ka thain ban pynjem ia ka jingsngew mong halor kane ka jingkren bein ka BJP ia ki paidbah kane ka thain.
Kane ka dei ka jingleh meinah kane ka sorkar bad u la ong ba ka NECCC ka kyrmen ba ki paidbah ka Delhi kiban jied ia ki nongmihkhmat ha ka 7 tarik mynta u bnai kin sngewthuh ia kane ka jingleh bym dei ka BJP.Shillong, 4 Rymphang:Ka Shnong Pom mura ka don hapdeng ki jingma namar ba u nar elektrik ba pyniaid bor ding ha katei ka shnong u la bam sarang haduh ba u la jan dkut sa ban khyllem noh.
U President ka FKJGP Pommura Unit u bah Bristar Mawthoh bad u President ka Seng Samla shnong Pommura u Bah Baiasan Warjri, ki la ong ba u u nar elektrik uba don ha shnong jong ki u la jan dkut syndon na trai bad kane ka la wanrah jing syier ia ki paidbah nong shong shnong.
Halor kane kine ki arseng ki la dawa na ki bor peit ka MeECL ba kin  wan noh kloi kloi ban maramot ia u tei u nar elektrik ba la jan dkut syndon.
Shillong, 4 Rymphang:Da ki spah ngut ki Khlieh Nongsynshar jong ki Hima bad Elaka bapher bapher ha ryngkat ki Rangbah Shnong jong ki shnong bapher bapher mynta ka sngi ki la tuid sha Khasi Hills Autonomous District Council ban ai ia ki mat jingtyrwa jong ki halor ka jingpyn kylla thymmai ia ka 6th Schedule ryngkat kiwei pat ki mat ban ai jingmut ia ka District Council.
La leit ban ia kren ia u CEM ka KHADC da katto katne ngut ki khlieh nong synshar hapoh ka jing ialam u bah John F Khar shiing, Chairman bad hadien katei u CEM u la pynlong ka jingialang bad baroh ki Khlieh nongsynshar kiba la wan sha u ha phyllaw ka District Council.
Haba kren sha ki nongthohkhubor , u bah John F Kharshiing u la ong ba ka ki Khlieh Nongsynshar ki la pynsngew ba ia ki ain Hima, Elaka  ym dei ban pynlong salonsar tang da kawei ka ain, hynrei dei ban ithuh noh ia ki ain jong ki hima bad Elaka  bapher bapher namar ba kawei ka Hima ka ia pher ka ain jong ka na kawei pat ka hima bad kumjuh ruh ka long ha ki Elaka.
U bah John u la ong ba haduh mynta napdeng 54 tylli ki Hima, Elaka hapoh ka Federation of Khasi State ki don tang lai tylli ki Hima kiba la don la ka jong ka ain, kata ka Hima Nongstoin, Langrin ba ka hima Maharam, katba kiwei pat kim don kata ka ain ba la ithuh da ka sorkar.
U la ong ba wat ka hukum ka high Court kaba dang shu mih shen ruh kam treikam ha kitei ki lai tylli ki Hima kiba la don lypa ka ain.
Nalor kiwei pat ki mat kum ka Instrument of Accession and Annexed Agreement, kiwei pat ki mat ba ki Khlieh Nongsynshar ki la pynpaw ba dei ban don kawei ka komiti kaba ki dkhot jong ka kin long ki MDC, ryngkat ki dkhot jong ka Federation of Khasi State kumba la long ha ka EC ha ka por ba u bah Pynshngain N Syiem u la long u CEM na ka bynta ban ia kren ia ki bynta ba donkam hapoh District council kaba iadei bad ki hima/Elaka.
U la buh jingkyrpad ha u CEM ba dei ban pynlong noh ia ka jingialang kyrpang hapdeng baroh ki MDC bad ki Khlieh Nongsynshar ban ia phylliew halor ka jingtyrwa pynkylla thymmai ia ka 6th Schedule.
Ha katei ka jingiakynduh bad u CEM u bah John u la iathuh ba na ka liang ki Khlieh nongsynshar ki la pan ia ka draft ba ka KHADC ka la pynkhreh halor ka jingtyrwa ban pynkylla 6th Schedule khnang ba na ka liang jong ki kin ioh ban buddien bad ban peit ia kiwei pat ki jingduna.
Ha ka jingialang kaba la long ha phyllaw ka District council, na ka liang ki Khlieh nongsynshar la ai jingkren da u bah John F Kharshiing, u nongialam ka liang pyrshah u bah Pynshngain N Syiem, ki EM ka KHADC ba kynthup ia u bah K.P Pangniang, u bah Latiplang Kharkongor, u bah Teinwell Dkhar, u bah P.T Sawkmie, bah Adelbert Nongrum CEM.Shillong, 4 Rymphang:Ka Jing aksiden ha India ka jur bha ha ki por mynmiet bad kat kum ka jingbatai jong ki stad na ka Central Institute of Road Transport ka sorkar India, la iathuh ba haduh 60 percent ka jingjia aksiden kali ka jia ha ka por mynmiet.
Katkum ka jingkhein jong u 2014, ka jingjia aksiden ha jylla Meghalaya ka la tam hynriew shah, kat kum ka jingkhein ha ka ri baroh kawei bad ia kane la ong da u Additional Chief Secretary ka tnad kam pohiing ka sorkar jylla u KS Kropha.
Haba kren mynta ka sngi ha ka jingialang ban iatai kumno ban pynlait na ka jingaksiden kali ba long ha Polo Tower Shillong, u Kropha u la ong ba ka jingbun ki kali ha kane ka jylla ka la nang kiew bun shah hynrei ka jing pynheh ia ki surok pat ka long kaba suki bha.
U la ong ba donkam ban pynheh ban pynbha ia ki surok bad ban pynbiang ia ki dak ki shin ha ki surok khang ban pyllait shi bynta na ka jingaksiden kali.
La ong ruh ba ki pulit pyniaid kali kim dei ban ailad ia ki nongniah kali ki ba pynkhein ia ka ain pyniaid kali wat lada dei ka jingbakla kaba rit ruh ym dei ban pyllait namar lada leh kumne kan ialam pynban sha ka jingjia ba kham heh shuh shuh.
U Kropha u la ong ruh ba ka tnad pyniaid kali lane ka Transport department ka dei ban pyrkhing bha ban ai laisen niah kali namar ba ka jingjia aksiden ka mih na ki nongniah.
Shuwa ia kane u SN Dhole na ka Central Institute of Road Transport u la ong ba ha India 1.38 lak ngut ki briew ki iap na ka jingjia aksiden bad 60 percent ka dei ka jingjia aksiden ha ka por mynmiet.
U ong ba ka jingjia aksiden ki kali kam tang namar ba ki draibar ki leh thurmur ne bakla hynrei teng teng ka mih ruh namar ka jinglong jong ka surok bad kiwei ki daw.
Ha kane ka prokram la wan iashim bynta na ki tnad Transport jong ka jylla kane ka thain lammihngi ka India kynthup ruh na kolkatta, Kerela, Tamil Nadu, Odisha, Jharkhand bad na kiwei de ki tnad sorkar.
Shillong, 4 Rymphang:U Chief Executive Member ( CEM)  ka Khasi Hills Autonomous District Council ( KHADC), U bah Adelbert u la ia kop bad khot ia tainia haba shai ia ki nongthoh artikel kiba la thoh pyrshah ia u ha kawei ka kot phareng.
Haba kren ha ka jingialang bad ki khlieh nongsynshar ha phyllaw ka KHADC u bah Adelbert u la ong, “Ngin ym shah ialam bakla, ha kine ki sngi, nga iohi kiba bun ki jingthoh artikel kiba la thoh pyrshah ia nga, ngam don por ban iatai nia bad ki, ki dei ki riew khawpud, ki khaweit ki iap bunsien shuwa ba kin iap" u la ong.
“Nga khot da ka jingiatainia kaba shai ha ing dorbar ka District council, ki don ki lai pateng ki saw pateng kiba kynthoh, ki dei ki kyrteng thok ki kyrteng thok" u la ong biang.
U bah Adelbert ha katei ka jingialang u la ong ruh ba ki nongthoh pyrshah ia u ki la kynthoh ba u dei u briew uba lung jingsngew, hynrei u la ong ba u don kata ka jingsngew da ka mynsiem kaba khia bad ka jingsngewkhia shisha ia ka jaitbynriew.
Halor ka jingkren pyrshah jong u ia ka hukum ka high Court , u la ong ba ki dei ki jingbakla kiba u la kum kren, hynrei u la ong biang hato ka khia thew ka jingbakla jong u ne ka khia thew ka hukum jong ka ing bishar.
Ha katei ka juh ka jingialang u CEM u la ong “Nga sngew burom ia u S R Sen uba la pynkyndit thiah ia ngi, hynrei ngan ym pyndem ia ka ishu na bynta ka jaitbynriew".
Ha kaba ia dei ba ka jingpynmih hukum ka high Court U bah Adelbert u la ong ba ka jingbakla kam dei na ka district council , hynrei ka district council lei ka la dep pass ia ka Village Administration bill khlem pynslem bad u la ong ruh, “Ka jaitbynriew kan pyn iakhih lada ka sorkar jylla ka dang pynslem ia ka Village Administration Bill" u la ong da kaba ban ruh ba katei ka jingkren jong u kam dei ka jingkren ban pynshit lane ban pynbor.
Ha kaba iadei pat bad ka jingai jingmut ki khlieh nongsynshar u la ong ba ka district council kan shim da ka jingsngewkhia mynsiem.
Shillong, 4 Rymphang:Ka jingialang jong ka kynhun myntri mynta  ka sngi ka la pdiang ia ka rukom pyndonkam ia ka bording da kaba siew pisa lypa, ne kumba thied top up ki mobai ha kaba ki nongpyndonkam ki lah ban thied ia ka bording katkum ka jinglah jongki bad hadien ba la lut ka balan, kin hap thied biang bad kane kan shong katkum ka jingpyndonkam jongki kumba thied top up mobai ban phun.
Kane ka rukom ka long kaba thymmai ha kaba mynshwa, ki nongpyndonkam bording ki thang ia ka bording bad hadien ba mih bnai, kin sa thew katno ka poi ka bill hynrei ha kane ka rukom thymmai, ki briew ki hap ban thied lypa ia ka bording kumba thied top-up mobai.
Haba kren sha ki nongthoh khubor hynne ka sngi hadien ba la wai ka jingialang, u Myntri Rangbah ka jylla u Mukul Sangma u la ong ba ka sorkar ka la pdiang ia kane ka rukom pyntreikam thymmai ka MeECL bad kan ai ia ka jingkyrshan pisa ia ka Meghalaya Power Distribution Corporation Limited (MPDCL)  ban pynshlur ia ki paidbah ban pyndonkam da ki meter prepaid.
U la iathuh ba ka pisa la mang kyrpang na ka bynta kane ka prokram.
U Mukul u la ong ba ka prokam kan pynthikna ba ki nongpyndonkam bording kin suk ban siew bad ban jied katkum ka jingpyndonkam jongki bad kim donkam shuh ban pynsah teng ia ka bai thang ding.
U la ong ba ka MPDCL  ka la tyrwa ba ka sorkar ka dei ban pynbna ia kane sha baroh ki tnad sorkar ban thied bording noh da u meter ba long prepaid ha baroh ki tnad sorkar.
Ka sorkar jylla ka la ai jingmut ruh ia ka Meghalaya Energy Corporation Limited (MeECL) ban pynlong ia ka workshop ban pynthikna ba ki nongpyndonkam bording kin shim noh da kane ka lynti kaba thymmai.
Shillong, 4 Rymphang:Khyndiat sngi mynshuwa ka tnad Meghalaya Urban Development Authority  lyngba u Secretary jong ka, ka la pynmih ia ki jingpynbna ha ki kot khubor ba la pyntreikam ia ka ia ka ain Meghalaya Building Bye Laws-2011, katkum ka kyndon ain Meghalaya Town Country Planning Act 1973 ba baroh ki jingtei ing hapoh ka Shillong Master Plan Area ki donkam ban ioh jingbit na ka MUDA bad la thoh ba katei kan treikam noh mardor.
Ha ryngkat kitei ki jingpynbna la kdew ruh ia ki pud sawdong jong ka MUDA kiba katei ka ain kan treikam.
U EM ka tnad khaii pateng ka KHADC u bah Latiplang Kharkongor u la ong ba katei ka jingpynbna ka MUDA ka dei ka jingklun be-ain jong ka, ia ki jaka ka District Council, ha kaba ki jaka kiba ka MUDA ka la kdew ha ki pud sawdong jong ka ki dei ki jaka kiba hap hapoh u pud u sam ka district council.
“Ka dei tang ka jing wan kyntur jaka be-ain" ong u ba Latiplang.
U la ong ba ka jingpynshong nongrim jong ka MUDA ia ka ain Meghalaya Town and Country Planning Act 1973 ka dei kaba bakla ,namar ba u la ong ba ha katei ka ain la kren shai ba ym lah ban pyntreikam ia katei ka ain ha ki jaka kiba hap hapoh u pud u sam ka District Council ne ki Autonomoud District khlem da ioh ka jingmynjur na ka District Council, “Hynrei kumba long mynta ka district council kam don jingtip eiei, ka dei tang ka jing wan kyntur be-ain" ong u ba Latiplang.
U bah Kharkongor u la ong ruh ba ka  MUDA ka dei ban peit tang ia kito ki jaka kiba hap hapoh ka jaka Municipal kum ha Khyndailad bad katto katne tylli ki jaka, namar ba ka MUDA ruh ka dei kaba pynkha na ka Municipal ym pat sha ki Schedule Area, “ Ka district Council ka pyrshah jur namar la shu kyntur khlem don jingiasngewthuh bad ka district Council" ong biang u EM ka KHADC.Ha kaba iade bad katei ka jingpynbna ba la pynbna da ka MUDA ha ki kot khubor, u bah Latiplang u la kyntu ia ki paidbah kiba tei ing ba lada ki jaka jong ki ki hap hapoh u pud u sam ka District Council kim donkam ban leit pan jingbit na ka MUDA, “Kiba shna ing hapoh u pud u sam ka District Council kim donkam ban pan jingbit na ka MUDA" ong u MDC ka Nongthymmai uba ha ka juh ka por u la pynpaw ba ka KHADC ka lah ruh ban wanrah ia ka District Council Building Bye Law ha ka ing dorbar ban ioh thaw-ain noh.
U bah Latiplang u la pynkynmaw ba ha ka 24 tarik u naiwieng 2011 ki Rangbah shnong , ki nongkitkam shnong kiba bun na sor bad khapsor ki la phah da ka jingthoh sha u CEM barim ka KHADC u bah P.N Syiem ban pyrshah halor ki jingmih bun tylli ki ain ba la pynih ka MUDA khlem da tip bad kynjoh ktien ia ki rangbah shnong ne ki dorbar shnong.
Shillong, 5 Rymphang:Ia ka kot jingia thuhkhana ba la thoh ha ka ktien Phareng, “Tears of the Nymphs" ba la thoh da U Bah KK Kharlukhi la pyllait paidbah ha ka Kolkatta Book Fair da u Dr.Ram Kumar Muko padhyayKane ka dei ka jingiathuh khana sha phang ki puri bad ka jingialeh jong ki ban ioh lait im na ka jingpynjot u khunbynriew ia ka mariang.
U Dr.Mukopadh yay, u ba long uwei na ki akhia bapaw khmat jong ka West Bengal, u la iaroh shibun ia ka jingriewspah jong ka jaitbynriew Khasi ha ka liang ki khana parom.
U la pynpaw ruh ia ka jingkmen ba ha India ki kot jingiathuhkhana ki dei kiba mih na ki kolshor bapher bapher jong ka ri.
U nongthoh jong kane ka novel, u Bah KK Kharlukhi haba kren ha katei ka jingpyllait kot, u la batai khyndiat shaphang kane ka novel.
U la ong ba ka long ka jingkmen kaba khraw jong u, ba u la ioh ban pynmih ia kane ka kot ha ka ktien Phareng, kaba long kum shi bynta ban pynpaw ia ka Khasi literature sha ka pyrthei.
Ia kane ka kot yn sa lah ban ioh shen na ki dukan kot ka Shillong ha ka dor T.250.00.
Ia kane ka kot la pynmih da ka Lifi Publications kaba na New Delhi.
Shillong, 4 Rymphang:Ka Kashari High Court ka la pdiang ia ka jingujor jong ki nongtrei ka Shillong Municipal Board hapoh ka lama jong ka Shillong Municipal Employee Association (SMEA)halor ka jingujor bym ioh Arrear la hyn niew snem tam.
Haba pynthikna ia kane, U Secretary jong ka SMEA u bah S Pyngrope, u la iathuh ba ka Kashari, ka la pdiang ia ka dorkhas jong ki bad kan sa pynmih ia ka rai da kumno kumno ha kane ka taiew ka ban wan.
“Ngi ladep ujor ia kane ha u bnai Nohprah shwa ka Kristmas bad ka Ksahari ka la pdiang ia ka jingujor ka jong ngi", la ong u Bah Pyngrope.
Lah ban kdew ba  SMEA ka la shim ia kane ka lynti ban kiew sha Kashari namar ba ka sorkar ka leh bym patiaw leh mutlop ia ki jingdawa ia ka hok jong ki ban pyllait noh ia ka Arrer kaba lah sah teng haduh hynniew snem mynta.
Ka SMEA ka ladep pynlong ruh ia ka jing iakhih sahngeh trei ba ar sngi kynthih hynrei kim shym la ioh kano kano ka  jubab na ka sorkar.
Ki nongtrei kane ka Board ym tang ba ki la ap slem ia ka Arrear naduh u snem 2007 haduh mynta.
Katba kiwei pat ki tnad sorkar ki la ioh lut ia kane ka Arrear la slem.
Katkum ka jingiathuh ki nongtrei ka Board, ka sorkar kadei ban pyllait ia ka Arrear kaba la kot kumba T.3 klur eiei sha ki nongtrei kiba don kumba arspah ngut eiei.
Naduh u snem 2010 ki ladep ai jingthoh sha ka sorkar bad ki ladep shong jingialang ruh la bunsien hynrei haduh kine ki sngi ka sorkar ka leh bym patiaw ia ka dawa jong ki.
Shillong, 4 Rymphang:Katba kiba haiing hasem jong u Police Sub-Inspector Bah PJ Mar baniang uba la khlad, ki dawa ban thung da ka jingtohkit kaba laitluid da ka CID ne ka CBI ban tohkit halor ka jing kynnoh shah pyniap une u heh pulit, ka sorkar pat ka la thung da ka jing tohkit ka ban leh hi da ki pulit ka Special  Investigation Team  (SIT).
Haba kren sha ki nongthoh khubor mynta ka sngi, u Myntri Rang bah ka jylla u Mukul Sangma u la ong ba ka sorkar ka la leh ia kaba donkam ha kaba ki pulit kin pynlong ia ka jing tohkit kaba bniah halor kane ka jingkynnoh shah pyniap jong u heh pulit.
U la ong ba ia kane ka kam, yn tohkit da u SP ka Shillong City u Bah Vivek Syiem bad u  IGP Bah H Marbaniang.
U Myntri Rangbah u la ong ba ka SIT kan ai ia ka kaiphod jongka hapoh khyndai sngi naduh ba la pynmih ia ka jingpynbna ba la thaw ia ka jingtohkit bad bynrap ba ka sorkar ka shaniah ha ki ophisar bad ym dei ban sngew artatien ia kane.
Katkum ka jingong u Sangma kumba ju long la pynlong ia ka jingtohkit haba don ka jingiap kaba khyllah bad hadien ba la ioh ia ka kaiphod, ka sorkar ka lah ban hukum ban thung da ka jingtohkit kaba laitluit.
“Kane ka SIT kan leh ia ka kamram katkum ka ain ba la pynkup bor", la ong u Mukul bad u ong shuh shuh  “Ngi shaniah ha kane ka kynhun ban sei ia ka jingshisha’.
Ka sorkar ka la rai ruh ban rejister kes, ia kane ka jingkhlad une u heh pulit kum ka kam kaba shah pyniap bad ka la thaw ia ka Special  Investigation Team (SIT)  ban pynlong ia ka jingtohkit halor kane ka jingjia.
Ka dei ha ka 24 tarik Kyllalyngkot ha kaba ka met jong u Bah Marbaniang la lap ba la phlei snam na ka jingdei kuli na khlieh shi sngi hadien ba u la bat ia ki 32 tylli ki trok kiba kit dewiong beain sha Assam kiba pynkhein ia ka hukum ka NGT.Nyngkong ki pulit ki la kam ba ka dei ka jingpyniap hi hynrei ka jingkren kyllain jong ka tnad pulit, ka la wanrah ia ka jingpynrem na kiba bun halor kane ka jingiap jong une u heh pulit.
Shillong, 5 Rymphang:Ka KSU ka la kyntu ia ka KHADC ban iawer ia ki paidbah na ka bynta ba kin ai jingmut ban shna pynjanai ia ka ain Khasi Hills Autonomous District (Village Administration) Bill, 2014.
“Ngi la banjur ia ka Council halor ka jingdonkam ban iawer lang ia ki paidbah ban ai jingmut na ka bynta ban shna janai ia ka Village administration bill,", la ong u president ka KSU u Bah Daniel Khyriem ha ki nongthoh khubor hadien ba la iakynduh ia u CEM Bah Adelbert Nongrum  ha kane ka sngi Palei.
U la ong ba ki sngew kmen ia ka rai jong ka sorkar ban pan jingshai halor kane ka Bill, namar ba kan plie lad ia ki paidbah ban ai jingmut shuh shuh ban pynjanai ia ka, kaban batai thikna ia ka bor bad ka iktiar jong u rangbah shnong.
Kat kum ka jingong u President ka KSU, u CEM ka KHADC u la pynthikna ba un khot ia ka jingialang jong baroh ki khlieh nongsynshar ban iakren ia kane ka kam.
U la ong ruh ba ka seng ka la dep iakren ia kane ka kam la ar sien bad ki rangbah shnong halor kane ka Bill.
“Ngi la lap ba don ki jingduna ha kane ka Bill.
Ngin aiti shen ia ka jingai jingmut ryngkat bad ki khlieh nongsynshar hadien ba la shim ia ka rai ba kut halor kane", la ong une u nongialam ka KSU.Haba kylli kiei ki jingdkoh ha kane ka Bill, u la ong ba um kwah ban iathuh bniah ia mynta namar ba ki dang iakren ia kane.
“Yn sa tip ia kane hadien ba ngin wan aiti ia ki jingai jingmut shen", la ong u president ka KSU.Ha kajuh ka por, u la ong ba ka long kaba sngewsih ba ka don ka jingbym shim khia na ka liang ka sorkar ia kane ka Bill kaba donkam eh.
“Ngi kyntu ia ka sorkar ban nym pynslem kai ia kane ka Bill.
Kam long kaba shongnia ia ka sorkar ba kan pynslem kai tang ban pule ia kane ka Bill", la ong u president ka KSU.Shillong, 5 Rymphang:Ka Joint Action Committee of All Teachers Association fo Meghalaya (JACATAM) bad ka Khasi Jaintia Deficit School Teachers Association (KJDSTA) ki la pynpaw ia ka jingsngew tynnad hadien ba u nong hikai ka Tura Christian Girls Higher Secondary School u Iqbal Rafique uba la shah rahbor ha ki runar ha ka sngi u Blei, u la lait noh mynta ka sngi.
Ha ka jingpyllait khubor mynta ka sngi, ka JACATAM  bad ka KJDSTA ki la ong ba kum kane ka jingjia kam dei shuh ban jia ia une u nonghikai bad na ka liang jong kine ki seng ki la kitbok ia une u nonghikai ba un ioh jingkoit jingkhiah.
Lah ban kdew ba ha kane ka sngi u Blei ba ladep ki runar ki la rahbor ia u Iqbal Rafique bad ki la dawa na ki bahaiing bahasem jong u ba kidei ban siew haduh T.5 klur ban pyllait ia u.
Shillong, 5 Rymphang:U Myntri barim ka sorkar jylla bad u Vice President ka MPCC uba dang shu iehnoh shen ia ka seng Congress u bah KK Dkhar ha ka jingia kynduh bad ki nongthoh khubor mynta ka sngi, u la ong ba ka daw ka jingrisain noh jong u ka dei halor ka nongrim kaba u la dep ban kren shai ha ka shithi ba u la phah sha u bah DD Lapang, uba long u President ka MPCC.U bah Khan u la pynkynmaw biang sa shisien ba nalor kiwei pat ki daw kiba u la kdew ha ka shithi sha u bah Lapang kawei ka daw kaba u sngew shon eh ka dei ka jingbym don shuh ka rukom pyniaid hapoh ka seng Congress kumba ju long ha ki por ba la dep, “Ka rukom pyniaid party ha kine ki khyndiat snem kam long shuh" u la ong.
Shuh shuh halor ka jing kynthoh jong ka Working President ka MPCC ka Deborah Marak, kaba la ong ba ka jingiehnoh kam u bah Khan kam don jingktah ia ka seng Congress bad ka rung ka mih party ka ju don ha kano kano ka seng, u bah Khan u la ong ,  “Haba nga phah ia ka shithi risain, ngam ong ba kan ktah ne kam ktah, hynrei nga don la ka jong ka nongrim, bad ngam sngew tynnad ia kum kine ki jingkren", ong biang u bah Khan uba la pynkynmaw ba u la don bad ka seng Congress naduh u snem 1989 bad ha ka jinglong dkhot jong u ha katei ka seng u la bat ia ki kam bapher bapher kum u Treasurer, President East Khasi Hills hadien ka jingkhlad noh u bah David Lyngwi bad Vice President ka MPCC shuwa ba un risain noh.
Halor ki jingkynthoh u bah Prestone Tynsong pat uba la ong ba u la phah briew ban ia kren sngewthuh hadien ka elekshon, u bah Khan u la kyntait ba ka don kum kata ka jingkhot ia kren bad u la ong ba baroh kitei ki jingkynthoh ki dei tang ki jingialam bakla ia u paidbah.
U la ong ba hadien ka elekshon u bah Prestone u la ujor pyrshah ia u sha u bah Lapang lyngba u President ka Congress na Pynursla, u bah Emlin Khongsti, bad ki la kynnoh ba u ialeh pyrshah ia ka seng Congress da kaba sylla ia ki paidbah ba kin ym thep vote sha u bah Prestone.
“Nga khlem ia leh elekshon ha ka por ba nga duh tiket, ngam khlem ia khun pyrshah ia u kyrtong ka Party, nga shong noh bad kata ka dei ka burom jong nga ia ka Party, u kyrtong ba ka Party ka la pynieng ruh u jop donburom, kaei pat ka daw ba ki woh dong ia nga, kitei baroh ki dei ki jingkynnoh ki bym don nongrim haei haei ruh" ong biang u MLA barim ka Nongshken.
Kumba la kynnoh u bah Prestone ha ki lad khubor ba u la phah briew ban ia kren sngewthuh, hynrei u bah Khan u la kyntait, “Kam don eiei kaba kum kata ne dei pynban ka shithi ujor sha ki heh Congress kaba u khein ba ka dei ka jingiakren sngewthuh?" kylli lyngngoh u bah Khan.
Ha kaba ia dei bad ka jingshah ujor jong u, u bah Khan u la ong ba u la sngew kyndit haba wan ka shithi na ka Disciplinary Action Committee ka seng kaba ma u kum u Vice President ba la shah jied,  um don jingtip ba ka don kum katei ka komiti, bad ha katei ka shithi, kaba la soi da u bah WHD Syngkon uba dei u Secretary katei ka komiti bad ha katei ka shithi la pan jingshai na u balei u ialeh pyrshah ia ka seng , “Nga la ioh ia katei ka shithi ha u naitung, 2013 , bad ki la ai por khadduh ba ngan pynpoi ha ka 5 tarik u nailar 2013, nga la phah ia ka jubab ha ka 2 tarik u nailar, 2013", “Haduh mynta ba nga la iehnoh ia ka seng Congress ngam pat tip aiu ki rai halor ka jubab jong nga, ngam tip katno ka shimkhia kata ka jubab jong nga ba ki slem haduh kine ki sngi ba nga la risain ban ai jubab" kren lyngngoh u bah Khan ia ka jingbym lah katei ka komiti ka seng Congress ban ai jubab sha u ha kaba u la ong ruh ba ka la don ka por ba u la phone sha u bah P.R Kyndiah u Chairman ka Disciplinary Action Committee ban pan jubab,  “Hynrei u la ong ba u don ha ka jingshitom un sa phone hi, haduh mynta ngam ioh ia ka phone jong u, ka shu pynsah lyngngoh ia nga", ong u bah Khan.
Utei u nongialam barim ka Congress u la ong ruh ba ka daw kaba la pynlong ia u ban mih noh shisyndon na ka seng Congress ka dei hadien ka MDC elekshon bad dei hangtei u la ong ba u la iohi shai ba ka riti treikam ka seng Congress kam don shuh.
U la ong ba ka ju don ka kyndon hapoh ka seng Congress ba lada u no uno u briew jong ka seng u ialeh pyrshah ia u kyrtong ka seng ha ka elekshon, un shah sospon haduh hynriew snem kaba mut ba ha kawei pat ka elekshon ruh hadien ka san snem um pat ban ia khun namar ba ka dang ngat ka sospon, hynrei u la ong ba ha kine ki snem ba la dep u la iohi ba ki don bun ki kyrtong na ki konstitwensi bapher bapher kiba ialeh pyrshah ia ka seng ha ka elekshon MLA, ki la kylla long noh pynban ki kyrtong ka seng Congress, “Ki ia khun na ka seng Congress nga i don kiba jop , don kiba rem, hynrei lada peit katkum ka kyndon shisien ba shah sospon kin ngat sospon 6 snem kaba mut kin duh ia khun ar elekshon" ong shuh shuh u bah Khan.
“Dei na kata ka daw, nga kynnoh beit ia ki nongialam, balei ngan shu kynnoh ia ki kyrtong ia khun elekshon-dei ki nongialam kiba ai tiket" ong U bah Khan.
Haba la kylli pat kaei ka daw ba u khlem ia khun shuh ha ka elekshon MDC 2014, hato ka dei ka jingbym ailad ka seng Congress ne ba um don mon shuh, “Ka elekshon MDC ngam don jingmut, namar MDC nga la long haduh laisien, nga kwah ban ailad lang ia ki samla ka seng ba kin tur shakhmat" jubab u bah K.K Dkhar.
Shillong, 5 Rymphang:Ka North East Students Organisation (NESO) ka la ong ba lada ka BJP ka panmap namar ba kum thoh bakla ia ka kyntien ‘poiwir’ ia ki briew kane ka thain shatei lammingi ka India, ka dei ban pynshisha ia kane, da kaba weng noh ia ka jingpynjari ia ka ain akjakor ka Armed Forces Special Powers (AFSPA) Act kum ka jingpyni ba ka khein kordor shisha ia ki briew kane ka thain.
U chairman ka NESO u Bah Samuel Jyrwa u la ong ba ka jingpyntreikam da ka ain akjakor AFSPA ha kiba bun ki bynta jong ka thain, ka pynshisha ba ki sorkar Delhi ki pyni ba ki briew kane ka thain ki dei shisha ki poiwir ne kum ki briew kiba nabar ka ri", la ong u Bah Jyrwa.
U la ong ba ym don hangno hangno ha ki bynta jong ka ri ba ka sorkar India kan pynjari da kane ka ain AFSPA lait noh tang ha kane ka thain North East bad ha  Jammu & Kashmir.
“Ka sorkar pdeng kam shym la pynjari da ka ain AFSPA ha jylla Chattisgarh bad ha Jharkhand ha kaba ka jinglong ka suk ka sain ka la long kaba ma bad kaba thut bha haba ianujor bad kane ka thain North East.
Kane ka pyni ba ka jingleh meinah ka sorkar pdeng ia kane ka thain North East,", la ong u Bah Jyrwa.
U chairman ka NESO u la ong ba mynshwa u heh shipai u la ong ba ka sorkar kam lah ban pynjari da ka ain iakjakor AFSPA ha Chhattisgarh bad ha Jharkand, namar ba ki dei ki briew lajong.
U la ong ba ka NESO kam lah ban pdiang ia kane ka buit jong ka sorkar India da kaba niew bein ia ki briew kane ka thain.
“Kane ka pyni ia ka rukom pyrkhat jong ka BJP.Kum kine ki kyntien kin nym mih lada ka party kam niew ia ki briew kane ka thain ki poiwir", la ong u Bah Jyrwa.
Ha kajuh ka por, u president ka KSU u samla Daniel Khriem u la dawa ba ka BJP ka dei ban ai ia ka jingpan map paidbah na bynta ka jingniew jongka kum ki poiwir ia ki briew kane ka thain.
“Ngim pdiang ia ka jingpynshai ka party ba ka dei tang ka jingbakla.
Kane ka pyni ia ka rukom pyrkhat jong ki ia ki briew kane ka thain", la ong u samla Khyriem.
Shillong, 5 Rymphang:Ka Kashari ka la pynngat ia u Bah jyllud hapoh ka ain Meghalaya Preventive Detention Action 1995.
Katkum ka thymmei khubor na ki pulit, une u Bah Jyllud uba ka kyrteng shisha jong udei u David Lyngdoh bad uba la ju kylla kyrteng bunsien kum u Ricky Malngiang , u Albert, u Raja.
Ia une u runar la ju khot ruh kum u Phantom uba la ju leh ia ki kam sniew ban leit jyllud ban rung iing ha kylleng ka nongbah Shillong.
Une u Phantom u la don bynta ha ki kam sniew haduh 16 tylli kynthup naduh ki kam tuh kam thiem, kam jyllud kynthei ha kylleng ka Nongbah Shillong.
Ha kawei pat ka liang ka Kashari jong u Judicial Magistrate 1st Class, Shillong ka la rai pynrem ia u Charles Thongni halor ki kam kam beain bad ruh ia u Kala Thapa namar ki kam runar jong u.
Shillong, 5 Rymphang:Wat la ka sorkar jylla ka la pynmih ia ka jingpynbna ban sangeh noh ia ka jingpyndonkam ia ka sboh dawai kum u urea, hynrei ka jingdie ia une u sboh dawai ka dang jur bha ha kine ki sngi.
U nongthoh khubor u la ioh ban kylli pyrthew ha Iewmawlong, la lap ba dang don bun ki dukan kiba die ia une u sboh dawai, uba ka sorkar jylla ka la rai ban sangeh noh ban pyndonkam namar ba u pynsniew ia ka mariang bad ia ki briew kiba pyndonkam ia ki jhur ki jhep bad ki jingthung ba pyndonkam da une u sboh dawai.
Ym tang ba ka jing die ia une u sboh dawai ka dang  jingbteng, hynrei ka dor ruh ka la kiew namar ba la shu die na ki dukan shimet, ha kaba ka dor ka la kham rem na kaba ju die ha ka dor ba la buh da ka sorkar.
La iathuh ba ka sboh mariang kaba ka sorkar ka la ong ba ka la sam sha ki nongrep kam shym la poi satia haduh mynta bad bun ki nongrep kim tip ia kane.
Namar kane ka daw, ki la hap ban leit wad beit da kane ka sboh dawai.
Lah ban kdew ba kham mynshwa ka la pynmih ia ka jingpynbna ban sangeh noh ban pynsam dawai sboh, naduh u bnai jylliew u snem ba la dep.
Ka director ka tnad kam rep ka jylla ka Kong D Syiemiong ka la iathuh ba ka jingpyndonkam ia ki dawai sboh, ym tang ba ka pynsniew ia ka mariang, ia ka khyndew, ka um ka wah bad ka haw haw hynrei ka la buh jingma ruh ia ki briew kiba bam ia ki jhur ki jhep, ki soh ki pai bad kiwei ki kynja ba im.
Ka sorkar mynta ka la pynshlur noh ia ki nongrep ba kin pyndonkam da ki sboh mariang (organic) ba mih na ki eit mrad, ki jhur ki nuit ba pyut ki bym don jingma eiei haba pyndonkam ne bamia ki jingthung jingtep.
“Kine ki sboh mariang ki pynbha ia ka mariang bad kim ktah eiei ia ki briew ne ki kynja b aim", la ong ka Kong Syiemiong.
Ka la iathuh ba ka tnad kam rep ka jylla, ka la pynlong ia ki jingialang pynsngewthuh paidbah kylleng ki jaka ha kane ka jylla ba ki nongrep kim dei shuh ban pyndonkam sboh dawai chemical hynrei ki deiban pyndonkam da ki sboh mariang.
Ka la iathuh ba ha ri India, ka jylla Sikkim ka dei ka jylla kaba nyngkong ha ka ri kaba pyndonkam nyngkong da kane ka sboh mariang naduh u snem 2000.
Ha kawei ka liang, ka la iathuh ba namar ba jur ka jingdawa ban pyndonkam da ki sboh dawai kum u urea, wat la ka sorkar ka la thmu ban pynsangeh ban pyndonkam sboh chemical hynrei ha u Naiwieng u snem ba la dep, ka sorkar jylla ka la thoh sha ka sorkar India ba kan pynlait ia ka sboh urea kumba 3 hajar metric ton.
Ka la iathuh ba ka tnad ia mynta ka la sdang shaid shaid da ki sboh mariang.
Ia kine ki sboh mariang la shim na ki kompeni kiba shnalyngba ka jingiateh bad ka sorkar.
Shillong, 5 Rymphang:Da ki spah ngut ki nongrep na kylleng ka East Khasi Hills District, ki la mih madan mynta ka sngi palei ban pyni sha ka sorkar ba ki pyrshah ia ka jingbym ai sboh ia ki ba kin pyndonkam ha ka kam rep phan bad kiwei pat ki mar-rep, ki jhur ki jhep.
Kiba bun eh ki nongrep kiba wan sha katei ka jingia shong kyllain mongor ha khmat ka All India Radio ki dei na Smit, Sohryngkham, Laitkyrhong, Mylliem, Sadew, Mawngap, Lad-mawreng, Mawpynthih bad ki la don ruh na kiwei pat ki thain.
La lum ia kitei ki nongrep da ka seng BJP, ba kin ia mih paidbah ban pyni sha ka sorkar ba ki pyrshah jur.
namar ka jingbym ioh sboh kaba ktah ia ka kam rep jong ki bad namar ba katei ka jingbym ai sboh ka sorkar ka long kyrpang tang ha kane ka jylla katba baroh kiwei pat ki jylla ki ioh kyrhai.
U President ka BJP  u bah Khlur Lyngdoh uba la wan lang sah katei ka jingmih madan ki nongrep haba kren ha katei ka jaka ia khih ki nongrep u la ong ba lada ka sorkar kam sngap ki nongrep, sa shisien biang kin lum palat ia kaba ki wan mynta ban kin ia khih da kaba tyngeh.
U bah Khlur  la ong ba kaba pynbitar eh ia ki nongrep ka dei haba ki la pyrshang ban ia kynduh ia u myntri rangbah ka jylla u Dr.Muku Sangma ha u bnai ba la dep, ym shym la ai lad ia ki ban ia kynduh bad u la ong ba u Dr.Mukul um treh ba ia kynduh, “U myntr rangbah um treh ban ia kynduh, ngin pyntip ia kane ka jingiakhih jong phi ki nongrep sha ka sorkar jylla, ngin pyntip ruh sha ka sorkar pdeng" ong u bah Khlur uba la pynkynmaw ba na ka liang ki nongrep ki la phah da ka jingthoh sha ka sorkar ban pynioh sboh ia ki.
Haba ia kren bad uwei na ki nongrep uba la tip kyrteng kum u bah P.Kharmon na ka shnong Mawpynthih ban kylli na kaei ka daw ba ka sorkar kam ai sboh shuh ia ki, u la jubab “Ngi shu ioh sngew ba ka sorkar ka la ong ban leh noh da kata ka organic, ym don ba wan ong pat ia ngi, ngim tip kumno ban leh ia kata, ngi hap leh kumno, ym don ba wan hikai , ym don ba wan pynshai, kumno ngin tip ia kata ka organic kaba long kumno" ong u bah Kharmon uba la batai ba ki shu ioh sngew ruh ba kata ka organic ka dei ka rukom rep kaba ki hap leh da ka sboh wieh.
Haba iakren pat bad kiwei pat ki nongrep na ka shnong Laitkyrhong, ki la ong ba  mynta ki la dep pynbiang lut nadong shadong ia ka lum bad kaba sah mynta ka dei tang ban shu thung beit, hynrei ka jingeh ba ki ia kynduh pat ka dei namar ba kim ioh sboh, kim treh thung, “Lada ngi thung ruh, ki phan, ki jhur kin ym khie lung" ong kawei ka longkmie, kawei pat ka longkmie na Mawpynthih ka la ong , “Baroh shi katta ngi la ju rep da ka sboh, Urea, SSP bad kiwei pat ki sboh ba ioh na ka sorkar, ngim sngew nang hi re ban leh kumno kumno ruh khlem sboh" ka la ong.
Haba la kylli na kiwei pat ki longkmie na ka shnong Laitkyrhong kumno la pyndonkam ia ka sboh, ka la iathuh ba haba rep phan, lada pynlut 500 kilo ka sboh kynthup lut ia baroh ki jait sboh kum ka urea, SSP u phan un mih kumba 30 byrni, bad shi byrni ka Urea ka la ong ba ka shongdor T.560 tyngka ha ka dor sorkar.
Haba wad jingtip naei ki nongrep ki ioh ia katei ki iathuh ba ki ioh na ki briew kiba die kum ba die ia ki khaw rashon.
Ha katei ka jingiakhih da kaba shong kyllain mongor kaba la sdang naduh ka por 10 baje mynstep haduh ka por 1 baje mynstep, ki nongrep ki la ia rah ia ki pla kad ban pyni ba ki kwah sboh bad ki don kip la kad kiba ki thoh myntri rangbah wat ialehkai bad ki nongrep, bad ki la ia pyrta ruh ia ki jingpyrta ba ka sorkar ak dei ban pynioh sboh ia ki.
Shillong,6 Rymphang:Ka ophis u  u Deputy Commissioner jong ka East Khasi Hills District, Shillong u la pynbna paidbah ba la  pyllait ia ka pisa jong ka Gratuitous Relief sha kito ki longing kiba shah pynjot pynpra iaki iing ha ka jingjurslap bajur kaba la jia ha u bnai Nailur 2014 hapoh ka Pynursla C&RD Block.
Shillong, 27 Jymmang:Ka BJYM ka tnad samla ka BJP kane ka jylla ka la ai  jingthoh mynta ka sngi Balang sha u Chief Secretary ka jylla ba un pynmih ia ka jingpynbna ne ka hukum ban shah ia ki khynnah ne ki samla pule ba kin attest hi ia ki kot ki sla jong ki ba kin leit thep ia ki phom ha ki skul bad ki kolej na bynta ban ioh rung klas.
Ka BJYM ka la ong ba kane ka long na bynta ban pynsuk ia ki khynnah khamtam ha kine kip or ba ki iabeh ban leit thep ia ki phom jong ki ha ki skul bad ki kolej.
, 27 Jymmang:U ma A.Andrew Shullai, MDC ka Jowai Central u la ioh ban bat ia ka shuki Deputy Chief Executive Member ka JHADC.Ia kane, ka EC hapoh ka jingialam u ma Thombor Shiwat ka la dep ruh ban ioh ia ka jingmynjur u Lat ka jylla u V.Shanmuganathan.
Ka Executive Committee ka la ioh ruh sa ar ngut ki Executive Member kiba kynthup ia u ma Phasmoon DKhar, MDC na Musniang-Rangad bad u ma Wining Garland Sungoh, MDC na Mowkaiaw.
Kumban shu pynkynmaw, ka EC hapoh ka jingialam u ma Thombor Shiwat kam lah satia ban pyndap ia ka shuki Dy.CEM bad ruh ia ki ar tylli shuki EM.Ka tyllong kkhubor ka la iathuh ba ka daw halor kane ka dei ka jingiatan tyllai hapdeng ki MLA ka rilum Jaintia.
Shillong, 26 Jymmang:Ka  Dorbar Shnong jong ka shnong Wapung skur , Jaintia Hills District  ka la mih shakhmat ban kyrshan ia ka jingshah thngan u bah Adelbert Nongrum, CEM barim ka KHADC  bad kiwei pat kiba la leit snohkti lang bad ka la byrngem ba kan sa ia snohkti lang sha katei ka jingshah thngan lada ka sorkar kam mynjur ia ka Village Administration bill.
Haba kren sha ki nongthohkhubor mynta ka sngi ha Shillong Press Club, u Rangbah shnong ka Wapungskur u bah Salty Ryngkhlem u la ong “ Ngin kyrshan ia u bah Adelbert Nongrum bad lada ka sorkar ka dang pynslem ban mynjur ia ka VAB  ngin leit ban shong shah thngan lang".
“Ngi kyrpad ia baroh ki paidbah na East bad West Jaintia Hills ba kin mih shakhmat ban kyrshan bad ban ia shim bynta ha ka Dorbar bah jong ka bri u Hynniewtrep ka ban long ha ka 30 tarik u jymmang ha madan Polo" ong biang u bah Ryngkhlem uba la ong ruh ba kam pher watla u kyrshan ia ka KHADC, hynrei hadien ba la lah ban pyntreikam ha KHADC ha JHADC ruh kan sa longkam.
U la ong ruh ba da lei lei um lah ban pdiang ia ka Ordinance ka sorkar.
Ha kajuh ka por, utei u Rangbah Shnong ka Wapungskur u la ong ba ka dorbar Shnong ka kyrshan ia ki bahaing hasem jong ki ar ngut kiba la shah siat iap ha ka por ia khih dewiong ki bahaing jong u Derest Siangshai  bad ka kong  Setmon Phawa  na ka shnong Wapungskur kiba la shah siat iap ha ka 24 tarik u nailur, 2014 ha ka Mookhep hadu ba kin da ioh ia ka jingdawa jong ki na ka sorkar.
U la pynkynmaw ba ha ka por ba la jia katei ka jingjia, ka Dorbar shnong ka la phah ia ki mat jingdawa sha ka myntri kam pohing bad ka la kular ban kan leh eiei sha ki bahaing hynrei haduh kine ki sngi ym shym la leh eiei.
U RS u la pynkynmaw ia ka myntri kam pohing ba kan pyndep ia ki kular jong ka.
Katkum ka jingiathuh jong u –u la ong ba ka kong Roshan ka la kular ban iarap ban phah leit skul ia ki 7 ngut ki khun ka kong Setmon Phawa hynrei haduh mynta ym shym la leh eiei.
Shillong, 26 Jymmang:Katba ki seng riew lum ha kane ka jylla ki dang ia khih ia ksaid ban pynbor ia ka sorkar jylla ba kan mynjur noh ia ka Village Administration Bill, u CEM ka KHADC u bah Pyn shngain N Syiem pat mynta ka sngi u la her bak sha nongbah Delhi ban leit ia kynduh ia ki heh Congress ka AICC ban ia kren ia katei ka bill namar ka jingbym patiaw ka sorkar jylla.
Ia katei ka jingleit Delhi u bah Pynshngain la pyntip lyngba ka kyrwoh na u Md.
Azeem Personal Assistant u ma Vincent Pala, MP ka Lok Sabha na Shillong.
Ka jingleit Delhi kynsan u CEM ka la pynlyngngoh bad ka la pynmih ka jingsuba ba ka don ka jingbym ia sngew thuh jingmut hapoh ka seng Congress namar ba kumba ka paw la iohi ba ha ka sorkar jylla kaba la synshar da ka seng Congress, u khliehduh jong ka KHADC uba dei hi na ka seng Congress um shym la lah ban pynkohnguh ia ka sorkar bad dalade hi u la her bak sha Delhi.
Shuh shuh naduh kaba sdang ka jingiapynkhyllem EC ha KHADC ha kine ki sngi ba la dep la iohi ba u myntri sorkar ba peit ia ka tnad DCA u bah HDR Lyngdoh u ju don ryngkat ryngkat ha syndah u bah Pynshngain, hynrei mynta pat haba u bah Syiem u la wan ha ka bor la iohi ba u myntri DCA um donbor  shuh ban tuklar  ia ka tnad ba u bat.
Ki lad khubor ki la iathuh ba katei ka jingleit Delhi u bah Pynshngain ka dei hadien ka jingiasyllok bad katto katne ngut ki myntri sorkar bad kumjuh ruh ki nongialam Congress.
U Chief Executive Member ka Khasi Hills Autonomous district Councicl u bah Pynshngain N syiem myngta ka sngi u la her sha Delhi ban leit ia kynduh ia ki heh Congress bad ki nongialam ka AICC ban ia kren halor ka Village Administration Bill.
La synran ia u bah Syiem da u bah Neil Antonio War,  EM, uba dei ruh u MDC ka Laitumkhrah.
Katei ka jingleit Delhi kyrkieh jong u bah Syiem ka dei hadien ba ka sorkar jylla kam patiaw eiei halor katei ka bill kaba haduh mynta kam shym la pynpoi ha kti u Lat ka jylla.
U bah Syiem u la leit ia kynduh ia u General Secretary AICC in charge ka jylla Meghalaya u V.Narayanasamy  ba un leh eiei noh halor katei ka Bill ban pynbor ia ka sorkar ba kan phah sha u Lat ka jylla, ha kaba u Narayanasamy u la kular ban pynpoi ia ka jingthoh sha ka Sonia Gandhi, bad na ka liang utei u nongialam ka AICC u la thoh ruh sha u Myntri rangbah ban pynkloi ia katei ka Bill.
Ha katei ka jingleit Delhi u bah Pynshngain u la ia kynduh ruh ia kiwei pat ki nongialam ka seng Congress AICC ban kren halor katei ka bill bad ban batai ia ka jingeh ki Rangbah Shnong ha kine ki sngi.
Shillong, 27 Jymmang:U  Deputy Secretary sha ka sorkar jylla bad u Deputy Chief Electoral Officer, Meghalaya  u la pyntip ba katkum ka jingbthah jong ka Commission of India, ia ka bye-election ha 59-Chokpot Assembly Constituency yn pynlong ha ka 27 tarik u jylliew, 2015.
Ka jingthep kyrteng ba khadduh ki kyrtong kan long ha ka 10 tarik u jylliew, ban peit bniah ia ki kot ki sla 11 tarik u jylliew, ka weng kyrteng 13 tarik , thep vote ha ka 27 tarik bad niew vote ha ka 30 tarik.
Ka por thep vote la ai por naduh ka por 8 baje mynstep haduh 5 baje janmiet.
Poi Civil u dkhot ka HANM, naba khie tlot shah thnganrByrngem ban leit phai biang sha Mot Kiang NangbahShillong, 27 Jymmang:Uwei na ki nong ialam ka seng HANM u Devijune Myrthong uba dei u General Secretary ka North West, Mairang uba la shong shah thngan lang bad u bah Adelbert Nong rum , u la khie tlot kynsan mynta ka step bad la pynkit ia u shapoh Civil Hospital bad mynta u dang don ha jingthiah pang ha katei ka jaka sumar.
U Devijune u la sdang ban shong shah thngan naduh ka 23 tarik mynta u bnai kaba la long san sngi lynter,  hynrei mynta ka step u la khie tlot kynsan bad la pynkit ia u shapoh Civil Hospital Shillong mynta ka step ha ka por 10 baje eiei.
Haba ia kren bad u Rupang ha jaka thiah jong u ha Civil Hospital mynta ka noh sngi u samla Devijune u la ong ba ka suh palat ka kpoh jong u  bad u la iathuh balai snem mynshuwa ka shong ka jingpang Gastric ha u hynrei mynta ka la jem bad u mutdur ba katei ka jingtlot ka met jong u lehse ka dei ioh ka khie biang katei ka jingpang.
U la iathuh ba u khlem bam eiei ha katei ka jaka shah thngan, lait tang ka um, bad u la ong ba ki klukus ki ORS  um lah nguid ba um bang namarba um ju dih, u dih beit thik tang ka um.
Utei u samla mynta u la kham ioh bor bad u la lah ban kren bha,  hynrei u thiah hapoh Civil ban pynlut ia ka Drip kaba la ai ia  u, “Tang mar ia lut ka Drip ngan khie noh bad ngan leit biang sha jaka shah thngan" u la ong.
U la iathuh ba ki Doktor ki la bthah ba u dei ban bam khnang ba un ioh bor kloir hynrei u la ong “Ngam treh bam, nga la dih tang ka dawai um ba ki ai ki Doktor, bad nga la shah ba kin injek".
Lah ban kdew ba mynta ki 6 ngut ki ba shong shah thngan ha u mot Kiang Nangbah ban pynbor ia ka sorkar ban mynjur noh ia ka Village Administration Bill, bad kitei ki 6 ngut ki dei u bah Adelbert Nongrum,  u Goldy Warjri na Lumdiengjri , u Ibankmen Bynnud na Sohra, bad lai-ngut ki nongialam ka HANM ba kynthup ia u Bobby Basaiawmoit, Vice President ka HANM (Central Body), u samla Devijune Myrthong General Secretary ka North West Khasi Hills bad u samla Samborlang Lyngkhoi, Working President ka Nongkhlaw Circle.
Jowai, 27 Jymmang:Ki paidbah ka shnong Umladkur ha West Jaintia Hills ki la dap da ka jingsngewsih bad ka jingduhnong kaba khraw hadien ba ki sohniamtra ki la shah pynjot ha ki jingpang kaba la tip kum ka jingpang tram.
Ki paidbah nong shong shnong ka Umlad kur  kiba don haduh palat 500 rympei iing kiba shaniah ha ka jingrep sohniamtra ki la mad ia ka jingeh kaba khraw kham tam ha ka liang ka ioh ka kot.
"Ngi ki nongrep sohniamtra ngi dap da ka jingsngewkhuslai halor kane ka jingiap noh ki dieng soh", la ong u ma DM Tariang.
Utei u rangbah u la pynpaw ba ka shimpor haduh 12 lane 13 snem ban thung bad ban ri sumar ia ki dieng soh ha shwa ban ioh kheit.
"Ngi dang ioh kheit soh tang ha ki 2 lane 3 snem bad mynta pat kitei ki dieng soh ki la iap stai noh bad ka la wanrah ia ka jingduhnong kaba khraw ia ki nongrep,U la iathuh ruh ha ka kine ki khyndiat snem, ka jingmih na u Sohniamtra ka long kaba pynmyntoi bha ia ki nongrep namar ha uwei u tynrai dieng u pynmih palat hajar tylli u soh.
U ma Tariang u la iathuh ba ka jingpang ban pyniap stai ia ki dieng soh ka la par sted bha na kawei ka bri sha kawei pat.
U la ong ba ka jingpang ka la sdang tang na kawei ka bri.
Na ka liang ki nongrep ki la ujor sha ka tnad sorbar badei peit ia kane ka jingeh jong ki paid nongrep soh, hynrei haduh mynta na ka liang ki sahep sorkar kim pat shym la hiar ban jurip ia kitei ki bri soh.
Shillong, 27 Jymmang:Ka UDP Laitum khrah-Malki mynta ka sngi hapoh ka jingialam u General Secretary jong ka u bah Anthony Nongbri ka la leit ba ia kynduh ia u bah Adelbert Nongrum ban kyrshan bad ban ai mynsiem ia u ha ka jingshah thngan jong u kaba la kot sha ka 12 sngi.
Shillong, 27 Jymmang:U CEM ka KHADC u Bah Pynshngaiñ N Syiem u la pynpaw ia ka jingsngew khia halor ka jingmih khubor ba u leit iakynduh ia u heh nong ialam ka AICC ban iathuh ia ka jingdonkam ban pas noh ia ka Village Administration Bill, ka KHADC 2014.
Ka jingmih khubor ba ka don ka jingiapher jingmut hapdeng ki nongialam ka party namar ka jingleit kynduh jong nga ia u heh a AICC kam dei kaba shisha kumba la paw ha ki lad pathai khubor, la ong u Bah Syiem haba iakren hynne ka sngi sha ki nongthoh khubor.
“Nga la leit ban iakynduh ia u heh ka AICC namar ba nga sngew ba ka long kaba donkam ia ki nongialam na Delhi ba kin tip ia ka jinglong jingman ha kane ka jylla.
Kum u dkhot ka party, nga don ka hok laitluid ban rah ia kano kano ka mat kaba donkam ha kano kano ka kyrdan jong ka party.
Hynrei kam mut ba kan don kano kano ka jingiapher jingmut ne ka jingiakhih hapoh ka party ha kane ka jylla", la ong u Bah Syiem uba wan phai na nongbah Delhi hadien ba la iakynduh ia ki nongialam.
U la ong ba u lah ban iakynduh iano iano ki nongialam ka party ban pynthikna ba kane ka VAB kan pas noh kham kloi.
Haba kylli balei um leit iakynduh ia u president ka MPCC ne u Myntri Rangbah,  u Bah Syiem u la ong ba um sngew ba kan long kaba donkam ban iathuh ia ki nongialam ha ka jylla namar ba ki la tip ia kane ka kam.
"Ngam tharai ba ka donkam ia nga ban leit iathuh ia ki nongialam ha kane ka jylla halor kane ka kam namar ba ki la tip lypa", la ong u Bah Syiem.
U la ong ba un leit iakynduh ia u Myntri Rangbah ban kyntu ia u ban pas noh kloi ia kane ka Bill.
U CEM ka KHADC u la ong ba dei ma u uba la ai jingmut ha ka jingialang ba la khot da u Myntri ka District Council Affairs (DCA) u Bah HDR Lyngdoh ba la don lang ki heh na ka tnad ka main, ki ophisar na ka ADC halor ka jingduna ka VAB.U la sngew tynnad ba u Bah HDR Lyngdoh  u pdiang ia ka jingai jingmut jongu.
Shillong, 27 Jymmang:Ka Joint Action Committee ka Synjuk Ki Rangbah Shnong (Sor bad khap sor) ka la kyrpad ia ki paidbah ka bri u Hynniew Trep ba kin wan sha ka Dorbah Bah u Hynniewtrep da ka burom ka akor da ka kaba jai jai bad ryntih bad da ka burom ka akor.
Ha ka jingpynlait kyrwoh, u general secretary ka Synjuk Bah RL Blah u la ong ba ka JAC ka kyntu ia ki paidbah ba kin ia mih paidbah ban wan sha ka Dorbar Bah kaba la buh ban long ha ka 30 tarik Jymmang 2015 por 11 baje mynstep ha madan Polo khnang ba kan long kaba jop.
“Kane ka long ka jingkyrpad bad ka jingkyntu na ka liang ka Joint Action Commtee (JAC) ka Synjuk Ki Rangbah Shnong (sor bad khap sor) sha u paidbah ka bri u hynniewtrep kiban wan shim bynta ha ka dorbar bah ka bri u hynniewtrep ban long ha ka 30 tarik Jymmang, 2015 ha madan polo ha ka por 11 baje mynstep, ban mih paidbah ryntih bad da kaba jai jai wat hadien ba la wai ka dorbar ruh.
Bad ba ngi dei ban kynmaw ban bat la ka burom ka akor, ha ka iaid ka ieng ka ktien ka thylliej, ban ri burom ia la ka jait ka kynja ban pyni ha sla pyrthei ba ngi long ka jaidbynriew kaba tip briew tip blei", la ong u Bah Blah.
Ha kawei ka liang u la kyrpad ruh ia baroh u Khynriam u Bhoi, u War, u Pnar, ba kin iawan poi sha katei ka dorbar bad ban long tylli baroh hapoh kawei ka lympung nangne shakhmat ha kaba iadei bad ka iap ka im jong ka jaitbynriew.30 tarik khang shnong ka LaitumkhrahKa  Executive committee jong ka Laitumkhrah Dorbar Shnong Pyllun kaba la ia kynduh kyrkieh shen ka la rai ban ai jingkyrshan bad ban shim bynta ha ka Dorbar bah ka bri u hynniewtrep ba la khot da ka JAC ka Synjuk ki Rangbah Shnong (sor bad khap sor) ha madan polo ha ka 30 tarik Jymmang 2015.
Ka kyrwoh khubor na u Rangbah Shnong u bah SB Nongdhar ka la  pynbnaba yn khang shnong ha katei ka sngi ban ailad ia ki paidbah ba kin ia mih ryntih sha katei ka jingialang La kyntu ia ki nongshong shnong na ki dong bapher bapher jong ka Laitumhrah ban ia mih paidbah, bad ka jingiakynduh lang jong ki  kan long ha Laitumkhrah Police Point ha ka por 9.30 mynstep nangta kan sa bud saka jingiaiaidlang ba jar jar sha madan polo.
Shillong, 27 Jymmang:Ka Kashari ka Meg halaya High Court mynta ka sngi Balang ka la ong ba ka jingkhot pakhang shnong ka Hynniewtrep National Liberation Council (HNLC) ka dei ka jingpynkhein ia ka hok jong ki nongshong shnong bad ka la pynmih ia ka hukum ba ki lad pathai khubor kim dei shuh ban pynmih ia ki jingthoh jong ka HNLC bad kiwei ki seng kiba ktah ia ka im ka iap jong u paidbah.
Ka kynhun nongbishar jong u Chief Justice Uma Nath Singh, Justice T.N.K.Singh bad Justice S.R.Sen haba bishar ia kane ka kam, ka la takrain ia ka pakhang shnong ba 24 kynta jong ka HNLC kaba la ktah ia ki paidbah ka Khasi-Jaintia.
U Registrar General ka High court  la buh ia ki jingthoh kiba la mih ha ki lad pathai khubor kiba iadei bad ka pakhang shnong.
Ka Kashari ka la bthah ia u Registrar General ba un rejister ha ka ain katkum ka WP(C) No.127 2015.
"Ka long ka kam kaba man ka por ha Meghalaya, khamtam ha ka nongbah Shillong ban don ka pakhang shnong wat haba don kiba khot lamler ruh ha ka kyrteng ka seng HNLC kaba don na Bangladesh kaba la tlot bor", la ong ka kynhun nongbishar ha ka hukum kaba 13 sla.
Ka Kashari ka la ong ba la paw ha ki lad pathai khubor ba namar ka pakhang shnong ha Meghalaya ba la khot da ka HNLC,  ka jinglong jai jai ka la ktah jur ia ki paidbah haduh ba ki dukan dawai, ki dukan, ki hotel, ki kali ki la sangeh lut bad khang bad kane ka la ktah jur ia ki paidbah.
Namarkata, ka pakhang shnong ka la pynthut bad pynkhein ia ka hok jong ki paidbah katkum ka Articles 19 bad 21  ka riti synshar ka ri.
Ha kane ka jingbishar, u director-general of police (IGP) ka Meghalaya u Rajiv Mehta u la leit ban hajir bad kyrpad ba ki lad pathai khubor ki dei ban tyngkan ban pynmih ia ki khubor ba la pynmih da ka HNLC lane kano ka seng kaba lah ban ktah ia ka suk ka sain jong ki paidbah.
Halor kane ka jingkyrpad u director-general of police ka Kashari ka la pdiang.
"Ngi bthah ba ia ki jingthoh jong ka HNLC lane kano kano ka seng kaba ktah ia ka suk ka sain jong ki paidbah bad pynkhein ia ka hok jong ki nongshong shnong kiba iadei kum ka pakhang shnong, khang surok miet, ban pynlong rally kiba long beain ym dei ban pynmih ha ki lad pathai khubor" la bthah ka Kashari.
Kiba pynkhein ia ka hukum, ka Kashari ka lah ban pynngat ha ka jingpynkhein ia ka hukum ne Contempt of Courts Act bad ka la bthah ruh ba ka sorkar ka dei ban pynngat mukotduma kam runar ia kiba leh kumta.
Ka Kashari ka la bthah ia ki bor sorkar ba kin pan jingiarap na ki shipai ban pyniaid pahara ha Shillong haba don kum kane ban wanrah ia ka jingshngain ia ki paidbah.
Ia ki shipai lah ban pyniaid pahara ha ka nongbah ne ha kano kano ka jaka ba donkam, la ong ka hukum.
Ha kajuh ka por, ka Kashari ka la bthah ia u chief executive officer ka Shillong Municipal Board ba un phah jingthoh sha baroh ki dukan, ki dukan dawai bad ki hotel bad ki trai kali kamai balei kim dei ban weng noh ia ka license jongki namar ka jingkhang ia ki dukan bad ka jingbym mih kamai ha kane ka sngi pakhang shnong.
Ka kashari ka la ong ba ki dukan bad ki kali kim mih ha ka pakhang shnong wat hadien ba ka sorkar ka la kular ban ai ia ka jingpahara kaba biang.
Ia ki ophis sorkar pdeng bad sorkar jylla kiba don ha kane ka jylla la phah jingthoh da ka jingbthah ban thep affidavit ha kaba iadei bad ka jingwan jong ki nongtrei ha ka pakhang shnong.
Ka Kashari ka la buh ban pynlong biang ia ka jingbishar ha ka 10 tarik Jylliew halor kane ka kam.
Jowai, 27 Jymmang:Ki MDC na ki Distict Council bapher bapher kiba kynthup ia u Chief Executive Member ka Chakma Autonomous District Council, Mizo ram, u EM ka Lai Autonomous District Coun cil, Lawngtlai.
U Chairman bad Vice Chairman ka Chakma ADC bad LADC nalor ki EM ka JHADC hapoh ka jingi alam u Chairman, u ma Laitsing Shylla ki la pynlong ia ka jingialang mynta ka sngi ha Orchid Inn, Thadlaskein.
Katei ka jingialang ki MDC kaba la pynlong da ka North East Dialogue Forum (NEDF) kan kut mynta ka sngi Palei.
Ha katei ka jingialang ki Chief Executive Members, ki EMs ki la iakren bad iatai halor bun kiei kiei ha kaba iadei bad ki jingeh kiba ki Autonomous District Council ki la ia kynduh na ka por sha ka por.
Ki mat kiba kham kongsan kiba la iakren ki kynthup ia ka Article 244- Administration of Scheduled Areas and Tribal Areas, ka jingpynkylla ia ka Sixth Scheduled , ka jingweng ia ka Sixth Scheduled na ka Article 280 katkum ka riti synshar ka ri India nalor kiwei kiwei de ki mat.
La iakren ruh halor ka UN declaration on the Rights of the Indigenous Peoples (UNDRIP).
Ia kane ka jingialang ka lum da u Rev.Dr.PBM Basaiawmoit uba dei u Consultant sha ka NEDF.Shillong, 29 Jymmang:Tang mar ia wai ka jingialang ba la khot da ka seng Hynniewtrep Youth Council (HYC) kaba la long mynta ka sngi ha madan ka Laban Sport Club, ha Red Cross Laban, kumba 200 ngut eiei ki paidbah kiba la wan sha katei ka jingialang ki la khreh ban leit phai noh sha la ki jong ki ing ki sem bad ki la iaid kjat na katei ka jaka sha ki phang jong ka Civil Hospital.
Haba la poi hajan khyrdop ban rung sha Civil (Police Traffic Point) la iohi ba la pynap shriak da ki pulit jain iong ha katei ka jaka kiba la ieng hapdeng surok, bad kham na pajih  ha ka surok ban rung sha Cantonment la pynap shriak da ki pulit kynthei suda.
Haba ki paidbah kiba ia iaid lynti lymbung ki la poi ha katei ka jaka ieng ki jain iong, ki pulit kim shym la ailad ia ki ban kiew sha ka jaka ba shong shah thngan u bah Adel bert Nongrum, lait noh tang katto katne ngut ki nongialam, hynrei la phah iaid ia ki sha ki thain jong ka Rhino.
Jan baroh na ki paidbah kiba la poi sha katei ka jingialang ki la iaid shakhmat bad sa kumba 50 ngut eiei  ki dang sah shadien, bad ha katei ka por noh phai sngi ka la don ka jingjaw slap.
Haba kitei ki paidbah kiba dang sah shadien kiba don kynthei bad shynrang ki la poi ha katei ka jaka, uwei na ki dkhot ka HYC uba don hapdeng katei ka jingjia u la iathuh ba don napdeng ki pulit kiba la knieh ia ka lama jong ka seng HYC bad ki la kdiah lyngkhot bad ki sa bret kylla sha u paidbah uba dang ia iaid lynti hapdeng surok.
Ha katei ka por ki longkmie bad ki kynthei ki la leit ban thalain nia ia ki pulit, namar katei ka jingleh jong ki bad ha katei ka por puk ki pulit shynrang ki la khynniat ia kitei ki kynthei bad longkmie bad don ruh napdeng jong ki kiba la kyllon ha madan bad ha mar katei ka por,  ki samla shynrang bad rangbah ki la tur sha katei ka jaka bad ki la hylla balei ba ki pulit shyn rang ki ktah kti ia ki pulit kynthei bad dei ha katei ka por ba ki pulit bad jain iong jain stem ki la bom naphang kat kiba don hangta khlem map shynrang bad kynthei.
U Vice President ka HYC u samla Donbok Kharlyngdoh u la poi kham hadien naba u la wan phai kham slem na ka jaka long jingialang, hynrei haba u la poi ha katei ka jaka ki pulit ki la bom la tied ia u bad u la kyrda jubor ban lait na ki bynta jong ka khlieh  bad u la ioh ban mih na katei ka jaka.
Ha katei ka por ba dang bom u lapbah la iohi ia ka snam kaba lyngkien ha madan.
Ki pulit ki la leit kthong ruh ia ki paidbah ba phet shaduh ki dukan sha.
Ha katei ka por ba ki paidbah ki dang shah bom shah tied la ioh sngew ia kiba bun ki sur jingduwai na ki riew kynthei kiba la duwai jur sha u Blei ban lait na kiei kiei kiba sngewsih.
Ha katei ka por, kumba 4,30 nohsngi, la iohi ba ki pulit ki la kit noh bak san ngut ki kynthei da ka Gypsy pulit na katei ka jaka bad u wei u shynrang u dkhot ka HYC na Mawsynram.
Hadien ba la iohi ia katei ka jingjia ki nongthohkhubor ki la mareh wut wut ban iakren bad u Superitendent of Police u bah M.Kharkrang u ba don ha Police point Civil ban kylli balei ba ki pulit shynrang ki la ktah kti bad bom bad tied ia ki kynthei briew, hynrei u la ong ba um kwah ban ong eiei.
Haba la kylli biang haduh katno ba ki pulit kim lah ban tuklar haduh ba ki da donkam ban hukum bom lathi ia ki paidbah, u SP um shym la ai jubab bad u  la byrngem  pynban ia ki nongthohkhubor bad u la ong, “Phi ki nongthohkhubor, wat thoh khubor lamler".
Shuh shuh kaba kham sngew sammut ka long wat hapdeng kitei ki jingjia kiba ki paidbah ki don hapdeng ka jingmynsaw, ki pulit ki la pyrshang ban khanglad ruh ia ki nongshon dur ba la kham rangbah jong ki lad khubor ba kin shon dur ia katei ka  jingjia, hynrei kim shym la pynsngap bad ki pyndep beit la ka jong ka kamram.
Ha katei ka jingjia da ki phew ngut ki paidbah shynrang bad kynthei ki la mynsaw, don napdeng jong ki, kiba la mynsaw na ki bynta jong ka khlieh, ka kjat, u budlum, syngkai, ki kti, ksangkti bad na kiwei pat ki bynta.
Ki la don 12 ngut kiba la mynsaw kham jur bad na kitei ki 12 ngut, 6 ngut ki dei ki kynthei.
Ia kiba la mynsaw jur la pynkit sha Civil Hospital, Shillong bad kiba mynsaw malu mala ki la shu tah dawai hi.
Kaba kham sngew tohmet ba napdeng kiba la mynsaw don ruh kawei ka longkmie kaba dang ar met kaba la ngat lang ha katei ka apot.
Ka kong R.Kurbah ka dei kawei na ki longkmie kaba la mynsaw jur na ki bynta jong ka kti, kjat hynrei  kaba la bun eh ka dei na u budlum naba ka la shah bom shah tied khlem don jingmap.
Ki doktor ka Civil khadien ba ki la sop la spain ia u budlum katei ka longkmie ki la bthah ba kan hap ban leit X-Ray ruh, hynrei  ka la ong ba haba ka leit ban shah X-Ray ym don mashin hapoh Civil bad ka hap ban leit phah leh shabar.
Kawei pat ka longkmie kaba la tip kyrteng kum ka kong Mercyful Chyne ka la mynsaw na ki ksangkti bad ki khohsiew.
Kiba la mynsaw bad poi Hospital baroh ki long na ki kynthei ka kong  R Kurbah, Shirita Wanniang, Adelin Nongrum, Carolin Nongrum,  kong Merciful Khain na  Mawlai, bad ka kong  Banari Khongwar.
Ki shynrang pat ki long u  Gilbert Myrboh Mawdonald Kharkongor, F Mawlong, Kershanlang Lyngskor , Markos R Myrthong, Donbok Kharlyngdoh.
Kaba kham sngew thamula ka long ba kiba bun na kitei kiba la shah bom shah tied ki dei ki bym shym ia don bynta ha ka jingialang paidbah ka HYC, hynrei ki dei kiba la wan iaid lynti ban peit ia ki ba ha ing hasem jong ki ha Civil hospital, ki dei ki samla ba dang phai na ki kolej jong ki ba kiwei pat kiba iaid donkam.
Uwei u samla uba wan ban peit nongpang ha Civil Hospital ruh u la shah bom shah tied ha ki pulit katba u dang iaid lynti na katei ka jaka, utei u dei u samla Gillbert Myrboh na Mawlynrei, u la iathuh ba u wan ban peit ia u mama jong u uba la thiah pang  la ar taiew eiei mynta ha Civil Hospital, Shillong; hynrei katba u dang wan na ki thain Laban ban leit peit ia u mama jong u, u la ong ba u iohi ba ki pulit shynrang ki bom ki tied ia ki kynthei  bad u ieng  ban peit ia ka jingjia, hynrei kynsan kynsan, la shu beit thlup na khlieh.
Utei u samla u la mynsaw jur na ki bynta moi moi najan ki shkor, katba uwei pat uba la tip kum u Ailad u la pait ka khlieh bad ki doktor ki dang pyn khreh ban suh ksai.
Haba ia kren bad ki nongthoh khubor ha Civil Hospital, Shillong kiba bun bah ki longkmie ki la bitar ia katei ka jingshah bom shah tied jong ki ha ki pulit khlem da ailad ban ia kren bad kaba kham sngew saitmet kaba ki la iathuh ka long ba ki pulit shynrang ki la shim kabu pynban ia ki da kaba ktah kti ha ki bynta ka shadem jong ki ruh.
Lah ban kdew ba kumba san kynta eiei shuwa ban sdang ka jingialang ka HYC kata naduh ka por 9 baje, ki pulit bad ki shipai ki la syrtap bad ker tawiar da ki kynroh nar ia ka jaka shah thngan u bah Adelbert Nongrum  bad la iohi ba man ki kyndong kynshrot jong ka thain Civil la dap mam da ki pulit jain iong jain stem, bad ki riam thohrew.
Ha ka por 12 baje eiei haba ki dkhot bad ki nongialam ka HYC ki la poi sha katei ka jaka ym shym la ailad ba kin pynlong jingialang hangtei bad la phah ia ki sha madan ka Laban Sport Club, kaba don ha Red Cross.
Hynrei shuwa katei la iohi ba shipor ka la mih ka huri hura ha  ka jaka shah thngan u bah Adelbert, naba don ki pulit kiba la khynniat jubor ia ki longkmie bad kynthei kiba la tur sha katei ka jaka, bad hangtei ka la mih ka jingiathalain nia kaba shipor.
Lah ruh ban kdew ba la pyrkhing ia ki paidbah ban rung ban mih ha ka jaka shah thngan u bah Adelbert  ha kaba ym shym la ailad ba kin rung kin mih ia bun bad la ailad ia uwei ban rung sa tang lada mih uwei shabar ba ka jingiarung ia mih ka shu ia bujli kumtei baroh shisngi.
Haduh ba thoh ia kane ka khubor ki pulit kim shym la ai jingtip katno ngut kiba shah kem bad katno ngut kiba mynsaw kumba ki ju leh man ka por.
Shillong 27 Jymmang:Khyndai ngut ki briew ki la mynsaw jur hynne ka step hadien ba u bom IED u la bthei kynsan kynsan ha Mahabir Trade Agency Tura kaba dei ka dukan die tiar Garo hills.
Uwei u la mynsaw jur na kane ka jingjia bad la pynkit noh ha Tura Civil Hospital katba ia kiwei pat la pyllait noh",la ong  u SP ka West Garo hills u Mukesh Singh,.
Kane ka dukan die tiar kaba shah pynbthei bom ka don ha iew Tura, kaba jngai kumba 200 meter na Tura police station bad kaba jan bad ka Tura Rikman Hotel bad ka Sundare Hotel.
Ki pulit ki suba jur ba ia ka jingpynbthei ia u bom IED la leh da ka seng Garo National Liberation Army (GNLA) hapoh ka jingialam u Area commander u Karak uba sin kum kum u Hedio Marak.
Kane ka jingjia ka jia ha ka por 10:55 baje mynstep.
“Kumba ju long ngi plie ia ka dukan ha ka por 10:30 baje mynstep.
Ki nongtrei jong ngi ki dang iakren bad kawei ka kynthei ba wan thied tiar bad kynsan kynsan la mih kynsan ka jingbthei.
Ar ngut na ki nongtrei bad katei ka longkmie kaba wan thied tiar, ki la mynsaw", la ong u khun jong u trai katei ka dukan uba iohi ia kane ka jingjia.
Mar bthei u bom, baroh ki dukan ki la khan glut ha katei ka jaka bad ki la sdang ban plie biang malu mala ha ka por janmiet.
Ki pulit ki la ioh ksai na ka CCTV halor kane ka jingjia bad ka jingtohkit ka dang iaid bad ki la suba jur ba dei ki dkhot ka GNLA.Ki la lum ia ki phngit kiba don ha katei ka jaka bad ki la ioh tam ruh ia ka jaket kaba la suba ba la phong da ki nongleh ia katei ka kam ban buhrieh ia u bom IED.Hynriew kiwei kiba mynsaw ki dei kiba don hajan katei ka dukan bad ki pulit ki dang pynlong ia ka jingkhynra kaba jur ban kem ia kiba donkti.
U Noverfield Marak u MLA ka North Tura  uba wan jngoh ia katei ka jaka, u la pynrem jur ia kane ka jingjia.
Ka Meghalaya Pradesh Youth Congress (MPYC) ruh ka la pynrem jur ia kane ka jingjia.
“ngi pynrem jur ia kiba leh ia kane kam runar bad ngi duwai ia kiba mynsaw", la ong u president ka Meghalaya Pradesh Youth Congress u Richard Marak.
Shillong, 27 Jymmang:Ka Executive Committee (EC) ka KHADC ka la khot ia ka jingialang kyrkieh jong baroh 30 ngut ki MDC ban iakren ia ka jingmih na ka jingiakren bad ka sorkar halor ka Village Administration Bill, 2014.
Kane ka jingialang kan long lashai ka sngi ha  MDC hostel ha ka por 11 baje mynstep.
"Ngi la khot ia kane ka jingialang jong baroh 30 ngut ki MDC ban iakren ia ka jingmih ka jingiakren bad ka sorkar jylla halor kane ka Bill", la ong u CEM ka KHADC u Bah Pynshngaiñ N Syiem ha kane ka sngi Balang.
U la ong ba ha kane ka jingialang kin iakren la donkam ne em ban khot ia ka dorbar kyrpang ban pynbeit ia ki jingduna jong ka Bill kumba la bthah da ka sorkar.
Shillong, 27 Jymmang:Ka sorkar jylla ka la bthah ia ki JHADC bad ka KHADC ba kin pynbeit shwa ia ki jingduna kiba don ha ka Village Administration Bill bad hadien kin sa leit ai pat ha ka ba kan phah sha u Lat ka jylla ban ioh ia ka jingmynjur jongu.
Ia kane la shim ha ka jingialang kaba la khot da u myntri ka tnad District Council Affairs (DCA) u Bah HDR Lyngdoh hynne ka sngi Balang ia ki CEM jong kine ki ar tylli ki District Council.
Haba kren hadien ba la mih na kamra, u CEM ka JHADC u Bah Thombor Shiwat u la ong ba ka sorkar kam pat lah ban pdiang ia ka VAB ba la pynkhreh da ka Council namar ba ka dang don ki jingduna ha ka.
“Ka sorkar ka la bthah ia ngi ban pynbeit shwa ia ki jingduna kiba don ha ka Bill bad hadien ba ngi la pynbeit, yn sa leit rah biang ba ka sorkar kan phah pat sha u Lat ka jylla", la ong u Bah Shiwat.
Haba kylli kiei kita ki jingduna, u CEM ka JHADC u la ong ba ki jingduna ki don katto katne katkum ka jingkdew jong ka sorkar bad kawei ka long kum ka jingpynmih thymmai ia ki elaka ha kaba ka sorkar ka la bthah bym dei ban ai kyrteng Doloi hynrei ban ai noh da ka kyrteng Sirdar bad ka por jong u Sirdar ruh kam dei ban long baroh shi jingim kum ki Doloi hynrei dei ban  jied man ka  san snem.
U Bah Thombor, u la ong ba halor kane, un pyrshang ban pyndep ban pynbeit noh ia kine ki jingduna la kumno 3 ne 4 saw sngi bad ban phah noh wut wut sha ka sorkar ba kan pynsted ia ka kam.
“La kumno kumno ngin pyrshang ban pynbeit noh ia ki jingduna hapoh lai ne saw sngi" la ong u CEM.U la ong ba ka jingialang ka long kaba seisoh bha bad kyrmen ba kan pynmih ia u soh ba thiang.
Ha kawei ka liang, u CEM ka KHADC u Bah Pynshnganlang N Syiem u la ong ba ka Council kan pynbeit ia ki jingduna kiba la kdew da ka sorkar shen.
Hynrei u CEM ka KHADC um nud ban kular lano un pynbeit noh ia kine ki jingduna kiba lap da ka sorkar hynrei u shu ong ba un sa khot ia ka jingialang jong ka Executive Committee ban iakren ia kane.
“Ngin pynbeit ia kane ka kam kloi katba lah", la ong u Bah Syiem bad bynrap, kan shong ha ka EC la ka sngew donkam ne em ban khot ia ka dorbar kyrpang na ka bynta ban iakren ia kane hynrei lada kam donkam, lah ban shu leh hi da ka EC ruh.
Haba kylli kiei kita ki jingduna ba ka sorkar ka la kdew, u Bah Pynshngain u la kyntait ban ong eiei halor kane, hynrei u shu ong, “Ia mynta ngim pat lah ban ong eiei ia ki hynrei ngin sa iashong jingialang ban iakren ia kane",.
Ha kajuh ka por, u myntri ka DCA u Bah Lyngdoh u la ong ba ka jingialang ka la pdiang ban pynsted ia ka jingdonkam ban pas noh ia ka VAB hynrei kane kan shong eh ha ka jingkloi jong ki District Council ban pyndep ia kaba ka sorkar ka la dep bthah ia ki.
U la kyntait ban iathuh ia ki jingduna kiba ka sorkar kala kdew ha ka VAB jong ka KHADC bad ka JHADC.“Ngim pat kwah ban iathuh ia ki jingduna hynrei mynta ka shong ha ki district council ba kin pyndep ia  kam", la ong u bah Lyngdoh.
Shillong, 27 Jymmang:Na kylleng ki jaka sor bad nongkyndong ki paidbah ki la wan ban jngoh sngewlem ia u bah Adelbert Nongrum-MDC ka Jaiaw uba la shong shah thngan naduh ka 16 tarik u jymmang ka bym pat shym la kut haduh kine ki sngi.
Ki para nongmih khmat jong u ki MDC na ka liang bad na ka liang Pyrshah kumjuh ki la wan kyrshan ban ai mynsiem ia utei u nongmihkhmat ka Jaiaw, ki la don ruh ki MLA kiba la wan ai mynsiem ia u ryngkat kiwei pat kiba la snoh ktilang bad u, hynrei haduh mynta mynne ka MLA kaba na ka juh ka Konstitwensi bad u ka kong Roshan Warjri kaba dei ruh ka myntri pohing ka sorkar jylla kam shym la wan mih wan paw ban peit ia utei u para nong mihkhmat na kajuh ka konstitwensi.
Ka kong Roshan ka dei na ka juh ka konstitwensi bad u bah Adelbert Nongrum bad kitei ar ngut ki la ia khun pyrshah ruh ha ka elekshon MLA 2013 ha kaba u bah Adelbert u la shah rem ha ka kong Roshan.
Mynta ka sngi u Rupang u la leit ban ia kynduh ia  u bah Adelbert CEM barim ka KHADC ha jaka shah thngan jong u ha mot Kiang Nangbah, uba don hajan Civil Hospital, bad la kylli na u , haduh katne ki nongpeit wan jngoh ia u na kylleng ki jaka la ka dei na sor ne na nongkyndong , la iohi ruh ba ki nongmihkhmat na ki konsti twensi bapher bapher ki la wan ia kynduh ia u hato ka MLA na ka konstitwensi jong u ka kong Roshan Warjri ka la wan ne-em ban ia kynduh ia u, “Em i kong Kei i khlem wan haduh mynta te" ong u bah Adelbert Nongrum.
Haba la kylli biang hato la don ne-em ki myntri sorkar kiba la wan jngoh ia u , u la jubab ba ym don uwei ruh u myntri sorkar.
Ha katei ka jingiakren bad u Rupang u bah Adelbert u la ong ba da lei lei ruh un ym kynran dien na ka jingshah thngan kat bym paw mynjur ia ka Village Administration bill, bad ia katei ka jingkren u la kren ruh sha ki bor sorkar kiba la kyrpad ia u ban weng noh na ka jingshah thngan.
Shuh shuh u la ong ba ym dei ban pdiang da kawei pat ka ain lait noh ka VAB, ha kaba iadei bad ka Ordinance u la ong ba ka dei ka jingkwah  ka sorkar ban pynduh noh ia ka District Council lane ban ithuh ia kita ki bar jylla kiba kam Rangbah Shnong ialade bad ka kwah ban knieh ia ka khyndew ka shyiap.
U la ong ba ka dei ruh ka buit ban khlong ia u marpoh khyndew u Uranium.12 sngi utei u MDC ka Jaiaw u la shah thngan hynrei la iohi ba um i duh bor lane duh jingkyrmen eiei ruh, um da pher than ka met ka phad ka sur kren na kaba ju long  ba haba la kylli kumno u lah ban iai neh haduh 12 sngi lynter tang da kaba dih tang da ka um, “Ka dei ka bor jong ka jingduwai" u la ong bad u la iathuh ba man ki khep shuwa ba un shim ia ka sienjam u ju pyndem bad buh ialade ha ki jingduwai, “Ngam pat ia iathuh hano hano ruh , shuwa ba ngan sha thngan ba ngan wan ha kane ka jaka hynrei nga shu pynbna ba ngan shah thngan bad nga la buh ka jingduwai kyrpang ba ngan ioh jaka ha kjat u mot Kiang Nangbah, bad hab ala dei ka por nga wan beit beit sha kane ka jaka" u la ong.
Katkum ka jingiakren bad u bah Adelbert la sngewthuh ba halide marwei u don ka jingngeit kaba skhem ha ki jingduwai ha kaba u la ong ba shibun ki kam phylla ki bym dei ban jia ki la jia bad kijba la dei ban jia kim shym la jia bad katei ka dei lyngba ki jingduwai.
Haba la kylli hato kum u CEM barim ka KHADC u sngew kumno halor ka jingleit Delhi u bah Pynshngain N Syiem ban pynbor ia ki heh Congress ban hukum ia ka sorkar jylla ban mynjur noh ia ka Bill, u bah Nongrum u la ong ba um kwah ban ong eiei halor katei ka phang  ‘hynrei ngi ap khmih lynti ia u soh uba bha’ u la ong.
Jowai, 29 Jymmang:Uwei u briew uba la tip kyrteng kum u Jeskin Sari uba na ka shnong Bambthong ba u la donkti ban leh beijot ia kawei ka longkmie ha kawei ka jaka khlaw hapdeng ka shnong Moorap bad Kdiap ha West Jaintia HIlls District.
Katkum ka jingmu dui jong katei ka longkmie kane ka jingjia kala jia haka 26 tarik une u bnai haka por 3 baje noh phaisngi katba ka dang wanphai na jaka trei.
Hynrei haba la tohkit, ki pulit ki la lap ba katei ka longkmie ka la shah leh-beijot ha la u lok barim, katta ruh hadien ba u la phet na ka la kumba 7 snem mynta.
Jowai, 29 Jymmang:U Chairman u ka JHADC u ma Lait singh Shylla u la rai ban khot ia ka Dorbar kyrpang ka JHADC ha ka 3 tarik u bnai ban wan (Jylliew) na ka bynta ban iakren halor ka Village Administration Bill, 2015.
Kane ka rai jong u Chairman ka la long hadien ba ka kynhun ba 25 ngut ki MDC kiba kynthup ia ki Liang synshar bad Liang pyrshah kila wan ban kyrpad ia u Chairman ha ryngkat ka jingthoh ba un sngewbha ban lum ia ka Dorbar kyrpang bad kaba kyr kieh.
Ia katei ka kynhun ki MDC la ialam da u Chief Executive Member, u ma Thombor Shiwat.
Kane ka jingkyrpad ka la long hadien ba ka sorkar ka la pynphai biang ia ki bill kiba la dep ban phah sha ka District Council Affairs da ka JHADC bad ka KHADC ha kaba na ka liang ka sorkar jylla lyngba ka District Council Affairs ka la bishar bad ka la rai ban phah biang ia ki sha kitei ki ar District Council ban pynbeit ia ki jingduna.
Na ka liang u Chairman ka JHADC u la iathuh ba katkum ka iktiar kaba u don hapoh kyndon 36(3) jong ka ka District Council Rules ka Assam and Meghalaya Autonomous District (Constitution of District Councils) Rules 1951, u la  shim ia ka rai ban lum kyrkieh ia katei ka dorbar kyrpng ha ka 3 tarik u bnai ban wan (Jylliew).
Shillong, 29 Jymmang:U Finance Secretary ka KSU Thyllaw Border Unit, u Bah W Dopri ula pyntip ba ula weng noh ialade na ka jinglong dkhot ka seng khlem kino kino ki daw, hynrei ka dei na ka daw shimet jongu ba ula kwah ban iehnoh noh ia ka kam bad ba kiwei kin ioh lad ban iatreilem na ka bynta ka seng, ka Shnong ka thaw, ka thain bad ka jaidbyn riew baroh kawei.
Na ka liang u Bah Dopri ula kyntu iaki nongialam ka KSU ba kin nang trei shitrhem ia ka kam da kaba kin ai ruh kaba bha tam iaka jaid bynriew.
Shillong, 29 Jymmang:U District Election Officer, East Khasi Hills  u la pyntip ba ka General Control Room cum Complaint Monitoring Cell  la buh ha ophis u Deputy Commissioner, Shillong ban ioh ia ki jingujor na ki paidbah halor ka  jingpynrung kyrteng thep vote kaba khuid ne ka National Electoral Roll Purification and Authentication Programme (NERPAP).
Lah ruh ban phah ia ki jingujor da kaba phone ha u no.0364-2502079 lane 1950.
Shillong, 29 Jymmang:U Lat ka jylla u V Shanmuganathan u la pdiang ia ka Ordinance ka sorkar kaba thmu ban ithuh ia ki Rangbah Shnong na ka bynta 6 bnai.
Kane ka Ordinance la ai kyrteng kum ka Meghalaya Local Administration (Empowerment of Traditional Institutions, Tradtional Bodies and Headmen in Governance and Public Delivery System) 2015.
Da kane ka jing pdiang u Lat ia ka Ordinance mynta ka sngi Thohdieng, la buh mynta ha khmat ki paidbah.
Lah ban kdew ba kiba bun ki seng bhalang, ki la pynpaw ia ka jingpyr shah ia kane ka Ordinance namar ba kan long ka jingpynduh bor ia ka district Council bad kan plie lad.
"Ka Meghalaya Local Administration (Empowerment of Traditional Institutions, traditional bodies and headmen in governance and public delivery system) Ordinance, 2015″, la pynbna paidbah na ka bynta ka jingtip baroh, la ong  u Secretary kam ain u L M Sangma.
Ia kane ka Ordinance la pdiang da u Lat ka jylla namar ba kam pat don ka dorbar ha ka jylla.
Ia kane ka ordinance la shah pynbor ia ka sorkar ba kan thaw hadien ba la pynmih ka Meghalaya high court ban sloit ia ka iktiar jong ki rangbah shnong.
Ka Ordinance ka la ai bor ia ki rangbah shnong ban ai NOC ban ai syrnod kiba iadei bad ka roi ka par.
Jowai, 29 Jymmang:Haduh 16 ngut ki nongleit nongwan ki la mynsaw katto katne ki la mynsaw jur hadien ba kawei ka Bus Night Super kaba don ia u No.As24C-2829 ka la kylla harud surok ha ka shnong Rat tacherra.
Kiba myn saw ki kynthup ia ki khynnah khyllung, ki rangbah kynthei shynrang, katba uwei u doctor u la lait thaw ha ryngkat ki wei pat kiba don haduh 28 ngut ki nongshong ha katei ka kali.
Ki pulit ka Umkiang ki la iathuh ba kane ka la jia ha ka por kumba 9:30 lane 10 baje ei ei hynnin ka meit.
Mar mar ia kiba mynsaw la pynkit sha ki jaka ai jingsumar kiba don ha Kalain bad Silchar Assam.
Ki pulit ka Umkiang kiba la ioh jingtip khamdier por bad haba ki la poi ha katei ka jaka ki la lap tang ia kawei ka kynthei kaba la mynsaw ha ryngkat u kpa jong ka u bym shym la mynsaw lait tang malu mala eh.
Shillong, 29 Jymmang:U SP ka East Khasi u Bah M Kharkhrang u la ong ba ka HYC ka la pynkhein ia ka hukum da kaba pynlong jingialang palat ia ka por ba la buh bad ruh ban iaid paidbah sha jaka shah thngan u CEM barim ka KHADC u Bah Adelbert Nongrum haduh ba ki pulit ki hap ban pyni bor.
U SP u la ong ba kat kum ka hukum ka HYC ka dei ban pynkut ia ka jingialang hapoh 3 baje hynrei ka la pynwai haduh 4:45 baje janmiet bad nalor kata, ki la pynlong ia ka jingiaid paidbah kaba khlem ai bor da ka bor synshar district.
Kane ka jingpynshai u SP ka long hadien ba la mih ka jingshah kawut lathi ki paidbah ki long kmie ha ki pulit hynne ka sngi ha ka por ba ki thmu ban leit sngew lem sha ka jaka shah thngan jong u Bah Nongrum kaba don ha jan ka Shillong Civil Hospital.
U la ong ba kawei ka pulit kynthei ka la mynsaw na ka jingshah niat ha ki paidbah ba iaid ha katei ka por haduh ba la hap ban pyndonkam da ki lathi.
Shillong, 29 Jymmang:“Hadien ba la wai ka dorbar, ngi kwah ban leit iathuh wut wut sha ka dorbar bah ka bri u Hyn niewtrep lashai ka sngi ba la pynlong da ka Synjuk Ki Rangbah Shong  ban iathuh ia ki kam ba ka KHADC ka la leh ban pynbeit ia ki jingduna ha ka Villlage Administration Bill"  la ong u CEM ka KHADC u Bah Pyn shngain N Syiem mynta ka sngi Thohdieng uba dei u nongialam ka People Democratic Forum (PDF).
Ka KHADC kan shong dorbar kyrpang lashai ka sngi ban pynbeit ia ki jingduna kiba don ha ka VAB kumba la bthah da ka sorkar jylla.
U Lat ka jylla u V Shanmuganathan u la mynjur ban khot ia ka dorbar kyrpang ka KHADC ban iakren ia ka Village Administration Bill, 2015 ka KHADC.U Bah Syiem  u la ong ba u Lat u la pdiang ia ka jingkyrpad ban pyn long dorbar ha kane ka sngi Thohdieng.
U la ong ba ka  Rule 36 Sub Rule 5 ka Assam Meghalaya District Council Rule ka la shah ia ka Executive Committee ban kyrpad ia u Lat ka jylla ban khot dorbar kyrpang namar ka jingdonkam kyrkieh ka kam.
"Ngi la leh ia kane tyngkat ka jingiasyllok bad ka tnad District Council Affairs (DCA)  ha kane ka sngi Palei" la ong u CEM ka KHADC.Shwa ia kane ka People’s Democratic Forum (PDF) ka kawah ban pynlong dorbar kyrpang hynrei na ka liang pyrshah ka ARPA ka kwah ban ap shwa namar ba ka kwah ban pule bniah ia ki jingdonkam ban pynbeit.
Shillong, 29 Jymmang:Lashai ka sngi ka 30 tarik u jymmang kan long ka dorbar kyrpang jong ka KHADC ban ia kren halor ban pynbeit ia ki katto katne tylli ki mat jong ka Village Administration Bill kiba ka sorkar ka phah pynbeit bha.
Ia katei ka dorbar la bthah da u Lat ka jylla ia ka Chairperson ka KHADC ban lum ia ka dorbar kyrpang ban ia kren halor katei ka mat.
Ka PDF ka la pyn khreh ba hadien ba la dep pass ia katei ka jingpynbeit thymmai ia katei ka Bill ha ing dorbar kan sap hah noh wut wut sha ka tnad DCA bad la iohi jingtip ba ka DCA ruh kan phah noh wut wut sha u Lat ka jylla lashai hi ka sngi ba un mynjur.
Lah ban kdew ba ia ka dorbar kyrpang la lah ban pynlong lashai ka sngi namar ka jingleit kyrpad u CEM ka KHADC sha u Lat ka jylla ba un  khot dorbar kyrpang hadien ba ka ARPA kam treh bad kam mon ban pynlong Dorbar.
Lah ruh ban kdew ba ia katei ka Bill ka sorkar ka la pynphai sha ka KHADC la laisien kynthih bad ka la bthah ba ka hap ban pynbeit bha ia ki kyntien ba la thoh ha katei ka bill kaba la don 17 tylli ki mat,  bad hadien kata ka la bthah ba kan phah biang sha ka sorkar ba kan peit bad bishar bniah shuwa ba kan mynjur  bad ban phah sha u Lat ka jylla.
Shillong, 29 Jymmang:Ka Hynniewtrep Youth Council (HYC) ka la rai ban leit pynlong ia ka jingleit shong kyrain hakhmat iing jong u Myntri Rangbah ka jylla ban pynbor ban pynurlong noh ia ka Village Administration Bill ka KHADC bad ka JHADC.Hadien ba la wai ka jingialang, ki la thang ingkhongkhait ia ka dur jong u myntri rangbah u Mukul Sangma, u Symbud Myntri Rangbah Bah Rowel Lyngdoh, u myntri ka district Council Affairs Bah HDR Lyngdoh, ka myntri kam pohiing ka Kong Roshan Warjri kum ka dak ka jingpyrshah ia ka jingbym leh eiei jongki ban pynlong kam noh ia ka VAB.Nalor kane ka lynti iaid jingiakhih, ka HYC ka la rai ruh ban pynlong ia ka jingiaid paidbah ha kylleng ka sor Shillong ban pynjur ia ka jingiakhih.
Ia kine ki rai la pynbna da u President ka HYC u Bah Peter Lawai ha ka jingialang jong ka HYC kaba long hynne ka sngi ha madan Laban kaba don hadien ka Shillong Civil Hospital, Shillong.
Nalor kiwei pat, ka la rai ruh ban pynlong da ka  jingiakhih ba khlem sangeh, bad ban leit pynlong jingialang kylleng ka Bri u Hynniewtrep bad ka jingiakhih ba khatduh ka long ban pynlong jingiaiaid paidbah ha baroh kawei ka sor Shillong.
Kine ki jingiakhih kan khie lada ka sorkar kam pynlong kam noh ia ka VAB wut wut.
Shwa ia kane, u Bah Lawai u la ong ba ka jingshah sloit iktiar jong ki Rangbah shnong, ka long kum ka jingshah tuh noh ia ka jaka jong u Bri u Hynniew trep, la ong u President ka HYC u Bah Peter Lawai.
“Ka sorkar ka dei ban pas noh ia ka VAB khlem buh teng shuh", la ong u Bah Lawai.
Katba u  organizing secretary ka HYC u Bah Nickson Dohling u la ong “ka HYC kam pat pura tang shi snem ruh, hynrei ka sorkar ka la tieng haduh ba ka la pyndonkam da ki bor shipai".
“Ngam tip shuh lada dap lei ka HYC 25-30 snem te, kin pyndonkam da kaei", la ong u Bah Dohling bad bynrap lada ka sorkar kam pyntreikam noh ia ka VAB, ka HYC kam nym sangeh ia ka jingiakhih jongka.
Katba u general secretary Bah Robert June Kharjahrin u la ong ba ym tang ki Rangbah Shnong kiba la duh bor hynrei ki sengbhalang ruh kin duh lada ym ieng ban iakhih tyngeh.
“Ko Mukul haei kwah ban buh ia ka shong suk shong sain", la ong u Bah Kharjahrin.
U  la ong ba ka sorkar kam dei ban buh kyndon ia ki district council kumba buh kyndon ka sorkar phareng ia u Syiem Tirot Sing mynshwa.
“Lada u CEM ka KHADC u dei u Hynniewtrep, u dei ban ong ia ka sorkar ba kan pyntreikam noh ia ka VAB.Katba ym pat ioh iaka VAB, yn nym shong thait", u la ong u general secretary.
Ha kane ka jingialang la ioh ruh ia ka jingkren na u Vice President Bah Donboklang Kharlyngdoh,  ka Kong Lin Nongkhlaw, u Vice President ka HANM  u Bah Dawonmi Dkhar ,  nongkren na ka KHNAM u Bah Lewis Dohtdong kiba pynrem jur ia ka sorkar kaba pynslem ban pynlongkam ia ka VAB.Shwa ia kane, ka HYC ka mut ban pynlong ia ka jingialang ha jaka ba pynlong shah thngan u Bah Adelbert Nongrum bad ki paralok jongu, hynrei ki bor synshar district kim shah bad ki hap ban leit noh sha madan Laban.
Shillong, 29 Jymmang:Haba kren ha ka jingialang paidbah kaba la pynlong da ka seng HYC ha madan Laban Sport Club, Red Cross Laban u Vice President ka HYC u samla Donbok Khar lyngdoh ula ong ba ki nongialam ka HYC kin ieng ha ka nongrim jong u nongialam barim ka KSU uba la khlad noh u Bah Bul Lyngdoh, “U bah Bul u ju ong ba haba long nongialam pynthikna ialade ba shiliang ka kjat jong phi kan dei sha u paidbah bad shilliang ka kjat pat ka dei ha phatok, Ngan bud ia ka nuksa u Bul" ong u samla Donbok haba ai jingkren ha katei ka jingialang hadien ba u la dep ban kren ia kiba bun ki mat kiba ia dei bad ka jingshah ktah na ka jing shah sloit bor ki Rangbah bad ka jingdonkam kyr kieh ba ka sorkar kan mynjur noh ia ka Village Administration Bill.
Katba u samla Nickson Dohling, organising secretary ka HYC  uba la kren kham ha shuwa ia u samla Donbok u la kynthah jur ia ka seng TUR kaba la ialam da ka kong Angela Ryngad kaba la kynthoh ba ka VAB ka don jingduna ha kaba u la ong “TUR ka mut Thylliej u Ri-Thor,  ym kata ka Thma ki Rangli Juki".
Utei u nongialam ka HYC u la kynnoh ba ka jingkyn thoh jong katei ka seng ka pyni ruh ba ka dei ka Ejen jong ka sorkar.
U la kynthah ruh ia ki 35 ngut ki nongmihkhmat na kane ka bri u hynniewtrep ki bym shym la saham wat hapdeng ba ka jaitbynriew ka don ha ka saw ka sian, u la ong ba ha ka por elekshon pat shibun ki kyrtong ia khun elekshon ki leit sha u paidbah ban pan vote da ki ktien jali  jaum ba kin kit ia ka ri bad ka jaitbynirew, “Wan uwei ruh un kit ri bad jaitbynriew, uba ar ruh kumjuh uba lair uh u ong un kit ri bad jaitbynriew, kata ka jingkloi jong ki ban kit ri bad jaitbynriew ha ka por elekshon ka la long pynban kumba kata ka jaitbynriew ka dei ka kynthei dakaid" ong biang u samla Nickson.
U bah Robert Kharjahrin General Secretary ka HYC haba kren ha katei ka jingialang u la kren diaw halor ka jingshah sloit bor ki Rangbah shnong bad u la ong ba ka dei ka dak ka jingshah khniot jong ka jaitbynriew bad u la ong ruh ba katba nang mih ki sngi la nang sloit nang sloit ban pynlaw lyngkhuit syndon ia kane ka jaitbynriew, u la kren diaw mynsiew ruh ba mynta lei lei la mih sa ka hukum ban pyrkhing ia ki nongthohkhubor ba kim dei shuh ban pynmih ia ki khubor ia khih.
Shuh shuh u la ong ba ka la dei ka por ban ia khun dohiap ban pyllait ia ka jaitbynriew na ka jingshah teh shah khum,  “Ka dei ka jingthmu ban ailad ia kita ki kharlieh kharsaw ban wan iuh roit ia kane ka jaitbynriew jong ngi, ngin ym shong thait bad nangne shakhmat ngin pynbna ba ngin ia khih noh ia ka ILP" ong u samla Robert Kharjahrin.
Katba u Secretary jong ka HANM pat u Damon Dkhar u la  kynthoh ba haba ka jaitbynriew ka ia khun ba ka sorkar ka dei ban mynjur noh ia ka Village Administration Bill bad ka bill ban pynkupbor ia ki nongsynshar shnong ha Jaintia khnang ban pynlong ain noh ia ki, ki la mih pat ki langiong na kane hi ka jaitbynriew kiba pyrshang ban kynthoh ban pynpulom ia ka, “Ngi sngew lyngngoh ba la mih pyrthei da kita ki seng kiba don tang saw –san ngut ki dkhot ban pynkulmar jingmut ia u paidbah" u la ong.
Hadien ba la wai ka jingialang, kum ka dak ka jingpyrshah ia ka jingkuman ka sorkar ban mynjur noh ia ka VAB ka HYC ka la thang ia ka tyngshop jong u myntri rangbah ka jylla u Dr.Mukul Sangma , bad lai-ngut ki myntri sorkar ka tyngshop u bah Rowell Lyngdoh, bah HDR Lyngdoh bad ka tyngshop ka kong Roshan Warjri.
Kiba bun bah na ki nongkren ha katei ka jingialang ki la pynpaw ka jingsngew lyngngoh ia ka jingpynap pulit ka sorkar ryngkat ki bor shipai , kaba ki la ong ba i pynban kumba ia hiar sha madan thma, “La pynap pynban da ki tup ki man thik kumba hiar sha madan thma" ong ki nongialam ka HYC haba kren ha katei ka jingialang  kiba la ong ruh ba ka sorkar ha ka jaka ba kan phah ia ki sha Garo Hills ban ia khun lehnoh, la pynher syrngiew pynban ia ki paidbah jong ka sor Shillong.
Jowai, 29 Jymmang:Ki pulit jong ka nongbah Jowai Police mynta ka sngi Balang kila iohkem ia uwei u suba nong Bangladesh uba shang ruma ha sor Jowai.
utei uba la shah kem udei uba la tip kyrteng kum u kum u Md.
Rassel Md Uddin (22), uba na ka shnong Soya ha ka thain Jaiñtiapur Sylhet District ha Bangladesh.
Ki pulit ki la ioh ban kurup na ka met jong u iaka pisa Bangladesh Taka 1568 bad ka pisa India T.640.
Hadien ba la leit rah ia u sha ka iing bishar ka iing bishar ka la ai por 2 sngi ia ki pulit ban tohkit bniah ia u.31 Jymmang:Hynriew ngut ki kynthei bad uwei u shyn rang ki la shah kem hynnin ka sngi ha ki Pulit namar ba ki la ialeh pyrshah ban rung hapoh ka jaka ba shah thngan u CEM barim ka KHADC u bah Adelbert Nongrum ha u Mot u Kiang Nangbah hajan Civil Hospital, Shillong.
Kane ka jingshah ka jingjia ka la jia ha ka por 5 baje janmiet hadien ba la wai ka rally jong ka Hynniewtrep Youth Council (HYC) ba long ha madan Laban namar ba ki thmu ban leit sha ka jaka ba don u bah Nongrum watla ki pulit kim shah namar la pynjari 144 CrPC, la kam u SP ka East Khasi Hills u bah M Kharkrang.
Ki kynthei kiba shah kem ki long ka kong Banisha Nongsiej 21 snem na  Mawlai, Umiajur Block-III, ka kong Barisha L.Mawphlang 38  snem na Lumshyiap Golflink, Shillong, ka kong Caroline Nongrum 37 snem na Mawlai Mawiong, Shillong, ka kong Banisha L.Nongrang 38  snem na Mawlai, Nongpdeng, ka kong  Aisuk Dirborn 35 snem na Nongrah, Rynjah, Shillong, ka kong Kerdalin Biam 33  snem na Mawlai Mawiong, Shillong bad u bah Ialam Shympliang 32  snem na Upper Shillong Lumpdeng.
Napdeng kitei ki ba shah kem saw ngut ki dang don ha Civil Hospital bad lai ngut la shah rah sha iing Kashari bad kin don 12 sngi ha ka judicial custody.
Ki pulit ki kynnoh ba la kem ia ki namar ba ki pynsaphriang ia ki jingtip lyngba ki social media ban pynthut ia ka shongsuk shongsain.
Katkum ka jingong u SP, kitei ki paidbah hadien ba la wai ka jingialang ki la thmu ban iaid jubor sha ka jaka shah thngan bad ki pulit ki la khanglad ia ki hynrei namar ba ki ia pyneh ki pulir ki la hap ban pyndonkam da ki lathi haduh ba bun ki la mynsaw na kane ka jingshah kawut lathi ha ki pulit.
Ka daw ba ki kynthei ki mynsaw na u ka dei namar ba ki dkhot nongialam shynrang ka HYC ki la pyndonkam da ki kynthei, la kynnoh u SP.Shillong, 31 Jymmang:Ka jingkawut lathi naphang ki pulit ia ki paidbah wat ki bym tip  ia ka dang ka duh kiba shu iaid lynti ha ka por ba don ka jingialang ka Hynñiew trep Youth Council (HYC) ha ka sngi thoh dieng ka la mih ka jing pynrem jur na ki paidbah bad ki seng bhalang ba pher bapher.
Ka Khun Hynniew trep National Awakening Movement State Youth Wing ka pynrem jur ia ka jingleh donbor bad jingbom pathar jong ki bor pulit ia ki paidbah, khamtam ki longkmie kiba la leit ban sngap ia ka jingialang  HYC ha ka 29 Jymmang 2015.
Katei ka  seng ka sngewbynniaw ruh halor ka jingbom wat ia ki paidbah ba iaid lynti ne ki ba ieng harud surok.
Ka KHNAM ka la kynnoh ba ka jingsyrtap ki pulit ki shipai ha ka jaka shah thngan u bah Adelbert ha katei ka sngi ka long kumba ka sorkar ka pyntieng pynsmiej ia ki paidbah.
Ka la long ba ka  jingleh donbor jong ka sorkar jylla ha katei ka sngi ka la long ka jingpynkhien ia ka article 19 (1) (b) jong ka riti synshar jong ka ri India.
Katei ka seng ka la ong ba ka la pyrshang ban leit jngoh ia ki 2 ngut ki longkmie bad uwei u  rangbah ba dang shah set ha Civil Hospital, hynrei ym shym la ailad ban peit tang ka durkhmat jong ki ruh bad la iohi tang ki kti jong ki kiba mih na ki ruh nar ba ki khaweh sha ki , “thik kum ba ki dei ki riewkieng atiar ne ki mraw, shano ka jah kata hok longbriew manbriew" ong ka kyrwoh kaba la pynrem jur ruh ia ka myntri kam pohing ka jylla ka kong Roshan Warjri ba ka la dawa ba ka kong Roshan ka dei ban hiar shuki noh.
Ka United Democratic Party (UDP) Youth Wings ka la pynrem jur ia ka jingleh palat jong ki pulit ban kawut lathi haduh ban mynsaw jur kiba bun ki paidbah.
U MLA ka UDP u Bah Embhahlang B.Syiemlieh, MLA uba long ruh u President ka UDP, Youth u la ong ba ka jingjia ka long kum ka jingpyntriem ia ki paidbah kiba leit sha ka jingialang da kaba jai jai.
“Ka jingtied naphang ki pulit ia ki paidbah ban da mynsaw khlem da maham ka long kaba bakla haduh katta katta ba ki bor ka aiñ kin shu pyndonkam palat pud ia ka bor khlem da kheiñ shuh wat ia ki kynthei bad ki longkmie kiba ngat ha ka jingshah bom lathi," u la ong.
Ka HYC South West Khasi Hills District, ka la pynrem jur ia kane ka jingjia bad ka phah ia u kyrwoh kitbok kitrwiang ia ki dkhot ka seng bad ia ki riewpaidbah kiba la mynsaw na ka jingshah tied lathi ha ki pulit, ba kin ioh ia ka met kaba koit kaba khlaiñ, la ong ka kyrwoh na u General Secretary Seng u Bah Ialam Rngaid.
Kumjuh ruh ka Thma u Rangli Juki (TUR) ka pynrem ia ka jingbom lathi ia ki paidbah kiba wan sha ka jingialang paidbah ka HYC bad kiba shu dei iaid lynti najan Civil Hospital, Shillong.
Ka Kong Kong Angela Rngad, ka la ong ba “Kane ka pyni ia ka jingbym lah tehlakam ki pulit bad ki bor synshar District ban pynthikna ba ka jingpynkut ia ka jingialang ba la pynlong da ka HYC kan kut ha ka jingjai jai.
"Ka TUR ka pynrem jur ruh ia ka jingshah leh tohmet ki kynthei bad kyntu ia ka Meghalaya State Women’s Commission (MSCW) ba kan shim ia ki lad ki lynti ban bthah ia ki bor synshar District ban shimkhia halor kane ka jingjia.
Ka Meghalaya Peoples Human Rights Council ka pynrem jur ia ka jingshah tied naphang ki briew kynthup ia ki kynthei ha ki pulit ha ka sngi thohdieng.
“Ka jingbom jingtied pathar ki pulit ka dei ka kam bym kheiñ briew shuh bad ka jingpyndonkam bakla bad shim ia ka aiñ ha ka kti lajong bad namarkata dei ban ai ka jingpynrem ka jur na baroh ki liang" ong u Bah Dino D.G.Dympep, Chairman ka MPHRC.Ka MPHRC ka pynrem jur khamtam eh ia ka jingkam jong u Superintendent of Police (SP) East Khasi Hills, u Bah Mariahom Kharkrang hana ba ka jingpyndonkam ban leh da ka bor, ban tied bad ban bom ia ki briew ka dei ka thymmei jong ka aiñ ka kanon.
Ka MPHRC ka kwah ban tip mano bad naduh mynno la ai bor ia ki pulit ba ha ka kyrteng jong ka aiñ ki lah ban tied bad bom pathar ia ki briew kat kaba ki sngewbit? Hato kam la dei mo ia ki pulit ba kin shim shwa da kiwei pat ki lad ki lynti ban pyntreikam ia ka ain khlem da pynmynsaw ia ki briew?," ong une u nongialam ka Council.
Ka MPHRC ka dawa na ka Myntri ki kam Pohiing ka Kong Roshan Warjri ba kan shim ia ka jingkitkhlieh bad jubab ia ka daw jong ka jingshah pynmynsaw ki briew ha ka kti jong ki pulit bad ban pynshai khamtam eh ia ka jingpynksan nia jong u SP ka East Khasi Hills kat haduh ba 25 ngut ki briew ki la mynsaw.
Ka Hynñiewtrep National Youth Front (HNYF) Central Body ha u kyrwoh lyngba u Bah Donbok Dkhar, Publicity Secretary ka pynrem jur pyrshah ia ki bor jong ka aiñ ka East Khasi Hills kiba la pynkheiñ ia baroh ki kyndon ain jong ka riti synshar paidbah bad ia ki hok longbriew manbriew da kaba pyndonkam da ka bor ban bom naphang ia ki riew paidbah ba lui lui ha ka jingjia kaba la jia ha ka sngi thohdieng kaba long ruh wat shabar ka jaka ba pynjari ia ka kyndon Section 144 Crpc.
Ka Seng ka la ong ruh ba kane ka shu pyni ia kata ka jingbym lah jong ki heh ophisar kiba don ha katei ka jaka ban tehlakam ia ki paidbah, namar ka jinglong jingman kam pat dawa satia na ka bynta ban pyndonkam da ka bor bad kane ka dei ruh ka jingthmu ban pynkylla ia ka jylla Meghalaya sha ka tnad pulit.
Ka 30tarik Jymmang 2015, kan dei ka jingjia, ka ban sah khana pateng pakit ha ka histori jong U Khasi Khara, ba ka bor kaba khlem jingthoh, ka la treikam bad iuh roit noh ia ka hukum jong ki bor synshar bad bishar, kiba pyrshang ban niew dew thala ia ka dustur barim barim jong kane ka jaidbynriew Khynriam U Pnar, U Bhoi U War.
Ka jingtuid jong ki lak ngut sha katei ka dorbar, ka pyni nyngkong eh, ba u paidlang jong ka Ri, um  shaniah shuh ia ki Syiem, ki Dolloi jong ka Ri Khasi, hynrei, u shah shkor, haba ki khot ki Rangbah Shnong, ha kaba ha kat katei ka jingther u lapbah, la iohi, ba u paidlang, um sngew smiej satia, hynrei, u tuid la kumba theh ka ktang u lapbah sha katei ka dorbar bah jong ki Rangbah Shnong ka Ri Khasi.
Kawei pat ka phang, ka kdew shai, ba katei ka jingialang, ka pyni sha ka pyrthei baroh kawei, ba U Khasi, u don ia la ka jong ka dustur ka riti, kaba naduh u kulong kumah bad kaba um kwah satia, ban don ba lushia bad ba mushlia.
Lyngba katei ka jingialang (klet noh ia ki rai), kiba la shim, ngim tip, la ki bor sorkar ne ki bor bishar, ki dang iai kwah ban dang ialeh pyrshah ne pyntian jubor ia ki ain, katba kum ka mon jongki; hynrei katei hi ka jingialum lymbung, ka la pyni shai, ba lada kito kiba ialeh pyrshah, ki dei kiba don rain don rem, ki la dei ban nym nud shuh ban khyllie niuhmat lane ban dang mushlia ia ka dustur riti, ba la ju don da ki hajar snem hapdeng u paid Khasi ba iar.
Nangta sa kawei ka phang, kaba shat hangne, ka long ba u paidlang jong ka Ri, ula ngiah bad sma iewli ia ki riew sain pyrthei bad ula kwah ban shim,  ia ka rai dalade hi bad dei na kata ka daw, ba ym don  satia ki heh sain pyrthei, kiba ioh ban kren tynghung ha katei ka rynsan.
Ka jingpynkut ka long kumne –Ki Rangbah Shnong, kin hap ban sngewthuh, ba katei ka jingbuh por jongki, kan nym treikam satia, namar ba ka sorkar kam kwah ban pyndem ia ka jingkwah jongki bad kumta kan buh shibun ki maw jynthut bad kumta, kaei kaba ki dei ban pynkhreh shakhmat, ka long ba kin iaid da kato kajuh ka lynti ba jai jai bad kaba khlem ia pyni bor bad no bad no ruh, kaba ki la dep iaid ha ka Sngi Saitjain ba ladep bad ba kin sangeh noh ban ia trei lang bad ki kam jong ka Sorkar, ha kano kano ka lynti bad hangta ngin sa peit la uei uba kham khlain bor, la un dei U MLA (uba ialeh pyrshah Dorbar Shnong), U Nongbishar (uba ialeh pyrshah Dorbar Shnong), U Nongkhaii (uba ialeh pyrshah Dorbar Shnong) bad kumta ter ter.
Ha kajuh ka por, kaba kum katei ka dorbar, ka la dei ban long la kumno kumno shisien san snem, na ka bynta ban lum ia u paidlang jong ka Ri bad katei kan pynduh noh ia ka jingsngew niam, kan pynduh noh ia ka jingsngew iapher hapdeng U Bhoi bad U War, U Khynriam bad U Pnar bad kan shim ruh ia ki rai ban nang pynkhlain bor ia ki Dorbar Shnong nangne shakhmat bad na ka bynta ka jinglut jingsep ia kane ka District Council, ka dei ban bah khlieh (lada ka ithuh ia ki Rangbah Shnong); ban ia kaba shu bret kai ia ka pisa, ha ka tamasa leit peit maw bynna sha Mawphlang ne sha kiwei pat ki kam.
Lyngba katei ka dorbar, ki Rangbah Shnong, ki hap ban sngewthuh ba u budlum jong ka Jaitbynriew, um dei tang ha Sor, hynrei, u shong eh ha ki nongkyndong bad kumta, ha ka iap ka im ne ka kmen ka sngewbha, u nongsor bad u nongkyndong, ki dei ban iaid ryngkat ryngkat.
– Editor.
Shillong, 31 Jymmang:U Chief Executive Member (CEM) ba rim jongka Khasi Hills Autonomous District Council (KHADC) u bah Adel bert Nongrum u la ther ia ka Executive Committee ka PDF ka KHADC kaba la pynkylla ia ki kyndon jong ka Village Administration Bill (VAB) da kaba weng ia ki kyndon ba khlain bad thep da kiba tlot.
Ka dorbar kypang ka KHADC hynnin ka sngi Saitjain ka la pdiang ia ka VAB hadien ba la weng ia ki kyndon ba la buh mynshwa  namar ka jingbthah ka sorkar jylla.
U bah Nongrum uba la dang bteng ia ka jingshah thngan halor kane, u la  ong ba ka PDF ka la shet kylla ia ka ri bad ka jaidbynriew namar ka la rai ban pdiang ia ka VAB ba la pynkylla thymmai ym ia kaba rim ba la phah da ka KHADC sha ka sorkar.
U Bah Nongrum u la ong ba ka KHADC ka dei ban phah pdiang ia ka sorkar ia ka VAB kaba rim khlem pynkylla ia ki kyndon jongka kaba la bsuh ia ki kyndon iada ia ka jingwan tuid ki mynder bad ban iada ia ki trai ri trai muluk.
“Nga pyrkhat ba u Myntri ka tnad DCA u khot jingialang ia ki CEM ba kin rai beit halor ka VAB kaba rim hynrei kam shym la jia long kumta", la ong u Bah Nongrum.
U la ther ba ka PDF ka pyrshang ban thom da ka bor namar ba ki don bun paid hapoh ka KHADC." Ki lah ban bun paid hapoh ka Iing Dorbar hynrei ka long kaba sngewsih pat ki la kylla long rit paid shabar jongka Iing Dorbar" u la ong.
U la ong ba ki Rangbah Shnong bad ki paidbah kim dei ban shu kmen tangba la pdiang bad mynjur ia ka bill hynrei dei ban shim rai hadien ba la ioh ban bishar bniah ia ka.
Hynnin ka janmiet, ki nongwan synran ia u Bah Nongrum ha ka jaka shah thngan ki la hap ban rah noh ia u sha jaka ai jingsumar ha ka por 11baje ei ei hynne ka miet namar ba hiar ka BP.Hynrei u la pynpaw un bteng beit ia ka jingshah thngan bad un leit ban hiar biang sha ka jaka ba pynlong ia ka jaka shah thngan.
Shillong,31 Jymmang:Ka Dorbar bah u Bri Hynniew trep ba la pynlong da ka Joint Action Committee ka Syn juk ki Rangbah shnong (Sor bad khap sor) la wan sakhi kumba shi lak ngut eiei ki padibah na kyl leng ka Ri Khasi Jaintia ba long ha madan Polo ha kane ka sngi Saitjain.
Ha kane ka Dorbar bah ki SRS ki la pynbna ruh ia ki rai ba ka sorkar kadei ban ai ia ka jubab hapoh ka 10 tarik u Jylliew 2015 ban pyntreikam noh ia ka Village Administration Bill jong ka KHADC bad ka JHADC bad lada kam ai ka jubab kin sa pynbna ia ki synjam jingiakhih ba kin shim.
Ia kane la pynbna da u Chairman ka Dorbar u Dr W Kharshiing.
La pynbna ruh ba baroh ki Rangbah shnong ki nym shim bynta ha kano kano ka prokram jong ka sorkar tad haduh ba kan pynbeit ia ka kynrum kynram kiba la mih na ka rai jong ka Meghalaya High Court ba sloit noh ia ka bor bad iktiar jong ki Rangabah shnong.
Kane ka sien kaba nyngkong ba ka jaidbynriew Khasi kan don kum kane ka Dorbar bah ha kaba la shim bynta ki paidbah kylleng ka jaka wat hapdeng ka jingther u lapbah naduh ba sdang haduh da  wai ka Dorbar hynrei khlem jingkhohnioh ki la tuid sha katei ka jaka.
Kiwei pat ki rai jong ka Dorbar bah ki long ba ka District Council bad ka sorkar kidei ban mynjur noh ia ka VAB ka KHADC bad ka JHADC ban pyndep noh ia ka jingmynjur jong u Lat.
Ki la ari ruh ba ka Dorbar kan shim khia ia ki jingeh ka jaidbynriew Khasi Jaintia bad ban wanrah ia ka jingteh song bad ka Synjuk ki Rangbah shong Khasi bad Jaintia kin pyneh ia ka riti ki dustur bad ban niew kor ia ka Dorbar ban lait na ka jingshah thoh bria.
Shwa ia kane la ioh ka jingkren na u Bah SD Khongwir u Rangbah shnong ka Mawlai Nonglum  uba  la ong ba kino kino ki bor kim dei ban mushlia ia ka jaidbynriew Khasi namar kadei ka jaidbynriew kaba tip briew tip Blei.
“Ka jingwan jong ngi mynta ka sngi katne ka pyni ia ka jingiatylli bad ka jinglong kawei", la ong u Bah Khongwir.
“Ka sorkar bad ka District Council sngewbha pynbeit noh ia kane ka kam kaba pynkhie win bad lada ngim ioh ia kaba ngi kwah ngin nym pdiang", la ong u Rangbah shnong ka Mawlai.
Katba u Emlang Lytan u Rangbah shnong ka Nongthymmai, u la ther tyngeh ia ki nongmihkhmat kiba set ia ki shyntur ha kum kane ka saw ka sian ba ka jaidbynriew ka iakynduh jingeh.
“Bun kiba long nongialam sengbhalang kham mynshwa hynrei kaba lyngngoh mynta ka long ba bun ki ia sngap man man bad kim iatylli", la ong u bah Lytan.
U la ong ruh ba kane ka Dorbar bah kam dei ban shu ia wan risa hynrei dei ban rah eiei ka khubor sha ki shnong ki thaw ki iing ki sem bad u la kyntu ba ki samla kidei ban don ka mynsiem iakhun ha ka pule ka dangle khnang ban nym shah synshar ha ki ophisar nongwei.
Katba u Secretary ka Dorbar ki Rangabah shnong ka Ri Bhoi u bah CB Syiem, u la ther ba ka sorkar bunsien ka ju sted ban leh ia ka kam lada donkam ki kompeni bad kiwei kiwei hynrei ia kane ka iap ka im jong ka jaidbynriew pat kam patiaw eiei ruh em.
“Lada dei ia ka jingdonkam ki kompeni bad kiwei kiwei tang shi sngi ar sngi ka sorkar ka ladep kam", la ong u bah Syiem bad bynrap ba ka Dorbar ka dawa ba dei ban pyntreikam ia ka VAB tang hapoh ki khyndiat sngi.
Bun ki nongkren ki la kynthah ruh ia ka jingwohnia halor ka VAB ba kam pat biang hynrei ki ong ba wat ia ka Hima Rome ym pat shym la lah ban tei ha ka shisngi kaba mut ba lada don ki jing bakla lah ban pynbeit namar wat ia ka Riti synshar ka ri India ruh la pynkylla bunsien.
Shwa ban pynwai ia ka Dorbar na ka liang u Chairman u Dr Kharshiing u la pyntip ba ka KHADC ka la pas ia ki jingpynbeit kiba don ha ka VAB ha ka dorbar jong ka ba long ha kane ka sngi Saitjain.
Mynta ka KHADC kan sa phah biang sha ka sorkar ba kan phah pat sha u Lat ba un mynjur ia kane ka VAB.Shillong, 02 Jylliew:Ka National Green Tribunal (NGT) ka la rah ia kajingbishar sha kolkata Bench na ka bynta ban bishar halor ka jing pynpra ia ki jingtei beain ha Wahumkhrah.
Katkum ka thymmei khubor ba la iohlum, la iathuh ba ka NGT ka la rahia kane ka jingbishar sha Kolkata ban bishar ban rai ia ki jingteikiba tei beain harud Wahumkhrah namar ba ka don kawei ka mukotduma ha katei ka jylla kaba iasyriem kum ka jingjia hangne ha Meghalaya.
Ka thymmei khubor ka la iathuh ruh ba na ka liang jong ka Greater IewPolo Association (GIPA) ka kynhun ki briew basah ha thain Polo, ka la pan jingbit ba ka kwah ban iadon bynta lang ha kane ka jingbishar kum kawei na ki kynhun kibashah ktah na kane ka hukum ba la pynmih da ka NGT.Ia kane ka jing bishar ka NGT ka la phah ha ka Circuit Bench ym shuh haka Principal bench bad ka jingbishar ia kane ka kam kan long ha u bnai Naitung mynta u snem ha Kolkata.
Lah ban kdew ba kham mynshwa  ka tnad Meghalaya Urban DevelopmentAuthority mynta ka dang pynlong ia ka jingbishar bniah halor ka ain bala hukum da ka NGT ban pynpra ia ki jingtei ha Wahumkhrah.
Ka NGT Special Circuit Bench ka Eastern Zone ka la bthah ia kaMeghalaya Urban Development Authority (MUDA) ban pynpra naphang ia kijingtei beain kiba ieng ha phudwah Umkhrah bad Umshyrpi  katkum kikyndon ka ain.
Ka NGT ka la bthah ba ka sorkar jylla ka dei ban wengia baroh ki jingtei beain baroh kiba don ha phud wah  hapoh lai bnai.
Ka NGT ka la pynmih ia kane ka hukum hadien ba la pynlong ia kajingsngap ia ka jingujor da u nongiasaid ia ka mariang u NabaBhattacharjee  halor ka jingma na ka jingjaboh jong ka wah Umkhrah badka wah Umshyrpi  ha kane ka sngi Palei.
U Justice Salvi u la ong ba u Deputy commissioner badu superintendent of police  ka East Khasi Hills  ki dei ban ai iakajingiatreilang baroh katba donkam ia ka MUDA ha ka jingleit pynprajongka ia ki jingtei beain.
Ka Tribunal ka la pynmih ia kane ka hukum hadien ba lasngap ia ka jingwanrah da u nongiasaid ain ka sorkar u RanjanMukherjee  ia ka rai jong ka Divisional Bench ka Gauhati High Courtha u snem 2011 kaba hukum ia ka MUDA ban pynpra ia ki jingtei beain haphud wah Umkhrah.
Haba kdew ia kane ka hukum ka Kashari, u Mukherjee ula ong ba ka Kashari ka la pynksan ia ka sorkar katkum ka bye lawsjongka  MUDA  ba dei ban pynpra ia ki jingtei beain kiba ieng halynter ka phud wah Umkhrah.
Hosur, 2 Jylliew:Ka TVS Motor Company ka la nang kiew ha ka jinglah die mar jong ka ha kaba ka la kiew 6% ha ka shisnem, ha u jymmang, 014 katei ka kompeni ka die 206,813 units mynta pat ka die 220,079.
Ha kaba iadei pat ka jingshalan mar katei ka kompeni shabar, ka la nang kiew da 22% na ka 35,649 units ha u jymmang 2014 sha ka 43,595 units hapoh u jymmang 2015.
Haba khein kyllum ia ki ar shaka ka la lah ban pyniaid iew da 27%  na ka 27,780 units hapoh u jymmang 2014 sha ka  35,310 units hapoh u jymmang, 2015.
Ki ar shaka ki la nang kiew da 7% na ka  197,451 units hapoh u jymmang, 2014 sha ka  210,843 units ha u jym mang 2015, ka jingdie ha la ri pat ka kiew da 3% na ka  169,671 units ha u jymmang 2014 sha ka 175,533 units hapho u jymmang, 2015.
Ki jingdie Scooter ka kiew da 7%  na ka  51,010 ha u 2014 sha ka  54,426 units hapoh u jymmang 2015, ka iew die thuk thuk ka kiew  da 8% na ka 84,660 units hapoh u jymmang 2014 sha ka  91,344 units hapoh u jymmang, 2015.
Ki lai shaka pat hapoh u jymmang 2015  la lah die 9,236 units na kaba la die 9,362 units hapoh u jymmang 2014.
Shillong, 5 Rymphang:Ka KHNAM Youth Wing ka la dawa ba ka tnad ba dei ban peit ia ka kit ka bah ka dei ban pynhiar dor noh ia ka bai kali la ka jong ki saw khmut heh ki saw khmut rit ne kiwei pat ki kali kamai, namar ba tang hapoh 7 bnai  ka dor jong ka umphniang kali ka hiar haduh 12 sien.
Ka KHNAM ka la ong ba ka dor jong ki umphniang ki la nang hiar, hynrei ka dor jong ki bai kali ki sah kut kumjuh bad ym shym la map ia ki briew kiba duk.
Ka KHNAM ka la pyni ia ka jinghiar dor ki Umphniang kali tang hapoh 7 bnai kaba la sdang naduh ka 1 tarik u naitung, 2014 ha kaba ka dor jong ka petrol ka long T.73.75, ka diesel ka long T.58.48 hynrei tang hapoh shibai kata ha ka 1 tarik u nailar, 2015 ka petrol la pynhiar noh sha ka &.72.64 katba ka diesel ka nang kiew sha ka 59.05 tyngka.
Ka la pyni biang ba tang hapoh 15 sngi la pynhiar dor biang kata ha ka 15 tarik utei u ju u bnai ka dor Petrol ka la hiar sha ka T.70.41 tyngka bad ka Diesel ka kiew biang sha ka 59.63 tyngka.
Hapoh 15 sngi biang kata ha ka 31 tarik u nailar la pynhiar dor biang ia ka petrol sha ka T.68.55 tyngka bad ka Diesel ruh ka la nanghiar sha ka T.56.18 tyngka.
Katkum ka rikod ba ka KHNAM ka la pyni la iohi ba kitei ki dor ki la neh kumba shibnai bad sa shisien biang ha ka 1 tarik u risaw, 2014 la pynhiar biang ia ka dor Petrol sha ka T.67.89 tyngka bad ka Diesel sha ka T.53.91 tyngka.
Tang hapoh 15 sngi kata ha ka 15 tarik u risaw hi la pynhiar biang petrol sha ka T.66.65 bad diesel sha ka T.53.05.
Ha u 2015, ka KHNAM ka la pyni ba ka dor jong ka petrol ka la hiar la arsien kata ha khadduh eh ha ka 1 tarik u rymphang 2015 kaba ka dor ka long T.58.76 hynrei tang hadien lai sngi kata ha ka 4 tarik u rymphang la pynhiar dor biang bad ka dor ba dang neh mynta ka dei T.56.36 tyngka, katba ka Diesel pat ka ha u 2015 ka la hiar dor la ar sien kata ha u kyllalyngkot ka long T.48.07 tyngka bad ha ka 4 tarik u rymphang ka la hiar sha ka T.46.40 tyngka.
New Delhi,5 Rymphang:Ar sngi shuwa ban long ka elekshon ha nong bah Delhi, katei ka nong bah ka la mad bun ki jingiakhih namar ka jingshah thombor ki ing mane.
Mynta ka sngi,  da ki spah ngut ki paid riew ngeit kristan bad ki nongkyrshan jong ki ki la pynlong da ka jingiaid paidbah kaba jar jar, kaba sdang naduh na Sacred Heart Cathedral in Central Delhi shaduh sha ing u myntri kam pohing ka sorkar pdeng u  Rajnath Singh.
Ki nongiakhih pyr shah kiba don shabar jong ka Cathedral, ki  la pyrta ‘Ngi kwah ia ka bishar hok’, katba ki pulit Delhi pat ki la ia khun ban khynniat ia ki shapoh ka phyllaw jong katei ka ing mane.
Ki pulit ki la kem ia ki nongiakhih pyrshah kiba pyrshang ban tur sha ing sah u myntri kam pohing , “Ngi la kem katto katne ngut na ki  bad kaba sah ka dei ka ain ka ban bishar  ia ki" ong U Mukesh Meena, joint commissioner of Police.
La ong ba ki lyngdoh niam bad ki nongialam niam kris tan ki dei kiba ha khmat eh ba ki pulit ka Delhi ki la kem bad thep ia ki hapoh kali bad katba ki pulit ki dang thep briew hapoh ka bus la ong ba ka la don ruh ka jingiapyrta ‘Haleluia’.
Baroh kiba la shah kem la phah sha Parliament Street police station, ong ka tyllong khubor.
Uwei na ki nongialam niam u phadar Mathew Koyic kar u la ong ba ki riew ngeit kristan ki la sngewsih jur ia katei ka jingleh ki pulit Delhi, “Wat hadien ba la shah thombor ym shym la leh eiei ban iada ia ki balang bad ki ing mane" ong utei u phadar, uba la ong ba ki kristan ha nongbah Delhi ki la pynkhreh ia ki mat jingdawa bad kin leit ban pynpoi sha u myntri kam pohing ha ka por janmiet.
La kynnoh ruh ba ha kine ki 5 bnai ba ladep, ba ki la don lai tylli ki iingmane, kiba la shah pynjulor, hyn rei ki pulit kim shym la leh eiei satia.
Shillong, 6 Rymphang:Ka Sahitya Aka demi kan pynlong ïa ka jingsam khusnam sha ki nongthoh kiba kham  khynnah kaba la tip kum ka Yuva Puraskar ha ka 10 tarik u Rymphang, 2015 ha U Soso Tham Auditorium.
Ki don baroh 21 ngut ki nongthoh ki ban sa ïoh ïa kane ka khusnam  ha katei ka sngi,  kane ka dei kawei na ki khusnam kaba ka Sahitya  Akademi ka ai sha ki nongthoh, kiwei pat ki khusnam ki dei ka Sahitya Akademi Main  Award sha ki nongthoh kiba la rangbah; ka Bhasha Samman; ka Sahitya Akademi  Translation Award; ka Bal Sahitya Puraskar bad Fellow of the Akademi sha ki  nongthoh kiba la paw bha ha ka kano kano ka ktien.
Ïa kitei ki khusnam la ai tang sha  ki ktien kiba la rung ha ka 8th Schedule jong ka Riti Synshar jong ka Ri India.
Ka  jingwanrah ïa katei ka jingaikhusnam sha Shillong ka long kum shi bynta ban  kyrsiew ïa ka jait bynriew Khasi ban ïaleh, ïeng ryntih lang bad mih paidbah ban  dawa ïa ka Sorkar India ban ithuh bad pynrung noh ïa ka ktien Khasi ha ka 8th  Schedule jong ka Riti Synshar jong ka Ri India.
Ha katei ka sngi ai khusnam yn sa don ruh u Jeet Thayil kum u Kongsan, une u dei u  nongthoh uba paw jong ka Ri India bad uba la ïoh bun ki khusnam.
Ki nongpynïaid  jong ka Sahitya Akademi kin sa don ha Shillong bad kiwei ki nongthoh kiba kham  khynnah na ki Jylla kiba pher jong ka Ri India bad kumjuh ruh na kane ka Jylla  jong ngi.
Kane ka dei ka sngi kaba kyrpang bad ka Sahitya Akademi ka la mynjur ban  pynlong ïa ka prokram ha Shillong bad la khot sngewbha ïa baroh ki briew kiba ieitïa ka thoh ka pule bad wan ban ïashim bynta ha ki lai sngi kata 10 tarik haduh 12  tarik u Rymphang, 2015 ha State Central Library.
Shillong, 6 Rymphang:Ka MP ka Rajya Sabha ka Kong Wansuk Syiem hynne ka sngi ka la ai jingpynshai sha ki paidbah halor ka skhim Sansad Adarsh Gram Yojana.
Ia kane ka jingalap paidbah la pynlong ha madan Iewrynghep kaba hap hapoh ka Mawkynrew Community and Rural Development Block East Khasi Hills.
Ki shnong ki ba shah jied ban ioh bynta ia kane ka skhim Sansad Adarsh Gram Yojana ki khynthup ka shnong Iewrynghep, Umkhoi bad ka shnong Mawlngot.
Haba kren ha kane ka jingialang ka kong Wansuk Syiem ka la ong ba kane ka skhim Sansad Adarsh Gram Yojana (SAGY) kadei ka skhim na bynta ban kyntiew ia ki jaka kiba hap hapoh Nongkyndong kynthup ia ki jingshna ia ki surok ban kyntiew ia ka iaka pule puthi bad ban kyntiew ia kakoshor.
Ka kong Syiem ka la kyntu ia ki paidbah kane ka shnong ba kin iatreilang bad ka sorkar na ka bynta ban pyntreikam ia kane ka skhim ha kine ki shnong ba kan long kaba jop.
Ka kong PL Lawai ka Project Director ka District Rural Development Agency ka la pyntip ba ia kane ka skhim Sansad Adarsh Gram Yojana (SAGY) la pyllait da u Myntri Rangbahduh ka Ri u  Narendra Modi ha u bnai Risaw 2014 na ka bynta ban  kyntiew ia ki jaka ha nongkyndong.
Kine ki lai tylli ki shnong kiba shah jied ban pyntreikam ia kane ka skhim ki don  207 tylli ki ing bad  1016 ngut ki briew.
Ha kane ka jingialang la don lang da u nongmihkhmat ka thain u bah R Pyngrope, u BDO ka Mawkynrew u bah WB Marbaniang, ki Rangbah shnong bad ki padibah ka shnong.
Shillong, 6 Rymphang:Ka tnad Water Resources kam pat ioh jubab na ka KHADC  na ka bynta ban iakynduh ban iaphylliew jingmut halor ka jingshna ia ka Water Policy.
Ka thymmei khubor na kane ka tnad, ka la iathuh ba kam pat ioh ia ka jubab na ka KHADC watla ka la dep phah la katto katne por.
Ka thymmei khubor ka iathuh ba kin phah biang ia ka jingpyn kynmaw sha ka KHADC na ka bynta ban iaphyl liew jingmut halor kane ka kam.
Kane kam dei ka sien kaba nyngkong ba ka KHADC kam shym la jubab ia ka jingkhot jong ki tnad sorkar jylla.
Kham mynshwa, ka KHADC kam shym la leit sha ka jingialang kaba la khot da ka komiti jong u Symbud Myntri Rangbah ka jylla  u Bah  Rowell Lyngdoh  ban ai jingmut halor ka Prohibition of Benami Transaction Act, 1980 bad ka Tenants Verification Draft Bill.
Na ka liang ka Water Resources ka la dep ban iaphylliew jingmut bad ka  Jaintia Hills Autonomous District Council (JHADC)  halor kane ka polisi bad ka donkam ban iakren bad ka KHADC bad ruh bad ka GHADC.“Ngi la ioh ia ka jingai jingmut kaba biang na ka JHADC ha ka jingiaphylliew jingmut", la ong u ophisar ka tnad Water Resources.
Ha kawei ka liang, u la iathuh ba la bun bah ki riew shimet kiba la wan ban ai jingmut ban shna ia kane ka polisi.
Shwa ia kane, ka sorkar jylla ka la iateh bad ka German International Cooperation (GIZ) ban shna lem ia kane ka Water Policy.
Shillong, 6 Rymphang:U Symbud Myntri Rangbah ka jylla u Bah Rowel Lyngdoh u la ong ba ki doktor ki dei ban aiti da ka jingshakri lem sha kiba duk ba shitom kiba donkam ia ka jingiarap.
Haba kren mynta ka sngi, ha ka jingialang jong ka seng ki doktor ka jylla hapoh ka lama ka Meghalaya Medical Services Association (MMSA), u Bah Rowel u la ong ba ka don ka jingkut ha man ki kam.
U Bah Rowel u la ong ba ki doktor  ki dei ban shakri khlem kano kano ka jingkhmih lynti na ka bynta kiba duk bad ban leit sha ki jaka nongkyndong khlem jingkhohnioh.
Katba u myntri ka koit ka khiah u Bah AL Hek u la ong ba kum kane ka jingiakynduh kan long ka jingiarap ym tang ia ka sorkar hynrei ia ki paidbah.
“Nga kyrmen ba ka jingiatai kan wanrah ia ka jingmyntoi ia ki paidbah",  u la ong.
Ka myntri ka tnad kam pohiing ruh ka kong Roshan Warjri ka la don lang ha kane ka jingialang.
Ki ophisar kiba don lang ki kynthup ia u Bah KW Marbaniang uSecretary ka Health and Family Welfare, u Dr.Addison Dkhar, DHS (MI), Dr.R.Wankhar, DHS (Research),  Dr.R.Nongbet, President, MMSA, Dr.A.War, General Secretary, MMSA.Shillong, 6 Rymphang:Ka Wahlhuh kawei na ki dong hapoh ka shnong Laitryngew, ka la ioh ia la ka jong ka Iingdong, kaba la plie da u Dr.PW Khongjee , MLA barim ka Sohra ha ka 2 tarik u Rymphang, 2015 bad ha katei ka sngi la sakhi lang da ki rangbah ,Longkmie,ki Khynnah,ki riewrangbah na ka shnong kynthup ia ki nongsynshar shnong.
Ha shuwa ban plie la ioh ban pynlong ia ki prokram  kiba i shongkun lyngba ki jingshad na ki khynnah kiba la pyni ia la ki jong ki sap,kiba u Blei u la pynphong ha ki.
Hadien la ioh ia ka jingkren pdiang na ka Kong Elodian Khongsit, kaba la pdiang sngewbha ia baroh sha kane ka sngi kaba kmen jong ka Dong.
Ha ka jingkren u Bah Morning Riahtam Rangbah dong, ula pynpaw ia ka jingkmen bakhraw ba la lah ban pyndep ia kane ka iing, ha kaba kum ka dong kan ioh ban pyndonkam,khamtam ha kine ki sngi ba bun ki jingialang,ka jingtrei 100 sngi,kiba ju pynlong ha Madan,teng teng ha iing ki briew.
Ula pynpaw ruh ia ka jingsngewnguh ia u Dr.PW Khongjee uba la iohi jngai ia ka jingdonkam ban ai ia kane ka iing Dong.
U Dr.Khongjee ha ka jingiakren jong u, u la pynpaw ba um  shym khmih lynti ba un ioh plie ia kane ka iingdong ha Wahlhuh, namar ba um shym long MLA shuh.
U la iaroh ia ki Rangbah ka Dong kiba la trei shitom ban shna ia ka iingdong kaba heh kaba la palat ia ka mang tyngka kaba u la ai.
U la kyntu ruh ba kum ki nongshong shnong kin sumar bad lehkhuid ia ka, u la ong shim ba kane ka iing ka dei jong phi hi ym tang ki nongkyrshan jong u Dr.Khongjee.
U  la ong ruh ba ka Elekshon ka la kut ha ka Politik yn ym iashun sah.
U la  kyntu ba kin don ka jingieit ka jingialong kawei khnang ba ka dong kan iaid shaphrang.
Hakaba pynkut ia ka jingkren u Dr.Khongjee u la pynpaw ia ka jingsngew khia na ka jingshah khang ki jingtrei jingktah,kaba la ktah ia kawei pa kawei ka longiing.
bad u la ong ruh ban duwai ba u Blei Trai Kynrad un ym iehnoh un plie lad plie lynti na ka bynta jong ngi.
Ha kane ka jingialang la ioh ruh ia ka jingkren na kiwei ki Rangbah bad ki nongkitkam shnong jong ka Laitryngew, kane ka long katkum ka kyrwoh ba la phah da u bah Morning Riahtam, Wahlhuh.
Shillong, 6 Rymphang:Hadien ba la thang ingkhong ia ka ophis ka DMR bad ka jingthew dewiong ha Umling ha kane ka sngi u Blei ba la dep, ki nongniah trok mynta ka sngi, ki la bitar jur ia ka rukom leh ki ophisar sorkar, ki la khang maw syndon ia ka surok bah National Highway-40 Shillong-Guwahati.
Ki nongniah trok ki la thang da ki taiar bad buh da ki maw ha surok ha kane ka janmiet sngi Thohdieng.
Halor kane ka jing jia, san ngut ki la shah kem halor ka jingdonkti ban khang maw ha surokbah.
Namar kane ka jingleh jong ki nongniah trok, ka jingiaid ki kali ka la thut haduh ba la hap ban tuklar da ki bor synshar district kiba la hap ban pahara ia ka surok.
Kane ka jingjia ka la mih hadien ba ki nongniah trok ki la ngiah ia ka jingslem ban thew ia u dewiong bad namar ba la kynnoh ba ki la kit palat ia ka 9 ton.
Kane ka jingjia ka la wanrah ia ka jingbitar ia ki nongniah trok kiba khe bhur bad khang maw syndon ia ka surokbah.
Kane ka jingjia ka la long ha ka por janmiet 3 baje eiei bad ka la jia ha ka thain Umsamlem haba ki nongniah trok kiba la bitar ia kane, ki la khang da ki maw bad thang taiar ban khang lad ia ki kaliban iaid.
U SP ka Ri Bhoi u CVS Reddy u la ong ba ki nongniah trok ki la khang ia ka surok Guwahati sha Shillong da ki maw bad thang taiar hynrei hadien ba la hiar ki bor synshar district bad ki pulit lah ban weng.
Halor kane ka jingjia san ngut ki nongniah trok ki la shah kem bad kane ka la wanrah shuh ia ka jinghuri hura ha ka surok hadien ba ki nongniah trok ki la iakhih puk.
Kiba shah kem ha kane ka jingjia ki long u Nedarabsuk Syntem (27), Marleki Suchiang, Damonmei Bang (25), Leaderson Dkhar bad u Bon Rymbai, baroh ki dei na shnong Nartiang ka West Jaintia Hills District.
Ki nongniah trok ki la ong ba ki hap ban iakhih pyrshah namar ba ka jingthew ia u dewiong ka long kaba slem palat haduh ba kin hap ban sah haduh saw haduh san miet ha surok tang ban ieng lain ban ioh thew ia u dewiong.
la iathuh ba ka shim por haduh 45 minit ban thew ia kawei ka trok kaba la don da ki spah tylli kiba ieng lain.
Shillong,6 Rymphang:Mynhynin ka sngi ka 5 tarik u rymphang ki paidbah nongrep na ki thain bapher bapher jogn ka East Khasi Hills District ki la mih madan ban pyrshah ia ka sorkar namar ba kim ioh sboh shuh ban thung jingthung.
Hynrei ha katei ka jingmih madan ban pyni ba ki pyrshah ia ka jingbym ioh sboh la iohi ruh ba nalor ki nongrep la wan ban synrop lang da ki nongdie sboh na ki iew ki hat bapher bapher, kiba kyn thup ia ki whole Saler bad ki Retailer.
Mynhynnin ka sngi, u Rupang u la ioh ban ia kren bad kawei ka longkmie kaba dei ka Whole Saler ban die ia ki sboh bapher bapher sha ki paidbah nongrep ha Iewduh, katei ka longkmie ka dei kaba la tip kyrteng kum ka kong W.Khongsdir, bad ka buh dukan die sboh ha Iewduh.
Ka kong Khongsdir ka la ong ba la san bnai mynta ki nongdie sboh kim ioh sboh shuh, namar ba ka sorkar ka la khang bad ym don ba treh shuh ban pynthymmai ia ki laisen die sboh jong ki.
Ka la iathuh ba kumba long mynta ym don sboh shuh tang khyndiat ruh ha dukan, bad ki paidbah nongrep ki la wan wad sboh na ka por sha ka por, ki la wan tynruh ia ka balei bym ioh sboh bad dei na kata ka daw ba la pynlong ia ka ban mih madan bad ki paidbah nongrep ban ia khih khnang ba ka sorkar ia ki jingeh ba ki paidbah nongrep ki ia kynduh.
Haba la kylli, san bnai mynshuwa hato ki Whole Saler ki ju ioh sboh tikna, ka kong Khongsdir ka la ong ba san bnai mynshuwa ki sboh ki poi manla u bnai.
Ka la ong ba ki Whole Saler ki hap ban pynpoi jingtip sha Delhi katno ki donkam sboh bad ki hap ban thep bad ka pisa manla u bnai bad hadien ba la dep thep pisa ka la ong ba ki kompeni kin pynpoi ia ka sboh sha ki.
Ka la iathuh ruh ba kitei ki kompeni kiba pynpoi sboh sha ki whole Saler ki dei ki kompeni kiba la ithuh da ka sorkar kum ka BVFCL kaba pynpoi Urea, ka TESTA AGRO kaba pynpoi SSP, ka PROPO bad kiwei pat ki kompeni kiba pynpoi ia bun jait ki sboh, nalor ka MEGAFED.Haba la kylli kumba katno kilo ha ka shibnai ki paidbah nongrep ki donkam sboh na ka, ha ka por ba ka jingdie sboh ka dang iaid,  ka kong Khongsdir ka la ong, “Tang ka Urea ka lut 300 metric ton ha ka shibnai, hynrei haba ia kheinlang ia ka jingwan thied ki nongrep ia kiwei pat ki jait sboh ka poi haduh 1000 metric ton ha ka shibnai" ka la ong.
Kiwei pat ki nongdie sboh ha ka jingiakren bad u Rupang ki  la iathuh ba katei ka jingdie sboh ki Whole Saler , ki Retailer sha ki nongrep ka long kumba ju ioh khaw rashon ha ka shisien shibnai tangba ka kam die sboh ka iapher naba ki mar rashon kum u khaw, ki shini ki paidbah ki ioh tang katkum ba la mang ia ki, kum u khaw ki ioh tang katkum ki kilo ba la buh kum ka nuksa 35 kilo kawei ka Card katba ka sboh pat ki nongrep ki lah ban thied katba ki sngew donkam katno katno kilo ruh.
Haba iakren bad kiwei pat ki nongrep shaphang ka dor ka mur ki sboh, ki la iathuh ba kam dei ba lada ki Whole Saler kim die sboh ba kim ioh sboh shuh, hynrei ka jingiapher ka long ba ka dor ba ioh na ki Retailer ki Whole Saler ka ia pher bun shah bad na ka dor ba ki briew ki shu die Black.
Kawei ka longkmie na Laitkyrhong ka la ong ba u Urea u shong dor T.560 tyngka shi byrni na ki nongdie ba la don laisen katba kiwei pat kiba die Black ki die ha ka dor T.800 tyngka ne T.900 tyngka shi byrni.
Shillong, 6 Rymphang:Haduh mynta ka Riangdo bad ki shnong ba marjan kam pat ioh jingiarap eiei na ka tnad sorkar halor ki jingjia shlei um kiba la jia ha u snem 2014, u MLA ka Mawshynrut Konstitwensi u ba Witting Mawsor u la ong ba haduh mynta ym pat jaw jingiarap eiei ha katei ka thain ia ki lanot kiba la shah lynshsop ha ka jingjia shlei um khyndiat bnai mynshuwa.
U la ong ba ki la don bun ki jingjulor kiba ki ophisar sorkar na West Khasi Hills district ki la shim jingkhein la ka jong ka jong, kynthup naduh ki ing ki sem, ki jingdon jingem, ki mar-rep , ki jingtwa khyndew, ki lynti iaid kjat, ki surok iaid kali hynrei ym pat leh eiei tang kawei ruh.
Ha ka jingiakren ba u Rupang u bah Witting u la ong ba ha kaba iadei bad ka surok, la shu khalah malu mala ia ki khyndew ba set lynti kata ruh tang ki surok bah, katba ha kiwei pat ki surok kum  na riangdo sha Athiabari ki khyndew naduh ba jia shlei um haduh mynta ki sah smam, ym long iaid kali.
U bah Witting u la pynkynmaw ba marsien jia katei ka jingjia shlei um na ka liang jong u kum u MLA u la phah wut wut ia ki ophisar na Block naduh u BDO, ki Gram Sevak, kiwei pat ki ophisar ba kin leit jurip bad shim jingkhein lut ia baroh ki jingjulor,bad u la kren tikna ruh ba na Nongstoin baroh ki jingdonkam ki ophisar ki la pyndep lut bad ki la pynpoi sha ka sorkar jylla, “Nga lyngngoh ba ka sorkar kam shym la leh eiei haduh mynta ruh, ngam tip sha kiwei pat ki jaka sha ri-lum Garo ne shawei kumno ka la leh ia ki lanot shlei um, ha ka jingshisha na ka liang jong nga kum u nongmihkhmat nga la dep pynbiang lut nadong shadong ia ki jingdonkam ba dei ban leh katkum ki kyndon, nga lynngoh shisha balei ka sorkar ka shu sngap" ong u bah Witting ha ka jingiakren bad u Rupang.
Utei u nongmihkhmat ka Mawshynrut uba ka Riangdo ka hap hapoh ka konstitwensi jong u , u la pynpaw ka jingsngewkhia kaba jur halor ka jingbym leh eiei ka sorkar ban maramot khamtam eh ia ki jingdonkam kyrkieh jong ki paidbah, u la ong ba da ki phew tyll ki jingkieng iaid kjat ki  khyllem, ki jingkieng doi doi ki la dkut lut, “Lano shuh kin leh da la poi biang ka por lyiur ka por heh um?" ong u bah Witting.
Shuh shuh u la ong ba haduh mynta na ka liang jong u um pat iohi dak eiei la ki lanot shlei um ka Riangdo ki la jan ioh jingiarap ne ka dang jngai ne ka jingiarap, “Ngam pat iohi dak eiei ruh em, watla nga la ia kren bad ki ophisar kiba dei  peit hynrei ki la ong ba na ka liang jong ki ki la dep ban pynpoi lut ia ki jingdonkam bad ki ripod baroh sha ka sorkar", u la ong.
“Khlem pep, ngan buddien beit khlem shongthait ia katei ka kam, bad lada ka sorkar kam leh eiei shuwa ka dorbar ,  ngan ther tyngeh ha ka dorbar ka ban sa wan" pynkut u ba Witting Mawsor, MLA ka HSPDP na Mawshynrut Konstitwensi.
Shillong, 6 Rymphang:U Syiem ka Hima Mylliem u Pa’iem Latho Manik Syiem u la iathuh ba ki don tang lai tylli ki shnong hangne ha sor Shillong kiba ka Hima Mylliem kam ithuh Rangbah Shnong, kitei ki lai tylli ki shnong ki dei ka Khyndailad, ka Jail Road bad ka European (ka thain Nan Polok ba don , ka jaka ba don ka City Dhaba).
Ha ka jingiakren markhmat bad u Rupang u Pa’’iem Latho u la ong ba ia kitei ki lai tylli ki shnong ka Hima Mylliem kam shym la ithuh Rang bah shnong bad suki suki ka hima kan sa lah ban pyndep ia ki kam ba dangsah namarba mynta ruh ka dang pyrshang ban pynbeit ia kitei ki jaka.
“Mynshuwa ki don saw, hynrei ia ka Keating Road ngi dang shu ithuh shen ia u Rangbah Shnong lai-saw snem mynshuwa mynta ki sa sa tang lai tylli" ong u Syiem ka hima Mylliem ha ka jingiakren bad u Rupang, la kylli mano ba ioh long Rangbah shnong ha katei ka shnong u dkhar ne u khasi , “U dei u Khasi hi" u la ong.
“Lait nangta baroh kiba dang dei hapoh ka Hima Mylliem , ngi ithuh lut ia ki Rangbah shnong kiba hap hapoh ka Hima" ong biang u Pa’iem Latho uba batai ba ka jingdon ki Rangbah shnong ka kham bun ha ki thain nongkyndong namarba ha sor ki shnogn ki heh , hynrei ki Rangbah shnong ki khyndiat, katba ha nongkyndong ki shnogn ki rit hynrei ki bun pat bad ki Rangbah shnong ruh ki bun.
Haba la kylli haduh kumba kat ngut ki Rangbah shnong ki don hapoh ka Hima Mylliem baroh kawei, u Pa’iem Latho u la ong ba un sa ai ia ka jingtip kaba thikna ryngkat ki kyrteng ki shnong kham hadien namarba u dang hap ban peit bha sa shisien ba kan ym bakla.
Haba la kylli pat haduh katno ka jingiar ka Hima Mylliem, u la ong ba lait na sor Shillong, ter ter kham shaneng ka kut haduh Laitkor, na Mylliem ter ter ka kut haduh Wah Umiew 12 mer, na ki surok Mawngap ter ter ka kut haduh Lait pynter.
U Rupang u la kylli ruh na u Syiem ka Hima Mylliem aiu u don ban ong halor ka hukum ba ka High Court ka dang shu pynmih shen ha ki ar bnai ba la dep, kaba la sloit noh ia ka bor bad ka iktiar ki Rangbah Shnong, “Ngi khlem iohi ia kata ka hukum, ngin pat ioh kopi ne jingthoh eiei ba ka don kum kata,  kumta ngim nang ong eiei, namar ngi shu ioh sngew khlem iohi “ ong biang u Pa’iem Latho.
Haba la kylli pat balei kiwei ki Hima ki la ia lum ialang halor katei ka hukum hynrei haduh mynta ym pat iohi dak eiei na ka hima Mylliem ba kan lum ia ki Rangbah shnong kiba hap hapoh ka jingsynshar jong ka, “Lehse kiwei ki la ioh jingtip tharai, ngi te ngi khlem ioh jingtip eiei ha ka dur jong ka  jingthoh sha ka Hima halor katei ka hukum" pynkut u Pa’iem Latho Manik Syiem, u Syiem ka hima Mylliem.
Shillong, 6 Rymphang:Ka Hynniewtrep Youth Council (HYC) Mawthadraishan Circle ka la leit iakynduh ia u Director of School Education & Literacy u A Ch Marak ban dawa ban pynneh ia ka Residential School ha shnong Lawbyrtun.
U President ka HYC Mawthadraishan Circle u Bah Marcos R Myrthong haba ai jingkren sha ki lad pathai khubor mynta ka sngi ula ong ba ka jing iakynduh ka HYC bad u Director of School Education & Literacy u A Ch Marak ka long ban kyrpad na ka bynta ban pynneh ia ka Skul kaba don Law byrtun kaba hap hapoh ka Mawthadraishan C&RD Block West Khasi Hills District namar ia katei ka skul ka la thmu ban rah noh sha kawei ka jaka.
U Samla Marcos ula ong  ba katkum ka jingioh jingtip jong ka seng ha ka 4 tarik Nailar 2014 ia ka tender na ka ophis u Chief Engineer PWD (Building) ban tei ia ka skul Lawbyrtun la don ka jingkhang hynrei la thmu ban rah sha kawei pat ka jaka.
Ki paidbah ka Shnong Lawbyrtun ki thrang ba ia katei ka skul ka dei ban don beit ha katei ka shnong namar ba ka long donkam ia ki paid nongshnong da kan don ka skul ha katei ka jaka.
Ha ka jingleit ia kynduh ka seng mynta ka sngi bad u Director of School Education& Literacy ka la long kaba seisoh namar ka sorkar ka la rai ban pynneh beit ia ka skul  Lawbyrtun.
Ka seng ka ai khublei ia ka sorkar,u Director of School Education & Literacy u A Ch Marak bad u Prof RC Laloo u Minister ka tnad pule puthi ban sngap bad pynurlong ia ka jingangnud  ki paidbah ba katei ka skul dei ban don ha Lawbyrtun.
Shillong, 8 Rymphang:U myntri khynnah ka sorkar pdeng ba peit ia ka tnad Micro, Small & Medium Enterprises  Giriraj Singh  u la ong ba ka sorkar kan buh ia ka jaka hikai ia ki samla kane ka jylla na ka bynta ban pynioh kam haduh san hajar ngut.
Une u myntri uba la wan jngoh ia ka jylla Meghalaya ha kane ka sngi Saitjain, u la ong ba ka sorkar kan buh ia ka jaka hikai na ka bynta ban pyntbit ia ki samla kane ka jylla.
U Giriraj Singh u la ong ba kane ka jaka hikai kan long ban ai ia ka jingtbit ia ki samla bad ki nongseng kam ha kane ka jylla na ka bynta ia ka ioh ka kot bad ka iohkam iohjam.
U la ong ba ka jingai jinghikai kan long ha ki bynta bapher bapher jong ki jait kam.
“Ngi thmu ban pynroi ia ki kam jong ki samla jong kane ka jylla", u la ong.
U la ong ba ka sorkar kan phai khmat ruh sha ki longkmie ha kaba kan pyntreikam ia ka skhim Charka na ka bynta ban ai kam ia ki longkmie ba kin lah ban ioh kamaiT.5.000 ha ka shi bnai.
Halor ka skhim Prime Minister Employment Generation Programme (PMEGP), u la ong ba ka sorkar ka la buh thong ban pyntreikam 1133 tylli ki projek ka MPEGP ha kane ka jylla Meghalaya bad na kine, 185 tylli la dep mang pisa.
U la ong ba 5111 tylli ki projek la mang ha Assam, bad baroh kawei ka thain North East la mang 13337 tylli ki projek na ka PMEGP.“Ngan kylli na ki ophisar ka tnad ha kane ka jylla balei kim shym la mang pisa ia ki projek na kane ka skhim", u la ong.
Ha kane ka jingwan jurip ia ka skhim Prime Minister’s Employment Generation Programme (PMEGP) u myntri u la iakynduh ia ki ophisar ka tnad Commerce and Industries department ka jylla.
Shillong, 8 Rymphang:Naduh ba synshar ka sorkar NDA ha ka ri, la bun ngut ki myntri sorkar pdeng ki la wan ban jurip bad iuhkjat ha kane jylla Meghalaya ban jurip bad kynduh ia ki briew ban bishar bniah ia ka jingiaid ki skhim sorkar pdeng bapher bapher.
Ka la mih ka jingiakren na ki paidbah ba kane ka sorkar ka la iapher bak ly bak na ka sorkar UPA ha kaba ki myntri sorkar jongka, ki ju wan teng khat ha kane ka jylla bad haba ki wan ruh, ki shong tang ha nongbah Shillong bad kham niar ban kin leit sha ki jaka nongkyndong ban iakren bad kynduh ia ki paidbah, kumba leh ki myntri ka sorkar NDA.Ha ka sorkar UPA kaba rim, ki myntri sorkar pdeng ki ju wan sha kane ka jylla tang ban wan ialap elekshon bad ban kren ia ki party jongki ym ban jurip ia ka jingiaid jong ki skhim hynrei ha kane ka sorkar kaba mynta, ka la pher ka jingleh jong ki myntri ka sorkar NDA.Wat la ka la shah takrain ha ki paidbah ha kane ka thain ba ka BJP ka la kynnoh poiwir kumba ka paw ha ka Vision Document jongka ba pynlait ha ka elekshon Delhi hynrei ka jingleh jan bad ka jingwan jurip jong ki myntri khah khah ia kane ka thain, ka la pyni da kawei ka dur sha ki paidbah kane ka thain ia ka jingieid jongka.
Mar ia shim bynta ia ka kam myntri, u myntri khynnah ka tnad kampohiing ka ri u Kiren Rijiju u la wan jongoh ia kane ka jylla bad hadien kane, sa u myntri ka tnad DoNER u Jitendra Singh u la wan jngoh ia ka nongbah Shillong bad ban iadon bynta ha ka jingialang ka Plenary Meeting ka NEC ha kane ka nongbah.
Shuh shuh u myntri khynnah ka tnad Road Transport and Highways, u Pon Radhakrishnan ruh u la wan jngoh ia ka sor Shillong ban bishar ia ka jingiaid bad ka jingpyntreikam ia ki skhim ka sorkar pdeng ha kane ka jylla.
ym tang katta, u myntri khynnah ba peit ia ka umbam umdih ka ri u Ram Kripal Yadav u la wan jngoh ia ka dam um ha Mawphlang bad u la iakynduh ia briew ka shnong bad kylli pyrthew ia ka jinglong jingman nalor ba u la rung bad shongkai ha iing trep bad iwei I kong ha shnong Nonglum ha Mawphlang ban iakylli ia ka jinglong jingman khamtam ka painkhana kaba la shna na ka jingbei pisa ka sorkar pdeng.
Sa ha kane ka sngi Saitjain, u myntri khynnah ka tnad Micro, Small & Medium Enterprises u Giriraj Singh u la wan ban bishar ia ka jingiaid ka skhim PMEGP bad kiwei.
Kumjuh u myntri ba peit ia ka tnad kam pohiing, u  Rajnath Singh ruh u la wan jngoh ia ka thain Garo Hills.
Kiba bun ki sngew ba kane ka dei ka jingiapher jong ki myntri sorkar UPA bad ki myntri ka sorkar NDA kaba ialam da u myntri rangbaduh ka ri u Narenda Modi.
Jowai, 8 Rymphang:Ka Jaintia Youth Federation – East Jaintia Hills (JYF-EJH) ka la pyntip paidbah ba ka la sangeh noh shipor ban ia don bynta lang ha ka thup jingiakhih jong ki 7 Seng halor ka jingjia shah siat iap ki ar ngut ki mynsiem briew ha Mookhep.
Ka JYF-EJH kaba la ju iadon bynta lang baroh shikatta bad ki 7 seng ban dawa naka sorkar ban pynmih noh ia ka kaiphod shah siat iap jong ki ar ngut ki mynsiem briew na East jaintia hills ha ka por ba ki dang ia khih pyrshah ia ka hukum khangtih dewiong bad shalan dewiong ka NGT kumba ju leh baroh shikatta da ki trai shnong jong kane ka District.
Na ka liang u samla Niwasly Rymbai President ka JYF-EJH u ong naka daw bym lah shuh ban kiar ba dei na ka kam shakri jaitbynriew hi ym banse shuh khlem da kynriah shwa shipor lane sangeh shwa ban ia don bynta lang bad ki 6 Seng kiba dang iaid shakhmat ban iai iakhih halor kane ka mat jingdawa pynpaw utei u nongialam jong ka JYF-EJH.Ka JYF-EJH kaba dei kawei na ki kynhun ba ia synrop lang halor ka ne ka jingiakhih ka pynbna ba kan nym ia shim bynta shuh nangne shakhmat bad ki jingiakhih jong ki 7 Seng naka daw baka Seng ka dang don shibun ki mat ban ialeh naka bynta ka jaitbynriew, kumta naka liang ka Seng ka kyrkhu kyrdoh ia kine ki 7 Seng kiba dang don hapdeng ka jingiakhih ba kin nanglah ban iaid shakhmat pynkut u kyrwoh na u samla Niwasly Rymbai President ka JYF-EJH.Shillong, 8 Rymphang:Ka jingialang jong ka Synjuk ki Rangbah Shnong (sor bad khapsor) kaba la long ha ka 31 tarik Kyllalyngkot, ka la aiti ha ka joint action committee jong ka synjuk ki rangbah shnong ha kaba iadei bad ka jingialang ba la khot da u DC halor ka phang National Population Register kaban long ha ka 11 tarik Rymphang.
Ka JAC kaba la iashong jingialang ha ka 2 bad 4 tarik Rymphang, ka la pyrkhat sania bha halor katei ka kam bad da kawei ka jingmut ka la rai ban nym leit iashim bynta ha katei ka jingialang katba ym ioh ia ka jingpynshai na ka liang ka sorkar halor ka jingiadei ka sorkar bad ki dorbar shnong bad ki rangbah shnong bad ia ki rukom treikam jong ki rangbah shnong bad ki dorbar shnong kumba ka long mynta.
Shuh shuh la rai ruh ban thoh da ka shithi bad ban pyntip sha u DC halor kane ka rai.
Kane ka long katkum ka kyrwoh u Bah RL Blah u general secretary ka SKRS.Shillong, 8 Rymphang:Hapoh shi taiew hadien ba la hiar thma bad thang ia ka jingthew ia ki trok kit dewiong ha Umling, ka Ri-Bhoi, ki nongniah ha kane ka sngi khang maw ia ka surokbah Shillong-Guwahati bad sa ha kane ka sngi Saitjain, ki la khang lynti bad iakhih ban dawa pynlait ia san ngut ki nongniah trok kiba shah kem dang shen.
Hynnin ka sngi Saitjain da ki spah ngut ki nongniah trok ki la khang ia ka surokbah ban dawa ba dei ban pynlait noh ia ki nongniah trok ba shah kem bad kane ka jingiakhih ki nongniah trok ka la pynkulmar thlim ia ki bor synshar district haduh ba kin hap ban phah bor iada wut wut sha katei ka jaka.
Ki nongniah trok ki la bitar jur ia ka jingpynslem ban thew ia ki trok kit dewiong bad la kynnoh ba ha kane ka jingiakhih, la mih ka jingiapyni bor hapdeng jongki bad ki pulit ha kaba uwei u pulit u la mynsaw.
Ym tang katta, ki nongniah trok ki la thang ruh ia kawei ka motor bike bad kawei ka trok rit ha Umran Diary.
Ha kane ka jingjia, ka la pynlong ia ki pulit bad ki CRPF ban kawut lathi ia ki nongniah trok ban beh krad ia ki kiba ialum lymbrum.
Hynrei ha kane ka jingkawut lathi, don ruh ki bym dei ki nongniah trok kiba la shah dei ha ki lathi ki CRPF bad ki pulit.
Ka surokbah Shillong-Guwahati ka la long kum ka madan thma ha kaba ki kali ba iaid ki la sahkut lut bun kynta na kane ka jingiakhih jong ki nongniah trok.
La iathuh ba da ki spah ngut ki nongniah trok ki la ialum lymbung ha surokbah ha thain Umsamlem.
Kham mynshwa, ki nongniah trok kiba la khe bitar, ki la thang ia ka jaka thew ha Umling  bad thang ia ka ophis ka DMR, ka Sales Tax bad ka Transport ophis.
Shillong, 8 Rymphang:Ka jingtreikam jong uwei U Sectional Assistant jong  ka ophis PWD Central Division ka la paw ba ka long kaba thurmur, kumba la paw ha ka jingtip ba la ioh da ka ain wad jingtip (RTI).
Katkum ka kopi kaba la ioh na ka ophis jong u Executive Engineer ka Shillong Central Division jong ki muster role na kane ka tnad, ka la lap ba ka jingthurmur  jong kane ka tnad lyngba u Sectional Assistant ka paw ha ka rukom sei tulop jong ki muster roll ha kaba ha ka bui ne register la shonkti shwa bad hadien sa tah da ka revenue stamp.
Kane ka jingleh ka la long kaba bym dei bad kaba pynkhein ia ki kyndon treikam lane ka Financial Rules jong ka sorkar Meghalaya.
