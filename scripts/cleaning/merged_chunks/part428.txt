Shillong:"Ka jing pynrem bad jingpyrshah jong katto katne ki riewshimet bad ki kynhun ïa ka VPP namar ba ka la dawa na ka sorkar MDA-2 ban jurip bad sorjamin biang ïa ka bhah thungkam lane ka reservation policy bad ban pynsangeh mardor ïa ka jingpynjari ïa ka roster system katba dang ap ïa ka kaiphod jong kata ka jing sorjamin ka long kaei kaei kaba sngewsih, ka bym shym la khmih lynti bad ka bym shongnia," ong ka VPP.Ka la ong ba ka long ka jingshisha ba ka reservation policy ka dei ka phang kaba ktah ïa ka jingsngew jaitbynriew hynrei kata kam dei pat ban long mawjynthut ïa ka saiñpyrkhat ba shongnia.
Ka la ong ruh ba ym lah ban len ba ka reservation policy ha Meghalaya ka long ka bym don nongrim bad kaba lah shiliang ha kaba ïa ki mat kum ka jingbun briew bad ka hok jong kiba don jingduna ha ki dkhot met bad kiwei kiwei de ki mat kiba long ki mawkhrum jong ka policy la kyntait war.
“Ka jingpyntreikam ïa ka roster system khlem da pynbeit ïa ka policy kaba dkoh kan wanrah ïa ka jingduhnong ïa ki samla jong kano kano ka jaitbynriew kiba hap ban long langkñia ïa ki jingbakla jong ka histori kaba la dep.
Ka jingkynnoh ba u President jong ka VPP, u Bah Ardent Miller Basaïawmoit, bad ïa ka Seng hi ba ka kynshoit ïa ka jingsngewpher jaitbynriew hapoh ka jylla, ka long kaba bakla jur bad ka bym nongrim eiei ruh em.
Ha ka jingshisha, u Bah Ardent u la ai ka jingkren ryngkat ki mat kiba shongnia shibun eh halor jong ka reservation policy bad ka roster system ha ka dorbar mang tyngka kaba dang shu dep hapoh ka ïing Dorbar Thawaiñ," ong ka VPP.Ka la ong ruh ba u lah pynshai kdar ba um don jingpyrshah ne jingpihuiñ ïa kano kano ka jaitbynriew halor ka bhah thungkam hynrei tang ban wanrah ïa ka jingpynbeit khnang ba kan long kaba beit bad ka bym lah shiliang.
Ka Seng VPP ka dei kaba la pynlong da ki briew kiba don ka jingkitkhlieh, kiba beit, kiba ieid ïa ka jingïashong suk bad kiba kren ruh ïa ka jingshisha.
“Kum ka Seng ngi kyrpad ïa ki paidbah jong ka jylla ba kin long kiba peitngor bad ban ym ngat ha ka shrip jong riew shim kabu kiba pyrshang ban pynthohbria ïa ka Seng.
Ngi ïohi ba ka don ka jingpyrshang ban pynsngewthuh bakla shaphang ka Seng VPP khnang ba kan ym lah ban suhthied sha kiwei pat ki bynta jong ka jylla namar ba ka Seng ka la pynkhihwin ïa ka saiñpyrthei jong ki phlan duman, ki riew arsap bad bam sap.
Ka nongrim jong ka party ka long ban wanrah ïa ka saiñpyrthei ka ba khuid ba lait na ki kam bamsap bad leh jubor ha ka rukom treikam jong ki tnat bapher bapher jong ka sorkar kynthup ruh ïa ki bor pynïaid ha ka thungkam thungjam," ka la ong.
Ka Seng VPP ka khot bad wer sngewbha ïa ki paidbah jong ka ri lum Garo ban ïasnoh kti bad ka Seng ban wanrah ïa ka roi ka par bad jingïaid shaphang jong ka jylla ha baroh ki liang.
Ka seng VPP ka dei tang ma ka, ka Seng kaba shisha ha ka jylla ka ban wanrah ïa ka synshar khadar kaba larkam bad bakhuid.
Kito ki seng saiñpyrthei kiba la ju ïoh jingkyrshan na ri lum Garo ha ki por kiba la dep kim shym la lah ban wanrah jingroi ha ri lum Garo.
Ki don ki seng saiñpyrthei kiba saitksew pyrshah ïa ka jingpynkylla ïa ka reservation policy hynrei ki dei ma ki pat ki bym ju pushe ban pynroi ïa ka ri lum Garo.
Ka jingbym shimkhia na ka bynta ka pule puthi bad kiwei kiwei ka dei ka jingshukor jong kine ki seng ïa ki paidbah jong ka ri lum Garo.
Haba ki samla kim long kiba la khreh ban rung sha ka lawei jong ki jingkob, ki seng saiñpyrthei ki dei ban shim ïa ka jingkitkhlieh.
“Ka seng VPP ka la kut jingmut ban pynkupbor ïa ki samla khlem da shah shiliang ïa kano kano ka jaitbynriew bad ruh ban pynkhreh ïa ki ban long kiba ïaryngkat dor bad kiwei pat ki samla ha ka ri India hi baroh kawei," ong ka kyrwoh na u Dr.Batskhem Myrboh, nongaiktien, VPP.Shillong:U heh pulit, ba la shah kem noh, u bah Gabriel K ïangrai, ha ka sngi palei ka 30 tarik lber 2023, u la ioh jamin noh na ka District & session court jong ka East Khasi Hills District na baroh ki mukotduma, kiba la pynngat bad ba la ujor pyrshah ia utei u ophisar.
Katkum ki tyllong khubor la ioh jingtip ba ha ka 29 tarik lber 2023, ka sngi balang u la ioh jamin na ki artylli ki mukotduma bad ha ka sngi palei ka 30 tarik lber 2023, u la ioh jamin noh sa na ki artylli ki mukotduma kiba u la shah ujor.
Ha shwa jong kane ruh u bah G.K Ïangrai, u la ioh jamin na ki katto katne ki mukotduma kiba la ujor bad pyngngat.
Ka ïingbishar jong ka District & session court pat kam pat iathuh satia ba lano une u ophisar barim um mih noh na patok.
Kum ban shu pynkynmaw ba ha ka 2 tarik Naiwieng jong u snem ba la dep u Bah Gabriel K ïangrai, u ba la bat kum u Commandant SF-10 battalions, ula shah kem na ka ïing sah ka jong u, hadien ba ka la don ka jingkynnoh ba u la pyndonkam bakla ia ka pisa ba la mang na bynta ban tei ia ka National Emergency Response System (NERS) ha Sardar police station, Shillong.
Shillong:Ka seng National Hynniewtrep Peo ple Federation mynta ka sngi ha ka 30 tarik ki la wan ban ia kyn duh ia ka Directorate Health Service (DHS) halor ban pyrshah ban thung kam ia u bar jylla, u ba dei ruh u khar motor kum u Chokidar ha ka post ba lait ha ka DMHO Lower Lachumiere.
Haka jingia kren bad u president ka seng u bah Andrias Nongkynrih, u la ong ba ka seng ka pyrshah jur ban wan rah ia kum u ne u briew ban long u Chowkidar, namar u dei u bar jylla.
Na ka liang ka seng kim shah ban wanrah da u briew u bym dei khasi ban pyntrei kam hangtei ha DMHO Lower Lachumiere, hynrei ki kwah ba kin thung bad ai kam ia ki pa radoh para snam lajong, namar ki samla mynta kiba bun kim donkam donjam.
Ha shwa ba u ne u bar jylla, ba la thung ban long kum u Chowkidar bad ba un sdang ia ka kam ha ka 4 tarik u ïaiong 2023, hynrei na ka liang ka seng ka pyrshah jur ha kaba iadei bad kane.
U bah Andrias Nongkynrih, u la ong ruh ba na ka liang ka DHS office, ka la ong ba kan sa shimkhia halor katei ka bynta.
Shillong:Kumba long katkum haduh ka 31 tarik u Lber, 2022, ki la don haduh 124 tylli ki projek bym pat lah pyndep kiba la tam ïa ki por ba la buh ban pyndep.
Ka jinglut ba la mang ïa kine ki 124 tylli ki projek bym pat pyndep ka long T.796.15 klur.
Na ka liang ka CAG ka la ai jingmut ïa ka sorkar jylla ban shim kam kaba dei na ka bynta ban pyndep kloi ïa kitei ki projek khnang ban lah kiar ïa ka jingbuh por bad ka jingkiew dor nalor ka jingbym pynsahkut ïa ka pisa.
“Dei ban pynshitom tyngeh pyrshah ïa kito ki kontraktor ki bym lah pyntreikam da kaba lum khajna katkum ki kyndon pynshitom bad ka jingbuh dak ïong ïa kine ki kontraktor," ka la ai jingmut.
Katkum ka 31 tarik u Lber, 2022, ka State Disaster Response Fund (SDRF) ka don ka pisa kaba sah khlem pyndonkam kaba long T.152.03 klur.
Kumba ka SDRF ka dei ka interest Reserve Fund, ka jinglah ban siew ïa ka sut baroh ka shong bad ka sorkar jylla.
Ka jingbym siew ïa ka sut kaba long T.0.28 klur ka mih ka jingong ba ka khajna ka la bun.
Ha ki snem 2021-22, ka sorkar jylla ka la pynmih ïa ki guarantee kaba long T.2,980.44 klur.
La kumno kumno ka sorkar jylla ka khlem ïoh ha kaba ïadei bad ka guarantee commission.
Katkum ka CAG, ka jingkiew ka GSDP ka kdew ba ka ïoh ka kot ka la khambha ha ka por ba shwa ka jingwan ka khlam Covid 19 ha ki snem 2018-19 bad 2019-20, hadien ba wan ka khlam ka la hiar kaba long ha u snem 2020-21.
La kumno kumno kane ka jingkiew ka long kaba duna haba ïadei bad ka national GDP, kaba long 19.51 percent.
“Kane ka pyni ba ka long kaba donkam shuh shuh ban pynlut ka pisa, khamtam ha ki kam shakri kaba dei ka jaka kaba kongsan kaba noh synniang sha ka GSDP," ong ka kaiphod.
Shillong:Ka SBI-RSETI (State Bank of India- Rural Self Employ ment Training Insti tute) Ribhoi kaba don ha Umsning Ribhoi District ka La pyndep 19 tylli ki jait training programme, ha kaba 407 ngut ki nongshah Training ki la ioh jingmyntoi ha u Financial Year 2022-23.
Ki Training ki kynthup ia ki Training Ri sniang, Ri syiar, Ri Ngap, Suhjain, Khap shniuh, Shet bam shet dih bad kiwei kiwei.
Kane ka la iarap shibun ia ki samla ba kwah ban seng ia la ki jong ki kam bad kiba thrang ban ieng ha la ki jong ki kjat.
Ha kaba la hikai ruh kumno ban leh business lane kumno ban long kum kita ki nongsengkam, kane kan wanrah ia ka roi ka par jong ka ri bad ka jait bynriew.
La ngeit skhem lyngba ka jingdon jong kane ka institute kan nang lah ban kyntiew ia sengkam sengjam hapoh ka jylla.
Shillong:U Lat jong ka jylla Meghalaya,u Phagu Chauhan ha ka sngi palei u la hiar sha shnong Nartiang bad leit jngoh ruh ia ka jaka Mane blei, ka Durga Temple ba don ha katei ka shnong.
La pdiang burom ia u Lat jong ka jylla Meghalaya da u Deputy Commissioner jong ka West Jaintia Hills District, u B.S Sohliya, u Superintendent of Police jong ka West Jaintia Hills District lem bad kiwei pat ki heh sorkar jong ka District.
Ha ka jingleit ïuhkjat jong u Lat ka jylla, ia katei ka Temple, la synran lang da u Dalloi jong ka Nartiang, ki nong pyniaid shnong, ha ryngkat ki khynnah skul jong ka Ramkrishna Mission Secondary School, ha kaba la ai burom ruh ia u da ka Guard of Honour.
Hadien ba u la mih na katei ka jaka mane blei,u lat ka jylla Meghalaya u Phagu Chauhan, u la leit ban jngoh pat ia ki mawpynïeng kiba bna nam kiba don ha ka shnong Nartiang bad nangne pat u la pynkut da ka jingleit bamja ha Soil & Conservation Guest House, Jowai.
Ha shwa ba un wanphai noh sha nongbah Shillong, u Lat u la iakren ruh bad ki bor pyniaid district.
Nongpoh: Ki nongialam ka NPYF Ri Bhoi Sepngi, ki la leit ban ai jingiarap ia kawei ka longiing hapoh ka shnong Umkadhor, kata ka dei hadien ba katei ka iing, ka la duh lut ia baroh ki jingdon jingem, na ka jingjia pluhding kaba dang shu jia ha kine ki sngi ba la dep.
Katei ka iing kaba la mad ia katei ka apot sngewsih, ka dei ka iing jong u Bah Shempor Syngkli, ha kaba baroh ki jingdon jingem hapoh katei ka iing ki la ingkhong lut namar ba ki la shah bam duh ha ka ding.
Haba iarap ia katei ka longiing, na ka liang ki nongialam ka NPYF, kiba kynthup ia u Bah Remington Syngkli, uba dei u Secretary, u Bah Epnas Thangkhiew sordar ka Umrit lem bad kiwei, ki la lah ban iarap da kaba ai da ki tip sop iing lem bad kiwei ki tiar jingdonkam hapoh katei ka iing.
Nongpoh: Ha kawei ka jingjia kaba la jia myn ha ka sngi nyngkong ka taiew, kawei ka samla kaba la kiew kali na Kynshi, da kaba thmu ban leit sha Mairang, ka la shu lait thaw na ki jingthmu basniew jong uwei u nongniah kali kamai bad uba dei ruh u kong kynsi jong katei ka samla.
La ong ba utei u nongniah jong katei ka kali, u dei uba la tip kyrteng kum u Bah Finance Chester Pariong bad uba niah ia kawei ka kali kamai kaba don ia u number ML-05-U-2717, ha kaba la ong ba tang mar ia kiew katei ka samla, u la kit pynban bak sha jaka bym dei, da kaba iaid na ka surok na Mawmaram bad kaba mih sha Lad Umsaw.
Katei ka samla, haba ka la sngewthuh ia ka jingthmu ba sniew jong utei u briew, ka la pyndonkam ia ki buit jong katei ka juk ba mynta, kata da kaba pyni ia ka jaka ba ka don sha ki paralok bad ia kiba hailing.
Kumta haba ki paralok bad kiba haiing jong katei ka samla, ki la tip ia kaei kaba la jia ia katei ka samla, ki la pyntip noh sha ki Pulit ka Umiam Police Station, kumta da ka jingtrei shitom ki pulit bad kiba la ap ha Lad Umsaw, kaba la pynlong ban ioh pyllait ia katei ka samla bad ki pulit ki la kem noh ia utei u Rangbah.
Ka Kot Khubor Phareng ka ri India, ka ‘Times of India’, Dt.13.08.22, ka thoh ba kata ka Seng ‘Hindu Rashtra’, ka la rai ban dawa ba ia ka Nongbah ka ri India, ym dei shuh ban don ha Delhi, hynrei ban pynkynriah noh sha Varanasi, UP, tip ka ia mut kumno.
Katei ka Seng Hindu Rashtra ka ong ruh ba ia ki rit paid, kynthup de ia ki Muslim, ki Kristan bad kiwei, ym dei shuh ban ailad ba kin don bynta ha ka jingiajied nongmihkhmat ha ri India, kynthup ka jingjied ia ki MP, MLA bad kiwei-kiwei.
Katba uto u nongialam ka Seng RSS pat, kaba iajan bad ka BJP, u Mohan Bhagwat, ula ong dang shen ha Shillong, ba baroh ki nong India ki dei ki Hindu.
Utei u Bhagwat, imat um tip ia ka par khmat (Preamble) ka Constitution ka ri India, kaba la kdew na basdang….
“WE THE PEOPLE OF INDIA….
ter-ter-ter….
", ym dei (WE THE HINDUS OF INDIA).
Nangta la pynrung ruh ha u snem 1976, ia ki kyntien ‘Socialist Secular’ lyngba ka 42nd Amendment ia ka Constitution, kaba pynshai shuh-shuh, ba ka ri India ka dei ka ri Synshar paidbah, iashong-iasah bad ia im lang baroh bad ia ngeit ruh la kajong-kajong ka Niam.
La kdew lypa ia ka jingiaryngkat dor (Equality) bad ka jinglong kawei shi jingmut, (integrity) ter-ter-ter, naduh ba la ioh laidluid ka ri India na ki Phareng.
Ha ki por bad ki snem mynshuwa, ki rit paid ki sngew shngain bad ki kmen, ba ki dei ki nong India bad ki don ha ka ri India, kaba iar bad kylluid ka nongrim synshar-khadar.
Hynrei ha kine ki sngi, naduh ba synshar ka BJP la sdang ban khynra ia kine ki nongrim laitluid bad iaryngkat dor, kaba la buh mynta ia ki rit paid ha ka jingma.
Jan baroh ki jylla ha kane ka thain ki la ioh ILP la bun snem, ka Meghalaya kaba la iakhih lynter 40-50 snem, la ong da u Amit Shah ban pyntian jubor pynban da ka Rel, bad um kwah ia kren ILP.Yn leh aiu ma ngi ia kata ka Rel, haba baroh ki jylla ki la don Rel lut, ILP ruh.
Ngi ngim donkam Rel namar ka Guwahati ka jan; kiba donkam kin leit sha Guwahati kein, kaba shimpor tang 2 kynta ei-ei na Shillong ban poi.
Mynta pat kwah sa kita ki jaka ban pynsah 5-10 snem ia ki mynder ri sha kumba 7000 tylli ki shnong ha kylleng ki nongkyndong ha ri Khasi-Jaintia bad Garo, lyngba kata ka Scheme Svamitva, ia kaba la kyntait da ka dorbar District Council (KHADC) bym lah ban pynioh ia kitei ki jaka.
Ym shai bha hi ruh, ka Sorkar u Modi ka mut aiu ban pynsah ia kita ki nongwei sha ki nongkyndong haduh kattei snem.
Kata kaban thew Drone Survey pat da kita ki kynja jingher, tip kaba mut aiu ruh ym tip.
Kaba kham shai ka long ba bun kiban ia ioh lok, ioh khun bad shong sah noh syndon ha kylleng ki shnong ki thaw bad kumta ter-ter….
Ki dak khynra ki la nang paw ha kane ka Sorkar mynta.
Kane ka jingjied MLA ha Meghalaya, kaba don sa tang 4 bnai ei-ei, kan long ka jingjied ia la kajong ka jingim ka Kupar.
Ki 2 ngut ki MLA BJP kiba don mynta ha Shillong, imat kin nang wan phai biang namar ki nongjied ki dap da ki khyllah suda.
Mynta la iohi ba kin nang bun kiban ialeh na ka BJP, kynthup ruh ki kynthei.
Ka tyngka ka la nangtuid, kaban long ka jingtynjuh ia kiba tip-briew tip-Blei bad ia kiba ieng halor ka nongrim ka hok ka shi kyntien, la kin ialeit matlah ne da ka jingtip briew.
Ia ki MP lajong, ym kham iohi eh ban da don bakhot, kumba khot ia ki MP bar jylla, kiba la sdang ioh jaka sha ki shnong jong ngi, ban leit ri ia ki, kumba ri ia ki khun rit (adopt) kibym don nongpeit.
Mynhyndai u Tirot Sing ula pynher krad ia ki nongwei, mynta pat la bun kiba khot bad pdiang sngewbha.
Tip kane ruh ka mut aiu bad ka thew shaei.
Tip ki riew pyrkhat bad ki Seng Bhalang ki sngew kumno kum ia kine kiei-kiei?U MLA ba la phet na Mawhati, u Bah Dasakhiat Lamare Minister bad uba la khreh na Nongkrem Constituency, ula sam paidbah san hajar shi khlieh ha kylleng ki shnong ki thaw, namar la iohi paidbah, sam paidbah bad don ki Dorbar Dong Shnong ruh kiba iohi bad ki tip.
La pynbna ruh hana kumba pynbna ‘Housie’ ba kan dang don ruh sa ka “Last Round", imat kaban kham heh ka jingai.
Ia kane pat kiba tieng ruh don.
La iohi ha ki kot khubor ba u kubur ia ka jingsam pisa sha ki paidbah baduk bad u pynpaw ia ka jinglyngngoh ia kiba leit ujor ia kane ka jingsam pisa, namar ka long ka jingpynkhein ain (Election Code of Conduct) hynrei u la kren paidbah ba sha Bneng te un ioh rung hi, na ka bynta ka jinglehbha jong u kumne, haba ula ong, “Ma nga bad ka ing ka sem jong nga, ngin sa long ki ban shong hakhamt duh jong ka Hima ki Bneng," kumba la iohi ha ki Social media.
To ngin iakit bok lang, ieh un ioh ia ka Bneng te, namar kam hab ha kti ki paidbah, katba ka ilekshon kaba dei ha ka kti ki paidbah te, ki paidbah hi kiban sa rai shuwa ha ka pyrthei Nongkrem Constituency.
To ngin ia ap shuwa ia kane ka rai pyrthei banyngkong ha Nongkrem Constituency, kaban rai da ki paid ba khampher ha ka buit ka stad, kibym pat ju jied ruh palat ia ka arsien iano-iano haduh mynta.
hato Kan long ka jingsdang ne jongkut jong kiei kiei baroh haka pyrthei u khasi khara?.
Ki paidbah Nongkynshew Pisa (Customer) jongka Meghalaya Co-operative Apex Bank (MCAB) Ltd.
, Mawsynram Branch, mynne ka sngi ka 26 tarik u bnai Risaw, ki la ioh ban phah da ka jingthoh sha u Managing Director (MD) jongka MCAB Ltd.
Head Office kaba don hapoh Shillong, ban kyrpad jur ia i MD, ban ym pat weng shuwa ia I Bah P.Rani iba long u Accountant jong ka MCAB Ltd.
Mawsynram Branch kaba don hapoh ka Shnong Mawsynram.
Ka jingieng skhem jongki Nongkynshew Pisa napoh katei ka Branch kalong ba kila pynpaw ka jingsngewdiaw kaba khraw hadien ba ki la tip shai ba I Bah P.Rani in shah wengnoh (Transfer) napoh katei ka Branch da kaba ynhap ban buh noh sha kawei pat ka Branch jongkatei kajuh ka Bank kaba don ha kiwei pat ki Shnong hapoh ka Jylla Meghalaya.
Ki Nongkynshew Pisa napoh katei ka Bank ki la pynpaw ruh ba I Bah P.Rani I long u briew uba kloi ban iarap da kaba batai shai ia ki kyndon treikam jongka Bank, khamtam eh ha kaban pynsuk ia ka rukom kynshew pisa na bynta ki paidbah kiba duna ka jingnang jingstad ha ryngkat lem kiba duk ba suk ruh kumjuh.
Hadien ba ki Paidbah Nongkynshew Pisa jongka MCAB Ltd.
Mawsynram Branch, khlem da pynslem ki la pan ka jingkyrshan ryngkatlang na I Bah Banshai Marbaniang iba long u Trai Shnong napoh katei ka Shnong Mawsynram ban iarap lem ha kaban pynpaw sha ka Head Office jongkatei ka bank ba dei ban pynneh shuwa ia I Bah P.Rani hapoh katei ka Branch, khnang ban kham pynsuk shipor ia ki paidbah jongka thaiñ kiba wan ban kynshew pisa.
I Bah Banshai Marbaniang I la ioh ban buh ia ka jingthoh hapoh ka miej jong i Managing Director (MD) jongka MCAB Ltd.
Head Office bad la ioh ruh ban iakren bad I halor katei ka mat ban ympat weng shuwa ia I Bah P.Rani, iba long u Accountant jongka MCAB Ltd.
Mawsynram Branch, kaba long ka bynta kaba donkam palat ban pynneh shuwa ia I hapoh katei ka branch katkum ka jingangnud ki paidbah Nongkynshew Pisa.
Nakaliang jong I MD jongka MCAB Ltd.
Head Office I la pynpaw ba in sa shimkhia noh mardor halor kane ka phang kaba kum ki Nongkynshew Pisa jongka Bank jong ka Branch ki la ieng ban dawa na bynta ka jingdonkam kumba kadei banlong.
Shuh shuh hangne nakaliang jong I Bah Banshai Marbaniang in hap ban pynkynmaw biang sa shisien sha I Managing Director, MCAB Ltd.
Head Office ba ka la long da shisha kaba donkam kyrkieh ban buh noh ia ka Automated Teller Machine (ATM) hapoh ka Shnong Mawsynram nalor ba ympat don ka jingshakri kyrpang kum ka ATM jongka MCAB Ltd.
hapoh katei ka jaka.
Kane ka bynta kanlong ka lad kaban wanrah ia ka jingpynsuk bad iarap ia u paidbah jongka thaiñ khamtam hapdeng ka jingdonkam kaba long kyrkieh ne kumjuh wat hapdeng kapor kaba ka bank ka dang khang.
Khublei ShibunKiba phah ia kane ka KyrwohPaidbah Nongkynshew PisaMCAB Ltd, Mawsynram Branch.
Ha kine ki snem mynta,bun ki party ki kham sngewtynnad ban shu thung(nominated) da ki nongkitkam kiba na jrong(high level) ha ka jaka ban ailad lang ia ki nongkit kam bad ki nongkyrshan ka party na ki shnong(unit) ne ki polling station bapher bapher ba kin ia don bynta lang ban ia jied(elect) ia ki candidate ha ki constituency bapher bapher.
Ki khein jem ne shim suk beit(take for granted) ba ki candidate ba la jied da ma ki na jrong(high level),ki nongkyrshan bad riew ieit party kin shu kohnguh beit khlem kyrngah shuh namar ki shim beit ba lada ong ma ki lieh,ki nongkyrshan ka party ruh kin dei ban shu ia lieh lang bad lada ong ma ki iong ruh,ki nongkyrshan party ruh ki dei ban shu ia iong lang.
Ban shu khein bein ne khein kai ia ki nongkyrshan party man ka shnong ka long kaba ma shibun.
Kane ka rukom leh bad pyrkhat ka bakla shi kat dei eh khamtam ha kito ki party kiba khein ne shim ba ki dei ki party jong u paidbah(democratic party).
Kiba bun hi ki nongialam kiba na jrong(state/Dustrict level) kim da salia ne kim da niewkor than eh ia ka sur u paidbah(voice of the people).
Wei ki la mon ne ibang ma ki, thrait thrait,hangto hangto hi khlem pynslem shuh ki shu pynbna(announce) ia ka kyrteng ki candidate.
Bun ki paidbah na ki shnong bapher bapher ki shu ia ang lyngngoh bad kyndit lut haba tang ia ka durkhmat dur khmut bad ka kyrteng u candidate jongki ruh kim pat da ia tip bad iohi satia ia u ne ia ka.
Ynda u candidate u leit sha ki paidbah sha ki shnong bapher bapher ruh, ki nongkyrshan party ki ong pynban ba u dei u candidate ka high level ba shu pynhap beit na bneng khlem da ia syllok lang ia ki.
Lada jied ne ym jied ia u ruh,ne lada jop ne rem ruh,lah tip bad kitkhlieh hi ka high level ia u nadong sha dong namar la shu thung hi (nominated) da ka high level.
Namar ka jingbym ia donbynta lang(involement) jong kiba bun ki paidbah ha ka rukom ia jied(election) ia u candidate,ka jingkitkhlieh ne ka jingtrei shitom ban trei shit rhem ban pynjop ia u ne ka candidate ruh ka kham shong per bad sting thew noh.
Jin lada ki ailad ban don bynta lang ki paidbah nongkyrshan na ki unit bapher bapher ba kin ia don bynta lang(involved) ha kaba ia jied lang ia u candidate,kata,ki paidbah nongkyrshan party ruh ki sngewtrai bad sngew kitkhlieh lang ia ka kam bad kin hap ban ia trei shitom lang na ka bynta ban pynjop donburom ia u/ka candidate namar lada u rem,kin sngewsih bad sngew sah pap bad jah burom ia ka jingiarai lang ma ki.
Ngi iohi ba ha kiba bun bah ki constituency, la ki dei na ki national ne regional party, ki mih pynban ka huri-hura, jingia pait -ia pra bad jing bym ia sngewthuh jingmut para nongkyrshan jong kajuh ka party wat ha ka juh ka constituency ruh.
Ia ki nongkyrshan party kiba kham rim la niew bein bad ym don ba ithuh shuh ia ki.
Ki sa sdang ban wad briew ne nongkyrshan noh da kiba thymmai.
Hynrei, kane lei lei ka nang sniew bad nang pyn kulmar shuh shuh pynban ar shah lai shah.
Kiba rim ruh lah duh jing shaniah,kiba thymmai pat dang ar tatien ban shaniah.
Bun ki candidate jong ki party bapher bapher ki ban shu rem ei kha-ma-kha khem poi pyrkhat tang na ka daw jong ka jingsngew sarong bad leh ba heh(dictatorship) jong kine ki nongialam party bapher bapher ha kane ka MLA Election kaban sa long shen ha u snem 2023.
Shillong: Ka shnong Hingaria, kaba hap hapoh East Jaintia hills district bad Sutnga Saipung constituency, ka la shah syllad ha ka eriong, ha ka 24 bad 25 tarik mynta u bnai.
Ka jingsyllad ka eriong, ka long kaba jur bha haduh ba la rat ia kawei ka iingskul Lower Primary School Hingaria bad ki iing shongbriew.
Ki paitbah nongrep, ki la shah ktah jur ki mar rep kum u kwai kiba ki briew jong ka shnong ki shaniah bad kamai jakpoh bad mynta ba la jan dei ka por kheit.
Kumta ki bor shnong ki kyrpad ia ki bor sorkar ban ai ki jingiarap ba kham kloi sha ki paitbah ba shah ktah bad khamtam ia ka iing skul,  ba la shah rat khnang ba ki khynnah skul ki ioh ban pynlong skul biang, ong ka kyrwoh na U bah T Khonglah, Waheh Chnong Hingaria.
Ka jing long jingman ha ka sain hima sima ha ki por mynshwa bad mynta, ki candidate haba ki mih ban ia leh election ki tyrwa ialade ha ki paidbah bad kata ka jing tyrwa jong ki candidates ka long halor ka nongrim ba ki kloi ban shakri ia ki paidbah ban long ki nongshim bynta ha ka synshar khadar paidbah ban long ki nongmih khmat ki nongthaw ain hapoh assembly, te ha ki por mynshwa ki candidates ki wan ban kyrpad sha ki paidbah bad ka meeting election kham bunsien ka shait long ha ki sngi iew.
Namar ha ki por mynshwa ki candidates kim da lah ban poi sha man ki shnong ki thaw te ki paidbah ki sngap ki pyn shong nongrim halor ki nia ki jutang jong ki candidates.
Hynrei ki candidates mynta baroh ki buh ka thong ba baroh dei ban poi sha man ki shnong ki thaw ki kyndong kynshrot sha man la ki thliew iing bad ki paidbah ruh ki khmih lynti ba ki candidates ki dei ban poi man la ki thliew iing, kine ki meeting election ba ki candidates ki sei ki nia ki jutang khamtam ha ki sngi iew ki la kham duna shi por ki common platforms ki long shongshit bha hynrei mynta la kham duna namar ba bun ki candidates ki ialeh ban rung iing.
Ki businessman mynshwa ki kyrshan sngew bha ia u no u no u candidate ba ki sngew tynnad ki iarap Pisa na ka bynta ka bai leit bai wan kata kaba ki ki heh spah lane ki businessman ki leh ha ki por mynshwa.
Hynrei ha ka jing iaid jong ka por kine ki juh ki businessman ki iohi ba kham lah ban laleh hi , haba u businessman u wan ban ialeh election ka mih ka kyntien ba dei ban jop da kano kano ka lad namar ba u wan ialeh hi ba dei ka election ka kylla sniew namar ba u pynbiej ia ki paidbah da kaba pisa bai picnic, ai pisa ban pynlong tournament football, ai pisa ia ki longkmie ban leit excursion bad kumta ter ter.
Suki suki kane ka jingleh jong ki candidates heh spah ne businessman ka pynlong ia ki nongshong shnong ba dei ban jied ia u nongmih khmat, ka wan rah ka jingmlien kaba sniew ha ka sngi thep vote ki paidbah kim sngew kwah shuh ban leit thep vote khlem da ioh pisa , kane ka jinglong kaba sniew kaba la hikai da ki heh spah , ha ki por mynshwa ki paidbah ki mih na iing ki rai ban leit thep vote ia u candidate u ba ki mon ki sngew tynnad ym donkam ban ai pisa, hynrei mynta pat bun kiba ieng lain ban thep vote ruh ki ap haduh ban da don ba tyrsuh ba ai pisa kane ka dei ka jingmlien kaba sniew kaba ngi la shah hikai kum ki paidbah ngi dei ban sngew thuh.
Haba ngi kren ia ka pisa ne haba u businessman u wan ban ialeh election u don kata ka mynsiem kaba ong ba dei ban jop beit da kano kano ka lad , kane ka pynduh nong pat ia ki paidbah namarba ki candidates ki ba don shisha ka sap ban shakri ia ki paidbah ban nongialam nongmih khmat teng teng kim nud shuh ban ialeh election tang namar ba ym don pisa , lada baroh ki candidates ki ba bha kiba don ka mon ban shakri ban long ki nongmih khmat ki rieh noh ngin sa ioh ki candidates ki nongmih khmat ki bym da don ia ka sap ki bym da don ia ka mon ban shakri ban pynroi pynpar ha ki shnong ki thaw ha ka constituency, hynrei ki long nongmih khmat tang namar ba ki lah ban thied ia ki paidbah da ka spah jongki ha ka por election.
Ngi kum ki paidbah ngi dei ban sngewthuh shai ba lada ka jia kumne baroh ki khun samla rangbah kiba don ka sap ban long ki nongmih khmat ban shakri ia ki paidbah baroh kin sa rieh lut namar ba ym don pisa ban ialeh election bad kan sa poi ka por ba ia ka kam nongmih khmat ban shakri ia ki paidbah kan sa long noh kum ka exclusive club jong ki heh spah businessman kane ka long kaei kaei kaba sngewsih na ka bynta ka lawei jong jong ki khun ki kti ki pateng ban wan ngi kum ki paidbah ngi dei ban sngew thuh bad hap ban pyrkhat sani bha.
Tang na ka daw, ba u sum ialade, hadien 67 snem kynthih, ula iap noh pynban, ha ka rta kaba 94 snem.
U Amou Haji, u ioh ia ka nam, kum uba tngit tam ha ka pyrthei bad um ju treh satia ban sum ialade, namar ba u tieng, ba u tang shu sum, un iohpang bad un iap syndon.
U Haji, uba na Iran, u koit u khiah bha bad u bam ruh, da ki jingbam katba ioh bad u dih ruh ia ka um, kat naba lap, ha kaba ka dei ka um kaba jaboh jabain suda.
Nangta u ju bang ban dih smuk, na ka eit masi, kaba la khriang.
Kham mynshwa, ha une hi u snem, ula shah pynbor, ha ki paralok jongu, ba un sum noh, na ka bynta ba un ioh samla ialade bad ha katei ka sien, la ialam ia u sha wah, ba un sum, hynrei ha ka jingiaid lynti, ula lap sa ka tieng bad ula kynthih ialade napoh kali, tang ban lait na ka jingshah pynsum ha ki paralok.
U Amou, u im ha kawei ka shnong kyndong, ha Dejgah bad u dei ruh u briew, uba nang ba stad bad u ju iathuh khana shaphang ka sain hima ha Ri France bad ha Russia, haba don kito kiba leit ban iakynduh ia u.
Mynta, namar ba U Amou, ula iap noh, kumta, uba ioh ia ka nam, kum uba tngit tam, un dei noh U Kailash ‘Kalau’ Singh, uba shong ba sah ha Varanasi bad utei u dei uba khlem sum, mynta la 30 snem kynthih bad utei um shym la sum satia, hynrei, u syaid da ka ding bad la iathuh ba ka ding, ka pyniap ia ki khniang bad pynkhuid ia ki jaboh, kiba don ha ka met jongu.
Shillong:Mynhynnin ka janmiet ka sngi ba ar, ha ka por kumba 5 baje eiei, kawei ka Truck Ashok Leyland, kaba don ia u number NL 01 AB 1088, kaba dang kit maw ban hiar sha Shillong, ka la kylla da lyndang bad thiah lyngktar ha katei ka juh ka jaka ha lad Lummawbah.
Donbok ba khlem don ba mynsaw bad khlem don kano kano ka kali kaba shah ban ban ha kitei ki maw heh, hynrei kawei ka kali shipai kaba dei ka truck kaba kiew kaba la iaid myrsyndah, ka la lait salit bad ka shu shah ngat ha tdong ha ka jing ban katei ka truck kit maw.
Kumta tang da ki khyndiat minit ki bor pulit bad ha ryngkat ki 4 tylli ki kali khwai ki la wan ban pyrshang ban pynieng moh ïa kane ka Truck, namar ha kane ka jingjia kala wanrah ka ka jingdheng kali kaba shyrkhei kaba la sahkut sbak khlem ioh shuh ban iaid.
Shillong:Ka seng Nongjri, Shillong kaba la seng naduh u snem 1963 ka la pynbna lyngba ka Press Release ba kan pynlong ia ka General Meeting Cum Social Meet kaba 59 ha ka 29 tarik Risaw 2022 ha KJP Assembly Conference Hall, Shillong naduh ka por 1 baje nohphai sngi, bad ha katei ka jingialang ka Seng kan ai khusnam ruh ia ki khynnah pule ka shnong Nongjri kiba la lah ban ioh ia ki marks kiba heh ha ki jingialeh examin kum SSLC, HSSLC bad ki Degree kiba na duh u snem 2020, 2021, 2022 kiba dei na ki School, College, University lane ki Institution bapher bapher.
Ka Seng Nongjri ka khot bad iawer ia baroh ki para shnong Nongjri kiba shong basah shabar ka Elaka Nongjri ban ia wan khnang sha kane ka jingialang, khnang ba kane ka General Meeting cum Social Meet kan long kaba jop.
Shillong: Ka jinghap slap, ha ka nongbah Shillong, hynnin ka sngi, ka long 196.7mm, katba ha katei kajuh ka por, ka jinghap slap ha Sohra, ka long 223.2mm bad ha Umiam, ka long 178.2mm.
Katei ka jingkhein, ka dei naduh ka por 8.30 hynnin mynstep, kaba long haduh ka por 8.30 mynta ka step, ong ka kyrwoh jong ka tnat India Meteorological Department, Shillong.
Lashai ka sngi, kan don ka jinghap slap, kaba malu mala, tangba kam don shuh kano kano ka jingma, ong ka kyrwoh.
Tam ka Pynursla mynnin kat kum ka IMD record.
*Pynursla ka ioh 253.0 mmKadei ka sien kaba 4 ba ka Pynursla kan tam ia ka Sohra bad Mawsynram naduh u bnai September ba la ioh iaka Observatory ha Pynursla.
I love pynursla….
Shillong:Ka seng Samla Seng Khasi Riwar Mihngi lyngba ka Press Release ka la pynbna ba kan pyn long ia ka Lympung jong ka Seng Khasi Riwar Mihngi ha kaba kan don ruh ka jingsam khusnam, ka Maham Singh Educational award 2022 ha ka 11 tarik u Nohprah, sha kito ki samla pule ka thain riwar mihngi kiba dang bat bad ksoh ha ka niam Tynrai, ha ka jingpas bha ha ki examin bapher bapher jong u snem 2022, ia kiba la pyniaid da ka MBOSE, NEHU, CBSE bad kiwei kiwei de kiba ia ryngkat kyrdan.
Ha katei ka sngi ka seng kan sam ia ki khusnam sha ki khynnah kiba la lah ban ioh 70% ha ka jingleh examin SSLC ha ryngkat bad ka distinction, 70% sha kito kiba ialeh ia ka HSSLC ha ryngkat bad ka distinction, ki Graduate Level kiba ioh 1st Class, ki Post Graduate Level kiba ioh 1st Class, bad kiwei kiwei de kiba ia ryngkat kyrdan, kumjuh ruh ia kiba la leh ia ki kam ki jam bapher bapher kiba la wanrah ia ka nam ka burom ia ka thain Riwar.
Ka Seng ka kyrpad sha kito ki samla kiba lah ioh ia kitei ki kyrdan haneng ba kin sngewbha ban phah ia ki Xerox copy jong ka Marksheet bad Scheduled Tribe lem bad kawei ka dur passport size, da kaba thoh shai ruh ia ka kyrteng jong ka kmie, u kpa bad ka shnong.
Ka tarik ban pynpoi ia kitei ki kot ki sla ka long ha lane shuwa ka 21 tarik Naiwieng 2022, bad ka jaka ban pynpoi ka long ha Assorphi Institute of Technology, Urksew – Wahpathaw (Ph No.6009561140), lane lah ruh ban pynpoi ha office jong i kong Delina Khongdup kaba ha Stand Mawja, Pynursla (Ph No.8974574099).
Ia ki jingtip ba kham bniah lah ruh ban phone ia kine ki Number – 8131964688 / 6009202900 / 9366859366.
Shillong:Kawei ka long iing kaba don ha ka shnong Nongmensong Langkyrding, ka la shah tyllep ha ka um na ka jingjur jong u slap shiteng miet jongka sngi nyngkong.
Hadien ba ki pulit SRT ki la ioh jingtip ia kane, ki la ioh ban leit ban pyllait im ia ki 5 ngut ki dkhot jong kane ka long iing mynta ka step jong ka 25 tarik Risaw 2022 ha ka por 5 baje eiei.
Ha ka jingia kren bad ki lad pathai khubor, na ka liang jongka kong Myllienda Syiemlieh, kaba dei ka kmie jong kine ki khun ba la ioh ban pyllait im, ka la ong ba kane ka jingdap ka um ka la jia ha ka por 11 baje mynmiet bad ka dang shu long malu mala bad ki la iamih noh shabar jong ka iing.
Hadien ba la wan u kpa jong ki khun, ki la ialeit ban rung ha iing ban leit bamja, hynrei u la nang ther u slap bad shlei ia ka iing bad kim lah shuh ban mih wat shabar jong ka iing, namar ka jingdap jongka um ka la jur palat.
Kane ka kong, ka don kumba 30 snem bad 3 ngut ki khun kiba dang iarit suda bad uba dangrit duh u dang shu dap tang kumba 1 snem 9 bnai.
Ha ryngkat u khun badang rit karta, ki la ia shong hajrong jingthiah, namar ban hiar sha madan ruh kim lah shuh, namar lah dap tang da ka um.
Ka um kala dap haduh shiteng jong ka iing bad ki lyntang baroh la shah rah lut ha ka um, namar kam dei ka iing ba shna da ka dewbilat, hynrei ka dei ka iing kaba shna tang da ki lyntang bad tap tang da ka tin suda baroh.
Ka la ong ba lada u slap u neh slem kim tharai ban dangim bad ki la shu iap jyllop, namar ymdon ba wan ha katei ka miet.
Ka la ong shuh shuh ba ha kane ka jaka, ka ju jia man la u snem ka jingshlei um, hynrei kam ju jia koit kumba jia mynta u snem haduh ba ka la tap bad shlei lut ia ka iing baroh kawei.
Ha kane ka jingjia, ym shym la don ba mynsaw.
Hadien kane, na ka liang jongka kong Myllienda Syiemlieh bad u lok jongka ki la phone noh sha ki pulit ban wan iarap bad ki pulit ha ka step jong ka 25 tarik, ki la ioh ban pyllait im ia kane ka longiing.
Ko para ri ba ieit ia la ka bad ka Jait BYNRIEW,to ngin pyn phai tiak ia ka rukom synshar Sha ka rukom tynrai jong ngi hi kum ba la Ong Bad la thoh.
Ka ri synshar paidbah, to ngin ia synshar da ma ngi hi shisha ki paidbah ym ban shah ban synshar tang ki 36ngut.
ki ba ngi la jied,kumta khnang ba ka por kan nym dier to ngin ia sdang Noh ha ka ne ka elekshon 2023.
La da phi ia mynjur ngin wanrah bad pyni ia ki dulir na mynhyndai.
Kumta ka bam sap kan duh jait, ka Bai Sha kan duh jait, ka lehshiliang kan duh jait.
Ka Jing synshar ba KHUID, ba shai, ba skhem kan long bad jaitbynriew kan kiew.
Sha ka roi, ka iar bad lawei ba phyrnai ki ban dang kha.
Shillong: Ka Khun Hynniewtrep National Awakening Movement (KHNAM), Youth Wing, ka la ap la bun bnai ban iakynduh ia u myntri rangbah ka jylla, hynrei mynta ka sngi, ka la wan buh, da ka dorkhas ha ophis, u myntri rangbah ka jylla bad ha katei ka dorkhas, la pyntip, ba ka sorkar India, bad haduh 25 tylli ki jylla ha ka Ri India ki la dep ban weng noh ia ka jingkhot personal interview na ka bynta kiba them kam sorkar ha ka kyrdan Gp, B, C bad D naduh u snem 2016, hynrei haduh mynta ka sorkar jylla kam pat lah ban leh eiei.
Kumta na ka liang ka seng ka la wan buh da ka jingthoh (memorandum) ban dawa na ka sorkar jylla ban pynduh noh ia ka interview na ka bynta ki kam sorkar.
Ka jingkhot interview ka dei tang ka lynti lane ka kabu ia ki long heh long hain bad ki minister ban tuklar ha ka jingioh kam sorkar khnang ban ioh jingmyntoi politic.
Ki samla kiba dei hok kim ioh kam satia, namar ba kim ithuh bad iajan bad ki briew ba don ha ka bor, ka la poi ruh ka bynta haduh ba, shwa ban thep kam sorkar ki samla ki pyrkhat shwa la ki don ne em ki ban iarap ia ki.
Kumta ban rat dyngkhong ia ka jingthung kam buhrieh lane thung kam sop sop jong ki bor ba halor, ka seng, ka dawa jur ba ka sorkar jylla kan weng noh ia ka jingkhot interview bad ban peit beit tang na ka written test haba rai ban ai kam sorkar.
Lada ka sorkar kan leh kumta ka mut wat ka sorkar ruh ka lah ban kunai wat ia ka pla pisa lajong ruh, namar ka don ka jinglutphut haba pynlong ia ka interview, ong ka kyrwon na U bah  Thomas Passah, President, KHNAM, State Youth Wing.
Ka Biang bha katta ka proposal.
Shillong:Ki san tylli ki kynhun sengbhalang, kiba kynthup naduh ka HYC, HANM, CoRP, EJNC bad ka JSM myn ha ka sngi nyngkong, ka 24 tarik Risaw 2022, ki la ïa shong kawei ka jingialang ban ïa mir jing mut ban ïa thir ïa tai sani bha ïa ki mat kiba sah tang kiba ktah ïa ka jaitbynriew u Hynñiewtrep, ha kaba la pynrung ïa ki mat jingdawa na ka sorkar kaba la khot ka Save Hynñiewtrep Mission.
Haba kren sha ki lad pathai khubor, hadien ba la wai ka jingialang, u Bah Roykupar Synrem, uba long ruh u General Secretary ka HYC, ula ong ba ki mat kiba hakhmat kiba ktah ïa ka jaitbynriew kiba dei ki mat kiba la rim tam, naduh ki snem kiba la iakhih bad ki mat kiba dang wan mynta ki don 9 tylli, kiba kynthup hapoh kane ka Save Hynñiewtrep Mission, ki mat kiba ktah ïa ka jait bynriew, ki jingdawa na ka sorkar naduh ban pynurlong noh ïa ka Inner Line Permit ILP, ba ka sorkar MDA, ka dei ban pynbor mardor na ka sorkar pdeng ba dei ban pyntrei kam noh ia ka ILP hapoh ka jylla, kaba ar kaba ki la buh haba ïa dei ba ka jing pynkynriah ïa ki Harijan, kiba shong ha Them Iew Mawlong ba ka sorkar kam dei ban shu kop tang ki kot khubor ka dei ruh ban leh da ka kam kane ka kynhun ka la buh por ïa ka sorkar ba shwa ban poi ka election ha u 2023, ka dei ban pynsted ban pynurlong mardor kat kum ki jingdawa kiba da thrang.
Shuh shuh ki mat kiba lait, nangta ki dei ba la dawa ba dei ban phaidien bing ia ka MoU kaba la ïa soi baroh ar tylli ki jylla ïa ka jing pynbeit ïa u pud u sam, ha ka wat kaba nongkong, namar ki la shu leh thurmur bad bakla bad ka mat kaba ïa dei ban ka jingshah siat iap u GS barim ka HNLC u Bah Cherish, ba wat lada ka report kala paw ba don kita ki briew ne ki pulit kiba don kti ban siat iap ïa u bah Che, pynban ka sorkar kam shym la leh eiei bad kum ka kynhun ka la buh jingdawa na ka sorkar, ba ka dei ban pynsitom ïa kito ki pulit kiba don kti.
Shuh shuh hapoh ka katei ka Save Hynñiewtrep mission, ka la buh ruh haba ïa dei bad ka jingbam kaba la khlem akor ban bam pong hapoh ka jylla ba wat ka jinghap u dome ka jing Dorbar Thaw Ain ba thymmai ba ki khynhun seng bhalang ki la dawa ba dei ban thung da ka CBI ne independent inquiry pynban ka sorkar ka la leh khongpong da kaba thung tang da ka Inquiry ne commission kaba shu jah klep.
Haba ïa dei bad ka jing bym ioh kam ioh jam ki samla hapoh ka jylla, ba shibun ki kam hapoh ki tnad bapher bapher kiba lait, hynrei ka sorkam kam shym la thung ne ai kam bad kane ka la buh jingkylli ba kane sorkar ka la leh aiu balei kam thung kam thung jam ïa ki samla.
Haba phai bad ka jing bym sngewiahap ïa ka jingleh shiliang ka sorkar ha kaba ka tarajur ka noh bha tang sha ki jaitbynriew Garo bad kaba khatduh ka long ba baroh ki sengbhalang kiba la pyrshah ïa kata ka khalai ne Casino ba wat u minister ka taxation, ula pynbna weng noh ïa ka Meghalaya Gaming Act 2021, hynrei kum ka seng ne ka kynhun kim ngeit satia ïa kata ka shyntur ba mih bad lada dei ban pynduh noh ïa kane ka act dei ban wanrah da Aiñ.
Kine ki 9 tylli ki mat kiba kynthup hapoh ka Save Hynñiewtrep Mission, kin iada ïa ka jaitbynriew bad kane ka kynhun ka kren shai, ba namar kine ki mat ki dei ki mat kiba la rim bha, ba ki ai da ka jingthoh sha ka sorkar, hynrei mynta, ka kynhun ka la rai ba kim treh shuh ban leit ai da ki kot jingthoh, namar baroh shikatta ka sorkar ka iai matlah bad kumta kin shu leh beit da ka kam.
Shillong: Ki lad khubor, ki iathuh ba ka Deputy Commissioner & Chairman DDMA, East Khasi hills District, ka pyntip, ba na ka daw jong ka jingkhie ka eriong Sitrang bad na ka jingmaham jong ka tnat peit mariang, ba kan don ka jinghap slap kaba jur, ha ki arphew saw kynta, ban sa wan, kumta ki skul ha East Khasi hills District, kin khang, lashai ka sngi, ka 25tarik Risaw.
U Hiram u la kwah ban thied mobai thymmai da kaba khamrem.
Ka kmie bad u kpa jong u ki la kham sting ba la lait ka shah pan / dawa pisa na u man ka por.
La iaid ki sngi la iaid ki taiew ka kamai u Hiram ruh ka la kham biang.
Ha ka jingbang ktien jong u mano hi u bym sngewtynnad.
Wat ki thapbalieh lud ruh kim lah khlem da rkhie teng teng wei haba la kren ma u.
Ha kawei ka sngi katba u Hiram u dang ap kamai ha motphran la wan kylli iwei i kong“Bah phin leit Laitumkhrah?"“Rung rung" u ong pynstet“Bah bah, phin leit Laitumkhrah" kylli sa uwei u rangbah briew“Rung rung" ong u Hiram bad u pynshad la ki khmat shane shataiKatba ka kali ka tyllun, u Hiram la ka bat stering bad ka hehnia“Hangne ha sor jong ngi, te la i jynjar palat kane ka dheng kali, katba sha baphai" ong u Hiram“Hooid kein phi" la mynjur uwei u rangbah briew uba i kop nongtrei ophis.
“Tip ka sorkar ka ju pyrkhat ne em ban loit ban law noh ia kane ka sohkyrdot kaba la thain lahbun bun snem" bynrap ktien sa utei u rangbah briew“Ngam artatien ka pyrkhat beit hynrei ka suki ban treikam.
Tharai bun ki jyrwit jyrwat lymda kumta kan shu hun hi ban shuh sngap haba u paidbah u lynniar man la ka sngi" ong u Hiram bad u la jan poi ha Don Bosco Sqaure“Ngi hangne ngi bun sa tang ki problem hynrei ka solution ka jngai palat" ong u Hiram bad ka rkhie“Hooid, hooid bah" mynjur uta u rangbah briew.
“Nga tharai" ong uta u rangbah “tang kawei ka lad kaba ka sorkar ka lah ban leh ban weng noh ia kine ki jingeh, kaba nyngkong, pynduh noh ia ki kali rim, kaba ar shna surok suin ki kali rit kin iaid hajrong bad ki kali heh hapoh.
Ki skul ki dei ban pynbiang ia ki bos ban kit khynnah skul, bad lada kim lah ban pynbiang ka sorkar kan iarap bad sa siew pat ia ka ram ha ka shi snem shi snem.
Lada ka bor sorkar ka leh kan lah beit" pynkut uta u rangbah“Lada ka sorkar ka leh ka lah beit.
Ki bun ki lad ki lynti lada ka shimkhia" ong u Hiram bad u la poi ha Laitumkhrah“To mo bah sngewtynnad ban ia shong kali bad phi" ong uta u rangbah bad u kdat noh la ka lynti shaphang sepngi“To khublei" ong u HiramHaba ki passenger ki la hiar lut, u Hiram u la leit dihsha shwa ha iwei i dukan rit.
U la dih ha ban da kdang da ka jingmut ban kamai beit haduh mynmiet.
Haba la dap 8:30 mynmiet haba ym don shuh ki ban leit jingleit u Hiram u la wan set noh ia ka kali sha la iing.
U sum u sait shwa ialade ban lait ka syep bad ban pyngnad ka metHaba ki la bamja miet lang, u kpa u la kylli ia u“Kumno me sngew ka kamai saw kjat?"“Kat haduh saw kjat haba tang ar kjat ruh katno?" la jubab u khun bad ka siat pharshi ia la ka kmie“Kat kane ka rta me la dei ban nang ban kynshew ia la ka jingioh.
Me lah sngewthuh hi ka kamai kali bun ki jingdawa.
Lymda nang byrtia te lah poi ha kaba eh" ong u kpa bad u tian mum mum ia ka kshong sniang kaba shet syrwa da u tyrso“Shu ong ba ngi dang map ia kane shisien me long kumne hynrei kum ia me te …" kren dom ka kmie bad ka dang pynkhatja ia u“To seh mei shisien ba phi la map wat ju pynkynmaw shuh kumta ba nga kthang" ong u Hiram bad u dem ngun ha la ka pliang“Kane ka dei ka jingmap kaba nyngkong bad kaba khatduh jait ba dei u khun lajong" bynrap biang sa u kpa.
Shillong: Mynta ka sngi, ka jinghap slap ha Shillong Laimer (AMD), ka long 43.2mm, katba ha Shillong Airport ka long 31.8mm, ha Secreteriat Hills 53.5mm, ha NEHU 45.0mm, ha Khatarshnong Laitkroh 50.0mm.
Ka tnat peit mariang, ka iathuh ba kan dang bteng ka jinghap slap sa 3-4 kynta mynta ka janmiet bad kan don ruh ka jingbeh lyer, kaba 30 haduh 40 Kilometre bad kaba lah ruh ban poi sha ka 50 Kilometre ha ka shi kynta.
Ka jinghap slap mynta ka sngi, ka long 15.8mm ha Shillong, 12.8 ha Sohra bad 12.6 ha Umiam.
Shillong:Ka khlam corona virus, ka la lynshop jubor ia u paidlang ka jylla, ha ki snem 2020 bad 2021 bad ka sorkar jylla, ha u snem 2020, ka la mang pisa T.25lak sha ki MLA, na ka bynta ba kin thied ia ki tiar ki tar kiba donkam sha u paidlang jong ka Constituency.
Na ka Right to Information, kaba la lum da U Rupang, la pyni, ba ka kong Ampareen Lyngdoh, MLA jong ka East Shillong, ka la pynlut ia T.25lak, na ka MLA Scheme jongka, na ka bynta ban thied ia ki marbam sha ki nongshong shnong jong ka Constituency, U bah Lambor Malngiang, MLA jong ka Nongkrem Constituency, ula pynlut T.20lak, na ka bynta ban thied khaw bad ban sam sha ki nongshong shnong, ha katei ka por jong ka pakhang shnong bad nangta sa T.5lak ban thied ia ki dawai ban khanglad na ka jingpur jong katei ka jingpang lane ki Sanitizer bad kiwei.
U Bah Sanbor Shullai, MLA jong ka South Shillong, ula pynlut T.25lak na ka skhim jongu, na ka bynta ban thied khaw bad kiwei de ki marbam; U bah Banteidor Lyngdoh, MLA ka Mawkynrew, ula pynlut T.20 lak ban thied khaw bad sa T.5lak ban thied dai, ata bad kiwei de ki marbam; U bah Mohendro Rapsang, MLA West Shillong; ula pynlut T.5lak ban ai jingiarap ia ka H Gordon Robert Hospital, ban thied ia ki dawai, ban iada na ka khlam covid bad nangta sa T.20 lak, ban thied ia ki tiar ba donkam ban iarap sha ki 2hajar tylli ki longiing.
U Bah PT Sawkmie MLA ka Mawlai, ula pynlut T.25lak ban thied marbam lem bad kiwei de ki jingdonkam, ha ka por jong katei ka khlam covid 19; U bah AL Hek, MLA ka Pynthorumkhrah, ula pynlut T.25lak, ban thied khaw, thied marbam na ka daw jong ka pakhang shnong, namar ka khlam Covid, U bah David A Nongrum, MLA ba la khlad noh jong ka Mawryngkneng, ula pynlut T.18lak, ban thied khaw bad ban sam sha 5hajar ki longing bad sa T.7lak ban thied dawai ban siew sha ki 5hajar ki longing.
U bah Samlin Malngiang, MLA ka Sohiong, ula pynlut T.25lak, na ka bynta ban thied khaw bad kiwei ki marbam; U bah Balajied Kupar Synrem, MLA ka Shella, ula pynlut T.25lak ban thied khaw bad kiwei ki marbam ba kongsan, ban iarap ia ki paidbah, na ka pakhang shnong Covid.
U bah Charles Pyngrope, MLA ka Nongthymmai, ula pynlut T.7lak ban thied dai ban sam sha ki 5hajar ki longing, kaba long 2 kilo shi iing bad nangta sa T.18lak ban thied khaw ban sam sha ki 5 hajar ki longing, kab along 10 kilo shi iing.
U bah HM Shangpliang, MLA ka Mawsynram, u pynlut T.25lak, ban thied marbam bad kiwei de ki mar ba donkam; U bah Gavin Mylliem, MLA ka Sohra, u pynlut T.25lak ban thied khaw bad kiwei de ki mar ba kongsan, ha kitei ki por pakhang shnong; U bah Hamletson Dohling, MLA ka Mylliem, u pynlut T.25lak ban thied ia u khaw bad kiwei ki mar ba kongsan; U bah Adelbert Nongrum, MLA ka North Shillong, u pynlut T.25lak na ka bynta ban iarap ia ki shem lanot, kiba shah ktah na ka khlam covid, U bah SK Sunn MLA Mawphlang, u pynlut T.25 lak ban iarap ia ki shem lanot na ka khlam covid.
Ym tang katta, ka jingwad jingtip jong U Rupang, ka pyni shuh shuh ba ha East Khasi hills, ki don ki MLA, kiba pyndonkam ia ka MLA skhim jongki, na bynta u snem 2021 ruh, na bynta ban iarap ia ki shem lanot Covid bad kitei ki kynthup ia U Bah Gavin Mylliem, uba pynlut T.50lak; nangta U Bah AL Hek, u pynlut hi T.50lak, U bah HM Shangpliang, U Bah Charles Pyngrope, U Bah Balajied Synrem, U Bah PT Sawkmie, U Bah Lambor Malngiang, U Bah Hamletson Dohling bad U Bah SK Sun.
MLA ka Ribhoi kim pynlut mo.
Shillong: Ka Khasi Students’ Union (KSU) Nongtyngur Unit, ha ka 23 tarik Risaw 2022 ha ryngkat ka jing wan ïaraplang ki ki Rangbah jong ka Shnong ka la ïoh ban bteng biang ia ka jing maramot bad pynwan dur ia ka jingkieng diengjri kaba don ha syndah jongka Shnong Nongtyngur, khnang ban wanrah ïa ki jingmyntoi bad jing itynnad bad ban pynneh kyrpang ruh ïa ki matti ba lah prat lynti da ki longshuwa manshuwa naduh mynhyndai.
Ka sienjam ba ka Seng KSU Nongtyngur Unit, ka shimti ban pynbha bad pyn janai ïa katei ka jingkieng jri, ka dei kum shi bynta ban ïada na ka jingshah pynjot pynjulor bad pynsniew dur ha ki briew ïa katei ka jingkieng diengjri bad na bynta ban wanrah ruh ia ki jingiadei paralok kaba jan bad ka mei-ramew.
Ha shwa ba ka seng kan shimti ban maramot ia kitei ki jingkieng diengjri na ka liang kiba bun ki briew ki lah pom dusmon bad bret pathar ïa ki jaboh jabaiñ, ha katei ka jaka riat kaba don ka diengjri, hynrei kaba sngewkmen shibun ba naduh ba ka seng ka shimti hi ban pynbha bad sumar sukher bha, kumta ki nongshnong ruh ki lah sdang ban sngewthuh bad ym don shuh kiba wan pynjot bad pynsniewdur ia katei ka jingkieng diengjri kaba lah maramot bad pyn wandur da ka seng KSU Nongtyngur Unit.
Halor katei ka bynta na ka liang ka KSU Nongtyngur Unit ka sngewdei ban ai khublei shi katdei ei ia ka jingiatreilang ki nong shong shnong bad ka kyrmen ruh ba ki jingthmu jong ka seng kin long kiba jop haba ka don ka jingiatreilang bad ki para shnong para thaw bad ki paradoh parasnam ka ri ka jaitbynriew.
Ban shu kyrtiang dien, ki jingkieng diengjri ki dei shisha ki matti ki longshua jongngi kiba dang sahnam haduh kine ki sngi, ki jingkieng jri kiba kham pawnam hapoh ka Bri u Hynñiewtrep ki long ka jingkieng diengjri ha Nongriat, Mawlynnong-Nohwet, Kudengrim, Mawkyrnot bad kiwei de kiba ym lah shuh ban jer kyrteng.
Kine ki dei ki dak ki shin kiba pynpaw shai kdar ba u Khasi hyndai u dei u jaitbynriew u ba iohi jngai bad pyrkhat maian bha ia ka imlang sahlang, ka mei mariang bad khamtam ia ka lawei ki longdien ki ban sa wan, ong ka kyrwoh na u samla Melajied Khongbuh, General Secretary, Khasi Students’ Union, Nongtyngur Unit.
Shillong:U myntri ka sorkar pdeng ba dei peit ia ka Law bad justice, u la ong myn ha ka Sngi saitjain ba ka sorkar MDA ba ialam ka NPP, ki la leh kaba bha tam, tangba ka BJP, ka dei ban ioh lem kham bun ka bynta, na bynta ban wanrah ia ka roi ka par haka jylla.
“Namar ba shibun ki kam kiba leh da ka BJP, kin ai kham bun ka roi ka par bad ka jingmyntoi ia u paidbah ka jylla".
U myntri u la iathuh, ba ha ka jingiohi hi jong u, ha ki katto katne ki jylla, ba ka seng BJP, ka don ha ka bor ne ka don bynta ha ka sorkar, u iohi ba ka jingioh nong jong u paidbah hi ka bun bha, namar ka BJP kam don da kiwei pat ki mat ban trei na bynta u paidbah, hynrei ki kam ba ka BKP, ka trei kam dei na bynta ka jingmyntoi jong ki shimet, hynrei ki trei beit na bynta u paidbah" la ong une u heh BJP.Haba kren ia ka jinglong jingman ha Meghalaya, u la ong ba ka BJP, ka dei ban ioh kham bun ki MLA, wat la ka sorkar MDA, ka leh bha, hynrei kiei kiei kiba kham bha shuh kin wan, lada ka BJP, hi ka kham ioh shibun ka bor ha ka sorkar".
Haba kren ia ka jingpynslem ban pyntreikam ia ka ILP ha ka jylla u myntri um shym la kren shai, hynrei u ong ba ka BJP, ka donkam kham bun ki MLA ha ka jylla khnang ban lah ban pynsngew ia ki mat ki jura ba iadei bad ki paidbah jong ka jylla.
Shillong:Ka kynhun tem Na Rynsan Ki Sur Tynrai Pynter Cultural, kaba dei ka kynhun tem bad rwai kaba la ithuh da ka bor shnong naduh u snem 2014 ha shnong Tngonphlang Madan Lyntang bad kane ka seng, ka la ioh ban ia shim bynta ha kiba bun ki cultural programme, wat haduh shabar jylla.
Kane ka kynhun, ka la ioh ban leit ia shimbynta ha kawei na ki programme ba heh tam ha India kaba la long ha Allahabad Prayagraj Uttar Pradesh ha ka 15 tarik Kyllalyngkot haduh ka 4tarik Lber 2019.
Katei ka seng, ka la thmu ban pynlong ia ka jingshad bad tem tynrai ha ka jaka jong u president ha Tngonphlang Madan Lyntad, hynrei u Sordar jongka Raid Shabong, ula ujor da ka shithi ha ka 19 tarik Risaw 2022 ban pynsangeh noh ia ka Fete, ha ka 22-23 tarik mynta u bnai.
Ha ka jingiakren bad ki lad pathai khubor, na ka liang jong u bah Nikelson Khongmawloh ha kajuh ka por kum u President Sur Tynrai Pynter Cultural, ula ong ba u sordar ka Raid Shabong, u bah Biggestson Lyngdoh, ula pynsangeh noh ia kane ka jingthmu jong kane ka kynhun ban pynlong ia kane ka jingiakop shad bad rwai ha ka 22-23 tarik jong mynta u bnai.
Ha ka 22 tarik sngi saitjaiñ, U President bah Nikelson Khongmawloh, ula ong bad dawa ia u sordar ka raid Shabong bad ki kynhun kiba don bynta ban pynsangeh ia kane ka jingiakop ba ki dei ban siew ia ka bai lut ksan nalor ba kane ka kynhun ka la pynlut haduh kumba 5 lak duna, wat haba kane ka kynhun, ka la ioh ruh iaka jingai jingbit na ka ophis jongka Pynursla sub division.
Shillong: “Mynshwa ha ki ilekshon MLA ba la dep hapoh Laban Constituency ki shait ïalap kynshoit ba ym dei ban pynjop ïa ki kyrtong BJP ba ïoh shah khang bam bad die doh masi, shah khang ki Ïingmane, hynrei katba jop ki BJP ha Meghalaya kam ju don kum katei kaba ki kynnoh," ong u MLA ka 19 South Shillong Konstitwensi u Bah Sanbor Shullai uba long ruh u Myntri ka sorkar jylla, ha ka sngi Saitjaiñ.
Ula bynrap ruh da kaba ong, “Ha kine ki snem ba nga la ïeng na ka BJP ki ong u Bah Sanbor uba kham dakaid un sa thang syndon ïa ki Ïingmane baroh, khang doh Masi, hynrei mynta ba nga jop na ka BJP khlem ïohi ïa kita baroh, nangkhlaiñ shuh shuh ka bam doh Masi bad kitei kiba kynshoit ha ki por ilekshon shano ki jah ha ka por ba u duk u suk u mad jynjar hapor Covid 19, bad haba kyrduh pat ki wan wad ïa u Bah Sanbor, sngewbha ha kane ka ilekshon 2023 wat ym sngap shuh ïa kine ki nia kynshoit, wat la nga ïoh tang khyndiat percentage ha u 2018 na Laban, hynrei nga khlem ieh ïa ka Laban, wat ki bym kyrshan ruh ngam ju pynleit thylli.
"Ïa kine ki kyntien u la kren ha ka prokram buh ïa u Mawnongrim ban shna ïa ka surok ïaid kali hajan ka Community Hall shaduh Raid Laban forest ha Madan Laban ha ka jingmang pisa kaba T.84,23,000.00 lak kaba la mang hapoh ka State PWD roads, SPA Scheme 2021-2022.
Kawei pat ka jingplie ïa ka Children Green Spaces Park Cum Play Field, Madan Laban kaba la dep shna, kaba la mang hapoh ka Atal Mission for Rejuvenation and Urban Transformation (AMRUT), Scheme 2019-2020.
“Wat pynsep ei ïa ka vote, kiwei ki jaitbynriew kida kit wat ïa ki tymmen ki kro ban leit thep vote, hynrei ki jong ngi pat ha ki sngi thep vote leit picnic, rah rymmiang khwai bad kiwei kiwei.
Ha ka MDC ilekshon na ka 100% tang 40% ki KHADC kiba thep vote, wat la ïa ka MDC thep vote tang ki Khasi," ong u Bah Sanbor.
Haba kyntu ïa ki nongshong shnong ba ym dei ban beij pisa u la ong, “Lada phi die ïa ka EPIC ka long kumba die la ka long rynïeng lajong bad phin long kiba jemdaw bad kato ka 1 hajar kaba phi shim kan pynim ïa ka lawei ki khun ki kti ki pyrsa shyrta jingim, ne ngi kwah ba ki kam pynroi ki neh sah kumjuh bad yn jur tang ka bamsap bad bun ki khun samla ruh da ki phew hajar kin leit wad kam shabar namar la kyrduh kam ha jylla.
"U la pynkynmaw ïa ki Nongshong shnong ba kim dei ban klet ba hapoh ka jinglong MLA u la lah ban pynïoh da ki klur ki kam pynroi ha baroh ka Konstitwensi, kynthup ïa ki skhim shimet, ki surok, community hall cum market complex, ki indoor sports hall kiba lah da ki 40 snem khlem poi shaei shaei ruh bad lut kai ka pisa mynshwa ka bai sha da ki phew hajar ban pynlut haba wan kular ki Myntri sorkar.
“Nga sngew kumba phohsniew bad ym lah mutdur hapoh ki samoi treikam kum u MLA la lah ban wanrah bun ki kam pynroi, bad kane kadei ka jinglehrit, treishitom ha ryngkat ka jingïatreilang ki nongkitkam shnong.
Mynshwa ym ju ïoh NOC na Shillong Cantonment Board lada kwah leh kam pynroi, hynrei mynta ba nga dei u MLA BJP na Sorkar Pdeng phah ai NOC ba mynta la ïohi kam pynroi ha ka SCB, wat ki shipai ruh ki sngap bad wat ki Peon ruh nga ïadei paralok haduh ki kyrdan ophisar," ong u Bah Shullai.
U la kyntu ruh ïa ki Nongïalam Shnong hapoh ka jingïalam u Rangbah Shnong Bah Ïostar Sun ban phah ki proposal kum ïa ki 2 tylli ki surok, ka Multipurpose hall cum Mini shopping complex nalor kiwei kiba ka shnong ka dang donkam.
Ha katei ka sngi u MLA u la aiti ïa ki kot ki sla, u shabi ka Children’s park ban peit pynïaid ka shnong, bad la don ruh ka jingot cake bad kiwei ki prokram.
Kein noh paitbah wat ia biej  shun re ia u bah shulai , namar phi knmw  u ong kumno mnshwa.
Shillong: Ka Supercare hospital, kaba dei kawei na ki jaka ai jingsumar ba la pyniaid da ki riewshimet, kaba don ha Demseiñiong, Sawlad, Shillong; ka dei kawei na ki hospital ba nyngkong tam hapoh ka jylla Meghalaya ban ioh ia ka jing ithuh na ka National Accreditation Board for Hospitals and Healthcare provider.
Ka NABH ka dei ka kynhun jong ka Quality council of India (QCI), kaba la buh ban peit ia kino kino ki jaka ai jingsumar kiba biang, ki rukom pyniaid bad treikam jong ki.
Ka NABH ka dei ruh ka dkhot jong ka International society for equality in Healthcare (Isqua) ka kynhun jong ki nongpeit ia ki jaka ai jing sumar ha kylleng jong ka pyrthei.
Ka NABH, ka buh ia ki kyrdan ia ki jing sumar kiba biang tam, ki rukom treikam jong ki, ha ka ri India baroh kawei.
Ki don ar jait ki jingithuh ia ki jaka jingsumar allopathic ha India, kawei ka dei ka Full-NABH, kaba ia hap iakito ki jaka ai jingsumar kyrpang bad kiba ai jing sumar kyrpang shuh shuh, katba kawei pat ka dei ka Entry level NABH, kaba peit bad kdew tang ia kito ki jaka ai jingsumar ki bym don ia ka kyrdan ban ioh ia ka Full-NABH.Ka Supercare hospital ka la ioh ia ka jing ithuh, na ka NABH, kum ka NABH entry level ha ka 5tarik u bnai Risaw 2021, katba ia ka jingithuh ba pura, kum kawei na ki jaka ai jingsumar ha ka Full NABH, ha ka 29tarik Nailur 2022.
Kane ka jingithuh jong ka NABH, ia ka Supercare kan long saw snem, kata ka long ba kan kut ha ka 29tarik Nailur 2026.
Ka jing ioh jingithuh jong ka Supercare hospital na ka NABH, ka dei ka kawei na ki jingmyntoi ba ka wanrah ia ka jing sumar ba bha bad ka jingshngaiñ ia kiba shah sumar ha kiba kum kine ki jaka ai jingsumar.
Ym tang katta, ki jaka ai jingsumar kiba la ithuh da ka NABH hi,k i nongpang ki ioh ia ka jingsumar jong ki, na ki nongtrei ba la shah hikai pyntbit, ia ki hok jong ki nong wan shah sumar la iada bad khmih ruh na ka por sha ka por.
Ka jingithuh jong ka NABH, ym tang ba ka ai jingmyntoi ia ki nong shah sumar, hynrei kiba trei ha kane ka jaka ai jingsumar ki ioh lang kum ka jinghikai, ka jing long nongialam ba kham bha bad ka jinglong trai ha ka sumar sukher, nalor kiwei pat.
U nongseng bad u khliehduh jong kane ka jaka ai jingsumar, u la ong ba ka jingithuh jong ka NABH, kan pynkhlain shuh shuh ia ka jingtreikam jong kane ka hospital, ha ryngkat ki thong kiba pher ba pher, ban buh ia ka jingsumar ba bha ha ka jingkoit jingkhiah bad ka jingsuk,ban pynbha ia ka rukom im jong ki baroh ki briew ha ka imlang sahlang.
U Dr Thangkiew ryngkat bad ka kynhun jong ka Supercare hospital ki kwah ban ai ka jingshakri ba bha tam ha ba iadei bad ka rukom ai jingsumar ba paka tam ha ka jylla bad ka Northeast hi baroh kawei.
Ka Supercare hospital hi, kumba long haduh mynta ka don ia ki tiar sumar ba katkum ka juk mynta, ryngkat bad ki doktor ba tbit tam.
Ka jingthmu jong ka Supercare hospital hi, ka long ban long ki nongtbeh jingshai ha ka jingaisumar ba thymmai kat kum ka juk shai ba mynta, ki lad bad ki rukom pyrkhat ba iadei bad ka koit ka khiah.
Dang lah phah sumar sha Assam ka khamduna dor bd ki doctor ruh ki theorically bad practically experience,ki shim khia ruh ia ki patient ym kum ha Shillong rem tang ka dor bad sumar ruh Kim lah ha ka ba khatduh kin ong refer sha gauhati ia ki nongpang.
Ban ia Trei Lang.
Ban ioh ia ki nong thaw aiñ ngi dei ban jied da ki ba tip bha ia ka aiñ.
Namar dei ha ka ne keiñ ka sien mynta, ka elekshon u snem 2023,ba kum ki KYNRAD,khamtam eh ia ki KYNRAD ka Mawkynrew constituency,ngin ia ieng tylli ban jied thik ia uba kloi ban pdiang bad mihkhmat kat kum ka Jing bthah jong ngi ki KYNRAD.U ban trei na ka bynta ka Jing roi ka thaiñ baroh kawei.
Nangta pat ngin ia Trei lang, ngin nym ieh ba in trei tang marwei.
Ka Democracy,Da u paidbah, ia u paidbah, jong u paidbah.
Balei mih bad jia ki huri hura ki kynrum kynram,ki Jing bym iaid beit iaid ryntih ha ka Jing synshar khadar? Ka daw ka dei namar ba ngi la shu ieh ha u/ka nong thaw aiñ,u/ka ba ngi la jied ba u/ ka ban trei ne leh ia kino kino ki mat tang marwei hi.
Namar kata ko, ki long kmie ki long kpa, ki samla kynthei bad shynrang,ki ba sliang bad thrang shisha ia ka Jing kylla, Sha ka ba bha bad kham bha,to ngin ia mih noh mynta ban ia syllok ,ban ia phylliew, ban ia tai sani bha Jai, ia la ka jait BYNRIEW ba ngin pyn phyrnai.
Ym ju don u nongtrei uba lah ban tei marwei.
Balei mih ki jingkhñium ki Jing kynnoh ia ki nong trei? Dei namar ba ngi la shu ieh ba in trei hi tang marwei.
Para ri ba ieit, kum ba ngi don ha Kane ka ri Tip Briew Tip Blei, Tip kurTip kha Tip Hok Tip sot.
Kamai ia ka hok.
To ngin ia leh Noh da ki Kam,da ka ba ia Trei lang ban pyn duh jait ia ka bam sap ka ba rit bad ba khraw.
Bad ban pyn duh ia ka pan Pisa bad ka Sam pisa ha kum Kane ka por elekshon.
Da ka ba phai bad kynmaw ia la U Nongthaw U ba la ai ha ngi ia ka Jing tip Briew Tip Blei.
La dep ki sanphew snem, ka Jing ioh jylla, ngi don mynta ha ki Jing lynga bad Jing Pisa, namar ka kyrteng Meghalaya.
To ngin ia pyn kylla noh mynta sha ka kyrteng da ka ktien Khasi Nylla.
Khnang ban ioh ia ka Jing synshar ka ba “KHUID KA BA SHAI Ka Ba Skhem Ka Ba Synshar HOK" Ka Jing ia Trei Lang kan kyntiew ia ka Jait BYNRIEW.Shillong:Ka ïingbishar ba don burom, ka Meghalaya High Court, ha ka sngi thohdieng ka la bthah ia ka Harijaan Panchayat Committee (HPC) ban ai ia ka jubab jong ki, hapoh saw taiew, halor ka jingtyrwa jong ka sorkar ban pynkynriah ia 342tylli ki long ing na Them Mawlong.
Haba pynsngew ia kane ka jingshong bishar, ka kashari, ka la iathuh ba ia ki jingtyrwa, ki jingpynkhreh ban shna ia ki ïng ki sem la phah sha ka HPC, ha ka 30tarik Nailur, lyngba ka shithi.
La buh sngi, ia kawei pat ka jingiashong bishar, ha ka 16tarik Rymphang,2023.
Kum ban shu pynkynmaw, ba na ka liang jong ka sorkar jylla, ha ka 29tarik Nailur, ka la dep ban phah ia ka jingtyrwa bad pynkhreh jong ka sha ka HPC, ha ka jingialang ba la long hapdeng ka HlC bad HPC.Na ka liang ka sorkar, ki la pynsngew ba kin shna da ka ïingmala baheh na bynta ban pynsah ia ki 342tylli ki long ïing ha ophis treikam jong ka shillong Muncipal board.
Nongpoh: U nongialam ka Tyrso Valley Wildlife Protection Society (TVWPS), u Bah Alos Nongpoh, u la iathuh ba ki kbeit sim Amur Falcon, ki la wan iuhkjat biang ha shnong Umru, kumta na ka liang katei ka kynhun, ka khot bad wer ia ki riew paidbah ne nongjngohkai pyrthei, ba kin wan sakhi ia kitei ki sim, kiba wan shisien shisnem ha katei ka jaka bad kiba dei ki sim kiba wan naduh ka Siberia.
U la iathuh ruh ba kitei ki sim, ki la wan poi mynha ka 15 tarik mynta u bnai, ha kaba kin shong kumba 1 bnai ei ei hapoh katei ka thain, hadien kata pat kin sa leit sha Nagaland bad leit phai biang sha ka jaka kaba ki wan.
U Bah Alos Nongpoh, u la iathuh ruh ba ki paidbah ki lah ban iohi ia ka jingbun jong kitei ki sim kan dei haduh ka por 4 baje, namar ha ka por mynsngi ki leit ban wad bam sha ki jaka bapher bapher.
Ka shnong Umru, ka don ia ka jingjngai kumba 15 KM ei ei na Bhoirymbong, kumta lada ki nongjngohkai kiba la wan peit ia kitei ki sim bad kiba donkam ban sahmiet, ki lad ban kynduh ia ki nongpyniaid, khnang ba kin ioh ia ki jaka shong jaka sah ba biang bad kiba don nongap, namar kumba ka long mynta ym pat don iingbasa (Guest House) kiba paka ha katei ka jaka.
Nongpoh: Da ka jingthmu ban wanrah ia ka bha ka miat ha ki shnong ki thaw bad ba kumno ban iatreilang bad ka seng, ki la don shibun ki longkmie na ki shnong bapher bapher ka thain Byrnihat, hynnin ka sngi saitjain, ki la leit ban pyniasoh noh ialade sha ka RBYF bad lyngba katei ka jingwan pyniasoh ki longkmie, ka RBYF Sengkmie, ka la pynkhna shnat treikam ba thymmai na bynta ki longkmie bad kaba la tip kum ka RBYF Women Wings Byrnihat Circle.
Ha katei ka sngi, ba kitei ki longkmie ki la rung sha ka RBYF, la wan ban pynskhem ia ki da u Bah R.J Thangkhiew, Political Secretary ka RBYF Sengkmie, ha ryngkat ka jingdon u Bah Vigyan Kharkongor, President ka RBYF Byrnihat Circle lem bad kiwei ki riew rangbah ka thain Byrnihat.
Lyngba jong katei hi ka sngi, la ioh ban jied ia ki nongkitkam ka RBYF Women Wings Byrnihat Circle, ha kaba la jied ia ka Kong Twassibon Lapang, ba kan long kum ka President, ka Kong Maryrose kum ka General Secretary, ka Kong Barisha Lapang kum ka Vice-President lem bad kiwei, kiba long kum ki dkhot hapoh katei ka Circle.
Nongpoh: Ka jingthmu jong ka Hima Khyriem lem bad ka Raid Iapngar ban pynskhem noh ia u Syiem bad u Lyngdoh uba pura hapoh ka Raid Iapngar, ka la pulom noh bad la hap ban pynsangeh, kata ka la jia hadien ba la mih ka huri hura bad ka jingbym iasngewthuh jingmut hapdeng ki para Kur Lyngdoh, ka Kur kaba don ia ka hok ban jied ia u Syiem bad Lyngdoh ha katei ka Raid.
Ia katei ka jingthmu ban pynskhem ia u Syiem bad Lyngdoh, la pynlong hynnin ka sngi Saitjain ha Madan Lairkhla, ha kaba lyngba katei ka sngi la sakhi da ka jingdon u Dr.Balajied Syiem, Syiem ka Hima Khyrim, Syiemship, hynrei haba la mih noh katei ka huri hura, la hap ban pynsangeh noh ia katei ka jingthmu ban pynskhem ia u Syiem bad u Lyngdoh ha ka Raid Ïapngar.
Ha katei ka sngi, la thmu ban pynskhem ia u Bah Stin Shadap kum u Syiem ka Raid Iapngar bad ia u Bah Mess Lyngdoh kum u Lyngdoh Raid lem bad kiwei ki nongkitkam, hynrei haba la mih ka huri hura kaba na ka kur Lyngdoh, kiba la pynpaw ia ka jingbym hun, kumta la rai ban pynsangeh noh.
Hadien katei ka huri hura, na ka Hima Khyrim, ka la ai lad shisnem ba kin pynbeit ia katei ka kam bad kat haduh mynta hapoh kine ki shi snem, ym don Syiem ne Lyngdoh hapoh katei ka Raid, ha kaba yn sa lah ban pynskhem ia u Syiem bad Lyngdoh hapoh katei ka Raid Iapngar, kan dei tad hadien ba ki la lah ban pynbeit ia kitei ki huri hura.
Nongpoh: Kawei ka longiing baduk hapoh ka shnong Nongkhrah ha Ri Bhoi, ka la ioh da kawei ka iing kaba paka bad kata ka dei hadien ba la pynshna sngewbha da ka Synjuk ki Rangbah Katholik Zone-VI, Shillong Archdiocese.
Ha katei ka sngi, kaba ka Synjuk ki Rangbah Katholik ka la aiti ia katei ka iing, ka dei ruh ka sngi kaba ki la don ia ka jingiakynduhlang ne (VII Annual Mett) ba ar sngi jong ki Rangbah ka Balang Katholik, ia kaba ki la pynlong ha skul St.Mary’s Secondary School, kaba don ha shnong Nongkhrah.
Haba aiti ia katei ka iing sha kitei ki briew, la sakhi da ka jingdon u Bah Sosthenes Sohtun, MLA ka Jirang Constituency, u Bah Victor Rani, MDC ka Jirang, u Fr.Peter Syiemlieh, Spiritual Director ka Synjuk lem bad kiwei.
Ngam da sngwthuh bha shiphang ha patharkhmah shiphang pat ha nongkhrah.
“Ei kpa ale kren hi phi ia u Hep, imat lah shoh jingieid ne u khun" la khot ka kmieHaba u kpa (Bah Shanbor) u wan mih hangta, u shu ong“Ynnai jan than me khun, sa da iathuh lada me lah don jingiadei.
"U Hep u shu sngap jak shiphang bad ynda la ban ktien biang u Kpa, kumta u Hep ruh u phai ktien“To Pa…" u leit rung noh sha kamra sum.
Ki ktien u kpa ‘lada me don ka jingiadei sa da pyntip…’ Ki la sawa bad iai pyndik thiah ia u Hep ha kata ka miet.
Ha ki lyngwiar ka jingpyrkhat u la mutdur marwei marwei kaei kaba don sha lyndet jong kata ka jingong.
Hato kan dei ba u kpa u suk u hun ne u mut ban ong da kumwei pat.
Khatduh khatwai u shim ia ka rai rangbah ban shim kabu ia kane ka ktien u kpa da kaba tyrwa noh ha ka Lydia ban don ka jingiadei kaba jan.
Dei tad haduh ban da kynih syiar ba u sa iap la ka iap ioh thiah jak.
Ha ka sngi babud ka jingpynkhih kaba jur ka la shoh ia ka jingmut jingpyrkhat jong u Hep ban leit iakynduh noh ia ka Lydia.
Kumta hadien ba la dep kam dep jam ha iing bran u pynbeit la ki kjat ban leit sha iing ka Lydia.
“Ade Hep phi la wan…" La pdiang sngewbha ka Lydia“Nga la artatien la phin don ne em ha iing tangba nga shu ngeit ba phin don beit bad nga la shu wan la ka wan.
" la ong sa u Hep“Phi donbok pat phi iakynduh ia i Lydia mo.
" la biria ka Lydia“Hooid kein.
Shano i Mei i Pa?" La buh jingkylli u Hep“Kito ki ia leit lum tangba ki la jan wan hi.
" la iathuh ka LydiaU Hep hangta u sngew ba ka dei ka kabu ia u bad pyrkhat ruh ha la mynsiem imat ka long ka mon U Blei.
“O ka mut phi don marwei, phim kynjah?" la biria u Hep.
“Kynjah makna ruh haba shah ka kam hab sngap la ka sngap.
" jubab ka Lydia“Imat ka la dei hi ka por ba phin don noh la u nongpynshngain ban synran bad don ryngkat bad phi ha man la ki por" la ong pat u HepKane ka jingkren ka la nang ai ding ia ka mynsiem u Hep ban ialam sha kaba tyrwa noh ia lade.
“Nangno kein yn ioh ia kita ki ban synran man ka por…" la kren kutlad ka LydiaU Hep mynta u ioh mynsiem ban pynpaw ia kaba u thmu, tangba u sngew ba ka dei shuwa ia u ban tip ei ei shaphang jong ka.
“Shisha Lydia ngam ju poi kylli kai ia phi la phi la don special friend ne em…?" la buh jingkylli u Hep“Balei Hep phi kylli kumta.
?" la phai ktien ka Lydia“Nga shu kwah tip, namar nga sheptieng ioh ba phi la don te ka jingjuh jingjan jong nga kumne bad phi ioh lehse kan ktah pynban ia ka jingiadei jong phi bad uta mo.
" la pynshai u HepMynta ka Lydia ka la sngewthuh shano u Hep un poi na kata ka jingiakren.
“Hep tang kane kawei ngan ong ia phi ba phin peit hi la i kop ne em ba nga la don paralok.
" la jubab ka Lydia da ka jingieh ha ka jingbishar jong u.
Kumta kane ka jingkylli ka Lydia ka la pyn jnang ia ka sain pyrkhat jong u Hep kumno ban jubab.
Hynrei jait ba u la wan khnang ban tyrwa u rai ban kren beit katba long.
“Shisien peit te, ngam i kop namar nga iohi ba phi long ka briew kaba shisur bad ruh ba phim salia ban pynlut por bad nga kum mynnin khamtam haba ngi leit sha um.
Nga shu sngewthuh malu mala ba lada la don mano re mano ha ka dohnud jong phi, khlem pep phim mon ne ym sngewtynnat shuh ia kiwei, namar lehse ioh ka don ka jingktah ne shah kynnoh" la pynpaw u HepKa Lydia watla kam pynshai lut ha u Hep; hynrei tang hadien ba u Hep u ong kumta ka wer ia u Hep ban dih shuwa noh da ka sha ba ka la pynkhreh.
U Hep ruh u la shu bud ban leit dihsha sha kamra shet.
Katba dang dihsha ka Lydia ka shu ong ha u Hep“Lada don kano kano kaba phi sngew pyrshah ne sngew mong ia ki jingkren jong nga phi lah beit ban pynpaw ne pynbeit lem"U Hep u la kyrngah ban don kaba kum kata.
“Peit shane Lydia nga don tang kawei ban ong ia phi bad kata ka long I love you.
Sa ai jubab mo ia nga la phi lah ne em ban ong lang ia nga I love you" la pynpaw u HepKa Lydia ka la saw kyrang bad ka la shu ong“Ka por sa batai Hep".
Mane ha ka mynsiem bad ha kaba shisha worship in spirit and truth,kine ki kyntien ba ujisu u lakren haka nongsamaria,ujisu u ong –u Blei ulong u mynsiem te ka dei ia kiba mane ia u ban mane haka mynsiem bad ha kaba shisha.
Ioanis 4:24.
Mane haka mynsiem, bad ha kaba shisha kane ka dei ka jingkwah jong u Blei bad u Jisu Khrist iaki briew baroh kiba la pdiang iaka ktien jong u, ka jingmane Blei kamdei ban long kaba shu pyndep rukom ne pyndep routine ne pyndep programme.
U Blei um lah ban pdiang iaka jingmane Blei kaba na jrong ne kaba tang haka doh.
U Blei um kwah ban iohi b aka jingmane Blei kan long ban ioh jingiaroh na ki briew bad ka burom kadei jong u, bad tang ia u hi ba u briew u dei ban iaroh,ban mane bad iaroh.
Kaba mut haba mane ia u Blei u briew u dei ban ai sha u Blei baroh ia Ka mynsiem ka dohnud ki jingmut jingpyrkhat u briew umdei ban ioh iaka burom namar ka burom ka long ka jong u Blei.
Dei na kata ka daw ong u Jisu “phi long kita kiba pynksan ialade hakhmat ki briew hynrei u Blei u ithuh iaki dohnud jong phi, naba kata iaka bala niewkor haki briew, ka long kaba ijli hakhmat u Blei.
" Loukas16:15.
“Ym u briew baroh uba ong ha nga ah Trai u ban ioh leit bsut sha ka hima ki bneng, hynrei uta kein uba leh iaka mon u kpa jong nga uba ha bneng" Kaei kamon ne ka jingkwah jong u Blei u kpa uba ha bneng? Ka long ban mane ia u kein haka mynsiem bad ha kaba shisha.
U briew u lah ban pynpaw iaka jingpnah u lah ban pynpaw iaka jingstad bad iaka bor jong u hakhmat ki briew , hynrei u Blei pat um pdiang ia kita kiei kiei baroh, namar u Blei um khmih kum ba khmih u briew, u briew u iohi tang ia kaba ha bar, hynrei u trai iaka dohnud.1Samuel 16:7.
Ngi im haki sngi baka jingmane Blei ka sting eh,kaba mut shu pyndep rukom.
Bun sien ngi mane iaka ingmane ym ia u Blei, ngi niew kor iaka Temple ne iaka jaka mane ,kat ba ngi khlem mane pat ia u Blei haka mynsiem bad hakaba shisha.
Ki jiw ha kito ki por u Jisu ki niew kor eh iaka ingmane ne temple jong ki ban ia kaba ki mane ia u Blei.
Dei na kata ka daw u Jisu u ong iaki pharisi.
Ia ki jingle jong ki baroh ki leh khnang ban iohi briew…ki ieit ia ki jaka ba don nam tam bad ki jingshong ba kor haki synagog (ingmane).
To kynmaw ba u Blei um shym shong ha kita ki ing bala thaw daki kti briew.
“ ka bneng ka long ka khet jong nga, ka khyndew ka jingiuh kjat jong nga , ka ing kaba kumno te phin tei ia nga?ki kam ki Apostol 7:49.
Haei u Blei u kwah ban shong? Phi phim tip ba phi long ka ingshong( temple) jong uBlei?.
ka ingshong u Blei ka long kaba khuid kaba long ma phi kein.1Korinth 3:16.
Dei halor kane ka daw bah, ba u Jisu u kwah ba kita kiba la ngeit baroh, kin mane ia u Blei haka mynsiem bad ha kaba shisha:Naba u kpa(Blei) u wad ia kiba kum kita ban MANE IA U.Iounis 4:23.
Namar kata wat mane kulmar ia u Blei haki rongphong namar u Blei um treh ban peit um treh ban sngap shuh.
U Blei u kwah ia u Briew ka temple ne ka dohnud kaba khuid ban mane ia u,namar u Blei u dei u mynsiem (God is spirit) Ioanis 4:24.
Blei u kwah ban don ka jing iajan bad u briew namar u briew ruh u dei u mynsiem.
(Man is spirit).
Ha ki nongshong shnong ka Mawshynrut bad ki para dkhot jong ka seng naduh circle haduh central body, na ka liang jong nga, nga pynpaw ba naduh mynta ka sngi 21/oct/2022, nga la iehnoh ia ka kam kum u nongialam ne u president jong ka Hynniew Trep Achik National Movement Mawshynrut circle bad naduh mynta ngam don bynta ei ei shuh bad ka HANM.Nga kyntu ia ki para dkhot ba kin iai trei shitom bad trei shitrhem khlem da niew shiliang khmat ia ki paidbah, To tip ba ka jaidbynriew ka donkam ia ki nongtreikam ki bym salia wat iano iano lada ktah ia ka dong ka thain bad ia ki para doh para snam jong ka jaitbynriew.
U Tirot singh, u pynpaw shwa ba un shah iap, ba ban ia ka ba long syiem mraw, bha ba un iap kum u syiem laitluid hapoh ka iing byndi.
Ko paralok to phin ia trei bha na bynta ka Mawshynrut kaba long ka shrah bah bad kaba dap da ki jing shah khniot bein ia ki paidbah khamtam ia ki kup shiliang, sem shiliang.
Lada phi lah ban pynbha ia ka Mawshynrut, kynmaw kata kan long kawei na ki bynta ban pynbha ia ka ri khasi bad ia ka jylla meghalaya.
Khublei shibun,Bah Shemborlang Rynniaw,President HANM, Mawshynrut Circle.
Shillong: Namar ka jingpynslem ka sorkar pdeng ban pyntreikam (Implement) ia ka Inner Line Permit (ILP) ha ka jylla; myn hynnin ka sngi, ka KSU EJHDU, ka la buh la ka jong ka khyrdop talasi mynder haSonapyrdi.
Ka seng ka pyni da ki kam khnang ba ka sorkar India kan sngewthuh ban leh ia ka kam.
Lada ka sorkar kadang kuman bad pynslem, ka seng ruh kan nangiai bteng ban pynlong ka jingkhynra khlem shongthait.
Katba dangiaid ka talasi mynder, ka KSU ka la ioh bat ruh ki jingsong ba la teh bha ba ka seng ka suba jurioh dei u kynja ne drug.
Ha ka por ba bat ia katei ka kali private ba don ia u regn number AS 11 U 7010, ki don arngut ki nongkhaïi ia utei u kynja ki la phet.
Hangtei la suba shuh shuh ba kitei ki jingsong ki dei ki tiar beaiñ (smuggling).
Kumta mar mar la ujor FIRbad la aiti sha ki bor jong ka aiñ.
Ki pulit ki la lap ba dei u kynja ba khia haduh 28kg.
Ka Anti Narcotic TaskForce ka la pynshisha ba dei u kynja (ganja).
Sohra: U Sub Divisional Magistrate jong ka Sohra, u la pynjari ia ka 144 Crpc ia ki katto katne ki jaka kiba hap hapoh ka jong ka Sohra civil sub-division, kita ki jaka ki long ka Mawphu,Laitduh,Umblai; namar ka jing ia kajia haba iadei bad ki jaka ba don ha Daiñthlen bad Weisawdong, kiba dei ki jaka peitkai ba khring bha ia ki nong wan jngoh kai pyrthei ki ba don ha Sohra.
Katkum ka jingpyllait khubor na u SDO jong ka Sohra, lyngba ki jingtip ba la ioh lum na u officer incharge jong ka Sohra police station la iathuh ba lah ban don ka jingiakulmar ka ban jia ha kano kano ka por, ha ki Sngi ki ban wan bad kumta ban tehlakam ia ka jingkulmar bad ka shongsuk shong saiñ ha kine ki shnong; na ka liang jong u SDO jong ka Sohra u bah L.Kynjing MCS, u la pynbna noh ban pyntreikam ia ka 144crpc bad la mana ruh ba ki jaka kum ka Daiñthlen bad Weisawdong ki jaka ba marjan, yn ym shah ban ialeit iabun palat ia ka 5ngut  bad ki jingrah ia ki tiar ba nep ne tiar pyn mynsaw ruh lah khang pyrshah.
Ka jingpynieng ia ki kali ha Daiñthlen ruh yn pynsangeh shwa mynta shipor tad haduh ban da pynbna da kumwei pat.
Shillong:22ngut ki riewsaid ain na ki bynta bapher jong ka jylla, ki la pyn iasoh ialade mynta ka sngi bad ka seng Bharatiya Janata Party, ha ophis jong ka seng ha Shillong.
Kitei ki riewsaid, ki pynpaw ia ka jingkyrmen, ba ka dei tang ka seng BJP, kaba lah ban teh lakam ia ka suk ka sain ha ka jylla bad ki kyrmen ruh ba ka kan sa plie ka National Law School ha Meghalaya, ha ka jingialam jong ka sorkar ba la khlieh da ka BJP ha ka Jylla bad ki iawer ia kiwei de ki para riewsaid, ba kin mih shakhmat, ban iasoh ia katei ka seng, na bynta ka bha ka miat jong ka jylla.
Shillong: Mynhynnin ka sngi 21 tarik Risaw 2022, la plie pyrda ia ka jingai jinghikai suhjain bad shna syntiew, na ka bynta ki nongshongshnong kiba don jingduna, ha ki dkhot met (Persons With Disabilities) kaba la pynlong da ka Seng Kynjoh Shaphrang Ki Kynthei Kyndongtuber West Jaintia Hills District ha Vocational Training Center jong ka Seng, ia kaba la bei pisa da ka Meghalaya State Skill Development Society (MSSDS) Shillong.
Ia kane ka prokram la wan plie da u BDO ka Laskein Block Bah Bari Niang, kum u kongsan ha ryngkat ka jingiadonlang ki dkhot Shnong, ki dkhot ka Seng bad ki nongshah hikai kane ka Training kiba na Kyndongtuber, Pammanik bad Mynso.
Ia ka jingialang ba lyngkot la pyniaid da U Rangbah Shnong Kyndongtuber Ma Shiwa Siangshai.
Kiba la ai jingkren ki long ka Kong Selmim Lyngdoh Secretary ka Seng, u Bah Lambormi Suchen Skill Development Officer ka MSSDS, Ma Rilinius War Secretary VEC bad Ma Dasumar Shylla Secretary Shnong.
U BDO Laskein Block haba ai jingkren shwa ban khap ia u ribon, u la pynpaw ka jingkmen ia ka MSSDS bad ka Seng Kynthei kiba la pynlong ia kum kane ka Training ba kyrpang bad kaba nyngkong eh ha ka Block bad ka District na ka bynta ki nongshongshnong kiba don jingduna ha ki dkhot met.
U la kyntu ia baroh 30 ngut ki nongwan shah hikai ba kin long kiba minot bad iaineh, u la khmih lynti ba hadien kane ka Training, kine baroh kin lah ban kyrshan bad seng kam la jong katkum ka jingtbit ba ki la ioh haka kam suhjaiñ, shna tiar kti bad syntiew rkhiang.
Ka MSSDS ka la wanrah shibun ka jingmyntoi iaki samla bad longkmie hakane ka juk kyrduh kam lyngba ki jingai jinghikai pyntbit ha kiba bun ki jait kam khnang ba kin lah ban ïeng hala ki jong ki kjat bad seng iaki kam ki jam ban ïoh kamai jakpoh.
Na ka liang u Rangbah Shnong, u la pynpaw ka jingsngewnguh kyrpang ia ka MSSDS bad ka Seng Kynjoh Shaphrang kiba la lah ban ai ka jingmyntoi iaki nongshongshnong lyngba kane ka Skill Training.
Shillong:U myntri sorkar jylla, u bah Kyrmen Shylla u ba long ruh ha kajuh ka por kum u President jong ka United Democratic party youth wings, haba ai jingkren ha ka sngi pdiang burom ia u Bah Auguster Jyrwa, ula ong, ba na ka liang jong u, u dap da ka jingkmen ban tip ba u samla Auguster Jyrwa u rung shaka parti.
Ha ka jingkren jong u, kum u president jong ka youth wing jong ka parti UDP, u la iathuh ia ka jing shah ktah jong ka tnat Youth wing, namar ka jingmih ki nongialam ban leit pyniasoh pat sha kiwei ki parti.
Na ka liang u ma Kyrmen u la tyrwa ruh ia u bah Auguster Jyrwa, ba un shimti noh ban ialam ia ka kynhun jong ki samla ka parti ban pynkhlain bad pynjop don burom ia ka parti ha ka elekshon ban wan jong u snem 2023.
Haba iadei bad ka jingtyrwa ban wan rah ia u bah Auguster Jyrwa, kum u nongialam jong ki samla, u la ong ba na ka liang jong u un sa iakynduh ia u ne u nongialam ba thymmai jong ka parti halor ki kam ban pynkhlain ia ka parti, khamtam lei ia ki samla.
Haba kren khyndiat ia ka jinglong jingman jong ka parti ha rilum jaiñtia u ma Kyrmen u la ong ba imat ka history kan wan jia biang kum ha ki elekshon ba la dep, ba ka parti UDP hi kan jop lut ha baroh ki konstitwensi ha ka elekshon ban wan.
Shillong:Na ka liang ka tnat treikam jong kane ka Seng hapoh East Jaiñtia Hills District Khliehriat, kaba la tip kum ka FKJGP East Jaiñtia Hills District Khliehriat kan mih madan lang ban dawa ïa ka Sorkar jylla ban leh eiei na ka bynta ki samla kiba la pyndep ïa ki jingpule ha ki laiñ bapher bapher.
Khnang ban seisoh ka jingdawa da ka jingïaid paidbah (Public Rally) ka Seng ka khot ïa ki samla pule napoh ka District ban ïa kyrshan met bad mynsiem ïa kane ka mat, ym ban shu ïa sngap jar, namar ka dei ka hok jong ka jaitbynriew ban dawa, khnang ba kan long kum ka jingkyrsiewthiah ïa ki nongmihkhmat ba ïoh thiah lyngngai ha ki jingkynoi ka jingthiah ki palong ka jingbamsap bad ka jinglehbeiñ ïa ki samla ka Jylla Meghalaya.
Na ka liang ka Seng ka pynpaw ba ka da sngewkhia eh ïa kane bad da ka jingkyrpad ïa ki samla kiba kwah ban ïa snohkti lang, ka Seng ka khot ïa ki samla ban ïawan sha kane ka rally ka ban pynlong da ka Seng ha ka 28/10/22 da kaba sdang ïa ka jingïaid paidbah naduh Motphran haduh Madan Ïewrynghep (Fire Brigade) ïa kaba yn sdang naduh 11:00 baje mynstep.
“Te khnang ban ïaid beit bad ïaid ryntih ban pynsuk, ka Seng ka kyntu kino kino ki samla kiba don jingthmu ban leit sha kane ka jingïaid paitbah hapoh Sor Shillong na ka liang ka Seng FKJGP East Jaiñtia Hills District Khliehriat ka kyntu ba phin ai jingtip sha ka Seng ha kine ki number phone harum 60005 05549/70056 66928 khnang ba ka Seng kan ïoh ban pynkhreh ïa ki bus ban leit shaw ïa phi ha ka jaka ba ngin sa pynbeit shen," ong ka kyrwoh na u General Secretary ka Seng Bah D.H Sumer.
Zero=zero….
tang ka jingiakhih khlem ka jing ioh nong…Too many cooks spoil the broth…Fill it,shut it,forget it…Jai khasi mata.
Pynursla:Ka kynhun jong ka rynsan ki sur tynrai lyngba ka khubor ba la phah da u President bad Secretary, bah Nikhelson Khongmawloh bad u bah Eliphiles Nongrum, ki la shim ia kane ka kabu ban pynbna sha baroh kiba thmu ban shim bynta ba la pynkynriah noh ia kane ka jingiakob rwai, namar ka jing bym ai jingbit, na ka liang jong u Bah Biggest Lyngdoh u ba dei u sordar jong ka Raid Shabong bad katto katne ki kynhun sengbhalang, kum ka KSU, FKJGP Pynursla unit.
Da kane ka khubor ka Na Rynsan ki sur tynrai, ka buh ka jingkyrpad sha baroh kiba kwah ban kyntiew ia ki samla donsap ba kim dei ban sngew eiei.
Shillong:Ki pulit ka Sadar Police Station ha ka sngi Thohdieng, ka 21 tarik Risaw, ki la ujor kylla da ka ejahar pyrshah ïa ki nonghikai kontrak kiba pynlong ka jingïaid paidbah na Mot Kiang Nangbah sha khyrdop Secretariat ha ka 6 tarik mynta u bnai.
Na ka liang u president ka Meghalaya president of the Meghalaya Government Lower Primary School Contractual Teachers’ Association (MGLPSCTA) u Bah Birbor Riangtem ula ïathuh ba ki pulit kila ujor ejahar pyrshah ïa ki nonghikai da kaba kdew ba ki la pynkheiñ ïa ka kyndon 144 crpc.
Lah ban kdew ba ki nonghikai kontrak kiba la shah wengkam ki la pynlong ka jingïaid paidbah sha Secretariat bad na ka liang ki pulit ki la pyndonkam da ki bom sat khmat wat hapdeng ka jingdon lang ki nonghikai riew kynthei ba armet bad ki khynnah.
Haba kren sha ki lad pathai khubor u Bah Birbor ula ïathuh ba mynta ka sngi ki nonghikai kila shah khot hajir ha Sadar Thanat na ka bynta ban kylli pyrthuh haba ïadei bad ka jingjia ha ka 6 tarik Risaw.
U Bah Birbor ula ïathuh ba ki pulit ki la kynnoh kylla ba dei ki nonghikai kiba wan lam ïa ka jingkulmar da kaba ki la pynkheiñ ïa ka kyndon 144 CrPC bad ki pulit ki la ong ba jyn lada ki nonghikai kim tur sha secretariat da ka bor, ki pulit ruh ki ym sdang ban pyni bor.
“Ki pulit ki la kynnoh ruh ba ka jingpyndonkam bom sat khmat kadei namar ba ki nonghikai ki la khot bad ïalam lang ïa ki sengbhalang bad ka la mih ka jingïahuri hura da kaba kynnoh ba ki don katto katne ngut kiba la sdang ban pyni bor ïa ki pulit ha katei ka sngi," la ong u Bah Birbor.
Shillong: Ha ka sngi kynmaw burom ia ka lyngkhuh sngi iap ba 34 jong u Syiem Khynnah ka Hima Nongstoiñ, u Wickliffe Syiem, ka Federation of Khasi Jaiñtia & Garo People (FKJGP) ka sngewdei ban dawa na ka sorkar jylla ba kadei ban bsuh noh kawei ka lynnong ha ki kot Histori halor ki soskular ba iasoi hapdeng ka federation of Khasi States bad ka sorkar Jylla ba kynthup ia ka Instrument of Accession and Annexed Agreement (IOA & AA).
Ka Instrument of Accession bad ka Annexed Agreement, la soi bad pdiang da u Governor General of India Shri.C Rajagopalachari bad ka Federation of Khasi States ha ka 17th August 1948 (IOA & AA).
Ka jingpynrung ia kine ki soskular ha ki jingpule ha ki skul bad ki college kan iarap shibun ia ka Jaidbynriew bad ka pateng ban dang wan ba kin tip iala ka jong ka tynrai bad kumno ba ka Bri u Hynniewtrep ka poi iasnoh bad ka Ri India.
Ka Jylla Meghalaya ka la rakhe mynta u snem ia ka jingdap 50 snem bad lashai ka 21 tarik Risaw, ka Jaidbynriew Hynniewtrep kan rakhe ia ka lyngkhuh sngi iap ba 34 snem jong u Syiem Khynnah ka Hima Nongstoin, Wickliff Syiem, ka seng ka sngew ba ka por kala dei ba kum ka Jaidbynriew baroh kawei, ki dei ban tip bha noh shaphang ki Khlawait ka Jaidbynriew kynthup naduh u Tirot Sing bad u Woh Kiang Nongbah lem bad ki soskular ba ka Jaidbynriew kala iasoi bad ka Sorkar India.
Ka Jaidbynriew ka donkam ban tip bha shaphang ki khana jong kine ki khla wait bad ka mynsiem len lade kaba ki don.
Kane kan pyrsud ia ka mynsiem ieid ri jong ki pateng ban dang wan ka Jaidbynriew.
Ka Seng kan sa lum shen ia ka jingialang jong ka Education Cell na ka bynta ban buddien ia kane ka jingdawa bad ka Sorkar Jylla, ong ka kyrwoh na U bah Eldie N Lyngdoh, General Secretary, FKJGP-Central Body.
Shillong:Ki shipai suiñ Air Force, kim shym la khein snep, da kaba pyntuid ïa ki jaboh jabaiñ, ha ki shnong ki thaw, da kaba wanrah ka jing sma lali bad pynsboh ïa ka lyti iaid kjat bad ka surok ha ka shong Mawñiang lah, kaba ha Upper Shil long, kaba mar syndah bad ka jaka sah jong ki shipai Air Force, ha kaba ki shipai, kim kheiñ kor satia, ïa ki paitbah shabar kane ka jingker.
Haba ïa kren bad u Rangbah Shnong ka Mawñiang lah, u Bah S Kharkongor, ula iathuh ba mynta la baroh shi snem tam ba ka shnong ka shu shah dukhi khait ban ring mynsiem ïa ka jing sma jong ka um nala, kaba wan na ki jaka sah hapoh Air force bad pynsboh ïa ka surok.
Ula iathuh ba ka daw jong ka jing pyntuid jaboh ka Air force, ka dei namar bym don ki nala ne ki muri ba biang, hynrei wat lada ym don kita ki nala, kam dei ban shu shim kabu da kaba pyntuid jaboh katba shem ba lap hapoh ki shong ki thaw, namar kane ka wanrah ym tang ka jingjaboh, hynrei kaba ma, ka long ban sa iohpang, namar ki khynnah ki iaid man ka sngi, ïa kane ka surok, haba ki leit skul; ym tang katta wat ki um paiñkhana ruh ki ju pyntuid, ha kane ka juh ka nala khlem da set ïa ki thliew.
Shuh shuh u bah Kharkongor, ula iathuh ba na ka liang ka bor shnong, ki la phah bunsien ki jing thoh sha ka Air force, ba dei ban shim khia ba dei ban khanglad la kumno kumno ïa ka um nala, kaba tuid hapoh shnong poh thaw.
La ong shuh shuh, ba haduh mynta, na ka liang u AG ka Air force u shu wan peit ne jurip khlem da shim khia ne leh eiei bad la shu pyntuid beit khlem sangeh ïa ka um nala.
Mynta ka bor shnong, ka la ujor da kaba phah ruh ka shithi sha ka Meghalaya State Polution Control Board, halor kane ka jing pyntuid jaboh hapoh ka shnong bad u kyrmen, ba katei ka tnat, kan shim khia noh mardor.
Shillong: Ka KSU Wapung unit kan pynlong ïa ka 3rd U Woh Kyndait Memorial academic award 2022 kaba la tip kyrteng baroh shi katto kum ka Maitshaphrang academic award.
Ka daw ba ka seng ka pynkylla kyrteng ia kane ka Maitshaphrang Academic award, ka dei namar ba ka seng ka kwah ban pynsah nam ia u ne u khla wait ka jaitbynriew.
Ki samla pule jong ka thaiñ kiba poi sha khmat ha ka exam SSLC bad HSSLC, Bachelor’s ofDegree (bsc, bcom, ba) ka master’s degree 2022 na ki Board lane university bapher bapher(academicyear 2022) kum shibynta ban pynshlur bad ban ia mynsiem ia ki ban kin nangiai kiew shaphrang ha kijingpule jong ki.
Ki jaka ba ai ia ki khusnam,  kin long ha Mokhep, Wapungskur, Wapungshnong, Tuber kmai shnong bad Tuber shohshrieh.
Kiba lah ban ioh ia kane ka khusnam, kin long SSLC pass 70% shaneng (2022), HSSLC pass 65% shaneng(2022), Bachelor’s degree pass 60%(2022), Master’degree pass 60%(2022).
Ïa ki duplicate marksheet lah ban submit ha ki number  +919383052286, +9678091106, +918837348828.
Ban pynpoi ia ki duplicate marksheet lane zerox copy kan dei haduh 18th u bnai naiwieng (november) 2022.
Ïa ka tarik bad jaka ban pynlong yn sa pyntip hadien.
Shillong:U bah Auguster Jyrwa, uba dei u General Secretary ba rim jong ka Khasi Students union (KSU) uba la iakhun ruh ia ka Elekshon MDC ha u 2019, na ka parti Indian National congress na Jaiaw konstitwensi bad ba u lah shah pynliem ha u bah Paul Lyngdoh, ula pyniasoh mynhynnin ka sngi sha ka seng UDP.Ha ka jingia lang ba ishongkun bha, la pyniaid ia ka jingialang da u vice President jong ka par ti, United democratic party (UDP) u bah Allantry F Dkhar.
Ha kane ka jing pdiang burom ia u bah Auguster Jyrwa, ki don bun na ki nongialam jong ka party na ka state bad block ruh kumjuh.
Ki nongialam ka party naduh U President, u bah Metbah Lyngdoh, president jong ka UDP Ribhoi Distrik bah Donbok Khymdeit, President jong ka UDP Youth wing, bah kyrmen Shylla, President jong ka Women wing, kong pretty Kharpyngrope, General secretary Jong ka UDP central body bah Jemino Mawthoh, u MDC jong ka Langkyrdem Laitkroh konstitwensi, u bah Ryngkatlang Lyndem, bah Paul lyngdoh MDC,Dr Aman War bad ki nongialam jong ka parti na artylli ki konstitwensi ka North shillong bad West Shillong konstitwensi, kynthup lang ia ki nongkyrshan ba radbah jong ka parti na ki artylli ki konstitwensi.
Haba ai jingkren ha kane ka sngi, u bah Auguster Jyrwa, u la ong ba ka ïing ka sem jong u ka dei ka ïing ka sem ki seng riewlum, ba la long doh long snam bad ki regional parti, namar ba u mama jongu, uba long u MDC jong ka Jaiaw, U bah S jyrwa, ula long MDC la palat 4sien bad u don beit bad ka sengriewlum.
Haba iathuh ia ka jingiakhun jong u ia ka elekshon MDC ba dang shu dep u la ong ba um da don than ka jingthmu ban iakhun ia ka elekshon MDC na ki parti ri thor, hynrei, na ka jing don kyrtong jong kiwei ki parti ka la buh jingeh shibun ia u ban iakhun kum u MDC shimet ruh um sngew iahap bad dei na kata ka daw ba u la poi iakhun pynban sha ka Indian National Congress.
Haba u don ha ka congress parti um da don ka mynsiem kaba long kylluid, namar ba ka National parti hi bad ka parti riewlum ka pher ka ideology na ka parti regional.
Hynrei mynta u dap da ka jingkmen ba u la poi sha ka UDP ka parti ka ïing ka sem baroh kiba la wan synran ia u, i kmie, i lok, ki hynmen bad ki nongbud ba ha syndah jongu na Jaiaw bad Mawprem.
Shillong:Kyndit kynsan ha ka step jong ka sngi Palei ka 20 tarik Risaw 2022, ka seng Hynniewtrep National Youth Movement (HN YM) seng kmie, ka la pynlong da ka jingiaid paidbah ryngkat ki Placard ba la thoh pynrem ïa ka sorkar MDA bad ki lama jong ka seng kaba la ju sdang barabor na mot Kiang Nangbah syn dah ka Civil Hospital ban pynlong shwa ka jingialang lyngkot.
Ha shwa ban iaid paitbah la rwai da ka jing rwai ‘Ri Khasi Ri Khasi’, ha shwa kane ki bor pyniaid district ki la pakhang ïa ki dkhot ka seng bad ki bor pulit ki la pynjur ka jing pahara ha shi lynter ka Secretariat.
Kane ka jing mih paitbah da ki phew ngut ki dkhot ka seng kaba la wan shim bynta lang da ki samla kynthei bad shynrang, ban iaid ha khmat ka Secretariat bad pyllun ka IGP, ka long kum ban dawa, na ka sorkar ba kan thaw da ka policy thungkam thung jam ba 80% ia ki trai jylla, ha ki kompeni shimet.
Lah ban batai lyngkot, ba haba ki dkhot ka seng, ki la poi ha khmat ka Secretariat, ki la pyrta bad hylla eh ïa u myntri rangbah ka jylla Conrad Sangma, ban phai khmat ne sngewlem ïa ka jingdawa kaba la thrang dik dik na kaba bynta ka ioh kam ioh jam jong ki trai muluk hapoh ka jylla ym ban leh shiliang da kaba pynoh ka tarajur tang sha ki jaitbynriew Garo.
Shuh ki dkhot ka seng ki la sangeh bad kdew kti pyrshah ïa ka ïing Secretariat da kaba ong kiba shong hapoh ka Secretariat ki dei ki men tuh men lute ne men thok ïa ka hok u paitbah.
Haba kren ha katei ka sngi jong ka jingiaid paitbah, u President rangbah ka HNYM u Bah Louis Dohtdong, ula iathuh ba ka seng, la slem bah, ka la dawa bad buh ïa ka dorkhas naduh u bnai Naitung sha u Myntri Rangbah ka jylla ba dei ban thaw policy ia ka thungkam ba 80% ia ki trai jylla ha ki kompeni shimet, hynrei kat haduh mynta ka sorkar kam pat la shah shkor bad ka la shu sngap mynthi kum uba kyllut.
Shuh shuh ula ong ba namar ka sorkar jylla kam sngap ïa ka jingdawa ba la buh ban thaw policy thungkam ia ki sohpet trai jylla hapoh ki kompeni shimet, ka seng kam shong thait ban ïa wer ia ki samla ban wan sha kane ka jingiaid paidbah kum ban pynsngew ïa ka jing bym ioh kam ioh jam ki samla jong ka jylla kiba la dep ki jingpule.
Shuh shuh ula ban da kaba pynkynmaw, ba ka jylla ka la dep ban rakhe ïa u mawjam jong ka jingdap 50 snem haduh kine ki por, hynrei ka jylla kam don satia ïa ka jing bah khlieh ïa la ki samla ha kata ka policy ban thungkam ia ki samla, ha ki tnad bapher bapher.
U Bah Dohtdong, ula ong ba ha kane ka jingbym don ia ka thungkam thung jam ïa ki samla, ka buh jingeh ia ki samla ban ioh kam ba dei namar kane ka jylla, ka la pawshai da kaba sakhi ia ka jingkyrni ki jait drok bad kiwei ki kam beain hapoh ka jylla, namar na ka taiew sha ka taiew ka tnad pulit ka ju ioh kem bun gram ki Drok na ki samla kaba la wanrah ka jing sngewleh raiñ ïa ka im lang ka sah lang ba ki samla, tang namar bym ioh ïa ka kam ka jam kiba hap ban kamai da kaba khaïi da u drok.
Shillong:Ka Federation of Khasi Jaiñtia & Garo People (FKJGP)-Upper Shillong Circle, ka la pynpaw ïa ka jingpyrshah kaba jur halor ka jingthmu jong ka Sorkar ban pan ïa ka No Objection Certificate (NoC) na ki nongshong dukan trai muluk kiba kamai jakpoh ha shilynter ka surok bah 7mer Upper Shillong.
Kine ki dukan ki dei kiba don ha syndah jong ka kynroh jong ka Head Quarter ka Eastern Air Command.
Ka FKJGP-Upper Shillong, hapoh ka jingïalam u President Bah Kitboklang Nongphlang, uba dei ruh u Vice President ka FKJGP Sengkmie, ka la leit ban tuklar ïa ka jinghiar jurip jong ki bor Sorkar bad ki shipai Air Force ïa kine ki dukan, mynhynnin ka step sngi Palei.
Ka Ophis u Additional Deputy Commissioner ka East Khasi Hills Bah A.L Myrthong, ha ka 18 tarik ka la phah ïa ka shithi sha baroh ki dukan kiba don marjan bad ka kynroh ki shipai Air Force, ban pyntip ba kan don ka jingjurip ïa kine ki dukan ha ryngkat ki shipai Air Force bad ki bor Shnong mynta, ka 20 tarik Risaw.
Une u ADC ula bthah ïa kine ki nongshong dukan ba ki dei ban don ha ki jaka die jingdie ha ka por ba wan jurip bad ba ki dei ruh ban wanrah lang ïa ki kot ki sla ba ïadei bad ka jaka die jingdie jong ki ha ryngkat ka NOC nalor kiwei kiwei, ba yn ïoh ban khmih bniah.
Ka jingjurip ïa kine ki dukan ka la ïaid beit mynta ka step bad la khlieh ïa ka da ki Ophisar na ka Mylliem C&RD Block lem bad ki Engineer ka Tnat PWD ki ban sa phah ïa ka kaiphod sha ka Ophis ka Deputy Commissioner.
“Ngi pyrshah jur ïa kane ka jingbthah u ADC, ngim sngew don nongrim ba kane ka Ophis kan pan ïa ki NoC ne ki kot ki sla na ki trai ri kiba shong dukan ban kamai jakpoh ha kane ka jaka (7mer)," ong u Bah Kitbok.
Une u nongïalam ka FKJGP ula ong ba ka Seng ka la phah da ka kyrwoh kaba shai sha ki bor sorkar ne shipai Air Force ba kim dei ban mushlia ïa ki trai ri trai muluk kiba kamai jakoh ha la ka jong ka ri lem kumta ka seng ka long kaba khreh ban shim da kiwei pat ki sienjam.
Haba kylli, u Bah Kitbok ula ong ba ka Seng ka dawa jur ïa ka Mylliem Block bad ïa ka Tnat PWD ba kim dei ban shim rai bakla halor kane ka jingwan jurip khamtam eh ban kyndang ïa ki trai ri trai muluk kiba shong kamai jakpoh ha kine ki dukan jong ka thaiñ la bun snem mynta.
“Lada ka ophis ka DC ne ka PWD ki phah kyndang ïa kine ki dukan, ki dei ruh ban kyndang lut noh ïa baroh ki dukan jong ki bar jylla kiba don harud ka surok PWD naduh Rilbong, Mahadevkhola bad sha kiwei kiwei ki jaka ruh kumjuh ym tang ha ka thaiñ Upper Shillong," ula ong.
Shillong: Ha ka janmiet ba itynnad jong ka shnong Mawklot, ha ka Sngi Palei 20tarik u Risaw 2022, ka Dr TK Kharbamon, Vice Chancellor jong ka MLCU ia la pyllait ia ka kot ba kyrteng “The Welsh Presbyterian Mission in Sylhet, Bangladesh and Jaintia Hills, India – Memoirs of the Lewis Family" ba la thoh da ka Marilyn Lewis ka khun na ka longiing jong ki Lewis ki missionary na Wales.
Na ki thup shithi ba bun jong ki kmie ki kpa, ka Marilyn Lewis kaba mynta ka shong ka sah ha New Zealand, ka la buddien ban iathuh shaphang ki jingiakynduh jong ki kum ki missionary ha ki snem 1933-39 ha ri India.
Ha kaba kynthoh halor kane ka kot, i Dr Kharbamon i la ong ba kane ka long ka ‘thup ba la pynwandur ha ki kyntien’ shaphang ka jingaiti bad jingshakri jong ki missionary.
Ia kane ka program la pynlong ha ka Chapel jong ka JRTC ha Mawklot bad ia ka jingialang la pyniaid da i Rev Dr BS Sohkhlet, Vice Principal ka College.
Shillong: U Mashiur Rahman, uba dei U Financial Adviser jong ka Bangladesh, ula leh burom ia ka kong Dolly Khonglah, kaba dei ka dkhot jong ka Meghalaya International Exporters Chamber of Commerce (MIECC).
Ha ka jingialang, kaba la long hynnin ka sngi ha Gauhati, la jied ruh ia ka kong Khonglah, na ka MIECC, ban long kum ka Vice President jong ka Indo Bangla Chamber of Commerce, ha kaba ka kong Dolly, ka dei tang ma ka, na Meghalaya, kaba la ioh ia katei ka jingleh burom jong ka Bangladesh.
Shillong: Ki katto katne ngut ki Samla Rangbah kiba long ruh ki nongshong shnong hapoh ka Jylla Meghalaya, kiba don ia ka jingmut bad jingthmu na bynta ban ialam halor ka lynti jongka jingbha, kila mih paw hapdeng ka kynhun Meghalaya Awaken Concern Citizen (MACC), mynhynnin ka sngi ka 20 Tarik jong u bnai Risaw na ka bynta ban pynlong ia ka Clean Political Campaign kaba nyngkong.
Kitei ki rangbah ki la hiar shapoh ka Shnong Mawsynram kaba hap hapoh ka Mawsynram Constituency ban sdang pynlong ia ka Clean Political Campaign da kaba ynieng ban pynshai sha ki Paidbah jongkatei ka thaiñ halor ka hok bad ka Nongkynti kumno ban long ki Nongthep Vote kiba khuid hashuwa jongka Election MLA ka ban sa wan ha u snem 2023.
Ia katei ka kynhun la ioh ruh ban synran ryngkatlang da ka jingialam jongki nongialam ka Awaken India Movement Meghalaya State Unit.
Ka jingiaid lynti kanlong halor kiba bun ki bynta kiba iadei bad ka jingpyrkhat kaba janai na bynta ban wanrah ia ka jingkylla kaba bha lyngba ki Paidbah Nongthep Vote ba ymdei ban die duh ia ka Vote sha ki Politician kiban ieng iakhun na ki Political Party bapher bapher bad ruh ban pynshai kumno ban jied ia u ne ka Nongmihkhmat ba janai na bynta ban wanrah ka jingkylla bad ban kyntiew ha la kajong ka dong bad ka thaiñ jong ki bynta ba donkam na bynta ka lawei ban sa wan.
Ka jingialang ka la tyllun naduh kapor 12 baje mynsngi lyngba ka jingpyniaid u Bah N.Dohling bad ka kynhun kam shym la shah ban wanrah ka jingkynthoh iano iano ruh bad kaba donkam ban pynpaw kalong beit halor kumno ban pynshai sha ki Paidbah Nongthep Vote halor ka rukom bad ka kyrdan ban long u MLA na bynta ka jingbha da ka lynti kaba ki Nongthep Vote kidei ban pyrkhat halor ka hok kaba janai.
Ha katei ka sngi, na ka liang jongka kynhun ka la khot ruh ia baroh ki Candidate na ki Party bapher bapher ba kin donlang ha ka ban iashim bynta lang halor katei ka rynsan kumno ban pynshai sha u paidbah nongshong shnong halor ka Hok bad jingshisha kum ki briew kiba sngewthuh bad shemphang, hynrei ha kane ka sngi nakaliang jongki candidate ba la khot kyrpang na ki seng saiñ pyrthei kum ka BJP, NPP, UDP, TMC bad dei tang u Bah Gopalstone Hynñiewta, u ban long u candidate napoh ka Seng Congress napoh Mawsynram Constituency u bym shym la kyntait ban don ryngkatlang bad ruh khlem kano kano ka jingsngewthuh bakla.
La ioh ia ka jingkren kaba sdang na u Bah Charli Mawlieh napoh Nongstoiñ, uba la pynsngew sha kiba bun balang ba kumno kinlong ki briew kiba iohi jngai na bynta ka hok kaba donkam ha kaba ngilong ki Nongthep Vote hapoh la kajong ka Constituency.
U la pynpaw ruh ba ka jingjied ia u ne ka Candidate banlong ki MLA ka shong halor ka rai  shimet, katkum ka nongrim kaba dei iano ban jied.
U la ong ba ymdon ba lah ban pynbor ne wat ban thied duh noh ia ka Vote, tang namar ka Pisa bad lada kumta kanlong kan wanrah ka jingeh kaba khraw hadien habud bad ruh kan kylla long noh ka jingsniew kaba tieng ia barohlang kiban dang im hangne ha sla pyrthei na bynta ka lashai.
U la kyntu jur ia ki paidbah ba kidei banlong kiba husiar bad ruh ban kiar noh na ka jingbiet tyngka kaban kylla long noh da shisha kum ka lad khaïi pateng ymshuh kaban wanrah jingkhuid hapdeng jongki paidbah nongshong shnong kiba la don ryngkatlang bad u MLA.La ioh ia ka jingkren kaba bud na u candidate jongka party congress napoh katei ka Constituency uba la ai ka jingiaroh halor kane ka phang pdeng kaba ka kynhun ka la wanrah na ka bynta ban tei ia ka lawei da kaba ieng iada khamtam halor ka hok bad ka jingshisha kumno banlong ki Nongthep Vote ba pura.
U la ong ba kane ka kynhun ka long shisha kaba donkam na bynta ka Hok kum ki Paidbah Nongthep Vote ba kidei ban don namar kamdei ka kynhun kaban ialap ne pyrta Election ne wat ban kynthoh iano iano ruh bad tang kawei ka lynti kaba la iaid kum ka kynhun kalong beit ba kumno ki paidbah ki iaid halor ka lynti kaba khuid jongka election ban wan ha kaban jied Nongmihkhmat.
Na ka liang jong u bah G.Hynniewta um shym la pan jingkyrshan hapdeng kane ka rynsan kum u Nongmihkhmat na ka party hynrei nakaliang jong u ruh u la ong lada ki paidbah ki angnud ia ka jingkylla kaba kongsan ki donkam ban peit bniah ia uba kumno u kyrtong ban iakhun election uba biang ban jied ba unlong u MLA ha kane ka kynti kaban sa wan jong u snem 2023.
U Bah G.Hynniewta, u la pynsngap ruh ia ka jingkren jong u Bah Banshai Marbaniang hapoh Motphran Shillong, kaba u la ong ba “Ko ki Paidbah Nongthep Vote, to shim beit ia ka pisa bad wat kyntait lada ai mano mano ruh kiban ieng election lada dei 500, 1000 ne 2000 ruh bad hashuwa ban jied ia u ne ka Nongmihkhmat kiban long ki MLA, MDC ne MP, sngewbha ban peit bniah ia kiba nang bastad bad kiba iohi jngai na bynta ka hok kaba janai ban wanrah ki jingkylla halor ka shongsuk shong shngaiñ jongki paidbah".
La ioh ka jingkren na u Bah Banshai Marbaniang uba long u Nongialam jongka kynhun AIM Meghalaya State kumjuh bad jongka Meghalaya Awaken Concern Citizen (MACC), da kaba ula pynpaw bad ban jur ia ki paidbah jongka thaiñ baroh kawei ba ymdei shuh ban shu pynlong kamkai ia ka nongrim kaba u Blei u la aiti ha ki briew manla iwei pa iwei, u la kyntu jur ruh ia ki paidbah ba kumno kin iohi jngai da kaba peit bniah ba katne ka jingsakhi halor ka jingjot jingpra jongka Jylla na ki MLA kiba long ki Nongmihkhmat bad Minister ha kane ka kynti jongka 5 snem ba mynta kaba dashisha ka la wanrah ia ka jingjot jingpra ha kiba bun kiliang kynthup naduh ka kamai kajih jong u duk u rangli, ki lad iohkam iohjam jongki Samla pule, ka jingshah pynduh jong kiba bun ki mar rep bad ki mar pohkhyndew kiba mih hapoh la kajong ka thaiñ, ka jingnang hiar ka pule puthi kaba dang iai sah kumjuh haduh kat kine ki sngi bad baroh kiwei kiwei kiba khlem da don mano mano ruh kiban ieng ban sakhi na bynta ka jingbha khamtam lei kum ki MLA bad kiwei kiwei.
U Bah Banshai Marbaniang uba la kdew ruh ba ka jingnang hiar halor ka synshar ka khadar da kaba la pynrung lut kumno ban ialeh politiks da kaba pynbiet ia u paidbah halor kiba bun ki bynta khlem da pyrkhat shuh ia ka synshar kaba khuid bad ba laitluid pynban da kaba la wanrah ban pynlong tang kum ka lad kamai pisa shimet jongno re jongno.
La ioh ia ka jingkren pynkut na u Bah B.G.Lapang napoh ka thaiñ Ri-Bhoi uba la kyntu jur ia ki paidbah kumno ban ieng skhem ha kaban iada ia ka lawei khamtam eh halor ki khun ki kti kiiba dei ban ioh ki kam ki jam bad kumjuh ruh ki Surok kiba long u budlum jongka roi ka par kaba ki MLA ki MDC ki dei ban wanrah ia ka jingmyntoi jong u paidbah.
La pynkut ruh ia ka jingkren da kaba ieng sakhi hakhmat jong u Paidbah jongkatei ka thaiñ ha kaba kumno ba nginlong kiba husiar ia kaba ynlait noh naka jingshah thied Vote tang ha ki heh spah bad ruh ba ymdei ban ai ia ka vote sha ki heh spah kiba dei ki nongkhaïi na bynta ka spah ioh ba kin sa wanrah kylla kumno ban kynshew da ka pisa jong u paidbah sha la kajong ka pla tyngka shimet ka jongki kumba la sakhi hapdeng kine ki nongialam Sorkar kiba mynta.
Nongpoh: Mynta ka sngi, ki pulit Umiam Police Station ha ryngkat ki pulit na ka tnad Umiam Fire & Emergency Service bad ka State Rescue Team, ki la wad ia ka met jong uwei u nongniah kali, uba la tip kyrteng kum u Bah R.Khawmawphlang bad uba niah ia kawei ka Local Taxi, kaba don ia u number, ML-05-7753, kata ka la jia hadien ba ki la lap ba katei ka kali, ka la hu pynieng hapdeng ka jingkieng heh Umiam.
Ka jingtip ba la iohlum, la ong ba ha kaba nyngkong, la don kiba  la lap ba katei ka kali ka la ieng ha katei ka jaka naduh ki por 4 baje ei ei mynstep bad hapoh katei ka kali, ym shym la don mano mano ruh, kumta haba ki pulit ki la tip ia katei ka jingjia, mar mar ki la leit sha katei ka jaka, khnang ban lap ia ki jingshisha baroh.
Ka tyllong khubor, ka la iathuh ruh, ba haba ki pulit ki la poi ha katei ka jaka, ki la lap shisha ba ym shym la don briew hapoh ka kali bad nalorkata, ki la lap pat, ia ka Jacket bad ka Mobile phun kiba la don hajan ka kali, dei halor kata ka nongrim kaba la pynsuba jur eh ia ki pulit, ba utei u rangbah u la noh hapoh katei ka pung bad kaba la pynlong ia ki ba kin ngam hapoh katei ka pung ban leit wad ia utei u rangbah.
Kat haduh ba la thoh ia kane ka khubor, la ong ba watla ki pulit ki la pyrshang ban wad ia u baroh shisngi, hynrei ym pat lap satia.
Nongpoh: Ka Umrit Sports Club, ka la ioh ban khur ia ka namjop kaba nyngkong haba sdang ka lympung ialehkai phutbol kaba la tip kum ka MLA Cup Football Tournament 2022 ha madan Western Ri Bhoi, kata hadien ba ka la lah ban pynliem noh pyrshah ia ka Patharkhmah Sports Club.
Katei ka lympung ialehkai, ka dei kaba la pynlong da ka NPYF Jirang Block, bad kaba la buh ia ka khusnam kaba T.1 lak sha ka kynhun kaba ioh ban rah ia ka namlahduh bad T.50 hajar na bynta ka kynhun kaba wan ba-ar.
Ha katei ka lympung ki la don kumba 32 tylli ki kynhun ialehkai na ki shnong bapher bapher na katei ka thain, ki la wan ban iashimbynta.
Ia katei ka lympung ialehkai phutbol, la wan ban plie pyrda da u Bah Sosthenes Sohtun, MLA Jirang ha ryngkat ka jingdon u Bah Victor Ranee, MDC Jirang lem bad shibun kiwei ki nongialam ka NPP bad ki riew rangbah ka thain.
New Delhi: Ka Smriti Irani, myntri ka sorkar India, ka la khluit tar, halor ka jingkynnoh jongka, ba U Rahul Gandhi, ula dohieid, da kaba pynher lane flying kiss, sha ka liang ba ki shong ki MP kynthei ha Lok Sabbha, hynrei ka MLA jong ka seng Congress, na Bihar, ka don la ka jong ka jubab bad kata ka long “Balei te U Rahul, un leit kwah doh pynher ia ka briew, kaba la 50 snem ka rta, haba ki thei samla dangkhie, ki don kyrhai kiba iapmat ia u" ong ka Neetu Singh, MLA jong katei ka seng, ha ka video, kaba ka la pynmih paidbah.
Ka MLA jong katei ka seng, na  Hisua assembly, ha Bihar, ka kam, ba katei, ka dei tang ka buit jong ka BJP ban pynkhlemrain ia U Rahul Gandhi.
“U nongialam jongngi U Rahul Gandhi, um duna satia ia ki thei samla.
Lada u dei ban ai flying kiss, un ia kitei ki thei samla dangkhie bad balei, ba un leit ai ia katei ka tymmen briew, kaba la 50 snem ka rta, kum ia ka  Smriti Irani.
Kine ki dei ki jingkynnoh, bym don nongrim satia", ong ka Neetu Singh.
Ki shipai BSF, ki la ioh kurup ia ki jain bad ki jingtah pynbhabriew, kiba shongdor haduh T.12lak bad ia kitei ki tiar, la ioh kurup da ka 4Bn, na Pyrdiwah, jong ka East Khasi Hills.
Katei ka jingioh kurup, ka dei hynnin ka sngi, ong katei ka khubor.
Shillong:U Vice Chancellor ka North Eastern Hills University u Prof.PS Shukla, u la kam ba haduh mynta um pat ioh jingthoh eiei na ki Principal, ba kim treh ban pyntreikam ia ka New Education Policy 2020 kumba la rai ka NEHU.Haba kren mynhynnin ka sngi, u la ong ba baroh ki samla pule, ki Principal jong ki college, ki la mynjur lait noh tang uwei ne ar ki kynhun ha kaba ula iakynduh ia ki kynthup ka HYC, FKJGP, NEHUSU bad baroh la pynsngewthuh halor ka jingdonkam ban pyntreikam ia ka NEP 2020.
“Haduh mynta ngam pat ioh pdiang kano kano ka jingthoh na kino kino ki Principal ba kim treh ban pyntreikam ia ka NEP 2020", la kam u VC ka NEHU.Halor ka jingpyrshah ka Meghalaya College Teachers Association u Vice Chancellor, u la ong ba um lah ban khot iakren ia ki, hynrei lada ki wan ban iakren u pdiang sngewbha bad u la kyntait ban kren eiei halor ka jingkynnoh ka MCTA.“Ngam kwah ban kren eiei halor ka jingpyrshah ka MCTA, ngam lah ban khot iakren ia ki hynrei lada ki wan ban iakren, nga long uba la pynkhreh ban iakren", la ong u Prof.Shukla.
Lah ban kdew ba ka NEHU ka la pynmih ia ka jingpynbna ban pyntreikam noh ia ka NEP 2020 naduh ka 1 tarik Nailar 2023 kaba la wanrah ia ka jingpyrshah na ka MCTA hynrei kiba bun ki college kila iaid shakhmat ban pyntreikam ia kane ka polisi thymmai halor ka pule puthi.
Shwa ia kane, u VC u la ong ba ka NEHU ka ai lad shi snem ia kito ki College lada ki shem ba kim pat lah ban pyntreikam mynta u snem ia ka NEP.Ha kawei ka liang, u la iathuh ba ka North Eastern Hills University (NEHU) kan pynlong ia ka jingpynrung kam hashen ha phyllaw ka NEHU ia ki samla pule kiba la kot katkum ki jingdonkam jong ki kompeni bapher bapher.
U la ong ba ki kompeni kiba nabar bad kiba don hangne kin wan ban pynrung kam ia ki samla kaba dei shi bynta ka Rozger mela bad kane ka dei tang ka jingsdang bad yn bteng ha ki sngi ban wan.
U Chancellor u la ong ba kino kino ki samla pule ki lah ban wan ban pyrshang ha kane ka iew jingpynrungkam ha kaba ki kompeni bapher bapher kin wan ban thungkam ia ki samla kiba la biang ka jingdonkam.
Nongpoh:Hynnin ka sngi, ki nongialam ka HNYF, Northern Region, ki la leit ban kynduh bad phah ruh da ka jingthoh sha u Ken Syiem, Syiem ka Raid Marwet, na ka bynta ban kyntu ia u, ba ka Raid ka dei ban pyntikna halor ka jingdon ia ki kot ki sla ne ki dulir jaka kiba biang, kata shwa ka jingiapynbeit pud hapdeng ka jylla Meghalaya bad Assam, ha kane ka jingpynbeit pud ha ka wat kaba ar.
Lyngba katei ka jingleit kynduh, ki HNYF ia kaba la ialam da u Bah Marcus Marten, President ka HNYF, Northern Region, ha ryngkat bad ki dkhot ka seng, ha kaba lyngba katei ka jingkynduh, ki la ioh ban buh ia ka jingthoh, kaba long kum ka jingkyntu ia u Syiem Raid, ba ka dei ban pynthikna ia ki kot ki sla kiba biang ia ki jaka khappud da ki kot ki sla kiba ki paidbah ki don ha shwa jong u 1972.
U Bah Markus Marten, haba kren sha ki lad pathaikhubor, u la pynpaw, ba ki don ki katto katne ki jaka kiba dang hap ha Raid Marwet hapoh ka jylla Meghalaya, hynrei namar ha kitei ki jaka, la shong la sah da kiwei pat ki briew bym dei Khasi, ka la long ka daw bah ba ki jaka hapoh katei ka Raid ki shah klun noh sha ka Assam.
Ka seng kam kwah ruh ba baroh ki jaka kiba la hap hapoh katei ka Raid naduh ki por mynshwa, ba ha kane ka wat pynbeit pud ba kin shah pynhap noh sha ka jylla Assam, kumta kum ka Raid kaba peit ïaka khyndew ka shyiap ryngkat bad ka Hima u Syiem Mylliem kin pyntikna lyngba ka jingdon jong kitei ki briew ïaki kot jaka lane ki dulir khyndew ban pynthymmai man la ka snem khnang ba kitei ki jaka kin skhem ka jinglongtrai hapoh ka jylla Meghalaya.
Namarkata, ngi sngewthuh ba kam pynbeit pud kam dei kaba suk, namar ba la shong la sah da kiwei pat ki jaidbynriew ha katei ka thain, hynrei khnang ba ki jak ana ka jylla ba kim shah pynhap noh sha Assam, ka seng ka kyntu ïa u syiem ba u dei ban lum ban lang ïakitei ki shnong bad ban pynbiang ia ki kot ki sla kiba biang, khnang ban skhem na nongrim bad ba ki jaka kin lait na kaba shah pynhap sha Assam.
Imphal:Ki 10 ngut ki MLA riewlum jong ki jaitbynriew Kuki-Zo-Hmar ha jylla Manipur, ki la dawa ia ka jylla ba la ka jong, na u myntri rangbah duh jong ka ri, u Narendra Modi bad kyrpad ruh ba u dei ban dang pynneh shwa ia ki bor pahara jong ka kynhun shipai Assam Rifle, na ka jylla ba jur bha ka jingiaumsnam.
Ha ka dorkhas ba ki la phah sha u Myntri Rangbah ki 10 ngut ki MLA riewlum, ki la dawa ba u Myntri Rangbah duh jong ka ri, u dei ban tuklar dalade hi, haba khnang ban wanrah noh ia ka jing suk ha ka jylla.
Ha ka iïng dorbar thawaiñ jong ka jylla Manipur ki don kumba 60 ngut ki dkhot, ha kaba 10 ngut ki dei ki MLA riewlum jong ki kynhun jaitbynriew Kuki-Zo-Hmar, kiba la dawa ruh ban ioh ia ka jylla ba la ka jong kata ka Kukiland.
Ki MLA riew lum, ki la buh jingkyrpad ia u PM ba um dei satia ban weng ia ka kynhun shipai Assam Rifle na jylla Manipur, namar kan buh jingma bad kan wanrah ruh ia ka jing syier jong ki riewlum.
Ka la buh jing kyntu ia u myntri rangbah jong ka ri ba u dei ban tehlakam ia ki pulit jong ka jylla, ba kin tyngkan ia ka bor bad ai jingbthah ruh ba kim dei satia ban pynkheiñ kyndon ha ki jaka ba la pahara ki shipai, khnang ba ban lah wanrah kloi ia ka shong suk shong shngaiñ ha ka jylla na ka jing bhalang jong baroh.
Naduh ba la mih ka jingiakulmar ha ka 3 tarik u Jymmang,ka la don ka jing bym don shuh ka jing shaniah hapdeng ki kynhun jaitbynriew Kuki-Zo bad Meitei, ha kaba la paw ruh ia ka jingiapait ia pra ba shyrkhei bha naduh ki bor pyniaid, ka jingbat bad pyntreikam ia ki kyndon aiñ bad ki nongmihkhmat paidbah ruh kumjuh.
Ki shipai Assam Rifle, ki dei kiba ai jingpahara ha kiba bun ki jylla Manipur, ha kaba ki la ai jingpahara ruh la kham slem ha kane ka jylla.
Ka jingpahara jong ka kynhun shipai Assam Rifle, ka dei kawei na ki kynhun shipai ba la rim kaba la shakri ruh la slem bha la ka dei ha ka jylla, naduh shwa ka jingioh laitluid ne hadien ba la ioh laitluid ruh.
Ki nongialam jong ka parti BJP bad kiwei pat ki nongmihkhmat paidbah, ki la leh katba lah bad kyntu ia u myntri rangbah duh jong ka ri ba un weng noh ia ka Kynhun shipai Assam Riffle na jylla Manipur.
Kumba 160 ngut ki briew ki la duh ei ia la ka jingim ha kane ka jingiakulmar jaitbynriew hapdeng ki Kuki bad Meitei naduh ka 3 tarik u Jymmang.
Shillong:U MLA ka Congress, u Saleng A Sangma, u la ong ba ha jylla Meghalaya, ym ju don nongkhrong hynrei kumno ki nongkhrong ki ioh rung jan man ka sngi.
U la pynpaw ruh, ba, kumno u bar jylla u ioh ban die madan hakhmat Secretariat bad kane ka pyni ba kam don satia kano kano ka jingtalasi ia ki briew kiba rung sha Meghalaya.
“Ha ki khyndiat snem ba la leit, ym ju iohi ban don ki nongdie madan bar jylla hynrei mynta ha sor la satah sa tang ki nongdie madan bar jylla kylleng ki jaka, kiba khmat thymmai man ka sngi", la ong u Saleng.
Haba kren mynhynnin ka sngi, u la ong ba ha ka jingshisha ki ain, ki la don lypa kum ka MRSSA, ka Labour Act bad kiwei ban talasi iaki briew kiba wan rung hynrei namar ka jingbym don ka rukom pyntreikam kaba thikna, ka la shu sah khlem leh eiei.
U la ong ba ha ka jingshisha, ka sorkar kam dei ban ap tang ia ka ILP hynrei ka dei ban pyntreikam ia ki ain kiba la don lypa ban tehlakam ia ka jingwan ki briew nabar.
“Ha Meghalaya ym ju don nongkhrong hynrei la iohi ba ki ju wan mih man ka por kine ki nongkhrong bar jylla, kumno ki ioh rung.
La don ruh kiba bar jylla kiba die madan hakhmat Secretariat, ha jaka ap bus ha IGP", la ong u Saleng.
U la takrain ruh ba ka khyrdop talasi briew ha Byrnihat kam treikam shuh tang 8 baje da miet bad u la buh jingkylli kumno yn tehlakam ia kiba rung nabar haba ka tnad sorkar kam long kaba ryntih.
“Ka khyrdop talasi briew ha Byrnihat ruh tang 8-9 baje mynmiet ym don briew shuh.
Kumno yn tehlakam ia ka jingwan rung ki briew nabar haba ka tnad sorkar kam don ka jinglong ryntih, ka jingkitkhlieh “, la ong u Saleng.
Shillong:Ka jing bym lait thikna ki scheme jong ka MGNREG, khamtam haba ia dei bad ka jingbym pyllait tikna ka sorkar ia ka pisa jong kane ka scheme, na ka liang ka HYC sengkmie mynhynnin ka sngi ka 10 tarik u nailar 2023, hadien ba ka lah ioh bun ki jing ujor na ki VEC jong ki shnong bapher bapher, ka la leit ban ia kynduh ia u myntri ba dei khmih ia ka tnat Community & Rural development C&RD Block u AT Mondal, kum shi bynta wad jingmut ba u myntri halor ka jingslem ban pyllait ia ka pisa bad ruh ban ai jingmut ia ka sorkar kumno ban pyntreikam ia kane ka scheme.
Na ka liang u general secretary, ka seng u bah Roykupar Synrem, haba kren sha ki ladpathai khubor, u la ong ba ka jing pyntreikam ia kane ka scheme, ka wanrah ka jing myntoi shibun ia ki piatbah, hynrei ka jing pynslem ka sorkar pat ban siew ia ka pisa bai nongtrei jong ki, ka la wanrah ka jingeh ia ki katto katne ki VEC.Ka seng ka dawa ruh na u myntri ba u donkam ban shim khia halor katei ka mat bad ka sorkar Meghalaya ka donkam ban thaw ia ki lad ki lynti ban ia leh ban pyllait ia ka pisa ha ka por kaba biang.
Hynrei u la iathuh pat ba na ka liang u myntriu la ong ba ka long ka ba eh ia ka sorkar, namar kane ka scheme ka dei na ka sorkar India, hynrei u ong, wat la katta ruh na ka liang jong u, un sa pyrshang ban shim khia, katba lah halor kane.
Shuh shuh, na ka liang ka seng ka la kyntu ia u myntri ba lah donkam ban don noh ka jingteh bad ka MLA scheme kumba 50% bad ka scheme MGNREG, namar ba bun hi ka MLA scheme, ka leit beit tang sha ki briew kiba u MLA u mon, hynrei lada lah ban don ka jingteh ban sam lang ia ka MLA schemes bad ka MGNREG scheme, kan shu bun ka jingmyntoi ia u paidbah, namar u lah ban pyndonkam lang bad ka MLA scheme.
Shillong:Ka Executive Committee jong ka Khasi Hills Autonomous District Council (KHA DC) kum shi bynta ban pynkhreh na ka bynta ban pynlong biang ia ka tamasa mawbynna ne ka Monolith Festival ka la jurip ia ka Khasi Heritage Village kaba don ha Mawphlang.
Kane ka jingthmu ban pynlong biang ia katei ka tamasa ka long hadien kumba 10 snem, bad mynta u snem ia kane ka tamasa yn pynlong ha u Nohprah.
La iohi ba kane ka jaka ka la sop niut bad ka la jot bha namar ba imat, kam don satia ka jingpynbha ka jingmaramot ia ka ha kine ki phew snem.
Ka KHADC kan hap ban pynlut biang ban maramot ia ki jingjot jingpeit jong ki jingshna ki jingtei ha katei ka jaka, hadien ba kala shu ieh kumto la bun snem.
Ha kane ka jingleit la don lang ruh ki ophis jong ki tnat treikam jong ka Sorkar, naduh ka tnat PHE, MeECL, PWD bad kiwei nalor ki executive member ka KHADC bad ki nongialam ka Hima Mawphlang.
Ka jingthmu ban pynlong biang ia kane ka tamasa ka long ban pyni sha ka pyrthei ia ka jingriewspah jong ka ri Khasi ha ka jingdon ki riti ki dustur, bad la khmih lynti ba haduh 54 tylli ki Elaka kin shim bynta ban pyni ia la ka jinglong tynrai bad ban wanrah lang hajuh ia ki riti ki dustur bapher bapher.
“Nga sngew ban ong ba ka don beit ka jingiohnong, bad ka jingthmu ba kongsan ka long ban pynpaw sha ka pyrthei ia ka jingsiew spah jong ngi ha kaba iadei bad ka riti dustur bad te, ngew ba ita i dei i jingioh nong haba ngi pynlong ia kane ka tamasa", la ong u EM u bah Rangkynsai Kharbuki.
U la ong ba ki kam ba kongsan ka long ban maramot ia ka jaka kat kiba donkam katba shah, watla ym pat tip ia ka jinglut na bynta ban pynbha ban maramot ia katei ka jaka bad yn sa ban pynbit pynbiang ia ki jinglut.
Ha kawei ka liang, u bah Lamphrang Blah uba dei u myntri ka Hima bad u MDC ka thain u la ong ba la pyllong ha u snem 2013 bad 2016 hynrei ka la sangeh noh.
“Nga ruh ngam pat ju iohi ia ki riti dustur jong u Khasi Khara bad dei n aka Monolith Festival ba nga la iohi.
Hangne, u Myntri Rangbahduh ka ri u Narendra Modi u la wan iuhkjat bad ka jingdon ka Monolith Festival ka la kyntiew ia ka thain Mawphlang", la ong u bah Lamphrang.
Ha kajuh ka por u la ong ba ka KHADC ka pynlong ia kane ka tamasa ban pyni ia ka jingriew spah jong ka kolshor bad kam pat pynlong kum ka lad kamai pisa.
Ia ka jaka la ai sngewbha ka Hima Mawphlang ha ka jingheh kaba heh kumba 5 akar ha ka jingiasam kaba 60:40 hapdeng ka KHADC bad ka Hima Mawphlang na ka jingmih.
Shillong:Mynhynnin ka sngi, U Rakesh Sinha, MP jong ka Rajya Sabbha, ula buh jingkylli, ia u myntri ka tnat pynroi sha ka thain shatei lam mihngi, halor ka jingdon bynta ki dorbar shnong, ki dorbar Raid, dorbar Hima, ha kaba kyntiew ia ka ioh ka kot jong ka Meghalaya bad nangta, u buh jingkylli shuh, ba ka sorkar India, kan ailad ne em ia ki, ba kin pynneh pynsah ia ki khlaw ki btap, khamtam ia ki lawkyntang bad nangta, ula ong shuh shuh, ba ka sorkar India, kan ailad ne em ia ki, ba kin shim bynta kham bha, ha ki kam pynroi ha ka jylla Meghalaya.
Haba jubab, U G Kishan Reddy, myntri ba peit ia ka thain shatei lam mihngi, u iathuh, ba ki dorbar shnong, ki trei kam bha, ha kaba tei ia ka ioh ka kot, ka kamai kajih jong ka Jylla bad ki long ruh, kiba don bynta ha ka jingpynneh pynsah ia ka mariang, kum kaba pynneh ia ki lawkyntang, ka jingpom pathar ia ki dieng ki siej, ka jingpynneh pynsah ia ki tyllong um, ka jingkhanglad ia ka jingsiat pathar ia ki mrad bad la iathuh ba ka sorkar Meghalaya, ka la pyntreikam ia ka ain, kaba la tip, kum ka Community Reserves under Wildlife (Protection) Act, 1972, kaba dei halor ka jingpynneh pynsah ia ki lawkyntang.
Nangta sa ka skhim jong ka sorkar India, kaba la tip, kum ka Integrated Development of Wildlife Habitats and the Compensatory Afforestation Fund Management and Planning Authority (CAMPA), ka la plie lad shibun ia ki trai shnong, ha ka jingioh kamai kajih jongki, na kane ka skhim pynneh mariang bad la ong shuh shuh, ba ki dorbar shnong, ki la nang treikam bha, ha ki kam pynroi, kum kaba ki ai jingkyrshan ia ki Village Employment Council (VEC) bad ban jied ia ki nongioh jingiarap, ban ai jaka ia ki jingtreikam bad kumjuh ruh ban pynneh pynsah ia ki khlaw ki btap.
Ka jingïatan tyllai kaba dang ïaid shakhmat ha kaba ïadei bad ka jingpyntreikam ïa ka NEP2020 ha ka UG level ka dei ka mat kaba khia bha.
Kum u nonghikai, ka ktah ïa nga haba nga ïohi ïa ka jingbymsngewthuh jingmut hapdeng ka North-Eastern Hill University kaba dei ka nongpyntreikam, ki nonghikai kolej bad ki nongpynïaid ka administration kiba pyntyllun ïa ka kam bad ka Sorkar jylla kaba dei ka bor ba dei khmih halor ka jingpynïaidkam.
Imat,ka dei ka jingduna palat ka jingsngewthuh halor ka jingmut jong ka NEP 2020 kaba pynlong ïa ka bor pyniaid ka Skulbah NEHU bad ka Sorkar Meghalaya ba kin phai lyndet ïa la ka kamram bad ban shu thet kti ha kaba ïadei bad ka jingpyntreikam janai da kaba ïoh ruh ïa ka jingiamynjur bad ka jingïatreilang jong ki kynhun kiba hap ban pyntyllun ïa ka kam.
Ngan buh hangne ïa kine ki mat khyndiat katkum ba la sot na ka bynta bakhatduh eh na ka sla 61-62 jong ka National Education Policy 2020, ba la pynmih da ka Ministry of Human Resource Development (kaba tip mynta kum ka Ministry of Education) jong ka Sorkar India.
“27.
Ka Jingpyntreikam27.1.
Ka jingïaidbeit jong kano kano ka policy ka shong katkum ka jingpyntreikam ïa ka.
Kaba kum kata ka jingpyntreikam ka donkam ïa ka jinglamkhmat bad ka jingsdang na kiba bun ki liang, bad kaba donkam ruh ban shim jingkitkhlieh bad pynïaid da ki bor treikam bapher bapher ha ka rukom kaba beit bad bud ryntih.
Kumta ban pyntreikam ia kane ka Policy donkam ban ialam da kiba bun ki borpyniaidkam kum ka MHRD, CABE, ka Sorkar Pdeng bad ka Sorkar Jylla, Ki Ministry kiba ïadei bad ka pule-puthi, ki Tnat ba dei peit ïa ka pule-puthi jong ka jylla, ki Board, ka NTA, ki bor pynïaid kam jong ka school and higher education kum ka NCERT, SCERTs, ki skul bad ki skulbah da kaba bud pyrkhing ïa ka por ban pyntreikam ha ryngkat bad kiba bun ki jingpynkhreh ban khmih biang (review) khnang ban pynthikna ba ka policy kan treikam katkum ba la mang.27.2.
Ka rukom pyntreikam kan hap ban bud ïa kine ki kyndon harum: Kaba nyngkong, ka jingpyntreikam ïa ka policy thik kumba ka la mang ha ka jingmut bad ka rukom treikam ka dei ka mat ba kongsan tam.
Kaba ar, ,donkam ban pyntreikam ïa kane ka policy kyrdan pa kyrdan namar kawei pa kawei ka policy ka don la ki kyrdan treikam ha kaba kawei ka dei ban bud ïa kawei pat khnang ba ka jingpyntreikam kan long kaba jop.
Kaba lai, donkam ban buh ha khmat eh bad shim khia ïa ki mat ba kongsan jong ka policy khnang ban lah ban pyntreikam ha kata ka rukom ba ka nongrim kan long kaba skhem.
Kaba saw, ka long kaba kongsan ban kynthup lang ïa baroh ha kane ka jingpyntreikam kumba kane ka Policy ka iasnoh lang bad ka kynthup lang ïa kiwei ki bynta ruh, bad ka donkam ïa ka jingpyntreikam kaba pura ym kaba khyndiat ne kaba tang malu mala.
Kaba san, katba ba ka pule puthi ka dang ïaid lyngba,ka donkam ïa ka jingpynïaid kaba biang, jingpynïaid kaba leh lang, and jingpyrtreikam ryngkat hapdeng ka Sorkar Pdeng bad ki Jylla.
Kaba Hynriew ka jingpyrshang ban pynrung ïa ki buit kiba thymmai kiba dondor kiba lah ban pynpoi sha ka thong – kum ki nonghikai, ki kamra klas, bad ka pisa – ha ka Sorkar Pdeng bad ha ka Jylla bad ka long kaba eh na ka bynta ban pyntreikam ïa ka policy ha ka rukom kaba hun jrut.
Khatduh eh, ka jingwad bniah kaba biang bad ban ai ka jingmut halor ka jingïasnoh hapdeng ki kyndon kiba bun ka jingpyntreikam ka long kaba donkam eh ban pynthikna ïa ka jingsdang jong ka.
Kane ka kynthup ruh ïa ka jingsdang ban treikam (kum ha ka ban buh ïa ki jingsumar kaba biang ïa ki khynnah bad ki jingdonkam ha ka pule puthi) kane ka long kawei ka ba pynthikna ïa ka nongrim ka ba biang ban kiew stet ha baroh ki liang.27.3.
Lah ban thaw ïa ki komiti jong ki riewshemphang jong ki sobjek ban ïatreilang bad kiwei ki myntri kiba dei khmih ïa kane kam ha bad ki jylla ban wanrah ïa ka jingpyntreikam kaba bniah ïa ki jingmang na ka bynta kawei pa kawei ka snap jinglong jong ka Policy ha ka rukom kaba shai bad ki kyrdan bapher bapher.
Ka jingkhmih bniah biang kaba man la ka snem ïa ka jingïaid shaphrang jong ka jingpyntreikam ïa ka policy, katkum ka thong ba la buh ha man ba la pyntreikam ïa ka, yn thaw ïa ki kynhun ba dei khmih kata ka MHRD bad ki Jylla, bad ïa ki jingkhmih thuh biang yn leh lang bad ka CABE.Ha ki phew snem 2030-40, baroh kawei ka policy kan long kaba lah ban pyntreikam, hadien kane yn leh sa ka jingkhmih thuh biang.
"Harum ki long ki jingsngew jong nga halor ka NEP2020 kumba la kdew haneng:.
New Delhi: Hapdeng ka jing iakynad kaba jur ha Manipur, ha kine ki sngi, ha kaba ka la don ruh ka jingiatainia kaba jur, halor ka jinglong jingman, ha katei ka jylla; hynrei hynnin ka sngi, ka la mih sa kawei pat ka mat jong ka jingiakhie bitar bad katei ka dei halor ka jingdoh pynher jong U Rahul Gandhi.
Hynnin ka sngi, U Rahul Gandhi, ha shwa, ba un mih na ka dorbar Lok Sabbha, la iathuh, ba ula doh pynher, sha ka liang ba shong ki liang synshar, hynrei, um shym la thew satia, ban doh kyrpang iano iano ruh.
Ka Smriti Irani, haba kren ha Lok Sabbha, hynnin ka sngi, hadien ba ula dep kren U Rahul Gandhi, ka la kynnoh, ba ka la shah dohieid pynher ha U MP jong ka seng Congress, ha shwa, ba un mih na ka iing dorbar.
“Uto uba kren ha shwa jongnga, ula pyni ia ka jinglong pohdor jongu, ha shwa ba un mih bad u dei tang kum uto u jait briew, uba pynher da ka jingdoh ieid, sha ka jaka shong jong ki kynthei ha Parliament.
Kaba kum katei ka jingle, ka dei ka bym pat ju jia satia ha ka iing dorbar jong kane ka Ri" ong Irani.
Ka Shobha Karandlaje, myntri jong ka sorkar India bad sa shibun ki MP, na ka seng BJP, ki la ujor sha u lamphang dorbar, halor katei ka jingdoh pynher jong U Rahul Gandhi.
Shillong:Ka Khasi Student Union (KSU) Bengaluru Unit ki la ïoh ban ïa kynduh ïa ki MLA jong ka Megha laya ha Kumara Krupa Guest House, Bengaluru.
Ïa ka kynhun KSU Bengaluru la ïa lam da u President u Samla Donboklang Nongphud, Vice Presi dent u samla Judicial Nongphud bad u Ge neral Secretary Youni dame Suchiang.
Ki la pynpaw ba kum ka seng ki la ïoh ban pynsngew sha kine ki MLA halor ka mat kaba ïadei bad ka Meghalaya House bad ki jingeh kiba la ïa shem ha ka liang ka pule puthi jong ki khynnah Khasi bad ruh ka jingshem jingeh jong ki katto katne ngut kiba wan trei hapoh ka jylla Bengaluru.
Na ka liang jong ki MLA ruh ki la kular ban shimkhia ïa kane ka kam bad kin sa rah ruh ïa ka khubor sha u Myntri Rangbah ka jylla u Conrad Sangma shaphang ka Meghalaya House bad ki la ong ruh ba ka dei ka mat kaba i donkam bha katkum ka jingshem jinglap jong ki hangne ha nongbah Bengaluru.
Kine ki MLA ba ki la ïakynduh ki kynthup ïa u Bah Gabriel Wahlang (Nongstoiñ constituency), Bah Methodius Dkhar (Mawshynrut Constituency), Bah Matthew Beyondstar Kurbah (Mawphlang constituency), Bah Renikton Lyngdoh Tongkhar (Mawkyrwat Constituency) bad Bah Olan Singh Suiñ (Mawsynram Constituency).
Nongpoh:Ki nongialam jong lai tylli ki kynhun seng bhalang, kiba kynthup ia ka HNYF, UHM bad HITO, hynnin ka janmiet ki la pynphai dien noh ia 23 ngut ki bar jylla ki bym don kot don sla bad kiba la thmu ban wan trei bylla pom siej ha kawei na ki jaka kaba don ha ka thain Jirang.
Ki nongialam jong ki lai seng, kiba kynthup ia u bah Airmen Wahlang, Vice President ka HNYF, nangta u bah Mormesor Rani, President ka UHM lem bad u bah Wos Thangkhiew na ka HITO, ki la kynnoh ba ia kitei ki bar jylla, kiba ym don kot don sla, la wan trei bylla la wan ialam da uwei u Khasi.
Haba iadei bad katei ka jingwanrah bar jylla da utei u rangbah Khasi, ki la pynpaw ia ka jingpyrshah kaba jur, namar ba u la wanrah ia kitei ki briew na bar jylla bad kiba ym don ia ki kot ki sla kiba biang, ka buh jingma eh ia ki briew ha katei ka thain hi baroh kawei, namar ba ki dei ki briew na bar bad ym tip ba ki dei ki briew kiba long kumno.
Ki nongialam jong kitei ki seng, hadien ba ki la dep ban pynphai dien ia kitei ki briew, ki la buh ruh ia ka jingmaham ia kiwei pat ki briew, ba nangne shakhmat ba kim dei shuh ban wanrah nongtrei na bar jylla, namar ba kan buh jingma ia katei ka thain hi baroh kawei.
Kynra Noh ha lumshnong kito ba trei company cement factory bun ki bym don kot satia.
Haka por ba nga trei ha ka wei ka company cement ha lumshnong East jaintia don ruh ki khar Bangladesh ba wan trei.
Shillong:Ka All India Movement (AIM) mynhynnin ka sngi, ka 9 tarik u nailar 2023 ka la pynlong ia ka Peaceful Demonstration ban pyrshah ia ka jingleh donbor jong ka sorkar India bad khamtam ban dawa na ka World Health Organization (WHO) ban mih noh na ka ri India.
Ia ka prokram la pyn long ha khmat ka State Central Library ha kaba la iadonlang da ki spah ngut ki paidbah ban wan ai ka jingkyrshan.
Kane ka Peaceful Demonstration kaba la tip kum ka Quit India Movement, ha kaba la ioh ka jingkren na u nongialam jong kane ka kynhun u bah Banshai Marbañiang ula ong ba ka jingpynlong ia kane ka prokram Quit India Movement ka long kum shibynta ban ioh ia ka jinglaitluid.
Shuh u bah Banshai ula ai ka nuksa ruh ia u Mahatma Gandhi uba dei u kpa jong ka ri India ba kumno ula ialeh ia ka jinglaitluid na ka bynta ka ri na ka jingsynshar ki phareng.
Ka jingwan jong uwei u heh spah ka pyrthei uba la don ia ka jingthmu ban thied ia ka WHO ka dei kawei ka jingthmu ban pynjot ia ka ri India.
Na ka liang jong ka kynhun ba la ialam khmat u bah Banshai ka la ther tyngeh ia ka sorkar kaba thmu ban pynbor ia ki briew ban pynrung Aadhaar.
Ka kynhun ka la pynpaw ba ka jingpynrung ia ka Aadhaar ka dei tang ia ki briew kiba donkam ban leit shabar ka ri ym ia ki briew ki ban ioh ia ki skhim bapher bapher la bynrap u bah Banshai.
U bah Banshai ula ong ruh ba haduh 2 lak tam ki briew kiba la khlad hadien ba ki la dep ban ai ia ka tika ban iada na ka jjngpang Covid-19 bad don ruh ki briew kiba ioh pang bad kiba khlad noh syndet hadien jong ka tika.
Kumta ka WHO ka dei ban mih noh na India namar ioh kan thied ia ka ri bad ki nongshong shnong kin long ki mraw ki ban shong ha ka ri.
U Rev.B S Lyngdoh, Pastor Rangbah jong ka Balang Presbyterian Nongthliew, u kurim jong ka kong Tinolin Mawlong, u la khlad noh ha ka 9th Aug, 2023 ha iing sah jong i ha Nongthliew.
Bad ka jingleit on tep ia ka met ba sah, kan long ha ka 12th Aug, 2023 (Sngi Saitjain) ha u lum jingtep ka Balang Presbyterian Nongthliew, ha ka por 12:30 Pm.
Shillong:Ka surok na 20Mer sha Umrit, kaba jngai kumba 40 km eiei, ka dei kawei kaba kham kynjah bad kham syier ban niah kali, khamtam ha ka por mynmiet, namar ba ka don ki jaka ba ju wan iaid lyngba ki hati khlaw.
Kane ka surok ka don ha syndah ka Nongkhyllem Wildlife Sanctuary, kaba heh kumba 2,900 hactare, Ri-Bhoi.
Katkum ka jing iathuh jong ki nong shong shnong, ka thain Umladoh, ki hati khlaw ki ju kham wan iaid lyngba katei ka jaka ha ka por tlang namar ba ki wan wad bam kylleng kylleng ki jaka.
Kane ka surok ka iaid lyngba na 20Mer sha Lailad ter ter sha Umrit lyngba ka Pathar khmah, Jirang ban poi sha suh Assam.
Ha ka jingiaid lynti u nonglum khubor, la iohi ha ki bynta jong kane ka surok, la don ka jingthoh ‘Iaid Suki’, kiba la buh da ka tnad Khlaw kum ki jaka ba iaid lyngba ki hati ban pyntip ia ki nongleit nongwan ba ki dei ban tip bad husiar.
Haba kren bad uwei u rangbah na ka thain Ri-Bhoi, u la iathuh ba bunsien, haba ki hati ki wan ban pynjot ia ki jingthung, ki la da pynlwet lut phom bad ka tnad Wildlife ba ju ai ia ka jingiarap ia ka jingshah pynjulor jong ki mar rep.
U bah Dio khongmawloh (59), uba na Siatbakon (Kharai) ula khlad ha ka 8-8-2023.
Ka jingleit ontep kan long ha ka 10-8-2023 ha Phlang -u- Diak (Siatbakon), por 2baje nohsngi.
Nongpoh:Mynhynnin ka miet, ki dkhot ka RBYF bad ka FKJGP Umsning Circle ki la ioh ban bat ia kumba 9 ngut ki bar jylla, kiba la thmu ban rungtuh sha ka jylla khlem da biang ia ki kot ki sla kiba biang.
Ia kitei ki bar jylla, la ioh ban bat ha ki bynta ka Umsning bad ka jingiohbat da kitei dkhot ka sengi a kitei ki bar jylla, ka dei hadien ba ki la ioh jingtip ba la don ki briew nabar jylla kiba la thmu ban rungtuh sha ka jylla, kumta haba ki dkhot jong kitei ki seng ki la ap ha Umsning, ki la ioh ban bat ia kitei ki bar jylla, kiba la wan lyngba ka Kali Tata Mobile kaba don ïa u number AS-11-EC-0412, kaba dei ruh ruh ka kali kaba la thoh ‘ ON PWD Duty’.
Haba shimkhia ia ka jingtip ba kitei ki seng ki la ioh, ki la bat noh ia katei ka kali bad hadien kata ki la lap ia kitei ki 9 ngut kiba la rieh bha ialade hapoh katei ka kali da kaba kah ïa lade da ki kynja kor ba pyndonkam ha kaba siang rong ïa ka surok.
Hadien ba la iohbat ia kitei ki bar jylla, na ka liang ki nongialam jong kitei ki seng, ki la leit ban aiti noh sha ki bor pulit ka Umsning Police Outpost, khnang ba ki ioh ban tohkit bad ban leh ia kaba donkam kiba iadei katkum ki kyndon ain.
Haba iadei bad katei ka jingjia, u Bah Balakmen Nongbri, President ka RBYF RBYF Umsning Circle lem lem bad u samla Steve Wahlang, General Secretary ka FKJGP, Umsning Circle, ki la ong ha ka jingshisha kum ki nongïalam ka seng kim don kata ka jingthmu ban khang ïa kino kino kiba wan bar jylla kiba wan bylla sha kane ka jylla, hynrei ki dei pat ban burom da kaba pynbiang ïa ki kot ki sla ha kaba kumba la lap da ka seng kitei ki bar jylla kim don satia ïa ki kot ki sla bad wat ha Infiltration check gate Byrnihat ruh ki la shu rung tuh da kaba rieh hapho katei ka Kali ban kah da ki kor ki bor ba pyndonkam ha kaba siang rong ïa ka surok.
Ka jingkren na kitei ki nongialam seng, ki la kyntu jur ia ki tnad treikam sorkar bapher bapher bad ruh wat ki Contractor ruh ki hap ban pyrkhat lem ia ka jylla bad lada ki kwah ban wanrah ia ki nongtrei na shabar ka jylla ki dei ban pynbiang ia ki kot ki sla, namar ka jingiohrung laitluit ki briew nabar ka buh jingma eh ia ka jylla bad ia ka jaidbynriew hi baroh kawei.
Shillong:Mynhynnin ka sngi na ka liang ka KSU Narpuh circle,ki rang bah shnong Elaka Narpuh lem bad ka jingsynranlang na ka Association jong ki draibar Sumo Kalaiñ Badarpur, ka Seng Samla Shnong Umkiang, Limestone Supplier Association Lumshnong bad ka seng kynthei Umkiang ba la wan mihkhmat da ka kong Deiwi Tongper lem bad ki spah ngut ki paidbah kynthei bad shynrang ki la pynlong ka jingiakhih ha surok NH-6 ha Tollgate Lumshnong da kaba lum lang shi jaka ryngkat ki jingthoh placard, jingpynrem ia ka NHAI bad sorkar jylla, namar ka jingkuman bad sngap mynthi khlem da pynshna ne maramot ia u surok.
Ha kane ka sngi, ka seng bad ki paidbah ki la khang khyrdep ruh ia ka jaka khrong khajna (Tollgate) jong ka NHAI bad la rai ba katba ym pat dep ka jingmaranot ne repair ia u surok haduh 60/70%, ia katei ka jaka khrong khajna, yn khang khyrdep beit.
Ki bor District ki la wan ban pyrshang ban pynkynriah ia u paidbah da kaba kyntu ia kynhun ban weng ia ka jingiakhih, hynrei ka seng bad ki paidbah ki pyneh.
La ioh ruh ban ia kren markhmat bad ki bor ba dei peit jong ka NHAI, ki la kular ban sdang noh ka jingmaramot ia u surok, hynrei ia katei ka jaka lum khajna, yn khang shwa kumba la ia rai.
Ha dieng pasoh ruh dei ban leh lang kumne na mar tollgate dieng pasoh kam ai jing iada ia u paidbah jong ka jylla ka long pynban ka jaka leh khla ki mynder ri ym ka jaka ba pyn im iaka jait Bynriew Hynniew Trep ki don ki khasi katto katne hynrei wat la katta ruh ngim don jing Shngaiñ eiei khyndiat’ruh na baki khasi kiba trei hangto ki shu long ka Stieh jong ki dkhar kiba pyn iaid iaka tollgate kaba hangteiIa ki toll gate ba don ha meghalaya ym dei ban ai lad ia ki mynder ban ai kam ai jam…la long thik Kum ba ai lad ia ki ban kin wan rung ha meghalaya khlem kot khlem sla.
Shillong:U Myntri Rangbah jong ka jylla Meghalaya, u Conrad Kongkal Sangma ha ryngkat,u lamphang jong ka Ïingdorbar Thawaiñ ka jylla,u Thomas Sangma lem bad ki myntri sorkar jong ka jylla Meghalaya, ki la ioh ban kynduh ia u Myntri Rangbah duh jong ka ri u Narendra Modi ha nongbah New Delhi ha ka sngi ba ar.
Ka kynhun jong u Myntri Rangbah jong ka jylla, ka la ioh ruh ban phah ia ka dorkhas sha u Myntri Rangbah duh jong ka ri, haba iadei kiba bun ki mat kiba ktah ia ka jylla.
Ki mat kiba ki la ioh ban iakren ki kynthup ia ka Inner Line Permit (ILP), ha kaba ka ka kynhun u Conrad Sangma ka la pynkynmaw ia u myntri rangbah duh jong ka ri ia ka jingmynjur ka jong ka Meghalaya Legislative Assembly, ha u bnai Nohprah 2019 ba la donkam ban pyntreikam ia ka Inner Line Permit (ILP) hapoh ka jylla Meghalaya.
Ki la pynpaw ruh ia ka jingkwah ba u Myntri Rangbahduh ,u dei ban tuklar haba iadei bad kane ka bynta, namar ka sorkar jylla ka dang ap ia jubab na ka Tnad Ministry of Home Affairs la yn pyntreikam ne em ia ka inner line permit ha jylla Meghalaya.
Ka mat kaba ar ba u Myntri Rangbah jong ka jylla lem bad ki myntri sorkar, ki la pynsngew sha u Myntri Rangbah duh jong ka ri ka long ban kynthup noh ia ka ktien Khasi bad Garo ha ka khyrnit ba phra jong ka riti synshar ka ri.
Kane ruh ka dei kawei na ki mat ba ka Ïingdorbar Thawaiñ jong ka jylla Meghalaya ka la mynjur ha u snem 2018, hynrei ka dang sahkut pat ha ka sorkar India.
Ka mat kaba lai ba ki la leit ban kynduh ia u myntri rangbah duh jong ka ri ka long haba iadei ban pynbeit noh ia u pud u sam, ha kaba na ka liang u Myntri Rangbah jong ka jylla u thrang ba u Myntri Rangbah duh jong ka ri u dei ban ai ka jingkyrshan haba iadei bad kito ki hynriew tylli ki jaka ia ka jia pud ka dang sah na ki 12 tylli ki jaka hapdeng ka jylla Assam bad Meghalaya, ha kaba 6 tylli la dep ban pynbeit ha u bnai Lber jong u snem 2022, ha kaba ia ka soskular la iasoi ha ka jingdon lang u myntri kam-pohïing jong ka ri u Amit Shah bad ka jingleit jurip ia kitei ki jaka da ki ar tylli ki sorkar jylla ka dang iaid shakhmat ban ithuh noh ia u pud u sam ha kitei ki jaka ba ia ka jia.
Haba pynpaw ia ka jingdonkam ban pyntreikam ia ka inner line permit ha jylla Meghalaya, u Conrad Sangma u la pynpaw sha u Modi ba ka jing pynlong aiñ ia ka Citizenship Act 2019 ka la ban ktah ia ki riewlum ritpaid ha jylla Meghalaya bad kumta ban ai ka jingiada ba kyrpang ia ki riewlum, wat la ka CAA kan ym treikam satia ha ki jaka jong ka Sixth schedule.
ka dorkhas kaba la phah sha ka Tnad ministry of home affairs jong ka sorkar pdeng ha u snem 2019, ka kwah ban pyntreikam ia ka ILP ha jylla Meghalaya katkum ka kyndon aiñ jong ka Eastern Frontier Regulations jong u snem 1873.
Haba iadei pat ia ka jingdawa pynrung ia ka ktien khasi bad Garo ha ka khyrnit ba phra jong ka riti synshar jong ka ri, u myntri rangbah jong ka jylla u la pynpaw ba ka ktien khasi bad garo ka la poi ha kata ka bynta ban ioh jingithuh kum kawei na ki ktien ban long ka official language ha poh ka ri.
Ha ka dorkhas ba la phah sha ka Tnad Ministry of Home Affairs jong ka sorkar india, la bsut lang ruh ia ka jingmynjur jong ka Ïingdorbar Thawaiñ ka jylla ba la phah ha ka 14 tarik December 2018.
Haba iadei bad u pud u sam ka kynhun ha ka jingialam jong u Myntri Rangbah ka la kwah ba u Myntri Rangbah duh jong ka ri, u dei ban ai ka jingkyrshan ban pynbeit noh ia ki 6 tylli ki jaka ba dang sah hapdeng ka jylla Assam bad Meghalaya, ha u snem 2023 la dep ruh ban iasoi ia ka soskular, ha kaba ka jingleit jngoh lang hapdeng ki artylli ki jylla, ban thung ia ka regional committee ka ban leit jngoh bad hiar sha kitei ki bynta, ha kaba u Myntri Rangbah u la pynpaw ruh ia ka jingthaw biang ia ki lai tylli ki Regional committe ki ban bishar bad pyniaid beit ia ka jing iapynbeit ha kine ki 6 tylli ki jaka kiba dang sah, ka komiti kan pynithuh ia ka jingkam ia ki shnong, ban ithuh ia ki jaka bad ban peit ruh shaei la pynrung kyrteng ia kine ki jaka da ka jing iatreilang hapdeng ki artylli ki sorkar jylla.
U Myntri Rangbah jong ka jylla Meghalaya u Conrad Kongkal Sangma, u la kdew ruh ba katkum ka jing-iohi jong ka jylla haba iadei bad ka riti synshar jong ka ri, ka one hundred & Twenty Fifth Ammendment Bill 2019,ki la pynpaw ia ka jing sngewkhia ia ka jingioh jong kita kiba la tip kum ki un-represent tribe ban long ki dkhot ha ki Autonomous District Council (ADC) ha jylla Meghalaya.
Haba dei bad ka jing thung ia ki briew na kita ki un-represent tribe ban long ki dkhot jong ka konsil, ka sorkar jylla jong ka Meghalaya ka pynpaw ia ka jingpyrshah, hadien ba ki la dep ban iatai iathir sani bha bad baroh ki kynhun kiba ia don bynta lang, kiba la pynpaw ruh ba ka lah ban don ka jing bym sngewhun ha kine ki kynhun jaitbynriew.
Ha ka dorkhas ba ki la phah sha u Myntri Rangbah duh jong ka ri u myntri rangbah jong ka jylla u la kdew ba ka jylla Meghalaya, ka don haduh kumba 17 tylli ki kynhun jaitbynriew,ha kaba ki don pat kumba 37 tylli ki sub tribe.
Ka jing thmu ban pynbun ia ki dkhot hapoh jong ka autonomous district council, ka jing pynbun ka long beit katkum ka jingbun jong ki briew na kato ka kynhun, ha kaba ki la pynpaw ia ka jingiaryngkat ban sam lang ia ki dkhot ban shu sieh ha kine ki konsil.
Ka dorkhas la pynpaw ruh ba ka jingbym biang ka jing phiah ka lah ban wanrah ia ka jingnoh shiliang ha ki kynhun jaitbynriew bapher ba bapher bad ka buh ruh ka jingma na ka jing bym ia tyllI bad ka jing ioh bhah.
Ka jylla Meghalaya kam don satia ka bhah katkum ka Universal adult Franchise, kam don ka jingkhang pyrshah la ki dei kino ki kynhun jaitbynriew ban iakhun ia ka elekshon ne thep vote.
Kumta hadien ka jing twad jingmut na kiba bun ba lang ka sorkar jylla jong ka Meghalaya ki la pynpaw ka jing pyrshah ban pynrung dkhot ia kita ki un-represent tribe kum ki dkhot shu sieh ha ka konsil la ka dei ha Khasi Hills Autonomous District Council (KHADC), Jaiñtia Hills Autonomous District Council (JHADC) ne ha Garo Hills Autonomous District Council (GHADC) ruh kumnjuh.
Ki briew kiba dei ban shah thung kum ki dkhot jong ka konsil ki dei ban long kiba la paw ha ka pule puthi ne kiba la noh synñiang ia ka jylla,ki ba la paw ha kam ialehkai, ki kynthei kiba la paw khmat,ki nongkhaïi kiba la paw haba iadei bad ka jaiñtia hills autonomous district council.
U Myntri Rangbah u la rah ruh ia ka jingtyrwa ba donkam ban kyntiew ia ka jing bun jong ki Dkhot ha ki Autonomous District Council kiba don ha jylla Meghalaya, kata kum ha Khasi Hills Autonomous District Council( KHADC), ka jingdon jong ki dkhot ka long 30 ngut bad ka donkam ban kyntiew sha ka 40 ngut,ha kaba saw ngut kin dei kiba shu thung, ha Jaiñtia Hills Autonomous District Council(JHADC) ka jingdon jong ki dkhot ka long 30 donkam ban kyntiew sha ka 34 ngut ha kaba 4 ngut kin dei kiba shu thung bad ha Garo Hills Autonomous District Council (GHADC), ki don mynta 30ngut bad donkam ban kyntiew 42 ngut bad 6 ngut kiba shu thung.
Ka jingpeit ban pynbun ia ki dkhot ha JHADC ka long hadien ba la peit bniah ia ka jingbun jong ki briew lada ia nujor ia ka KHADC bad GHADC.Shillong:Ki ar tylli ki Sorkar jylla ka Megha laya bad Assam lyngba ki regional Committee kiba ïapeit ha kaba ïadei bad ka jingïapynbeit ïa ki pud ki sam kiba dangdon ha ka jingïakajia pud ha ka thaiñ West Khasi Hills, ki la ïakynduh mynhynnin ka sngi, hapoh Kamrup, ha Amingoan, Assam ha kaba na ka liang ka Assam la mihkhmat da u Chan dramohan Patowary uba dei u Myntri ka Sorkar Assam.
Ha kane ka jingïalang ïapynbeit pud la ïakren sani bha ha kaba ïadei bad ka thaiñ Langpih, West Khasi Hills, kaba dei ka thaiñ kaba jur bha naduh ki por mynshwa haba ïadei bad ka jingïakajia pud.
Haba ïadei bad kane ka jingïalang katkum ka jingïathuh da u Myntri ka Sorkar jylla uba la lamkhmat ïa ki dkhot ka Regional Committee na jylla Meghalaya u Bah Paul Lyngdoh uba dei ruh uwei na ki Myntri ka Sorkar jylla u la ong, “Ngi dang shu ïadep ka jingïalang pynbeit hapdeng ki artylli ki Regional Committee jong ka Meghalaya bad Assam, ka jingïalang ka la long kaba seisoh ha kaba na ka liang ka RC ka jylla la ïalam da manga kum u Chairman ba khmih ïa ka West Khasi Hills bad na ka RC Kamrup ka jylla Assam la lamkhmat da u Chairman uba dei u Myntri ka tnat Forest ka Sorkar Assam uba la pynïaid ïa ka jingïalang, ha ka jingïalang la rai ba na ka jylla Meghalaya kan sa aiti ïa ki kyrteng jong ki shnong kiba la shong shnong da ki Khasi bad kiba dang hab hapoh Meghalaya.
"U Bah Lyngdoh u ïathuh ruh ba la don ka jingïatai ïakren haba ïadei bad ka jingshong syier jong ki briew kiba shong ha ki thaiñ khappud bad la ïamynjur ba ka Meghalaya kan aiti ïa ki kyrteng ki shnong ban kam ba kidei ki nongshong shnong kiba dang thep vote sha Meghalaya bad bun ruh ki skhim ba la theh da ka Meghalaya bad la khmih lynti ba ïa kitei ki shnong yn ïoh ban pynphai sha Meghalaya.
“Kawei pat ka jingïamynjur ka long, ba ngi la ïakren ruh sa ïa ki katto katne ki jaka kiba don jingeh ha kaba ka dang don hapdeng ka jingïatan tyllai bad ïakam hapdeng ki ar jylla bad ïa kine la ïakut ban ïa pynshisha ne indentify ïa ki jaka ba don jingeh (problem area) bad ban ai ïa ki kyrteng ki shnong bad ïa ki map ha kaba ïa kine pat yn rah biang sa ha ka sien shong jingïalang ki RC kaban wan kaba dei hadien jong ka sngi laitluid ne independence day ka ban long ha Shillong bad sa kawei pat ka jingïakut ka long ba ynda la dep ïa kine ki kam baroh ki artylli ki RC kin leit sha ka thaiñ Langpih ban jngoh ïa ki katto katne ki shnong ba don jingeh bad ban ïakynduh ïa ki nongsynshar shnong bad ïa ki nongshong shnong ban sngap ïa ki jingeh jong ki, kane ka dei kaba mih na ka jingïalang ki RC kaba la long mynta ka Sngi ha Kamrup," ong u Bah Paul Lyngdoh.
“Ka kynja bynriew kan ieng ialeh ia ka kynja bynriew, ka hima ruh ia ka hima" Mathaios 24:7.
U Jisu u la kren ia kine ki kyntien halor u lum ki Olib (Mount of Olives) ha Jerusalem.
Ha shwa ia kane, u Jisu u la mih noh na ka Temple Jerusalem, ki synran jong u pat ki la pyni ha u ia ki jingtei jong ka temple, u Jisu u ong ha ki synran jong u “Yn ym iehnoh maw halor u maw ia u ban ym hap noh".
ki synran jong u Jisu ki dang mut ba u Jisu u peit ia ka Temple kaba khraw ha Jerusalem, hynrei u Jisu pat u peit ia ka dohnud ki briew jong ki Jiw ki Nongthoh ki Pharisi bad ia u paidbah.
Dei na kata ka daw ba u Jisu u iam na ka bynta ka Jerusalem, u da ong – “Phim iohi ia kine kiei kiei baroh?" u Jisu u la dep iohi ba ka jingmane blei ka long tang na rymiang shyntur, bad ki da sngew sarong ia kata ka Temple kaba khraw.
Hynrei u Jisu pat u la iohi lypa ba shen yn sa pynjot ia kata ka Temple Jerusalem kat haduh ba yn ym iehnoh maw halor u maw.
Shisha ka la jia mynta.
La pynjot la thang ia ka Temple ha Jerusalem ha Temple Mount ha u snem 70 A.D ynda haba u Jisu ym don shuh hangne ha pyrthei.
Te ynda u la mih noh na ka Temple Jerusalem u la leit kiew sha u lum Olive.
Halor lum Olive, ki synran u Jisu ki la kylli jingkylli ia u ….
bad kaba kumno ka dak ka jingwan jong me? Bad kaba wai noh kane ka pyrthei? U Jisu um shym iathuh direct.
Hynrei u ong – “Bun kin ia wan ha ka kyrteng jong nga ki da ong Ma nga uba u Khrist bad kin shukor shibun" kham mynshuwa ruh la mih kum kita ki briew kiba act Jisu ialade ha kylleng ka pyrthei.
Bad mynta lei la mih syndon u briew uba kam ialade ba u dei u Messiah ki Jiw ha Israel uba dei u kynja Russian Jiw.
Ki rangbah niam Jiw ki la mane bad burom ia u mynta ha Israel, hynrei u long tang u khrist lamler khrist shukor.
Namar ki Jiw ki la dep khmih Messiah la slem bah ki por, hynrei u long tang u nong prad lynti jong u Mrad khlaw.
Nangta u Jisu u iathuh da kaba ong shuh shuh “Phin iohsngew ia ki thma ki jingbna ki thma" ki la don bun ki thma ha pyrthei hadien ka jingkiew noh u Jisu sha bneng, bad ka thma kaba khraw tam dei ka thma bah pyrthei (second world war) ha u snem 1939 A.D – 1945 A.D ha kaba bun ki Jiw ki la iap, la pyniap ia ki Jiw ha ki kti u Adolf Hitler kumba 60 lak ngut ha ka thma bah pyrthei ba Ar.
Ki thma kim pat kut, ka don ka thma Ukraine ka thma India bad kumta ter ter.
Ki thma ki mih na ki bun ki daw jingiakynad.
Ka ri ia ka ri, ka hima ia ka hima haduh mynta.
Kine kiba ngi iohsngew man la ki sngi ki long tang ki dak ka jingsdang jong ki jingjynjar.
U Jisu u la ong ruh ha kita kiba ngeit, ba kin ai noh ha phi ha ka shitom kin pyniap ia phi, phin long kiba la shun da ki kynja bynriew baroh NA KA BYNTA KA KYRTENG JONG NGA (kyrteng JISU).
Kane ka jia ha kylleng pyrthei bad ha ri India jong ngi.
Ka jia ban pyndep jingthoh.
Namar ba ka pop ka man bun, ka jingieit kiba bun ka man khriat.
Mathaios 24:12.
Kine ki jingjia kiba kum kine ki jia na ka por sha ka por ban pyndep jingthoh ka ktien u Blei ha shwa ban pynieng ia KATA KA JINGIJLI BA PYNDUH ba la ong da u Daniel u Nongiathuhlypa ba ka da ieng ha ka jaka kaba khuid (Holy place) ha Jerusalem, kaba mut shwa ban pynieng ia ka Temple ka Balai ha Jerusalem ba u Mrad khlaw yn synshar nangne ia kane ka pyrthei 3 snem shiteng.
Mathaios 24:15 / Daniel 9:27.
“Naba ka dei ba kine kiei kiei baroh kin long: Hynrei kaba kut kam pat jia".
Kaba kut kan long yn thang ia kane ka pyrthei da ka ding.
“Ha kaba kita ki bneng (Heavens) kin leit noh burr, ki jor tynrai (atoms) da kaba thang rhem kin um noh, ka khyndew bad ki jingleh ba don ha ka YN THANG DUH" 2 Petros 3:10.
Shillong: Mynta ka sngi ka Federation of Khasi Jaintia and Garo People (FKJGP) Riwar Mihngi ka la ujor sha ka Sub-Divisional Officer (SDO) ka Pynursla Civil Sub-Division ba kan shim khia ban pynkhuid ia ki masi ne ki muid kiba la hap lang hynnin ka sngi bad ka trok sha riat hajan lad Mawkhap ha ka surokbah NH40 Shillong-Pynursla-Dawki.
Lah ban kdew ba hynnin ka sngi, kawei ka trok ML05G9528 ka la hap sha riat ha katei ka jaka haduh ba lai ngut ki mynsiem briew kila duh ei katba ar ngut, ki la mynsaw jur.
“Ngi buh ka jingkyrpad shaphi halor ka jingma ka ban sa mih na ka jinghap kali kaba Jia ha ka 06/08/2023 myn miet hangtei ha Lad Mawkhap.
Katkum ka jingtip jong ngi, katei ka trok kaba la hap hangtei ka kit ruh ia ki muid ne masi, ha kaba kumba 10 tylli eiei bad haduh mynta ngim pat ioh jingtip la ki la dep ne em ban pynkhuid ia kitei ki muid/masi kiba hap ha katei ka jaka", la ong u bah Evanfield Khonglam uba dei u President bad u Eleazer Diengdoh u Secretary ka FKJGP Riwar Mihngi.
Ka la kyrpad ia ka SDO ba kan ban shimkhia lem halor kane khnang ba kan ym don kano kano ka jingsma iwtung bad kaba lah ruh ban wanrah ia ki jingpang bunjait bad kaba ktah ruh ia ka iaid ka ka ieng ki paidbah ki ki ba dei iaid lynti na katei ka jaka.
Ha ka miet jong ka 6 tarik Nailar 2023, katei ka trok L.P kaba la ñiah da uwei u briew ba la tip kyrteng kum u Youmiky Kharshandi, ba dang 20 snem ka karta, kaba kit ruh ia ki 12 tylli ki muid, kaba dang kiew na Pynursla, ban leit sha Laityngkot, ka la sniew noh ha Langkyrdem bad la shna noh.
Hynrei hadien ba ka la poi ha kawei ka Surok ba khongwaiñ ha ka jaka, ba la tip kum ka Khohyiar hajan Lad-mawkhap jong ka surokbah NH-40, u gear jong katei ka kali, um treikam shuh bad ha katei ka por ka kali ka la tyllun shadien bad hap noh sha ka riat ba jylliew.
Ki pulit ki la leit kyrkieh sha katei ka jaka ha kaba ki la ioh jingtip ba u wei u na ki ba don lang ha katei ka kali u la kiew jubor na poh jong ka tei ka riat hapdeng ka jing mynsaw, ia u ba la tip kyrteng kum u Bansiew Khongkliam, ba shong ba sah ha Phanshlaiñ, katba u nongñiah ia u ba la tip kyrteng kum u Youmiky Kharshandi, la lap ba u dang im, katba ki laingut kiwei pat ba la tip kyrteng kum u Kynsaiborlang Kurbah, u ba dei na Kseh mawnai, u Banpeitlang Marbañiang na Mawdang bad u Welbokstar Sohlang ba shong ba sah ha Kseh Mawnai ki la iap noh.
