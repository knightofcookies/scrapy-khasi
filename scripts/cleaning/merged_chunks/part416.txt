Ka Testament barim ka ong-“Bad to khein haphi na kaba lashai hadien ka sabbaton….
phin khein 50sngi kein, ynda kumta phin knia ainguh bam thymmai…nga long u Trai u Blei jong phi.
Lebitekos23:15-22.
Kumta naduh ka sngi jingmih pat haduh ka sngi wan hiar u mynsiem bakhuid kala long 50sngi.
Te naduh ka sngi jingwan hiar u mynsiem bakhuid haduh mynta,ki la long “kip or balait,kip or ki ia u mynsiem bakhuid jong u Blei.
Shenkane ka ia u kaba dang sah mynta ka long –ka jingkhawai ki turoi.
Lebitekos 23:23-25.
Ka sngi jingpyniasuk.
Lebitekos23:27.
Ka jingkhawai ki ing trep.
Lebitekos23:24.
Ka jingkhawai ki Turoi bad ka sngi jingpyniasuk iaki Israel kine kin jia long hapoh kata ka shitaiew bakhadduh jong ki 70 taiew u Daniel.
Daniel 9:27.
Ki Israel mynta kim don jingkhawai ei ei ei shuh lait noh kaba ki shu pyrshang ban leh ia kiei kiei ki rukom lehniam.
Mynta ki la ap khmih lynti iaka jingkhawai ki Turoi Feast of trumpets ki la thaw la shna janai iaki turoi ban ioh leh niam hakata ka pork aba kim pat tip lano kin ioh ban leh ia kane ka jinglehniam put turoi.
Hynrei kane kan jia hapoh kata ka por jong ki 7snem bakhadduh ne shitaiew bakhadduh.
Daniel 9:27.
Kata tang shu pynieng ia ka temple kaba lai ha temple Mount ha Jerusalem.
Kumta ki Israel ki ap khmih mynta iaka Feast of Trumpets and the day of Antonement.
Lada ki turoi kin sawa ha Jerusalem, kata hi ka mut bala sdang ka SHITIEW BAKHADDUH.Daniel 9:27.
Kaba long ka pork aba khadduh ymtang iaki Israel hynrei iaka pyrthei baroh kawei.
Kum juh ruh,iaka jingkhawai ki ingtrep yn pyndep san sngi,hadien ka shitaiew bakhadduh lane hadien kita ki 7snem bakhadduh.
Daniel 9:27.
Kine kiei kiei kit hew iaka Israel, bad ia kaba mut ki ia(end of the age) naka bynta ka pyrthei baroh kawei.
Haba phai sha ka ri Israel mynta,I kumba ka jingpynkhreh iaki turoi ka long hajan bha ioh sdang ia ka jingkhawai ki Turoi.
Kata ka mut b aka shitaiew bala ong da u Daniel ruh kala jan.
Bad kala jan ruh kata ka por ka jingmihpat bad jingrongnoh, kan long ruh ka por ba ynkut noh kata ka por balait ne ka por ban kut noh ka ia u mynsiembakhuid.
“Namar u mynsiem un ym ialeh junom bad u briew.
"Genesis 6:3.
Ka shitaiew ka long ka pork aba kut.69taiew+1taiew=70taiew.
Daniel 9:24.
U Blei ula kren lypa u ds ong-“70taiew la pynkut halor ki briew jong me…….
Daniel9:24.
Ka shitaiew ka long ki 7snem kaba don ki 3snem shiteng +3snem shiteng=7snem.
Ki lai snem shiteng naka bynta ki Israel.
Ka lai snem shiteng pat naka bynta u soitan ba un synshar ia kane ka pyrthei na Jrusalem.
Daniel 9:27.
Haki lai snem shiteng ba nyngkong ki Israel kin put iaki Turoi haka ta ka Temple kaba lai ryngkat ki jingknia mrad.
Hamar kaba shiteng jong kine ki lai snem shiteng,u Mradkhlaw un pynsangeh ia kane ka jingknia jong ki Jiw(Israel).
Daniel 9:27.
Ka pork a long hajan.
To long phi ia kiba la pyniasuk noh bad u Blei.2Korinth 5:20.
Amen.
Nongpoh: Ha ka lympung iakop thei bhabriew tang ki samla kiba hap ha Umsning Constituency ia kaba la pynlong da ka kynhun ki Mawbyrsien, ka samla Zarienia Rapsang na ka shnong Ladsharai, ka la ioh ban rah ia kata ka nam kum ka Thei ba bhabriew tam ne kum kata ka Miss Umsning Constituency.
Ia katei ka jingiakop Thei Bhabriew la pynlong ha Umsning Nongthymmai, ha kaba ki la don 14 ngut ki samla na ki shnong bapher bapher hapoh ka Umsning Constituency, ki la wan ban iashimbynta bad kiba la lah ban pyni ia kata ka sap ka phong ha katei ka jingiakop Thei Bhabriew.
Katba la kyrdan ba-ar kum ka Thei bhabriew, la ioh ban rah da ka Kumnosha Marbaniang na ka shnong Umbir bad ia ka kyrdan balai, la rah da ka Ilapdianghun Thangkhiew na ka shnong Umsning Lumroman.
Ha kane ka juk mynta,ka jingpynkhuid shnong ka dei kawei na ki mat ba kongsan eh jong man la ki dong ne ki shnong.
Ha ki sngi bakhraw lei lei,kum ki sngi lyngkhuh dap snem jong ka sngi kha jong u Mahathma Gandhi(02-10-) man la u snem,ka jingiapynkhuid shnong ka long pynban kumba ia tynneng briew.
Hynrei,hadien ba la dep pynkhuid pat,tang shiphang arphang ka lynti shnong ka la sdang jaboh biang.
Ka jinglehkhuid ka long kaba donkam bad kyntang bha.
Ki ong,’ka jinglehkhuid ka iajan eh bad ka jinglong ‘riew blei'(cleanliness is next to godliness).
Ban lehkhuid ia lade shi met,ha ing ha sem,ha shnong ha thaw kalong shisha kaba donkam.
Tangba kam dei pat ban long tang shi por ar por.
Donkam ka program kaba iai neh ban iohi shisha ia u soh jong ka jingjop jong ka jinglehkhuid.
Ha shnong Mawlynnong,kawei pa kawei ka ing ka don ka jingkitkhlieh ban lehkhuid man ka jong ka ing bad ki sawdong sawkun(compound) jongka.
Ki khynnah rit naduh na ing haduh skul la hikai bad pynsngewthuh ia ki ba ki dei ban lehkhuid ia ka shnong ka thaw.
Ka dorbar haduh ki nongshong shnong ki don ka jingkitkhlieh lang ban peit ia ka khuid ka suba jong ka shnong.
Na kata ka daw ka la ioh nam kum kawei na ka shnong kyndong kaba khuid tam ha India.
Ia ka nuksa jong ka Mawlynnong la kwah ia bud lem kiwei kiwei ki shnong.
Lah don ruh iwei-ar ki shnong kiba lah bad don ruh kiba lah kham palat ka jingkhuid ia ka Mawlynnong ruh hynrei dang bun pat kiba dei ban dang pyrshang tyngeh ban wanrah ka jingkhuid nangne shakhmat ter ter.
Ban shu pynkhuid shisien arsien ha ka shi snem kam don jingmut.
Ka jingbuh tin/plastik thep nuit ruh i kumba shu long kam kai lut namar wat lada ki dap bad shlei ki jaboh ruh ym don ba peit ne phikir satia.
Lah i leh rain pynban ki nongiaid nongieng ha lynti ha synkien.
Ha ka jingshisha,kum mynta ki por ba kham pahuh ki fund shnong,ia ki tin/plastik thep nuit dei ban phah peit bad pynkhuid ha ki volunteer shnong lane buh briew nongpynkhuid da kaba siew bai pynkhuid kynta noh (1000 tyngka shi bnai ) ba kin pynkhuid tang tang shi kynta ei ei shi step,uwei na sha ka dong mihngi,uwei pat sha ka dong sepngi,shatei shathie ter ter jong ka shnong tang shi snem ruh,ki trai shnong ki la mlien,ki la sdang sngewthuh bad iohi nuksa ban lehkhuid noh.
Ynda ki la mlien,kumta ruh kin sa ia myllen.
Ki shnong ba kham heh kham iar kiba don bun tylli ki dong,ki lah ruh ban ai prize ne award ia ki dong kiba lah ban leh khuid tam.
Ki nongmihkhmat kum ki MLA/MDC ruh kidei ban ia peit kyrpang bad ai jingiatrei lang bad ki bor shnong bor raid.
Ka sorkar lyngba ki Block ne Department sorkar bapher bapher kum ka PWD,PHE,Health,etc kim dei ban shu ieh tang ha ki bor shnong bor thaw hynrei kidei ban ia peit bad shimkhia lang lada ki kwah shisha ban wanrah ia ka jingkhuid kylleng ki shnong ka ri Khasi-Jaintia.
Nalorkata,dei ban ai jinghikai lang (awareness) bad wat ban ai jingsneng ruh ia ki nongshong shnong,ki khynnah skul bad ki riew paidbah nongiaid nong ieng baroh ba kin tip ia ka dor jong ka jinglehkhuid.
Lada kiwei ki shnong ki lah,balei kiwei kim lah.
Lada ia kitkhia lang bad ia kwah lang,ym don ka bym lah.
Sdang noh ban pyni nuksa ia kiwei pat ki jylla ka ri India ba ngi dei shisha kata ka ‘Scotland of the East’ kumba la ai nam ki Phareng naduh ki por mynshwa.
U(L)Prof.G G Swell,u Ex.MP jongngi mynshwa,u la kren bad ai jingiaroh bha ia ka ri jongngi hapoh Parliament ka ri India ba ‘ka dei ka ri jong ka jingkyrkhu kyrpang,ka ri jongka jingitynnat bad ba ka long ka nuksa ba bha tam hakhmat ka ri India ba iar'(a patch of grace and beauty and the shinning outpost in India).
Ka jingshaniah tylli ha U Blei ka dei kawei na ki jinglong kaba ngi donkam bha ha ka jingim jong ngi kum kiba ngeit jong U Trai.
Ka jingshahniah ha U Blei ka long kaba kongsan bha ha ka jingim jong ngi namar ba ngim shaniah shuh ha ka jingsngewthuh ne ha ka jinglah lajong hynrei tylli ka jingshaniah pura ha U Blei.
Ka Ktien jong U Blei ka pynkynmaw ia ngi na ka Proverb 3:5 “To ngeit ha U Trai da la ka dohnud baroh, bad wat shaniah ha la ka jong ka jingshemphang".
U Nongthoh ia ka Salm u sngewthuh bad u mad ha ka jingim jong u ba ka jingshahniah kam dei ban long ha ki tiar thma ban ialeh thma hynrei ban shahniah pura ha U Blei.
“Naba ngan ym shaniah ha ka ryntieh, lymne ka waitlam jong nga kan ym pynim ia nga" (Salm 44:6).
Ka spah ruh ka long kaba kordor ha ka jingim jong ngi ki briew bad ka long kawei na ki jingkyrkhu kiba U Blei U la kyrkhu ha ka jingim jong ngi.
Hangne, ruh ka pynshai ia ngi ba ngim dei ban shaniah ha ka spah ne ha ka jingdon jong ka namar ba kam lah ban ai ka jinghun ha ka jingim jong ngi.
“Kita kiba shaniah ha la ka spah bad kiba sngewsarong ha ka jingbun ki spah jong ki; ym don na ki kiba lah da kumno kumno ruh ban pynim ia la u para, lymne ai ka kuna ha U Blei" (Salm 49:6,7).
Ki Syiem bad ki Nongialam ruh ki long shibynta ban ai ka jingiarap ban shakri ia ngi katba ngi dang im ha kane ka pyrthei hynrei ki long tang shipor.
Kine ruh ki lah ban kylla namar ba ki dang dei hi ki briew.
Katto katne por ki lah ban iarap ia ngi ha ka por kaba ngi donkam hynrei ka Ktien jong U Blei ka kren pyrshah lada ngi buh ka jingshaniah ha ki.
“Wat shaniah ha ki syiem, lymne ha u khun u briew ha ubym don ka jingiarap" (Salm 146:3).
Shuh ka Ktien jong U Blei ka khot ia ngi ym tang ban ngeit hynrei ban shahniah tylli mlon hi tang ha U.“Lah kaba ngeit ha U Trai ban ia kaba shaniah ha u briew.
Lah kaba ngeit ha U Trai ban ia kaba shaniah ha ki bakhraw batri" (Salm 118:8,9).
Kam don ka jingkyrkhu haba ngi shaniah ha u briew ban ia U Blei namar ba ngi buh ia U Blei shabar jong ka jingngeit bad ka jingshaniah.
Ngi lah ban ong haba kam don ka jingkyrkhu, kaba mut ka don ka jingtim.
“Kumne u ong U Trai: To long ba la tim uta u briew uba shaniah ha u briew bad uba pynlong ia ka doh ka ksangti jong u, bad uba ka dohnud jong u ka kynriah na U Trai" (Jeremaiah 17:5).
Ki kam kiba ngi trei lada ngim lah ban shaniah ha ka jingialam bad ka jingstad kan nym poi shano shano wat la ka long kaba rit ne kaba khraw.
“Naba, namarba me la shaniah ha ki kam jong me bad ha ki jingkynshew jong me, ia me ruh yn jop noh…" (Jeremaiah 48:7).
Ki hok ki dei kiba U Trai U ai bad ngim dei ban shaniah ha ki hok ne ki jingsngewhok jong ngi.
Ki jingleh jong ngi ki long kiba shu bijai ei haba ngi dang shaniah ha la ki jong ki jingleh hok jong ngi.
“Haba nga ong ha uba hok, ba un im shisha; lada u shaniah ha ka hok jong u, bad u leh ia ka jingleh bymhok, yn ym kynmaw ia kawei ruh na ki jingleh hok jong u; hynrei ha kata hi ka jingleh bymhok kaba u leh, un iap" (Esekiel 33:13).
U Blei Un kyrkhu ia phi ki nongpule baroh bad na ka bynta ka burom jong U, Amen.
Ka Portugal, ka la shah rem ha ka Morocco, ha ka jingialehkai Quarter Final, hynnin ka sngi, da 1-0.
La ioh thep ia ka kol, na ka liang ka Morocco, da U Youssef En Nysiri, ha ka minit kaba 42 bad u nongialehkai katei ka Ri, u Walid Cheddira, u shah beh noh na madan, ha ka minit kaba 93.
Ha kawei pat ka jingialehkai ka England, ka shah rem noh ha ka France, da ar la shi kol.
La ioh thep ia ka England, da U Harry Kane, ha ka minit kaba 54 da ka jingshut penalty, katba ia ka France, la ioh thep da U Aurelien Tchouameni, ha ka minit kaba 17 bad U Oliver Giroud, ha ka minit kaba 78.
Nongpoh: Mynta ka sngi ka prokram kaba la pynlong da ka kynhun ki Mawbyrsiew bad kaba la tip kum ka 1st Miss Umsning Constituency Cum Mini Fete, ka la sdang mynhynnin ka sngi ha shnong Nongthymmai Umsning.
Ia katei ka lynmpung jingiakop Thei Bhabriew ha Umsning, la wan ban plie paidbah da u Bah Sunshine Makri, Kyrtong ka UDP Umsning Constituency, ha ryngkat ka jingdon u u Bah Binestar Kylla, Secretary, nangta u Bah Breggie Sun, Organising Secretary ka kynhun lem bad shibun ki riew rangbah jong ka thain Umsning.
Kum ban shu pynkynmaw, ba ka jingthmu jong katei ka kynhun ki Mawbyrsiew, ka long ban kyntiew ïa ki sap ki phong jong ki khun samla, nangta de ban pynmih pisa ïa ka shnong bad kumjuh ka Sports Club.
Haba phai sha ki khusnam ha katei ka jingïakop thei bhabriew ka long tang ia ki nongshong shnong ka Umsning Constituency, ha kaba kiba ioh ban rah ia ka ioh rah ia ka nam thei Bhabriew, kin ioh ia ka song pisa kaba T.20 hajar bad ruh ban leit shim bynta ei sha ka Meghalaya Face 2023 ban sa long ha nongbah Shillong, nalorkata kin sa don shibun kiwei ki kam jingpynbyrngia ia ki paidbah.
Nongpoh: Ha ka sngi kaba u Bah BJ Kharshandi, u la sdang ban leit treikam kum u Sub-Divisional Officer (SDO) ba nyngkong eh jong ka Patharkhmah Civil Sub-division, la don shibun ki riew rangbah ka thain Ri Bhoi Sepngi ha ryngkat ka jingdon ki nongialam ka Patharkhmah Civil Sub-division Demanding Committee (PSDDC), ki la leit ban pdiang sngewbha ia u, ha ryngkat ka jingpynkup burom kaba kham kyrpang.
Katei ka sngi kaba kitei ki riew rangbah, ki nongialam ka PSDDC lem bad ki nongialam ka NPP Jirang ki la leit ban pdiang burom ia utei u SDO ba thymmai jong ka Civil Sub-division, ki la don shibun ruh ki nongialam shnong na katei ka thain, kiba la leit ban pdiang sngewbha ia utei u SDO ba thymmai ka Patharkhmah Civl Sub-Division.
Lyngba katei ka sngi, kitei ki riew rangbah ki la ai da ki jingai sngewbha bad kiba la ai ka jingkitbok kitrwiang ba utei u ophisar sorkar ba un lah ban trei khambha na bynta ki paid nongshong shnong kiba don ha katei ka thain Ri Bhoi Sepngi hi baroh kawei.
Shillong: Ki paidbah ki la tuid sha ka jing ialang jong ka parti Meghalaya Trinamool Congress (TMC) kaba la pyn long ha madan Iew rynghep, Shillong.
Ha ka jingialang ba la tip kum ka “Townhall with Dr Mukul in conversation with the youth of Meghalaya", u Dr Mukul Sangma ula ai jingkren sha ki samla pule, ki nongtrei kam lajong, ki nongrwai, ki nongialehkai ha ki jait jingialehkai bapher.
Hadien ka jingiakren bad ka kynhun ki longkmie, u Mukul ula ioh ban bteng ia ka bynta ba-ar ban ia kren bad ki khun samla halor ki mat ba ktah bha ia ki samla ha ka ioh kam ioh jam bad ki jinghiar arsut jong ka pule ka dngle ha ka jylla.
Haba ai jubab ia ka jingkylli ba la buh halor ka jinghiar bha ka ioh kam ioh jam ha ka jylla, u nongialam jong ka liang pyrshah ula ong ba ka sorkar ba mynta ka la pheil lut ha baroh ki liang haba iadei bad ka jingaikam ai jam ia ki khun samla.
“Phi la iohi ba bun tylli ki kam ba lait hynrei ka sorkar ka khlem lah satia ban thung kam ia ki khun samla.
Ka jingaikam ai jam ka dei ka jingphohsniew jong kiba bun balang khamtam ba ki kmie ki kpa ki la pynlut bun bha ka pisa na ka bynta ki khun ban pynnang pynstad.
Na ka liang jong ngi, ngi la pyrshang la bunsien ban ioh jubab na ka sorkar halor kane ka bynta hynrei ka jingpyrshang ka shu long lehnohei na ka jingkyllut shkor jong kiba don ha ka sorkar", la ong u Dr Mukul.
Haba ai jubab ia kawei pat ka jingkyllut ba iadei bad ka jing pheil jong ka sorkar MDA ba la ialam da ka NPP, u Mukul ula ong ba ka don ar bynta ka jingpheil jong ka sorkar ba mynta: kawei na kita ka dei ba ka sorkar ka hap ban shim ia ka jingkit-khlieh bad kawei pat ka dei ban pyndep ia la ka kamram.
“Ki lah ban don ha ka bor, hato ki don pat ka jingpyrkhat ban kit khlieh? Ngi dei ki nongmihkhmat na bynta jong ki paidbah.
Ka kamram ba nyngkong ka jong ngi ka dei beit ia u paidbah.
Lada ki paidbah kim sngew shngain bad long shngain ban shong ban sah ha ka jylla, ka sorkar ka hap ban kit khlieh.
Ka sorkar ba mynta ka la pheil haba iadei bad u paidbah jong ka jylla", la bynrap biang u Dr Mukul.
Ha kane ka jingialang lah iohi ruh ia ki samla kiba la pyni la ki sap ki phong ha ki beat-box bad u Mukul ruh ula tem ia ka guitar bad rwai katto katne ki jingrwai.
Da ka jingdon jong ki paidbah ka prokram ka long kaba jop, kaba la pynlong ia ki bor pyniaid jong ka parti ban pynlong shuh shuh ha ki bun tylli ki jaka kum ia kine ki prokram ha ki ba bun ki bynta jong ka rilum Khasi bad Garo khnang ban lah ban pynurlong ia ka jingthmu jong ka parti TMC na ka bynta u paidbah jong ka jylla.
Dr mukul sangma garo … down down.
Shillong:"Nga itieng ba ka saiñ pyrthei mynta ne ka politik la bun kiba la thmu pynkylla business ne kam khaïi bad lada ïa ki hok ngi la shah knieh noh bad shah lute noh daei ngin pynthikna ïa ka jing ïada ka lawei," ong u MLA ka 17 North Shillong Konstitwensi u Bah Adelbert Nongrum.
U la ong ba watla umdei satia u nongkhaïi hynrei u nongthaw aiñ kaba sngewsih ka long ba 50 snem ki la ïaid, ka jylla kam don polisi.
“Bun na ki MLA ne wat kiba kwah long MLA ha ka jaka ban pyrkhat ban thaw aiñ hynrei ki pyrkhat pynban kumno ban thaw pisa.
Kiba bun ki MLA ki la shubun kam ha ki kam shimet hynrei ngi klet ban tei ïa ka lawei.
Ngi don kam ïa ka jylla ban kiew ban ïaid sha phrang da ki jingdon ki lad jingïada bad shngaiñ," ong u MLA.U la ong ba lyngba ka jingwan ka Covid 19 la ïoh bun ki jinghikai ban im watla duh bun ki mynsiem ba kordor bad kane ka kdew ba ka por ka la dei ban sngewkhia ïa ka longbriew manbriew ym tang ïa ka kynhun.
“Ngam shym poi pyrkhat ba U Blei un jied ïa nga ha kane ka kam shakri namarba 12 snem nga la don ka jingshitom kaba jur na ka jingjia takhuh kali kaba shyrkhei hynrei U Blei u la jied bad pynlong ïa nga uba kham pher watla ngam dei uba don spah, mynta ki 7 snem kiba kum u MDC bad mynta u MLA nga sngewkmen bad pdiang ïa kiei kiei kiba la jia ha ka jingim bad nga long mynta kumba nga long," ong u Bah Adelbert.
Haba pynpaw ïa ka jingsngewkhia halor ki jingshah leh beiñ ki nonghikai u Bah Adelbert u la ong, “Ngi kynmaw ïa ki nonghikai kum ki nongtei ïa ka ri tang ha ki teachers’ day watla bun ngi la poi ha ki kyrdan bapher bapher hynrei sngewsih ba ka sorkar ka leh beiñ pat ïa ki, kumta kum u MLA ngan ïai long u atiar ban pyrta ïa ki jingeh jong ki," ong u Bah Adelbert.
Shillong:Kum ka jing bteng ban ïai pyrshah ïa ka Citizenship (Amendment) Act, 2019, ka North East Students’ Organisation (NESO) ka la rai ban sieh lama ïong bad wah banner ïong ha man ki jaka ba kong san ha baroh ki hynñiew tylli ki Jylla jong ka Thaiñ Shatei Lam Mihngi ha ka 11 tarik Nohprah.
Ha ka kyrwoh, u Chairman ka NESO Bah Samuel B Jyrwa ula ong ba ka Synjuk ka la pynbna ïa ka 11 tarik Nohprah ba kan long ka sngi ban kynmaw kum ka sngi ba dum ngit (Black Day) ïa baroh ka thaiñ Shatei Lam Mihngi.
“Namar kata, kum ka jingbteng ban kynmaw ïa kane ka sngi ba dum ngit, ka NESO ka la rai ba kan pynlong ïa ka jingsieh lamaïong bad banner ïong ha man ki jaka ba kongsan jong baroh ki hynñiew tylli ki Jylla ka thaiñ," ula ong.
U Bah Samuel ula ong ba ha ka 11 tarik Nohprah 2019, wat hapdeng ka jingpyrshah khlem shongthait jong ki paid riewlum ka thaiñ Shatei Lam Mihngi ïa ka Citizenship (Amendment) Bill, 2019, ka Sorkar India kam shym la pynsngap bad khatduh lyngba ka Rajya Sabha, ka la mynjur ïa kane ka aiñ Ïakjakor kaba la tip kum ka Citizenship (Amendment) Act, 2019.
“Ka jingkynmaw ïa kane ka sngi ka long eh ban phah khubor sha ka Sorkar India ba ngi dang pyrshah ïa ka Citizenship (Amendment) Act 2019 bad ha kajuh ka por ban pynkynmaw ïa ki briew jong ngi ïa ka jingleh bym shonghok jong ka Sorkar India pyrshah ïa ki paid riewlum jong ka thaiñ Shatei Lam Mihngi," ong u Bah Samuel.
Ha kajuh ka por, ka NESO ka la wer ïa ki paidbah ka thaiñ ba kin kyrshan ïa kane ka jingiakhih bad ha kajuh ka por ban ïai ïakhun ïa la ka jong ka hok ba la ai ai da u Blei.
Ka Brazil, ka la shah liem noh, hynnin ka miet, ha ka jing ialehkai World Cup, ha ka Croatia.
Ha ka por jong ka jing ialehkai, kaba la ai por tam, ka Brazil, ka la ia khaid mar shi kol, pyrshah ia ka Croatia.
Ia ka kol, na ka liang ka Brazil, la ioh thep da U Neymar, ha ka minit kaba 106, katba ia ka Croatia, la ioh thep da U Bruno Petkovic, ha ka minit kaba 117; katba ha ka jingshut penalty, ka Croatia, ka ioh thep da 4, katba ka Brazil, da 2 kol.
Ha kawei pat ka jing ialehkai ka Argentina, ka la pynliem ia ka Netherlands, ha ka jingshut penalty.
Ha ka por jong ka jing ialehkai, ka Argentina, ka ioh thep ar kol, lyngba U Nahuel Molina, ha ka minit kaba 35  bad U Lionel Messi, ha ka minit kaba 73, lyngba ka jingshut penalty.
Na ka liang ka Netherlands, la ioh thep da U Wout Weghorst, ha ka minit kaba 83 bad kaba 101; katba ha Penalty, ka Netherlands, ka ioh thep 3 kol, katba ka Argentina da 4 kol bad kumta ka Argentina, ka la nang jam shakhmat, ha ka jing ialehkai World Cup.
New Delhi:Ka tnat Rural Development ka la sdang ia ka Pradhan Mantri Gram Sadak Yojana (PMGSY) kum ka sien jam ba kyrpang kaba shisien ban wanrah ia ka jingiasoh lyngba ki surok ha ki jaka nongkyndong, lyngba kawei ka surok kaba lah ban pyndonkam baroh shisnem, sha kito ki jaka sah briew ki bym lait kali kiba don ka jingdon briew (250 & kaba kham bun ia kane, bad ha kaba iadei bad ka thain shatei lammihngi katkum ka khana samari 2001) ban kyntiew ia ka ioh ka kot bad ka imlang sahlang jong ki briew kiba sah ha ki jaka nongkyndong.
Ia ka kam jong ka PMGSY la pyniar ban kynthup ia ki sien jam ba thymmai.
Ia ka PMGSY-II la sdang ha u snem 2013, da ka jingthmu ban kyntiew kyrdan ia 50,000 Km ki surok ba la don lypa ha ki jaka nongkyndong.
Ia ka PMGSY-III la sdang ha u snem 2019 ban wanrah sa 1,25,000 Km lyngba ki lynti bad ki jaka pyniasoh hapdeng ki jaka shong briew, kaba mut ki iew mar rep Gramin, ki skul higher secondary bad ki hospital.
Katkum ki mat treikam jong ka PMGSY, ki surok ha ki jaka nongkyndong ki dei kiba hap peit da ki sorkar jylla kiba long ki nodal agency ban pyntreikam ha ka jylla.
Shuh shuh, ka mat jong kane ka prokram ka dei ka jingsah briew, kaba mut ka jingdon lang ki briew ha kawei ka jaka bad ki bym mih na kane ka juh ka jaka katba dang kylla ka por.
Ha jylla Meghalaya, 481 tylli ki jaka sah briew ki dei kiba la pyniasoh na ki 602 tylli ki jaka sah briew kiba la sanction na ka bynta ka jingpyniasoh hapoh ka PMGSY.Ka MDoNER ka kyrshan ia ki jingpyrshang jong ka sorkar jylla bad ia ki tnat sorkar pdeng kiba donkti ha kane ka kam ban wanrah ia ka jingiasoh ha ka thain shatei lammihngi kaba kynthup ia ka jingshna ia ki surok sha ki jaka kyndong kynshrot kaba iarap ban plie ia ki lad na ka bynta ki riewlum kiba sah ha ki shnong kiba rit bad kiba shem jingeh ban poi.
Ki surok baroh ba la thep hapoh ki skhim ba kongsan jong ka MDoNER kiba long ka – North East Road Sector Development Scheme (NERSDS) bad North East Special Infrastructure Development Scheme (NESIDS) ki la pyntreikam hi lane lyngba ka North Eastern Council (NEC), haduh 169.51 Km ha kine ki lai snem ba la dep ha ka jylla Meghalaya.
Shuh shuh ka tnat Border Management, jong ka tnat kam pohiing ka la shim 992 tylli ki projek ha ka thain shatei lam mihngi, kaba kynthup ia ka Meghalaya hapoh ka kam “Road & Bridges", naduh u snem 2014-15.
Ia kane la pyntip da u myntri sorkar pdeng ba dei khmih ia ka tnat Development of North Eastern Region, u G Kishan Reddy ha ka jingai jingthoh ha ka iing dorbar thawain Rajya Sabha mynta ka sngi.
Nongpoh:Mynhynnin ka sngi ki nongialam ka Federation of Khasi Jaintia & Garo People FKJGP Pahamsyiem Unit, ki la leit ban khynra Labour License na ki nongtrei nabar jylla kiba la wan bad trei bylla ha Paham syiem, Nongpoh bad ha katei ka jingleit khynra jongki, la lap ba ki don shibun ki nongtrei nabar kim don ia ka Labour License ne ki kot ki sla ba ki nongtrei nabar ba ki dei ban pynbiang haba ki wan ban bylla hapoh ka jylla.
Haba iadei bad katei ka jingleit ban khynra Labour License na ki nongtrei bar jylla.
U samla Banbuddien Suting, President ka FKJGP Pahamsyiem Unit bad uba la long kum u nongialam ha katei ka sngi, ula ong ba ki la don shibun ki nongtrei beain kiba la wan ban trei bylla ha katei ka shnong kim don ia ki kot ki sla kiba biang bad kiba iaid lyngba ki kyndon ain hapoh ka jylla.
Ka jingkren na kitei nogialam ka FKJGP ka long ba ki la ai por shi taiew ia kitei ki bar jylla ba ki dei ban pynbiang ia ki kot ki sla bad lada kitei ki bar jylla kim lah ban pynbiang, kaba mut ba ka seng kan sa shim da kiwei pat ki sien jam kiba kham tyngeh.
aipor shi aipor… samrhykhie ban piet kane ka entertainment khynra licence…Ka failed state te lah dei kane ka jylla…Um ju iohi hapoh Mizoram, Arunachal, Nagaland ban aipor Lada lap khlem kot sla ia kiba pynkhein Ain ki bar jylla……dei ban pynhiar kyrdan noh sha ka union territory iska Meghalaya ba um lah synshar ka sorkar.
Shillong:U MLA ka Congress ba shah sospon ba mihkhmat ïa ka West Shillong u Bah Mohendro Rapsang, hynnin ka sngi Palei ula pynthikna ba un sa pynïasoh noh sha ka National Peo ple’s Party (NPP) ha kine ki khyndiat taïew ban wan.
“Ïa mynta hi nga dang dei u MLA ka Congress hynrei ngan ym mih ïakhun shuh na ka Congress namar ba nga don hapdeng ka jingshah sospon bad ha kine ki 10 snem ban wan, ngan sa iehnohkam na ka Party bad kum u MLA ruh ban leit pynïasoh noh sha ka party thymmai bad nga thikna ba ngan ïasoh bad ka NPP," ong u Bah Rapsang.
Halor ka jingiehnohkam na ka Congress, une u MLA ula pynpaw ba u sngewsih halor ka rukom leh jong ka party ïa u bad ïa ki saw ngut kiwei pat ki MLA ba shah sospon.
“Ka roi ka par jong ki Nongshong shnong bad ki Shnong ki thaw kan dei ki artylli ki mat ba hakhmat eh jong u ban mih ïakhun ha kane ka elekshon MLA 2023," ula ong.
Haba ïaroh ïa ka Sorkar MDA ba ïalam da ka NPP, u Bah Rapsang ula ong ba hapoh ka jingïalam jong u Myntri Rangbah u Conrad K Sangma, shibun ki prokram jong ki samla la pyntreikam ha kane ka samoi bad la khmih lynti ba kin dang don bun ha ki snem ban sa wan.
“Kane ka Sorkar ka la wanrah ïa shibun ki prokram na ka bynta ki nongshong shnong, kiba duk, ki nongrep, ki nongïalehkai, ki samla bad kiwei bad ngi don ka jingkyrmen kaba skhem ha u Conrad K Sangma uba dang samla rangbah bad ba tbit," ula ong.
Une u MLA ula pynpaw da kaba ong, “Ha kane ka elekshon ban wan, kiba bun ki MLA ka NPP kin sa jop biang bad ngi sa ïohi ïa ka jingkylla ha Meghalaya".
une u dang sngewbang bha ban jliah ia ki eit muid mo….
Sohra: U lamphang ka ïingdorbar thawaiñ, u bah Metbah Lyngdoh, ha ka sngi palei, u la ban jur halor ka jingdonkam ban pynjanai shuh shuh ha ka rukom hikai ha ki skul.
U bah Metbah haba ai jingkren ha ka jingïalang pynhap pyrda noh ïa ka jingrakhe dap 175 snem jong ka Cherra Presbyterian Secondary School bad ka Sohra Presbytery, u la ong ba ki khynnah skul, ki kmie ki kpa bad ki nonghikai ki dei ban shim bynta lang ban kynshew ia ka jingkitkhlieh ban kyntiew ia ka pule ka puthi kaba kynsai.
U lamphang ka ïingdorbar u la kyntu ïa ki khynnah skul, ki kmie ki kpa bad ki nonghikai ba kin trei tyngeh ban pynkhlaiñ bad shim lang ia ka jingkitkhlieh na ka bynta ban pynjanai ïa ka pule puthi hapoh ka Jylla.
Kum ban shu pyntip, ka Cherra Presbyterian Secondary School ka dei kawei na ki skul kiba la rim tam ha ka jylla bad kaba la lah ban rakhe ïa ka jingdap 175 snem naduh ba la sdang ïa ka.
“Nga sngewkmen ban ïohsngew ba kane ka skul ka la pynmih bun bha ki khynnah skul kiba la long ki riew pawkhmat bad ban pynmih ruh ki nongmihkhmat kum u symbud lamphang barim jong ka Lok Sabha u bah G.G Swell uba la khlad noh bad arngut ki Myntri Rangbah kiba kynthup ïa u bah BB Lyngdoh bad u Dr.Donkupar Roy kiba la khlad noh bad u bah S.P.Swer u ba long nongmihkhmat uba nyngkong eh sha ka Ïing Dorbar Thaw Aiñ na Sohra konstitwensi, bad kiwei kiwei ki dei ki khynnah ba la pass na kane ka skul," ong u bah Lyngdoh.
U bah Metbah u la ai ruh ka jingïaroh ïa ki nongseng jong ka skul bad ki missionary kiba la seng ïa ka jaka pule bad ïa ka jinglah jong ki ban trei na ka bynta ki jaitbynriew bad ban ai jingïaroh ruh ia ki pastor, ka managing committee jong ka skul bad ka presbytery ïa ka jinglah jong ka ban kyntiew ïa ka skul kumba ka long mynta.
Haba ban halor ka jingjanai bad jingkynsai, u bah Metbah u la ong, “Ka skul kam dei tang ban pynmih ki ïa ki khynnah skul hynrei ka dei ban pynmih ki khynnah skul kiba kynsai kumba dawa ka kyrteng jong ka skul, ba ki khynnah kin lah ban wanrah nam ïa ka skul bad ia ka jylla baroh kawei".
U lamphang ka Ïing Dorbar, u ai khublei ruh ïa ki nonghikai namar ka jingdon bynta jong ki kaba khraw bad jingkitkhlieh ban pynjanai ïa ka jingmut jingpyrkhat bad jingim jong ki khynnah.
Shuh shuh, u la ong ba ka skul ka dei ban ïai bteng ban pynmih shuh ki nongmihkhmat bad nongïalam kiba janai, kiba don ka jingkitkhlieh ban trei na ka bynta ka jaitbynriew.
“Ki khynnah skul ki dei ka lawei bad ki nongioh pateng jong ka jaitbynriew, namar kata ka daw la ka jingjanai ha ka pule puthi ka dawa khnang kin lah ban ïalam ïa ka jaitbynriew", ong u bah Metbah ha ka kyrwoh khubor sha ki khynnah skul hynne ka sngi.
Ban kyntiew ïa ka skul sha ka higher secondary, u bah Metbah u ai ka jingmynjur ba kane ka skul ka la donkam ban shah pynkyntiew sha ka higher secondary school.
Nalorkata, u bah Titosstarwell Chyne, u CEM jong ka KHADC ruh haba ai jingkren kum u symbud kongsan u la ban halor ka jingdonkam ban kyntiew noh ïa ka skul.
Shuh shuh, u bah Titosstarwell u la kular ban ïarap ïa ka skul da 20 lak tyngka na ka scheme MDC, ban long kum ka lad jingïarap ïa ka skul ha kiba bun ki jingdonkam hashuwa ban kyntiew ïa ka na ka secondary sha higher secondary school.
U shu pyrto tang la Jan election hato u LA leh au baroh 5 snem naka bynta ki nonghikai u shu long puppet speaker jong u Conrad.
Na ka result election ba dang shu pynbna shen mynnin ka sngi,ngi iohi ba ki paidbah jong ki jylla bapher bapher jong ka ri India kim jied satia da kijuh ki party hynrei ki ia jied ha la ki jong ki jong ki state ia la ki jong ki political party bapher bapher.
Ha Gujarat, tam kput ka BJP ba ka dei ka shnong trai(home state) jong u Modi bad u Amit Shah.
Ha Delhi Municipality pat, pynjem khnap ka party AAP u Kejriwal ia ka BJP kaba la bat sah ia ka bor synshar jong ka Delhi Municipality mynta la kumba 15 snem kynthih.
Katba ha ka jylla Himachal Pradesh pat,ki paidbah ki pynjop bad pynkhie im biang ia ka party Congress mynta ka sien kaba la sdang troin mynta ha kylleng ka ri India.
Ngi iohi ba,naduh mynta u snem 2022,ka party BJP ka la sdang ban khie rasong bad khlain bor ha kylleng ka ri India, na kata ka daw, ka la sdang ban pyni bor bad sdang ban thom bor(dominate) ia ki Niam rit paid(religious minorities) khamtam eh ia ki Muslims, ki Christians,etc.kiba dei ki Niam nongwei(outside religions) kiba la ioh wan bsuh sha ri India jongngi naduh ki por mynshwa.
Ka jingthmu ba kongsan eh jong ka party BJP naduh ba la sdang seng ia ka,kalong ban wanrah noh shi tyllup ia ka jinglong Hindu ha kane ka ri Hindustan ne ri India jongngi.
Hynrei,lada ka party kam don ha ka bor sorkar,kam long satia kaba suk ban pynlong kam ia katei ka jingthmu barieh(hiden dream) jongka.
Ha ka por ba synshar u Vajpayee,ka BJP ka dang leh sian bha namar kam pat khlain bor satia kumba ka long mynta.
Hynrei,mynta pat,kam salia shuh namar ka la khlain bor palat.
Ka tip bha ba,ha ri India,lada ka kwah ban pynlieh ia kaba iong ruh long,ne ban pyniong pat ia kaba lieh ruh long namar ka la bat ia u shabuk bor synshar ha ka sorkar pdeng(central govt) ha Delhi.
Ki Muslims ki kham sian,kham stad bad kham sngewthuh ban ia ki Christian.
Ki iai pynpaw bad ialeh pyrshah ia kine ki buit treikam(policy) jong ka sorkar BJP man ki khep.
Mar ia shimti u Modi,ka BJP ka la lah ban khang bad set kak syndon sbak ia ka jingtuid ne ai pisa(foreign fund’ flows) ki kynhun Niam kiba na bar ri(foreign countries) sha ri India.
Lada ki shah ruh,ki khein noh ia ki kum ki kynhun seng bhalang ne society.
Kim khein shuh ia ki kum ki kynhun Niam ha ri India.
Na kata ka daw,ki hap siew khajna(taxes) ne ai jingkhein thik pa thik lym kumta, ki don jingma ha ki bor sorkar.
Ki kynhun Niam ne skul Niam ki donkam Pan Card,Registration, etc lym kumta,kim lah ban ioh jingmyntoi ei ei shuh na ka sorkar.
Mynta u snem,ka BJP ka la phla shai kdar ha ki mat kular election jongka(Election manifesto) sha ka election jied nongmihkhmat sha ka Dorbar Thaw Ain jong ka state Gujarat,Himachal Pradesh,etc ba kan pyntreikam pura noh ia kata ka ain Uniform Civil Code(UCC) kaba thmu ban pynlong ain noh solonsar ia baroh ki nongshong shnong ka ri India kum kawei ka ri kawei ka jaitbynriew,kawei ka ri kawei ka Niam,kawei ktien ha satlak ka ri India,etc.bad kane ka election manifesto kan long beit ka mat kaba kongsan tam ha manla ki Assembly election kiban sa long shen ter ter nangne sha khmat sha man la ki state ka ri India.
Ha Delhi,ki paidbah ki kyntait war ia katei ka jingthmu jong ka BJP.Kumjuh ruh,ha Himachal Pradesh ki paidbah ki la jied biang ia ka party Congress(kaba la sdang troin) kaba ju ai mon laitluid ia ki kynhun Niam rit paid(religous minority) ba kin leh katba ki mon kum ka party bym ia shah niam shano shano ruh(secular party) ha ri India naduh ba ioh ia ka jinglaitluid(independence’ day).
Katba ha Gujarat pat kaba dei ka jaka jong u Modi bad Amit Shah,ki paidbah ki pdiang hun ia katei ka ain (Uniform Civil Code)bad ki kwah ban sdang shwa na Gujarat,na kata ka daw, ki la pynjop kput syndon ia ka BJP.Ha u bnai February ei ei jong u snem 2023,kan don sa ka general election sha ki North Eastern Srates kynthup ia ka Meghalaya kaba la ju khein kum kata ka Christian state jong ka ri India.
Hynrei,hangne ruh ka BJP kan sa leh sianti bha bad ka kham kwah ban pyntur khmat da ka party ba iajan bad iadei paralok eh ( closed political partner) jongka, bad kata ka dei ka party NPP.Lada tur khmat eh ka party BJP pyllein pyllein,kiba bun ki nongthep vote na ki Niam ba wan na bar ri(Muslims, Christians) kim da sngewtynnat bad kim nym shlan than ban jied ia ka.
Hynrei,lada ailad da ki candidate na ka NPP ba kidei hi ki para doh- para Niam lajong, dei hangta ba ka lah ban khwai bad pynngat dohkha(voters)bha shibun.
Wat ki nongialam rangbah ka NPP ruh ki la dep phla lypa ba ki ioh mojority lypa bad kin thaw hi ia ka sorkar marwei hadien ka Election 2023.
Lada bym dei ba ki ioh jingkyrkhu(blessing) lypa na ki nongialam ka BJP na Assam bad Delhi,kumno kin leit nud ban leit tyrwa bniat hati lypa haba u hati pat dang don sha ‘lawbah ‘lawsan.
Ki Muslim ki sngewthuh bha ia ka jingktah jong kane ka ain ekjakor(UCC) jong ka BJP, hynrei ki Kristan pat,la ka long ha North East khamtam eh ha Meghalaya,tip, ki pei phang ne em halor kane.
Ngin sa ia peit pat hadien ka result election 2023 ban peit ia ka liem- ka lup jong ka rai u paidbah.
Ban ia me kular khongjrem dang lah BJPBatai bha bah ka ei UCC(uniform civil code)khublei shibun bah kular iaka jingpynshai ka jong phi, lyngba kane ka jingpynshai ka jong phi ki paidbah kin ioh jingsngewthuh bad kin nang ban jied nongmihkhmat uno u party uba bha bad Uno u party uba bym long.
Ka Uniform Civil Code kam dei kaba la pynkha da ka BJP, hynrei kadei kaba la don lupa ha ka Constitution jong ka Ri India kat kum ka Article 44 jong ka Constitution.
Article 44 in The Constitution Of India 1949Article 44: Uniform Civil Code for the citizens.
The State shall endeavour to secure for the citizens a uniform civil code throughout the territory of India.
Shillong: Ka Meghalaya High Court, ha ka hukum ba shipor, kaba mynta ka sngi, ka la bthah, ba ka jingleit  pynbeit pud ha madan, kam dei satia ban treikam ha kine ki sngi, ban sa wan, hapdeng ka Assam bad ka Meghalaya.
Katei ka hukum jong ka kashari, ka dei hadien ba ki saw ngut ki khlieh nongsynshar, ki la ujor sha ka kashari, halor kane ka jing pynbeit pud hapdeng ka Assam bad ka Meghalaya.
Kitei ki khlieh nongsynshar, ki kynthup ia U bah R Hamberley Wahlang, Syiem ka Hima Jirang, U Bah Ainam Manik, Acting Syiem ka Hima Mylliem, U Bah Pholasly Nianglang, Sirdar ka Nonglang Sirdarship bad U bah Erald Jyrwa, Acting Syiem ka Hima Nongspung.
Lyngba katei ka hukum, ka la pynkut noh shipor, ia ka soskular pynbeit pud, hapdeng ka Assam bad ka Meghalaya, kaba la ladep ia mynjur hapdeng ki ar jylla, na bynta ka kylla kaba nyngkong bad kaba la ia soi hapdeng U Conrad Sangma, myntri rangbah ka jylla, U Himanta Biswa Sarma myntri rangbah ka Assam bad nangta U Amit Shah, myntri kam poh iing ka sorkar India, ha ka 29tarik Lber 2022.
Nongpoh: Ka kynhun ki Mawbyrsiew, kaba dei kawei na ki kynhun jong ki samla na ka thaiñ Umsning, ki la pynbna ba kin pynlong ïa ka 1st Miss Umsning Constituency Cum Mini Fete, ia kaba ki la rai ban pynlong ha ka 9 bad 10 tarik mynta u bnai ha Umsning Nongthymmai.
Ki nongialam katei ka kynhun, kiba kynthup ïa u Bah Binestar Kylla, Secretary, nangta u Bah Breggie Sun, Organising Secretary, ki la ong ba ka jingthmu bad ki pynlong ïa katei ka jingïakop, ka long kum shibynta ban kyntiew ïa ki sap ki phong jong ki khun samla, nangta de ban pynmih pisa ïa ka shnong bad kumjuh ka Sports Club.
Haba batai halor ka jingïakop thei bhabriew yn shah tang iaki nong shong shnong jong ka Umsning Constituency bad ka nongjop kan ioh rah iaka song pisa kaba 20 hajar bad ioh ruh ban leit shim bynta ei sha ka Meghalaya Face 2023 ban sa long ha nongbah Shillong, nalor kiwei kiwei ki khusnam.
Ki nongialam kila pyntip ruh ba kin don’t shibun ki jingpynbyrngia naduh ka Fashion Show ki heprit kiba hapoh 10 snem ka rta, slow bicycle race, mawpoint, penalty shootout, ki nongput nongtem naduh ka kynhun Colors, ki jingtem DJ lem bad kiwei.
Ki dak ki shin, ki kdew, ba ka BJP, kan synshar biang ia ka Gujarat, katba ka Congress, kan lah ban ioh thaw sorkar ha Himachal Pradesh.
Na ki 182 tylli ki Constituency ha Gujarat, ka BJP, ka la nang tam ha ki 114 tylli ki Constituency, katba ka la jop ha ki 44 tylli ki Constituency; katba ka la nang tam ha ki 14 tylli ki Constituency, katba ka la jop ha kawei ka Constituency.
Ha Himachal Pradesh, na ka jingdon jong ki 68 tylli ki Constituency, ka Congress, ka la nang tam ha ki 32 tylli ki Constituency bad ka la jop ha ki 8 tylli kiwei pat bad la iohi, kumba ka Congress kan jop sha ka 40ngut ki MLA ha Himachal Pradesh, katba ka BJP, ka la nang tam ha ki 18 tylli ki Constituency bad ka la jop ha 7 tylli ki Constituency.
Shillong:Ka Reserve Bank of India (RBI), ka la pynmih ia ka kaiphod jongka, ha kaba ka pyni ia ki jylla, kiba hiar tam ka kamai kajih jongki bad kitei ki kynthup ia ka Kerala, kaba long tang 3.9 percent, ka Jammu and Kashmir, da 4.1 percent, ka Jharkhand, da 4.2 percent.
Ka Mizoram, ka kiew bha, ka ioh ka kot jongka, ha kaba ka kiew sha ka 7.9 per cent; katba ka Megha laya, ka don ha ka jinghiar ka kamai jongka, kaba sha trai duh bad kaba long tang 2 percent.
Ka Gujarat, ka iai bteng ban long ka jylla, kaba kiew bha ka ioh ka kot jongka, ha ki 9 snem kynthih, naduh u snem 2012 haduh u snem 2021 bad kumta ka Gross State Domestic Product (GSDP), ka long 8.2 percent bad ka jingkiew jong katei ka jylla, ka long na ka T.6.16lak klur, ha u snem 2012, sha ka T.12.48lak klur, ha u snem 2021.
Ha kawei pat ka khubor, ka sorkar Meghalaya, ha ka kyrwoh, kaba pynmih mynta ka sngi, ka pyni, ba ka Meghalaya, ka wan ha ka kyrdan ba 19, hadien ka mang pisa jong u snem 2013-18; haba iakhein ia ka mang pisa kaba mynta jong u snem 2018-2021.
Wat la ka don ka khlam covid, hynrei ka Meghalaya, ka la nang kiew ha ka ioh ka kot jongka, lyngba ki jing pynlut pisa jong ka sorkar bad sa kiwei ki jingiarap, kiba wan na shabar.
Ka sorkar Meghalaya, ka pyni, ba ka GSDP, ka kiew sha ka 8.2 percent ha u snem 2021-2022 bad katei ka dei hadien ka jinghiar ka ioh ka kot lane ka GSDP, kaba long ha ka kyrdan kaba 33 ha ki snem 2011-12 haduh ki snem 2017-18, katba mynta ka kiew sha ka kyrdan kaba 18.
La ong shuh shuh, ba naduh u snem 2018, ka sorkar jylla, ka pynlut ar shah, ha ka jingai pisa, kaba long T.9,858 klur ha u snem 2017-18 sha ka T.18,881 ha u snem 2022-23 bad ka jinglut kaba long palat 50 percent, ha ka jingpynlut ia ki kam kiba heh, kaba kyntiew ia ka ioh ka kot ha ka jylla.
La ong shuh shuh, ba ka jingkhein, kaba la ai da ka RBI, ka pyni ba ka compounder annual growth rate (CAGR) jong ka Meghalaya, ha ki snem 2011-12 haduh 2017-18 ka long tang 2 percent bad kaba don sha trai duh ha ka ri baroh kawei, hynrei la ong ba ha ki snem 2018-19 haduh 2020-21, ka la kiew haduh 13 sien jan shakhmat, haba ia nujor ha ka Ri hi baroh kawei.
Ka kam thaw tuh suda phi ka Meghalaya te.
Kan kiew shano haba ia 500 klur ei ei la shu pynphai noh khlem pyntrei kam ei ei.
La shu buh ha ka short term fix deposit tang ban ioh interest ka NPP.U CM u ong this is part of Accounting.
U Lah ban pynbieit ia ki paidbah hynrei ia ki briew kiba shemphang kum ma ngi um lah.
Poh phi ka state jong ngi te.
Lano ngin kiew kum kiwei.
bamsap ioh no 1 ka Meghalaya.
Shillong:Ka Sur Ka Bri u Hynniewtrep kan pynlong ia ka jing ialang, mynta ka sngi, ka 8 tarik u Nohprah 2022 ha kaba iadei halor ka jingslem ban pynmih ia ka kaiphod shah pyniap u bah Cheristerfield Thangkhiew.
Ia kane ka jingialang, ka sur ka bri u hynniewtrep, kan sdang naduh Mawlai Kynton Massar ter ter ka ban sdang naduh ka por 6 baje janmiet bad kin pynlong artad ia ka jingialang ha katei ka sngi.
Ha kane ka jingialang, la ia shim bynta lang 14 tylli ki seng bapher bapher hapoh ka jylla ba kynthup iaka HYC, HANM, UHM, MYF, MPSO, RBYO, STIEH, AIM, HUAM, WKSU, EJNC, JSM, JYF, HWWDO.Ha ka jingiakren bad ki lad pathai khubor, u bah Donbok Kharlyngdoh u la ong ba kane ka jingthmu ban pynlong ia ka jingialang, ka long shi bynta ban khot ban wer ia ki longkmie ki longkpa bad ki khun samla ka jylla ba kin wan ban snoh kti lang bad ka sur ka bri u hynniewtrep ban pynkhlaiñ shuh shuh ia ka jingdawa shah siat iap u bah Che.
Shuh shuh u la ong ba ka sur ka bri u hynniewtrep ka kwah ia ka jingbishar halor ka jingiap jong u bah Che.
“Ngim kwah shuh ba kum kane ka jingjia kan dang jia ha ka bri u hynniewtrep khamtam ha ki pateng ki ban dangwan" la ong u bah Donbok.
Ki la dawa ruh ba kito kiba donkti ban shim jubor da ka ba siat iap ia u bah Che ki dei ban ngat, ha ka jingpynshitom kat kum ki kyndon aiñ.
Shillong:Ka Khasi Students’ Union (KSU) ha ka sngi Balang ka la ther tyngeh ïa ka Sorkar Pdeng halor ka jingbym lah ban shim rai ban pyntreikam ïa ka Inner Line Permit (ILP) ha Meghalaya.
Ka jingpynslem jong ka sorkar pdeng ban ai pyntrei kam ILP bad ban ithuh noh ïa ka ktien Khasi bad Garo hapoh ka khyrnit ba phra ka riti synshar ka ri India kadei namar ka sorkar kam don mon," la ong u President ka KSU u Bah Lambokstarwell Marngar haba kren sha ki lad pathai khubor hadien ka jingwan buh syntiew ha u mot u Bah (L) Bull N Lyngdoh kum shi bynta ban kynmaw burom ïa ka lyngkhuh snem ba 28 snem ka jingkhlad jong u.
“Kane ka jingpynslem ka sorkar ka pyni ba ka sorkar pdeng kam burom ïa ka sur u paid trai jylla Meghalaya bad kam burom ïa ka Resolution jong ka ïing dorbar thaw aiñ ka jylla ba la mynjur da baroh 60 ngut ki MLA ban pyntreikam ïa ka ILP," ong u Bah Lambokstar.
U Bah Lambokstar u la kynnoh ruh ba ka sorkar Meghalaya ka tlot bor palat ha ka ban pynbor ïa ka Sorkar Pdeng ba kan pyntreikam ïa ka ILP.“Ngim tip la ka Sorkar Meghalaya ka ju ïakren ne em ïa ki mat ba dang sahteng bad ka sorkar pdeng ha ki por ba ki leit kynduh ïa ki Myntri ka Sorkar Pdeng ha Nongbah Delhi bad lada ki ju ïakren kila dei ban kren noh kham jam khnang ba ka Sorkar Pdeng kan ïoh sngew bad kan ai noh ka jingmynjur halor kine jingdawa," u la ong.
U la ong ba ka ïing dorbar thaw aiñ ha ka 19 tarik Nohprah 2019 ka la mynjur da ka Resolution ban dawa na ka Sorkar Pdeng ba kan pyntreikam ïa ka ILP na ka bynta ban peitngor ïa ka jingwan rung kyrthlep ki bar jylla hapoh Meghalaya hynrei haduh mynta ka Sorkar Pdeng ka dang bishar sah ïa kane ka jingdawa.
Haba pynrem ïa kiwei ki sengsaiñ pyrthei ba kam ba ka ILP kan pyntroiñ ïa ka ïoh ka kot lyngba ka kam jngohkai pyrthei, u President ka KSU u la ong ba ka seng ka kwah ban ai ka kyrwoh ba donkam da ka aiñ kaba khlaiñ ban ïada ïa ka jinglong kyrpang ki Jaitbynriew ka jylla bad ïa ka jylla baroh kawei.
U Bah Lambokstar u la ong ba kane ka dei tang ka buit aidaw ban ong ba ym lah ban pyntreikam ïa ka ILP namar ka Meghalaya kadei ka khyrdop jong kiwei pat ki jylla.
“Lada don ka mon, kam don jingeh ïa ka Sorkar Pdeng ne Sokar Jylla ban pyntreikam ïa ka ILP namar ka rukom pyntreikam ïa ka ILP ka ïapher na kawei ka jylla sha kawei pat hynrei ban shu aidaw ba ym lah ban pyntreikam ïa ka ILP namar ka Meghalaya kadei ka khyrdop sha kiwei ki jylla kadei ka bym lah satia ban pdiang," la ong u bah Lambokstar.
Une u Nongïalam ka KSU u la ong ba lada ka Sorkar Pdeng kam lah ban pyntreikam ïa ka ILP ha Meghalaya, balei pat ka pyntreikam ïa ka ILP ha Manipur bad ha kiwei ki jylla ka thaiñ shathie Lam Mihngi.
Halor ka Meghalaya Residents Safety and Security Act (MRSSA), une u Nongïalam ka KSU u la ong ba watla ka Sorkar ka la mynjur ïa ka MRSSA ha u snem 2016 hynrei ka long kaba sngewsih ba haduh mynta ka Sorkar Pdeng kam pat ai jingmynjur ban pyntreikam pura ïa kane ka aiñ.
U Bah Lambokstar u la ong ba ka long kaba lyngngoh, kum kino kita ki Nongïalam ba ka Meghalaya ka don hapoh Secretariat namar wat ban pyntreikam ïa ka aiñ jong ka jylla ruh hap shim jingbit na ka sorkar pdeng.
U la ong ba kila don kiba kwah ban pynjah ïa ka jingdawa pyntreikam ïa ka ILP, MRSSA hynrei kum u Nongïalam ka seng barabor u ju pynsngew sha ki dkhot ka seng ba lada kito kiba don ha ka bor kim lah ban ïada ïa ki paidbah, ki dkhot ka seng kin hap long ki nongïada ïa la ki para doh para snam.
Shuh shuh u la ong ba ka seng ka phah ïa ka kyrwoh kaba shai ba ka Sorkar Pdeng ne Sorkar Jylla kim dei ban kynnoh ïa ki samla lada ki mih sha ki surok ne madan ban ïakhih na ka bynta ban dawa pynurlong ïa ki mat ba ktah ïa ka bha ka miat ki paidbah bad ka jylla baroh kawei.
Shillong:U President jong ka BJP,ha ka jylla,bah Ernest Mawrie,  hynnin ka sngi u la ther ia ka NPP, halor ka jing sdang kyndit thiah ka jong ki, ban trei ia ki kam na bynta ki paid bah jong ka jylla.
Haba ia nujor bad sorkar ba ialam da ka Congress ha u 20 14, u bah Mawrie u la ong, ka NPP ka la tip bha ia ka jinghiar jong ka parti bad ka jing dom jingbitar jong ki paidbah.
Ka parti NPP, ka la sngewthuh bha, ba ka khlem leh eiei ha ki 4.5 snem na bynta ki paidbah bad kumta ki la tip ba ki paidbah hi ki long kiba la pynkhreh ban weng noh ia ki na ka bor synshar, kumba ngam ka seng Congress ha u snem 2014, ha shwa ka elekshon Lok Sabbha.
Ka parti kaba la jan ngam, ka dang bun kam ban plie maw nongrim, katba bun na ki projek la shu plie maw nongrim khlem lah satia ban pyndep, khlem ki jing pyrkhat kam ba biang, ong ka kyrwoh.
Ka por ka la dier palat bad kum kine ki jingleh ki dei beit ban pynbiej ia u paidbah ba kin ai ka jing shaniah ia ka NPP sa shisien pat.
Haba iathuh shuh shuh, u bah Mawrie u la ong, ki bun bha ki kam ba iadei bad ka roi ka par kiba la dep pyntrei ha ki 4.5 snem, ki dei ha ka jingpeit jing khmih jong ka BJP ba bat ia u lakam synshar ha ka sorkar pdeng,lyngba ki skhim jong ka sorkar pdeng.
Haba iadei bad ka FOCUS skhim, u bah Mawrie um lah mutdur ba naei ka wan,kam shongdor satia ban pynkylla kyrteng ia ki skhim jong ka sorkar pdeng, lane pyndonkam da ka pisa ka sorkar pdeng, ban pynbiej ia ki paidbah.
Ki paidbah jong ka jylla ki la tip ia kane, ki tip bha ruh ba u PM Narendra Modi u wan ha ka jingim jong ki, kumta ki paidbah hi ki thrang ban wanrah ia ka sorkar ba ar tylli ki engine ha Meghalaya ruh kumjuh.
Shillong: Ka Khasi Students’ Union (KSU) Wahkaliar Unit, ka la ïoh ban leit ai da ka jingthoh ha u Executive Engineer jong ka tnat PWD (Roads), Sohra Division ban ujor halor ka jingjot rathai jong ka surok baroh shilynter naduh Wahshari-Khliehshnong, Sohra shaduh ka shnong Laitduh, Sohra kaba jngai kumba 7 Kms.
Ha kane ka shithi, ka seng ka la dawa na ka tnat PWD (Roads) ba ka dei ban maramot ne pynbha noh mardor ïa kane ka surok khnang ban pynsuk ïa ka leit ka wan jong ki paidbah kiba ju pyndonkam ïa kane ka surok.
Kumban shu bynrap khyndiat, ïa kane ka surok na Wahshari-Khliehshnong, Sohra shaduh ka shnong Laitduh ym shym la maramot ne pynbha mynta la bun bun snem bad kumba long mynta, kane ka surok ka la jot bad sniew haduh katta katta bad kam i ïadei dur shuh ban ong ba ka dei ka surok ïaid kali bad na kane ka jinglong jingman jong kane ka surok ka la buh jingeh shikatdei ia ki paidbah kiba leit ba wan lyngba kane ka surok bad khamtam eh ïa ki khynnah skul bad kumjuh ruh ïa kiba pang ba shitom.
Kane ka surok kadei ruh kawei na ki surok kaba ïalam sha ki katto katne ki jaka jngohkai ba pawnam ha ka thaiñ Sohra, kum ka Kshaid Daiñthlen, Wei Sawdong bad kiwei kiwei.
Na ka daw jong ka jingsniew palat jong ka surok ka pynlong ruh ia ki nongjngohkai pyrthei ba na kylleng ki jaka ba kin ym leit shuh sha kitei ki jaka ba itynnad bad kane ka la pynhiar shikatdei eh ia ka ïoh ka kot bad ka kamai kajih jong ki briew kiba ju imja kpoh na ka kam jngohkai pyrthei ha kane ka thaiñ.
Ha kaba ïadei bad kane ka bynta, na ka liang jong ka PWD (Roads) Sohra Division, ka la ai ia ka jubab ha kaba ïadei bad ka shithi kaba la phah na ka liang jong ka seng bad ha kane ka jubab na ka liang jong ka PWD (Roads) Sohra Division, ka la ong ba ia ka jingpynbha bad maramot ia kane ka surok yn sa pynrung lyngba ka skhim PMGSY.Kyntang ïawai, na ka liang jong ka seng ngi da kyntu jur ïa ka tnat PWD (Roads) jong ka sorkar jylla ba kan shimkhia khamkloi ban maramot pynbha noh ia kane ka surok khnang ba kan pynsuk ïa ki nongkeit nongwan kiba ju pyndonkam ïa kane ka surok ha ka jingim ba manla ka sngi jong ki.
Na ka liang jong ka seng ruh kan dang iai buddien halor kane ka bynta tat haduh ba ka jingdawa jong ngi kan urlong.
“Ngi da kyntu jur ruh ia ki nongmihkhmat jong ngi kiba dei peit ia ka khia ka shon jong u paidbah ba kin shimkhia ha kaba ïadei bad kane ka bynta ban pynbha noh mardor ïa kane ka surok na Wahshari-Khliehshnong, Sohra shaduh ka shnong Laitduh, ym ban leh matlah.
Kam ïahap ia ki nongmihkhmat ba kin shu wan kular kai ïa ki paidbah ia ka bneng ka khyndew bad ban shu wan pynbiej da kaba sam tim sam khaw shuwa ka elekshon katba ïa ka jingeh kaba ktah jur ia ki paidbah pat kim ïohi satia" ong shuh ka kyrwoh.
Shillong: Ka sorkar jylla ka la bat noh ia ka bank account jong u heh pulit ophisar, ba bat ia ka kyrdan Asstt Inspector general of police (IGP) u bah GK Iangrai, uba la shah kem noh ha ki pulit haba iadei bad ka jingkynnoh ba u la donkti ban pyndonkam bakla ia ka pisa ba la mang, na ka bynta ban tei ia ka NERSOSAPS facility ha Sardar complex.
Ia kane la iathuh, ha shwa ba ka ïingbishar ba don burom ka Meghalaya high court, ha ka sngi balang, hadien ba ki la ia shong bishar haba iadei bad ka public interest ligitation(pil) haba iadei bad kane ka bynta.
Ka sorkar jylla ka la iathu ruh ba u briew u ba don ka jingkit khlieh, haba ia dei bad kane ka bynta u la don ha along jong ki pulit, ki iathu ruh ba la dep ban pan jingbit na ka bynta ban ujor shuh ia u ne u juh u briew sa ha ki artylli ki case pyrshah ia u haba iadei bad kane ka bynta.
Ka sorkar jylla ka la iathuh ruh sha ka ïing bishar ba ia ka bank account jong u bah GK Iangrai, kaba la pynngat ruh ha ki kyndon aiñ jong ka thup ba 105 criminal procedure court ha shwa jong u nong bishar.
La kyrmen ruh ba ba ki jingtip ba bniah, yn sa shem haba ia dei bad ka jing pyndonkam bakla ia ka pisa.
Ka jing shong bishar biang ha ba iadei bad kane ka bynta kan long ha ka 9 tarik u lber 2023.
Kum ban shu pynkynmaw ba ha ka 2 tarik Naiwieng mynta u snem, ki pulit jong ka tnat syntiat CID ki la kem noh ia u Commandant jong ka kynhun pulit SF-10,G.K Iangrai, halor ka jing kynnoh ba u la pyndonkam bakla ia ka pisa ba la mang na ka bynta bantei NSER-PSAP ha sardar police station complex.
Shillong:Ka seng saiñ pyrthei United Democratic party (UDP) ha ka janmiet jong ka 6 tarik u bnai nohprah 2022, ka la pynbna ia ka kyrteng jong ki 32 ngut ki kyrtong ba ka parti ka la jied ba kin long ki kyrtong ki jong ka ha ka elekshon ban wan sha ka ïingdorbar thawaiñ jong ka jylla ha u snem 2023 na ki 32 tylli ki konstitwensi ba ka parti ka la buh ba kin ia khun ia ka elekshon ban wan, la kumno kumno ha u bnai Rymphang ka jing jied thymmai ia ki nong mihkhmat sha ka ïingdorbar thawaiñ jong ka jylla meghalaya.
Na pdeng ki kyrtong kiba ka parti ka la pynbna, ha ka thup ba nyngkong ki kynthup na Rilum khasi, Jaiñtia, Ribhoi wat na rilum garo ruh kumjuh la iohi ia ka jing don jong ki kyrtong kiba ka parti hi ka la jied bad ibit ban ia khun ha kane ka kynti ba mynta.
Ki kyrteng bad ki konstitwensi kiba kine ki kyrtong ba ka seng United democratic party ka la pynskhem ba kin iakhun ia ka elekshon ban wan ki long:-Ki kyrtong ba ka parti ka la rai na Rilum jaiñtia,kata na East&west jaiñtia ki long1)Ma Dawan lyngdoh MDC, na 01-Nartiang constituency2)Ma Moonlight pariat MDC, na 02-Jowai constituency3)Ma Treilang J suchiang MDC, na 03-Raliang constituency4)Ma Nujorki suhngoh, MLA, na 04-Mookaiaw constituency5)Kyrmen shylla MLA, na 6-khliehriat constituency06)Ma Lahkmen Rymbui MLA, na 07-Amlarem constituencyKi kyrtong ba ka parti ka la rai na Ribhoi district ki long7)Bah Baiahunlang Makdoh na 8-Mawhati constituency8)Bah Badhok Nongmalieh na 10-Jirang constituency9)Bah Sunshine Makri na 11-Umsning constituencyHa East khasi hills district ki kyrteng jong ki kyrtong ki long10)Dr Osaphi Smithson Jyrwa na 13-Mawryngkneng constituency11)Bah Mitchell wankhar na 20-Mylliem constituency12)Bah HDR Lyngdoh na 23-Sohiong constituency13)Bah Olan Singh Suiñ na 25-Mawsynram constituency14)Bah Balajied Kupaar Synrem MLA,na 26-Shella constituency15)Bah Anthony Kongwang na 27-Pynursla constituency16)Bah Titostarwell Chyne MDC, na 28-Sohra constituency17)Bah Remington pyngrope na 29-Mawkynrew constituencyHa west khasi hills district ka parti ka la pynbna ia ka kyrteng jong18)Bah Polestar Nongsiej na 32-Nongstoiñ constituencyHa Eastern west district ka parti ka la pynbna ia ka kyrteng jong19)Bah Brolding Nongsiej MLA,na 31-Mawthadrishan constituency20)Bah Metbah Lyngdoh MLA,na 30-Mairang constituencyKatba ha south west khasi hills district ka parti ka la pynbna ia21) Bah Pius marweiñ,MLA&MDC na 35-Ranikor constituencyHaba iadei bad ki konstitwensi ba don ha nongbah shillong ka parti ka la pynbna ia ka kyrteng ki lai ngut ki kyrtong kata22)Dr Aman war, MBBS na 17-North shillong constituency23)Bah Paul lyngdoh MDC,na 18-west shillong constituency24)Dr Jemino mawthoh ,na 21- Nongthymmai constituencyHaba phai sha Rilum Garo ka parti ka la pynbna ia kum ba 8 ngut ki kyrtong na ki distrik ba pher ba pher ki ba kynthup ia kaNorth Garo hill district ka kyrteng jong ki kyrtong ki long25)Mr Ludernberg ch Momin,na 37-Kharkutta constituency26)Mr Subrotho g Marak,na 38-Mendipathar constituency27)Mr Taposh g marak na 39-Resulpara constituency28)Rakman ch Marak na 40-Bajengdoba constituencyNa East Garo hill district29) Andreas G Momin na 42-Ronjeng constituencyNa west Garo hill district30)Ronald Rikman Sangma na 55-Salmanpara constituency31)Kennetson R Sangma ban na 57-Dalu constituency32)Ashahel D Shira MDC,na 47-Rajabala constituencyKa jing pynbna jong ka parti United democratic party,ia ka kyrteng jong ki kyrtong ki jong ka ka long hadien ba ka la pynkynriah noh ia ka jing pynbna ba la buh ha ka 22 tarik Naiwieng hadien ka jing shah thombor jong ki 5 ngut ha shnong Mukroh.
Ka Portugal, ka la pynliem ia ka Switzerland, da 6-1, ha ka jingialehkai hynnin ka sngi, ha ka round 16.
La ioh thep kol, na ka liang ka Portugal, da U Concalo Ramos, ha ka minit kaba 17,51,67, sa U Pepe ha ka minit kaba 33, U Raphael Guerreiro ha ka minit kaba 55 bad U Rafael Leao, ha ka minit kaba 92.
Na ka liang ka Switzerland, ka la ioh thep shi kol, ha kaba la thep da U Manuel Akanji, ha ka minit kaba 58.
Ha kawei pat ka jingialehkai ka Morocco, ka la pynliem ia ka Spain, ha ka jingshut penalty, da 3-0.
Ha ka por jong ka jing ialehkai, kitei ki ar tylli ki team, kim shym la lah satia ban ia thep kol bad kumta, la dei ban pynlong, da ka jingshut penalty.
Sohra: U lamphang sha ka ïingdorbar thawaiñ ka jylla u Bah Metbah Lyngdoh, mynta ka sngi haba plie pyrda ïa ka 2nd Living Root Bridge Festival 2022 u la ong, ka long kaba donkam ban pynneh pynsah ïa ki jingkieng jri namar ki don bun jingmyntoi lyngba ka jingdon jong ki.
U la ong, ka jingdon ki jingkieng jri ka ai jingmyntoi naduh ïa ka jingpynïasoh ïa ki shnong ki thaw, ka jingwanrah ïa ka jinglong kawei bad kaba kongsan kadei ruh ba ki ai ka jingkyrkhu ha ka ïoh ka kot ïa ki nongshong shnong ha ka liang ka kam jngohkai pyrthei.
Kane ka tamasa ha ka kyrteng ki jingkieng jri la pynlong ha ka shnong Tyrna kaba hap hapoh Sohra Civil Sub-division, East Khasi Hills District.
Ïa kane ka tamasa la pynlong arsngi kata ka dei ha ka 7 bad 8 tarik Nohprah, 2022 ha ka shnong Tyrna kumjuh ruh la pynlong ïa ka Village Tourism Festival kaba la pyniaid da ka Indian Tourism Shillong ryngkat ka jingïadonkti lang ka Special Purpose Vehicle Society bad ka Directorate of Tourism.
Ha ka jingkren jong u kum u kongsan, u bah Metbah u la ong u dap da ka jingsngew kmen ba kane ka shnong haryngkat rakhe ïa ka jingdap 125 snem jong ka shnong.
U la ong, kaei kaba u kwah ban pynsngew lyngba ka jingwan jong u bad ban pdiang ïa ka jingkhot sngewbha sha kane ka tamasa kadei ïa ka jingsngew kaba u don ha lade haba u peit ïa ki jingkieng jri kum ka nuksa jong ka jingdon ka jingtylli hapdeng ki thied dieng kiba ïatylli lang kawei kaba lah ban kit ïa u bynriew haba u ïaid u ieng bad ruh ban ai ka jingïoh nong da kaba pyni sha ka pyrthei ïa ka jingitynnad ka jongki bad ban khring ïa ki nongwei ha ka liang ka kam jngohkai pyrthei.
Ha katei ka sngi la ïadonlang ruh u MLA ka Shella konstitwensi, u bah Balajied Synrem kum u symbud kongsan haryngkat u MDC ka Shella konstitwensi u bah Teiñwell Dkhar.
Na ka liang u bah Metbah u la ai khublei ruh ïa ki kam jong u Dr Donkupar Roy (uba la khlad noh) uba la lah ban kyntiew ia ka thaiñ Shella bad ki briew kiba shong ha ka.
Nalorkata u la ong, ba u bah Balajied Synrem u khun jong u Dr Donkupar u long u khun uba tipsngi bad kohnguh sneng bad uba la lah ban buddien ia ki dienjat u kpa ban ïalam ïa ki paidbah.
Ha kajuh ka por, u bah Metbah u la ai khublei ïa ka sorkar ha ki kam pynroi khamtam ban pynbha ïa ka surok naduh Mawmluh shaduh Tyrna ym kumba ka surok ka long mynshuwa ba ka sniew bad pynmong ïa baroh kiba leit kiba wan.
Shuh shuh u la ong, ba u sngew sarong ban iarakhe lang ia kane ka tamasa namar kane ka tamasa ka pyni ia ka jinglong tynrai jong ngi khlem da bud tynneng ïano re ïano.
Ha kajuh ka por u la kyntu ïa ki nong shong shnong kiba shong basah ha Tyrna bad ki shnong kiba marjan ban pynduh jait noh ban pyndonkam ïa ki plastik namar ki pynjot ïa ka mei mariang.
Shillong:Ki 6 ngut ki nonghikai kiba la ïakhun pyrshah ïa ka jingpynbna ka sorkar jylla lyngba ka tnat ka pule puthi haba ïadei bad ka jingkhang ïa ki nonghikai college kiba ïoh jingïarap na ka sorkar ba kim lah ban ïashim bynta ha ki kam saiñ pyrthei ki la pynpaw ka jingkmen ïa ka rai jong ka Ïing kashari ka Megha laya.
“Naduh u bnai Naitung mynta u snem ba ki la ai mukotduma pyrshah ïa kane ka rai jong ka sorkar jylla bad hadien ba ka Meghalaya High Court ha ka jingbishar ka la phah weng noh ïa katei ka jingpynbna, ngi pynpaw ka jing sngew nguh bad jing kmen na ka bynta kito kiba la kyrshan lem ïa kane ka jingdawa jong ngi," ong u Assistant Professor ka St.Anthony’s College Shillong u Babu Brighstarwel Marbaniang bad u Babu Batskhem Myrboh haba kren sha ki nongpathai khubor.
Ki la ong ba ha ka jingshisha ka riti synshar ka ri ka la ai laitluid ïa baroh ban shim bynta ha ka saiñ hima sima kumta ka sorkar jylla kam lah ban khang namar ki nonghikai ki don ka bynta ban noh synniang ha kano kano ka bynta.
“Naduh ba la pynmih ïa ka notification ban khang ïashim bynta ïa ki nonghikai kiba ïoh jingïarap na ka sorkar ne ka jingpynkylla ïa ka service rules ïa ki teacher aided college ngi la pynpaw ka jingsngewkhia bad ha ka 08.11.22 ka la phah biang ïa ka shithi pynkynmaw kumta kum ki nonghikai ngim don lad shuh da kumwei pat hynrei ban ujor noh da ka mukotduma bad mynta ba ngi la jop ïa kane ngi pynpaw ïa ka jingkhublei ïa baroh," ong ki nonghikai.
“Ngi kiba hikai ki jaka pule ki riew shimet ngi khlem bat ïa ka kam ïoh myntoi ne office of profit kum ki nonghikai ha ki jaka pule sorkar, kumta kam long kaba dei ban khang ïa ngi ban shim bynta ha ka saiñ pyrthei," ong ki nonghikai.
Shillong:U Symbud Myntri Rangbah ka jylla u bah Prestone Tynsong, hynnin ka sngi u la ïathuh ba ka sorkar jylla ha ka step jong ka 7 tarik mynta u bnai kan ujor da ka Defamation Case ne ka mukotduma bai mynrain khmat pyrshah ïa u National Spokesperson ka All India Trinamool Con gress (AITC) u Saket Gokhale.
Lah ban kdew ba ha ka 4 tarik mynta u bnai u Saket Gokhale u la kynnoh ba u Myntri Rangbah ka jylla bad u Com missioner and Secretary ka tnat Planning D.Vijay Kumar kila pyn don kam bakla haduh T.632 klur ka pisa lyngba ka company Meghalayan Age Limited.
Haba pynshai ïa kane, u Bah Prestone u la ong ba kane ka jingkynnoh u nongaiktien ka AITC kam don nongrim bad kadei kaba bakla jur namar ka sorkar Meghalaya ka la ïasoi bad ka sorkar pdeng ban pyntrei ïa ki porjek kiba kot haduh T.731 klur ba la mang da ka NDB.U Bah Pres tone u la ïathuh ba kine ki projek bapher bapher hapoh ka Meghalaya Eco Tou rism Infrastructure Development Project (NEIDP) kidei kiba la bei tyngka da ka NDB ha ka jinglut kaba T.731 klur na ka bynta u snem 2022 haduh 2026.
“Kane ka jingkynnoh khlem nongrim da une u national spokesperson ka AITC kam dei shuh ka sien ba nyng kong bad dei namar kane ka sorkar jylla ruh ka la thait ban sngap bad dei namar kane ka sorkar ka la shim ïa ka rai ban ujor da ka mukotduma bai mynraiñ khmat pyrshah ïa u Saket Gokhale ha ka 7 tarik mynta u bnai," la ong u Bah Prestone.
Kum ban shu pynkynmaw hynne ka step ki Pulit ka jylla Gujarat kila kem ïa u Saket Gokhale halor ka jingkynthoh jong u pyrshah ïa u Myntri Rangbah duh ka ri India u Narendra Modi haba ïadei bad ka jingkyllem noh kawei ka jingkieng ha kane ka jylla.
U Bah Prestone u la ïathuh ba na ka bynta ban pyntrei ïa ki projek lyngba ka NEIDP kiba dei jong ka tnat PWD, Tourism bad ka Sports, ka sorkar ka hap ïaid lyngba ki kyndon ka NDB bad dei namar kane la thaw ïa ka Meghalayan Age Limited ban peit ba ki kam ki jam ki ïaid beit ïaid ryntih katkum ki kyndon.
U la ïathuh ba wat ïa ki Tender ruh la hap khot hi da ki tnat kiba kine ki projek ki hap la kadei ka PWD, Tourism ne ka Sport bad katkum ki kyndon ka NDB ïa ki Tender ruh hap khot lyngba ka juk Online khnang ba baroh ki ïoh lad ban shim bynta.
“Kane ka jingkynnoh u Saket Gaokhale kadei ka bym don nongrim bad kaba bakla suda bad ka paw shai kdar ba ka AITC ka kwah ban ïalam bakla ïa ki paidbah namar ka ilekshon kala jan artad," la ong u Bah Prestone.
Shillong:Ka Executive Committee ka Jaiñtia Hills Autnomous Dis trict Council (JHADC) hapoh ka jingïalam u Chief Executive Mem ber (CEM) ma Thombor Shiwat, hynnin ka sngi ba-ar, kila hiar ïuhkjat ha ka Shnong Mukroh West Jaiñtia Hills, bad jurip ïa ki jaka khappud ka Shnong katkum ka map 1968.
Ka EC haba poi ha Mukroh kala ïakynduh ïa ki riew rangbah ka Shnong bad hiar sha ki jaka khappud jong ka Sh nong ha shi linter ka surok Barato-Mukoi lum bad ha Zero Point ba la tip kum ka Mut ha Siang Kwai, kaba jngai kumba 3-4 km na Mukoilum Police Out post ka Assam.
Katkum ka map ba la pyni da ki riew rangbah ka Sh nong, kaba la pyn mih ha u snem 1968, la kdew shai ïa u pud u sam jong ka Shnong Mukroh.
Kat kum ka jingbatai ki riew rangbah bad ka map ba la pyni, la kdew shai ba ka Barato-Mu koilum bad ka surok kyndew ka dei ka Zero Point jong ka khappud Meghalaya bad Assam bad ka dang hab hapoh ka Shnong Mukroh bad ka jaka ba palat ïa kane ka hab hapoh ka Elaka Labang Nongphyllut.
Haba jurip ïa ka jaka ba jia ka jingther kuli ki Pulit Assam ba jia ha ka 22 tarik Naiwieng 2022, ka Executive Committee ka la pynlong ïa ka jingsngap ba shi minit ban kynmaw burom ïa ki san ngut ki mynsiem ba khlad.
Ka EC kala ïakynduh ruh ïa ki riew rangbah ka Shnong ban sngap ïa ki jingeh jong ki haba ïadei bad ka jingwan thombor jong ka Sorkar Assam pyrshah ïa ki.
Shillong:Ka longkmie kaba shah khang lynti na ka jingdheng kali ha ka sngi saitjain ba la dep, ka Kong Daphiralin Jyrwa, ka la iathuh ba ka la sahkut haduh 3 kynta ha surokbah Shillong-Nongstoin-Tura ha ka thain Pamphyrnai, bad yn da la lait na katei ka jaka ka la hap ban sahkut biang sa ha Umlieh, namar ka jingdon ka tamasa khalai khwai dohkha kaba la set syndon sbak ia ka ïaid ka ïeng ki paidbah.
Kane ka long kmie kaba la duh noh ia I khunlung shynrang ia kaba la hap ban kha hapoh kali, ka la iathuh ba ha ka por ba ka mih na shnong Mawthawniaw, kam shym la shitom eiei, hynrei ka la mih namar ba ka sngewthuh ba ka por ka la jan dei ban kha ia I khyllung, pynban ka la iakynduh ia katei ka apot ba sngewsih ha shiteng lynti.
Ka la iathuh ba ka la mih na la shnong da ka kali kamai da ka jingthmu ban wan shah sumar sha Shillong ban ioh ia ka jingsumar kaba kham bha, hynrei ynda la poi ha ka thain Umphyrnai ka la iakynduh ia katei ka apot, wat haba la pyrshang ban pynsngewthuh ba ka dei ka kali ba kit ia kaba shitom bad ba donkam kyrkieh.
Namar ka jingbym lah ban poi shuh sha Shillong, ia kane ka longkmie, la sumar noh ha Holy Cross Hospital ha Mairang.
Ka kong Daphiralin Jyrwa, ka khlem da buh khoh iano iano, ka la pynpaw ka jingsngewsih ba tang namar ka tamasa sngewbha, la shu jot bad sngewsih ei ka longïing, bad ka la kyntu ba kito ki briew kiba leit sha kum kine ki tamasa, ki dei ban peit ba kum kine kim dei shuh ban jia.
ki sengbhalang ki kloi bn khang ia casino ba contibute tax bd ktah tang ia ki lakh patti, hynrei kim pyrshah pat ia ka casino khwai dohkha ba ktah salonsar, imat ladei tang ishu election bn pynrem ia nppKa dei ka kamram Jong ka kmie ban ujor syndon Da ka FIR khnang ba ka ain kan leh dakaba tyngeh iaki nongpyniaid khwai.
Shillong:Ka Khasi Students’ Union (KSU) na East Jaintia Hills District ha ka jing iakynduh ia u Symbud Myntri Rangbah ba khmih ia ka tnat Kam Pohïing, Bah Prestone Tynsong ka la dawa ban pynkynriah ia ka len BSF, kaba don ha Huroi, bad ka daw ban dawa ia ka len ki BSF ka long ba ki shipai BSF, ki kylla long ki mawjynthut ia ki paidbah ka thaiñ.
U Bah KS Suchiang uba dei u General Secretary KSU EJH u la pynpaw ka jinglyngngoh ba ki BSF kumno ki don ha NH, ha kaba ki la pyndik ia ki paidbah kiba iaid ba ïeng bad kiba kit mar haduh ban ktah kti ia ki khynnah bad ki kynthei.
Na ka liang u Bah Wanlam Lamin Gadew president KSU Huroi, u la iathuh ba kane len ki BSF ha katei ka jaka ka la don mynta la 5-6 snem, bad ha ki snem ba la dep ki la ktah kti khlem don daw ia u khynnah skul, bad ki ju talasi ruh ia ki kali kamai kiba iaid lyngba katei ka jaka la kumba dei ki kali ba shong ki nongleh beain.
Shuh shuh u la ong, ba katei ka jaka ba ki shipai BSF, ki la buh ia ka ktem, ka dei ka jaka jong ki briew shimet, ha kaba ki la shong beain khlem ka jingioh jingbit na ki bor shnong.
Na ka liang ki nongialm ka KSU, ki la iathuh ba u Symbud Myntri Rangbah u la pynpaw ka jinglyngngoh ban don ka kem shipai BSF ha ki jaka ba don ka National Highway, bad u la kular ban kular ban iakren bad u Superintendent of police ka EJH ban phah weng noh ia katei ka len BSF.Ha kawei pat ka liang ki dkhot ka KSU, ki la iakren ruh bad u Myntri na ka bynta ban buh ia ki Infiltration check gate ha Tonseng bad Sonapyrdi, bad na ka liang u Bah Suchiang u la ong ba ha ka thain ki la don lypa ar tylli ki infiltration check gate, ha Ratacherra bad Mendihati, hynrei kitei ki khyrdop talasi mynder ki lah ban teh lakam tang ia kito ba rung ha ki katto katne ki jaka, bad ka eh ban ioh bat ia ki briew ba wan na Bangladesh da kaba rung beain ban leit trei ha ki karkhana pynmih dewbilat.
Ha kaba iadei bad kane, u nongialam ka KSU, u la iathuh ba na ka liang u Bah Prestone, u la ong ba tang ki infiltration check gate kim lah ban teh lakam ia ka jingrung ki briew ba na bar, hynrei u la ong ba dei tang ki Rangbah shnong bad ki nongialam shnong kiba don ka bor ban teh lakam bad lum jingtip ia ka jingdon ki bar Jylla.
U la pyntip ruh ba u Bah Prestone u la kular ban iakren bad u Deputy Commissioner ka EJH ban pyntreikam pura ia ka District Task Force ban khanglad ia bar Jylla.
Shuh shuh na ka liang ka KSU ka la pynpaw hakhmat u Symbud Myntri Rangbah ba donkam ba ki ain ka Sorkar bad ki aiñ shnong kin trei ryngkat ryngkat.
Shillong:Katkum ka khanatang u Khasi, myn hyndai haba ka iaid ka ieng jong ka pyrthei ka mariang baroh ka dang long ngut ngut nget nget, ki briew kim pat shong neh thikna tang ha kawei ka jaka bad ki dang shu shang kyn tiap na kawei ka jaka sha kawei pat, ban wad bam wad dih, haba ka jingpalei ka dang synshar kynjai, la don uwei u briew uba jrong shiteng bneng, uba long metbah mlen, ki kti ki kjat jong u kiba ksah bad tylli bha.
U dei uba khlain haduh katta katta, ha baroh ki tip ia u.
U sngew tynnad bha ban iaid kai nalor ki lum ban jam shiliang ia ki them bad ia ki lyhuh.
Na lum sohpetbneng sha lum diengiei, u la jam tang shiteng jam.
Na lum diengiei sha lum shyllong u jam tang shu jam, na lum shyllong sha lum mawpat u jam tang shi jam bad na lum mawpat sha lum sohpetbneng tang shi jam.
Ia une ki khot u Ramhah.
U ju iarap bad iada ia kiba sah marwei, ia kiba duk hynrei suki pa suki, haba u la iohi ba ki briew kila burom bad iaroh ia ka jingbha jong u, u la kylla long noh uba sarong haduh ba kila isih kylla ia u.
Kat shaba u iaid u ieng u pynduh pynjot ia ki jingthung jong ki briew bad u la pyniap dusmon ia ki jingri jingdup.
Hadien katto katne por, kawei ka mahajon kaba riew spah, kaba la wad buit khia shi khia ban pynhiar kput ia ki jingleh sat jong u Ramhah, ka la khot khawai ha kawei ka sngi, bad iawer ia ki briew ban wan leh sngewbha ha kata khawai paidbah.
U Ramhah haba ula ioh jingtip ia kane ka khawai, u la leit khnang ban bam kput, hynrei ka trai ka la leh kum bym don eiei kaba pher bad ka la ai ja ai doh ia u Ramhah haduh ba ula bam kput bad ha kawei ka ja doh, ka la thep da ki nar lyngkhot kiba nep.
Hynrei u Ramhah u bym tip eiei, u la bam bad tian mew mew bad nguid jlek shi jlek bad phet noh hadien ba la kdang.
Katba u dang iaid ha lynti, u sngew suh sngew ba thar ka kpoh, ym don pyrthei bad haba u la poi ha Thangkharang u la pynshet bhek ia la ka khoh bad u la thiah lyngkrang ha ranab lum bad katba nang slem, katta ka jingsuh ka la nang jur bad u la mareh kulmar shane shatai haduh ba un da poi sha thain Mawthawtieng bad iap syndon.
Bun sngi u la sah iewtung ha lum bad dei na kane ka daw ba lehse, ym iohi shuh ia ka dur ba pura jong u ba la lyet bad pra ha kata ka por bad sah sa tang ka met jong u.
U Ramhah u don ka tnga jong u, kaba la ar met, kaba sahkut bad ap kliaw ia u ha kawei ka jaka ha Rangkylliaw, ha Mawrah, katba ialade u la iap noh ha Mawthawtieng.
La iathuh ba hadien ba u la bitar bad dom na ka jingshah pynbam da u nar, ula kyrdem ruh iala ka kmie haduh ba kan da iap bad kane ka kmie jong u, ka don Madanlyngkhi Nonglum, Laitlyngkot.
Katba u diengduh jong u Ramhah u don ha ka thain ri Kyrshang, kaba iohi shynna na thain Mawrah.
Kine ki khanatang ki don ki dak ki shin haduh mynta.
La ioh ruh ban iakren bad u samla Rogest Diengdoh uba la batai ia ka khana u Ramhah katkum ka jingioh jingtip jong u na ki riew tymmen.
Kumjuh u rangbah shnong ka Mawthawtieng bah Lamphrang Nongrum uba iathuh ba um da tip bha hynrei la shu ioh sngew na ki riew hyndai.
Kine ki khana hyndai ki long ka spah bah ia mynta ha kaba kin khring ia ki briew ban wan peit kai, ban sakhi ia ki dak ki shin jong u Khasi.
Nongpoh:Ki nongialam ka HYC Ri Bhoi Sepngi, ia kaba la ialam da u Bah RC Thangkhiew kum u president lem bad Bah John Makri, Vice President, mynta ka sngi ki la leit khynra kot sla ia ki nongtrei kiba don ha kawei ka Petrol Pump ba dang shu plie thymmai, kaba don ha shnong Sohkyrbam Rim.
Katei ka jingleit khynra, da kitei ki nongialam ka HYC, ka dei hadien ba ki la ioh jingtip ba ki bar jylla kiba trei hapoh katei ka Petrol Pump, ki dei kiba ym don ia ki kot ki sla kiba biang bad nalorkata, kim don wat ia ka Trading Licence.
Lyngba jong katei ka sngi, ki nongialam ka HYC ki la lap shisha ba ki la don kumba 4 ngut ki bar jylla, kiba trei ha katei ka Pump kim shem la don ia ki kot ki sla kiba biang.
Kitei ki nongialam ka HYC, haba ki la kynduh ia ka Manager jong katei ka Petrol Pump, ki la bthah ia utei u Manager un pynbiang ia ki kot ki sla jong ki nongtrei kiba trei hapoh katei ka Petrol Pump, ha kaba ki la aipor ia u shibnai ba un pynbiang bad lada um lah ban pynbiang, kim banse ban kyndang beit ia kitei ki bar jylla ba khlem kot khlem sla.
Shillong:Hadien ba la dep ban khylliap noh ia ka Inter District Girls Cricket Tournament, ka Meghalaya Cricket Association’s hynnin ka sngi ka la ioh pat ban sdang sa ia ka U-19 Boys Inter District Cricket Tournament da ka jingiakhun hapdeng ki ar-jur ki kynhun, kata ka Shillong Cricket Association A pyrshah ia ka SCA – B bad ka East Garo Hills District Cricket Association pyrshah ia ka South Garo Hills DCA.Ka jingiakhun kaba ha madan Umbuda Nongpoh la iohi ba ka SCA-A ka la lah ban pynliem noh ia ka SCA-B tang hapoh ka 10.2 over, hadien ba ka SCA-B kaba la hap ban tied shuwa, ka la ialehkai bha ha kaba sdang da kaba duh shuwa tang lai ngut ki nongtied kiba hakhmat, katba ka dang poi ha ka jingkamai kaba 81 run da ka jingtied bha jong u Shubham Rasaily (22 run), Manthan Dey (19 run) bad u Josiah Wanniang (14 run).
Hynrei da ka jinghap noh u Josiah Wanniang ha ka bol jong u Charm Marbaniang, ki nongtied ka SCA-B ki la shu iasyntuid iwei hadien iwei ha kaba tang ha ka 13 run la iohi ia ka jinghap noh haduh 8 ngut ki nongtied bad da katei ka SCA-B ka la buh noh ia ka thong jong ka da tang 94 run ha ki 16.1 over.
U Charm uba la ai mynsiem shikatdei sha baroh ki nongkawang bol ha kane ka jingiakhun u la ioh ban shim wicket da 6/6 tang ha ki 3 over bad da kane la pynkham ha u ia ka nam Player of the Match.
Ha ka jingbeh thong na ka SCA-A, u Kshitij Singhania u la duna da tang shi run ban kot sha ka half century bad tang shi run ruh ban ioh khylliap noh ia ka jinglehkai da ka jingjop hadien ba u la ioh ban thlieh lai tylli ki 4 bad saw tylli ki 6 na ki 35 tylli ki bol ha ka jingkamai kaba 49 run.
U paralok jong u pat u Pushkar Raj u la hap noh ha ka jingkamai kaba 24 run na ki 18 bol.
Kine ki shijur ki la lah ban iakamai 64 run na ka bynta u wicket uba nyngkong.
Ha kawei pat ka jingiakhun, ka South Garo Hills kaba la jop ia ka toss ka la jied ban tied shuwa bad ka la lah ban kamai tang 56 run ha ki 12.3 over.
Baroh ki nongtied jong kane ka kynhun kim shym la lah ban tied palat ia ka 10 run shaneng, katba, baroh ki nongkawang bol ka EGH ki la ioh ban ia-shim wicket.
Na kine uba la ioh bun poin u dei u Paisal Ali uba la ioh 3/5 ha ki 3 over, katba u Aristo R Marak (2/9), Gulgul Sangma (2/17) bad u Bilgrak G Sangma (2/19).
Ha ka jingbeh thong, ka EGH ka la hap ar ngut ki nongtied jong ka tang ha ki katto katne por ka jingsdang jong ka jinglehkai, hynrei da ka jingiaineh noh jong ki ar ngut ki nongtied haduh kaba kut jong ka jinglehkai, kata u Lensbirth N Marak 25 run bad u Aristo 12 run, ki la lah ban thom ia ka jingjop sha la ka kynhun da phra wicket, hadien ba kitei ki niongtied ki la ianeh paralok da 45 run.
Ha kane ka jinglehkai, u Paisal uba la kawang bol bha u la ioh ia ka nam Player of the Match.
New Delhi: Ka kynhun myntri jong ka sorkar India, ka la mynjur, mynta ka sngi, ban pyntreikam ia ka bhah, kaba 33 percent, na bynta ki kynthei, ba kin mihkhmat sha ka iing dorbar Lok Sabbha bad sha ki dorbar jylla ruh kumjuh.
Katei ka bhah, ka ailad ia 33 percent, ia ki kynthei, ba kin mihkhmat sha Lok Sabbha bad sha ki dorbar Jylla.
Hapdeng ki jingiapher jongki, ha la ki jong ki jong ki seng sain pyrthei, ki don shibun, ki kynhun, kiba dawa ban pyntreikam noh ia katei ka bhah kyrpang, ia ki kynthei.
“Biang shu hun noh hangta hi" ong u khun“Ka dei khun" mynjur ka kmieKane ka aiom tlang ka dei ka por ba dawa bun ki jinglut jingsep namar ba bun ki kam sngewbha.
Ha kiba kham don kham em ka dei ka por ban pyni ia ka jingriewspah jong ki lyngba ki riam ki beit ha ki kam ki lad ba bun jait.
U Peter ha la ka kamra thiah u pyrkhat ba un khapbrip baroh ki jingkwah riam kwah beit hynrei u la kut jingmut ban pynlang shitom ban siew dep kloi ia ka ram ka shah u malik ynda u la ioh ia ka kali.
U pynngeit ha la ka mynsiem ba ka jingnang ban im ka pynmyntoi shibun hadien habud.
Kane ka jingsngewthuh jong u ka iai im hapoh jong u.
U Bah Bok u la pur khana ha la ka menkmie ia ka jinglong jong u Peter, uwei na u nongtrei jong u.
U da iaroh shisha ia ka jinglong babha bad ka jinglong shisur jong u.
U la bteng ban ong“Lah niar shisha phi kmie ban lap ban shem kum uto u samla mynta.
Jin da dei u la kyreit u sarong te nga ruh ngam lah shaniah than" pynpaw u menkpa“Phi i kpa u samla briew ne ka samla briew kiba pyrkhat janai la ka lawei ki dei ban long kum u Peter.
Namar haba kup ia ka jinglong babha ki jingkyrkhu kin tuid na diang na mon namar ba baroh ki lah ban buh ka jingshaniah" ong ka menkmie.
“Ka dei kaba phi ong" mynjur u menkpa“Balei phim tyrwa jingiarap ei ei lada phi don lad ia uba pli? Sa kawei ruh ba un iaineh ban trei bad phi" tyrwa ai jingmut ka menkmie“Ioh ki bishni kiwei pat?" ong u menkpa“Balei kata ka thaw jingeh seh?" tynjuh ka menkmie ia ka bor pyrkhat rangbah jong u“Kam thaw re tangba hap leh sian phi kmie" jubab u menkpa“Ka kam jong phi ne ka kam jong ngi kan nym jynthut ne sepei wei haba ngi ioh u nongtrei uba trei hok, iathuh hok bad bym ju leh buit tuh.
U nongtrei uba beit ha ka kam pisa uta u lah dei u briew uba lah ban shaniah.
Ne phi ong kumno kpa" twad jingmut ka menkmie bad ai kwai artat ia u“U nongtrei uba beit ha ka pisa te uba lah janai hi kein.
Wat ia ka tulop jong u ruh hap pynheh ong" ong u menkpa.
“Ka dei palat" mynjur ka menkmie“Ynda lah urlong ka kam ngan sa iathuh pat ha phi" ong kynsan u menkpa“Balei ym long iathuh ia nga mynta, kpa?" kylli ka menkmie“Da phi kwah iathuh te ngan iathuh kein.
Hynrei nga shait tieng ba ki kynthei briew kim ju lah ban kun ne sngap shwa kum ma ngi ki Rangbah" kren khiathew u menkpa“Ki shait ong kumta bad ka dei ruh kumta tangba don ho iwei ar ki longkmie kiba jar jar" ong ka kmie ki khun“To, nga ngeit phin long kumta" ong u menkpa bad u wiat rymmuin“Phi i kmie, nga don bha ka jingisynei ia u Peter.
Ki daw ki bun.
U dei u khun shynrang ba marwei i kong bad sa kawei ka para kynthei.
Ka kmie ka la noh ka rta.
U hap pynbit pynbiang ha iing ha sem.
Ka iing jong ki ruh ka bym da bha than.
U dei u khun u paralok jong nga uba la khlad noh mynshuwa uba kyrteng u Plan.
Naduh ba khlad u kpa u la hap ban kit ban bah hi ia la ka iing wat ha ka rta kaba ym pat dei pura bha.
Ka leit jia ha kawei ka janmiet haba nga wanphai na ka jingpeit jingtrei ba nga iakynduh ia u ha surok.
Nga pynieng ka kali bad nga kren.
Ynda lah kylli bha pleng u dei u khun u Plan.
Ka mynsiem jong nga ka kyntu bad hadien shitaiew nga leit mih sha iing jong u ban iakynduh bad ka kmie.
Haba nga tyrwa ban aikam katno ki kmen khamtam eh ba nga dei u paralok u kpa jong u.
Haba u la treh ban wan bad haba nga peit ia ki rukom trei jong u ka pynkmen shisha ia nga.
U la thied ka scooty rim bad da kane u wantrei man la sngi.
U hun tang kumta hi da kane ka mar second hand.
Da ka jingshaniah nga la pynbeit bad u ba ngan kyrshan ram ba un ioh noh da ka kali ba un khamsuk khamtam ha ka por tlang.
Kumta kein kmie" pynkut u bah Bok.
“Nga hun jrut ka mynsiem kpa ba phi thmu ban leh kumta khamtam ia kiba duk ba jynjar" ai jingiaroh ka menkmie“Phi pat sngap jar beit ho, ioh ka mih haei haei kiwei pat ki nongtrei kin sa ong kumno ia nga" bthah u menkpa“Ngan iai ap haduh kata ka por kein" ong ka menkmie“Shwa ka snem thymmai la ioh beit hi" kren pynthikna u menkpa“Toi, ka jinglehbha ka dei hi ban paw shabar ba kiwei kin tip" bteng ka menkmie“Em, phi nga te ngam sngew dei ai ba u Blei hi un tip ia kata ym na ki briew" pynshai u menkpa“Uba ai nong ia ngi dei u Blei hi ym u briew.
Un ai nong ha ki bun ki rukom" iai ban u menkpa“Haba leh bha wat ju khmih lynti ia ka bainong hadien na ki briew hynrei uba najrong hi u ban kyrkhu bun shah namar ngi leh ia kaba bha" pynkut u menkpa.
Nongpoh: Ki la don kumba 10 tylli eiei ki sniang, kiba la ri hapoh kawei ka jaka ri sniang ha shnong Saiden, ia kaba la peit la khmieh da ka Nangku Chaphrang Multipurpose Co-operative Society Ltd, ki la iap bad khlem da tip na kawei ka daw ba ki iap.
Katei ka jingiap jong kitei ki sniang kiba la ri ha katei ka jaka, ka dei kaba la jia ha ka sngi Nyngkong ka Taiew ba la dep, ha kaba katkum ka jingiathuh jong kiba peit hapoh katei ka jaka ri sniang, la ong ba baduh katei ka sngi bad haduh mynta ka jingiap ki sniang ka iai bteng beit man ka sngi.
Ki briew kiba peit ha katei ka jaka, tang mar ia iohi ia ka jingiap jong kitei ki sniang, ki la pyntip sha ki briew ka tnat Veterinary Nongpoh, khnang ba ki leh ia kaba donkam bad ban pyllait na ka jingiap ia kiwei pat ki sniang kiba don hapoh katei ka jaka ri sniang.
Katkum ka jingiathuh da ka briew kaba peit ia kitei ki sniang, ka la ong ba ha kaba nyngkong, ki sniang ki la shu kem pang shit, hadien kata pat ki sangeh noh ha ka ban bam ne dih um bad kham hadien pat kitei ki sniang ki la shu iap noh hi.
Haba iadei bad ka jingiap sniang ha katei ka jaka, na ka liang ki briew na ka tnat Veterinary, ki la phah ia ki briew ba ki leit leh Post Mortem, khnang ban lap ia ka daw jong ka jingiap kitei ki sniang, hynrei kat haduh mynta ym pat tip ia ka daw jong ka jingiap kitei ki sniang bad ba ki iap na kaei ka jingpang, namar ia ka kaiphod ym pat ioh.
New York: Ka jingwad ia ka liengsuin iapom jong ka US, ka dang iai bteng.
Katei ka liengsuin, la iathuh ba ka la shu her hi ha suin, khlem u nongniah, hadien, ba u nongniah, ula kynthih noh, na ka liengsuin, na ka jingsniew palat ka suin bneng, kaba lah ban ialam sha ka jingtyngkhuh jongka, ia ki lum, ha katei ka jingiaid lynti.
La iathuh ba katei ka liengsuin, ka dang iaid ha ki bynta jong ka North Charleston bad ka dei kaba la pyndonkam da ki  US Marine Corps bad u nongniah, ula kynthih noh ialade, da kaba pyndonkam, da ka parachute, ha ka por 2baje nohsngi bad u nongniah, um shym la mynsaw eiei ruh em.
Ka jingwad, ka dang iai bteng ia katei ka liengsuin, F-35 Lightning II jet bad ki don, kiba shim, ba ka liengsuin, kam pat hap satia sha khyndew, hynrei, ka dang iai bteng hi ban her ha suin, ha kata ka rukom niah, kaba ki khot auto pilot mode.
Ka Zeenat Aman, ka aktress ba khraw jong ka  Bollywood, ka don ia ka jingai jingmut ia ki kynthei bad kata ka long, ba kim dei ban shu tare lar lar lane ba kin long, kum ki thliem, ban shu kjit sak sak ia ka pisa jong ki shynrang, ha ka jingiadei samla jongki.
Ha ka jingiakren bad ka  Kusha Kapila, na ka bynta ka prokram, Swipe Ride; ka Zeenat Aman, ka ai jingmut ruh, ia ki thei samla, ba ki dei ban iaiaid ia ieng, ia ithuh ithaw shwa, haba ki ia ieid samla bad ba kim dei ban ryngkoh pynstet, ban ialam ia ki sha jingthiah.
“Nga sngewdiaw shibun, ba ngan kren, hynrei nga hap ban kren ia ka jingshisha bad kata ka long, ba phi dei ban tip, ia ka jinglong jingman jong u briew.
Wat kyrkieh ban leit sha kamra thiah bad uno uno u shynrang.
Dei ban tip bha shwa, uwei ia uwei pat.
Phi phi dei ka jingim kaba kordor, wat shu tar ialade, kumba tar kot jot" ka la ong.
Ka Zeenat, ka kren shai ruh, ba ka jingiaieid samla, ka dei ka bynta jongka jingim shimet jong u briew, tangba kam dei ban don pat, ia ki jingteh kyndon.
Ka da iathuh ruh, ba shibun ki kynthei, ki shah teh, shah khum, ha ka jingim jongki bad kumta, ka ai jingmut ia ki samla kynthei, ba kin iaid, ha ka lynti iaid jongki, kaba ki sngewdei ialade bad lada u samla, u pynthut, halor ka jingiaid lynti jongki, ki dei ban kynjat noh, na ka jingiadei samla.
Ka ong shuh shuh, ba ka donkam ia ki kynthei, ba kin ieng, ha la ki kjat, ha ka kamai kajih, ba kin lah ban iaid ha ka lynti kaba ki sngewbit ialade, lane ba kim bit ban shu kjit, na ka jingdon jingem jong u samla ne u tnga jongki.
“Ka jinglah ban ieng halade hi, ha ka kamai kajih, ka ailad ia ka jingiaid lynti ba laitluid bad ba phin buh, ia la ka jong ka kyndon, khlem da shaniah ha kiwei pat".
Shillong:U Sordar ba thymmai jong ka Raid Lyngkhat u bah Kentli Tangsang, tang hadien katto katne bnai ba u la ioh ban bat biang kum u Sordar jong katei ka Raid, u la pynpaw ka jing pyrshah kaba jur ba ka madan ialehkai phutbol jong ka Shnong Lyngkhat, kaba dei ruh ka Shnong ba don ha khappud bad ka Bangladesh, kan hap noh sha katei ka ri hadien ba ka sorkar india ka la sdang ban ker sainar shiah ha kitei ki bynta.
Haba iakren bad u Tyndong jingsawa, u bah Kentli Tangsang u la ong “Ban duh ia katei ka madan phutbol, kam lah satia ban long bad ymlong te ym long".
U la ong shuh ruh ba katba u dang bat hi kum u Sordar jong kane ka rai, un ym ailad bad shah satia ban duh noh ia kane ka madan ialehkai kaba lah ban hap sha ki bynta jong ka ri Bangladesh, hadien ba la dep ban ker sainar shiah.
Ha ka jingleit jong u ne u Sordar, ban jngoh ia katei ka madan, u la wanrah lang ruh bad ka kali puh shilum ban pynbha bad weng noh ia ki khyndew kiba don ha pdeng madan bad pyndap khyndew ruh ia ki thliew ki syar, namar ba kane ka madan ka la shah iehshrah, mynta la kumba katto katne snem.
Hynrei tang hadien kumba katto katne kynta ba la pyntrei la wan noh ki shipai pahara khapud jong ka ri Bangladesh, ki Border Guard Force (BGB) ban phah pynsahngeh noh ia kane ka jing leit maramot jong u Sordar ia katei ka madan ialehkai, hynrei na ka liang jong u, u khlem pynsngap satia tad haduh ban da wan da ki shipai border security force (BSF), kiba la iakren bad u ba kin shong jingialang haba iadei bad kane ka mat.
Katkum ka jing ïathuh jong u Sordar jong ka Raid Lyngkhat ba u mawpud na kane ka madan u jngai kumba 200 meter.
U bah Tangsang, u la maham tyngeh ruh, ba lada jia ba kane ka madan ka hap sha Bangladesh, um banse ban leh beit da ka bor.
Shillong:Kumba hynriew ngut ki briew kiba dei ruh ki nongwan shangkai pyngngad, ki la lait salit da ka said, hadien ba ka kali ba ki shong, ka la kem ding noh ha Laitkor.
Kane ka kali Renault SUV kaba dei na jylla Assam, kaba don ia u Registration number AS 01 FB 0762, kaba la ñiah da u Agni Prabha Roy ha ryngkat ki san ngut ki paralok ki jong u na jylla Assam, ki la lait salit hadien ba katei ka kali kala bthei bad kemding noh ha Laitkor.
Katkum ki tyllong khubor kitei ki briew ki dang thmu ban leit jngoh ia ka Laitlum bad phai ha Laitkor Lad sahep.
Ka jingkem ding jong katei ka kali.
ka dei namar ka jingkhluit palat jong ka enjin, ha kaba ka kali ka la kem ding kynsan, hynrei ki 6 ngut ki briew ki la ioh ban mih na katei ka kali.
Ki pulit pynlip ding ki la beh bran bran tang shu ioh jingtip ban leit tem ia ka ding, hynrei, wat la ki la trei shitom ka ding ka la bam duh noh khait ia katei ka kali, haduh ba ym lah shuh ban ithuh ia ka dur jong ka.
Driver kale kam tip tag ia kaba heat ka Kali…bun ki driver ki ba nang tag ban niah tagba Kim tip ia ki aiñ ki rule.
ka jing kylli ka long kmno ki ioh licence?.
New Delhi: Ka dei ka khubor, kaba pynkyndit ia ka BJP, haba kawei na ki paralok, ba ka ju iatreilang, da ki bun phew snem, ka seng, AIADMK, ha Tamilnadu, ka la kyntait ban dang iai bteng, ban iatreilang bad katei ka seng bad ka kren shai ruh, ba ka jingiakren, na bynta ka elekshon, kan long ha kata pat ka por.
U Dayakumar, nongialam ba rangbah, ka AIADMK, ula ther tyngeh, ia u nongialam ka seng BJP, ha katei ka jylla, ha kaba ula kren kynthah, ia u nongialam jong katei ka seng, U C N Annadurai bad u kren shai, ba ki dkhot jong katei ka seng, kin nym lah ban shah, ia kano kano ka jingkynthoh, ia utei u nongialam barim jong ka seng bad myntri rangbah ba la khlad jong ka jylla.
Ula ong ruh, ba u  Annamalai, ula kren kynthah ia ki nongialam jong ka seng AIADMK, ba kynthup ia ka  J Jayalalithaa, myntri rangbah barim ka jylla.
“U Annamalai, um kwah ba kan don ka jingiatreilang hapdeng ka  AIADMK bad ka BJP, wat la kiwei pat ki nongtrei jong ka seng, ki kwah.
Hato ngi lah ban shu sngap, ia ka jingkren bein, ia ki nongialam jongngi? Ka BJP, kan nym lah ban iuhkjat satia hangne.
Ngi tip bha, ia ki vote jongphi bad ki ithuh iaphi ruh, dei tang lyngba jongngi" ong u nongialam ka AIADMK, haba kren sha ki kotkhubor.
“Ngin nym la shah, ia ka jingkren niewbein, ia ki nongialam jongnga.
Na bynta ka jingiatreilang, kam don satia.
Ka BJP kam don lang bad ka AIADMK bad ia kata, yn sa iakren pat ha ka por elekshon.
Kane ka dei ka rai jongngi" ula ong shuh shuh.
Shillong:Ka video ba isangsot ka la saphriang ha ki rynsan social media, kaba pyni ïa ka ambulance ba kit ïa ka Longkmie ba mut leit kha Khun, ka la sahkut da ki kynta ha surok ka West Khasi Hills, namar ka jingbym don ba ailad ne ai lynti ba kan ïaid.
Ha katei ka jingjia, i khyllung, iba dang shu kha, ila khlad noh, katba ka kmie, ka don ha ka jingshitom kaba jur, ong ka khubor.
Kane ka Video kaba pynbitar lep ïa ki paidbah ka thaiñ kiba ïohi ïa kane ka jingisohsat jong kane ka Longkmie, kiba la dawa ban dei ban leh tyngeh ïa ki briew kiba kah lynti.
Kane ka video ka dei na West Khasi Hills District, ha ka jaka ba pynlong ïa ka jingïakob khwai doh kha ha Pamphy rnai, Ksehkohlong, kaba la dap smam da ki kali bad ki paidbhur kiba ïatuid sha kane ka jingïakob.
Wat hapdeng ka jingpynpah siren bad pynmeh ïa ki emergency light, ki briew ha kane ka jaka, kim shym la ai lynti ïaid satia ïa kane ka ambulance ba kan poi kloi sha hospital, kaba la pynslem ïa ka jingïoh jingsumar kane ka longkmie ba armet.
Hadien ba saphriang kane ka video, kala pyni ïa ka jingduna ka jingtip bad ka jingburom jong ki paidbah ïa ki ambulance kiba kit nongpang bad ka pyni ruh ïa ka jingdonkam ban hap pyntreikam pyrkhing bha ïa ki Traffic Rules bad ai jinghikai ïa ki kyndon Emergency.
Ka ambulance ka la hap ban pynsangeh jubor ïa ka jingpyrshang ban ïada ïa ka jingim jong kane ka Longkmie ba armet tang namar ba ki rawon kila ïabeh ban jop ïa ka Mahindra Thar, ka khusnam kaba kham kor ban ïa ka mynsiem briew.
Shillong:Ka jingïakhih kaba jur, ka la ap mynta ha Garo Hills Autonomous District Council, hadien ba ka Executive Committee kam shym la lah ban siew ïa ka tulop ba la pynsahteng haduh 30 bnai, wat hadien ka jingaipor jong ki Nongtrei kaba kut noh ha ka 15 tarik Nailur.
Da ki spah ngut ki nongtrei ka GHADC kiba don ha ka shatri jong ka Non-Gazetted Employees Association, kala aipor khatduh ïa ka Executive Committee ba khlieh da u Albinush Marak jong ka NPP, hapoh ka 15 tarik Nailur ban siew pynkhuid noh ïa baroh ka tulop ba pynsahteng.
Ki Nongïalam kane ka synjuk, ki la ïakynduh ïa u CEM bad ka Executive Committee ha ka 29 tarik Nailar ban kyrpad halor ka tulop bad ruh ban buhpor artaïew ïa ka EC ba kan pynmih pisa ha kaban siew noh ïa ka hok ki nongtrei.
Kane ka synjuk ki nongtrei kan shong jingïalang ha ka sngi nyngkong ha Tura ha kaba ki nongïalam kin sa pynbna ïa ki sienjam ba kin shim bad kaei kaba la paw pyrthei ka dei ka jingsangeh treikam jong ki nongtrei, ka ban lam sha ka jingkhang khyrdep shisyndon jong kane ka Council.
Ka jingkhang khyrdep lada rai ki Nongtrei, kan pynsangeh lut ïa baroh ki kam pynroi bad ka jingpynmih pisa khamtam ka jingsiew ïa ki khajna bat jaka na kylleng ki 5 tylli ki District ka Ri-lum Garo.
Nalor ka jingktah ha ka khajna jaka, ka jingsam umbam umdih ruh ha kiba bun ki bynta ka Tura, kan sa shah ktah jur namar ka dei ka Council kaba dang peit ïa ka jingsam um sha kiba bun ki shnong jong ka sor Tura.
Kaba kham pynsniew shuh shuh, ki khubor kila mih napoh ka District Council ba ka Executive Committee ka don jingthmu ban siew shuwa tang arbnai ka tulop kum ka instalment ba nyngkong bad sa arbnai un sa siew ha u bnai Nohprah.
Ki bor pynïaid jong ka District Council la pyntip ba kim shym la lah ban pynmih pisa ha ka ban siew ïa ka tulop ba pynsahteng jong ki Nongtrei kiba la dawa la slem ban pynkhuid noh.
Ha ka jingïakynduh ba khatduh hapdeng u CEM Albinush Marak bad ka EC lem bad ka synjuk ki Nongtrei ba la khlieh da u Brithen M Sangma, la pyntip sha ki halor ki jingeh bad ki jingkordit ba hap ban mad da ki nongtrei ha kaban ïoh pisa ban pynïaid ïa la ka ïing ka sem bad ban siew bai skul ïa la ki Khun.
Ki la pyntip ba ha ki katto katne ki skul, ki kmie ki kpa ki la sangeh ban phah skul ïa la ki khun, namar ka jingbym lah ban siew ïa ka bai skul.
La pynbor ruh ïa ki nongtrei ba kin shim ram na ki nongairam ha ka sut kaba heh tang ban ïoh buh ïa ka bam halor ka miej lane ban leit shim dawai dashin ïa la ki jong kiba haïing hasem.
Nongpoh:Hadien ba la kut ka samoi treikam jong ki nongialam barim ka Ri Bhoi Youth Federation (RBYF) Byrnihat Circle, ha ka sngi saitjain, ka la ioh ban jied bad ban pynthymmai noh ia ki nongkitkam jong katei ka Circle, na bynta ka samoi treikam jong u snem 2023 haduh 2026.
Ha katei ka sngi, ba la pynthymmai bad pynskhem ia ki nong kitkam ka Byrnihat Circle la pynlong Dor bar Hall Harlibagan, kaba u Bah Bipul Thangkhiew, President Rangbah ka RBYF, u la shim ia ka bynta ban pynskhem ia kitei ki nongkitkam ba thymmai, ha ryngkat ka jingdon ki nongialam ka RBYF, kiba kynthup ia u Bah Rj Thangkhiew, Political Secretary, u Bah Bawantipor Marwein, Sports Secretary, u Bah Wanpher Wahlang, Publicity lem bad shibun kiwei pat.
Na ki nongai jingkren ha katei ka sngi, ki la kyntu ia kitei ki nongïalam ba thymmai ka RBYF Byrnihat Circle, ba ki dei ban ai ka jingïatreilang bad ki paidbah, na ka bynta ban peit ïa ka bha ka miat bad ruh ban wanrah ïa ka shongsuk shongsaiñ hapoh ka thaiñ.
Ki nongïalam ba thymmai ka RBYF Nongpoh Circle, ki kynthup u Bah Ricky Lapang, kum u President, u Samla Matthew Surong kum u General Secretary, u Bah Franky Nongbri kum u Vice-President lem bad kiwei.
Nongpoh:Ka kynhun Young Minds, kaba dei ka kynhun ki samla kaba ju shimkhia, ha ka ban iarap sha ki longing ba duk ba rangli bad kiba shem pap, mynta ki la wanrah da ka 1st Star Expo, ne ka Iew iadie iathied ia ki mar ki mata kiba wanrah na kylleng ki jaka bad kumjuh ruh nabar ri, ia kaba ki la buh ha Bhoirymbong.
Ia katei ka 1st Star Expo jong ka Young Minds, la plie paidbah hynnin ka janmiet da u Bah Taiwel Rympei, Rangbah Shnong Bhoirymbong Lumdaitkhla ha ryngkat ka jingdon u Isynei Hinge, President ka Young Minds lem bad shibun kiwei pat.
Katei ka Iew dielang kan neh kumba 20 sngi ha Bhoirymbong, ha kaba lyngba jong katei ka Iew ki paidbah ki lah ban ioh ia ki tiar ki tar kiba bunjait bad kiba kynthup ia ki tiar iing tiar sem.
Haba kren ha katei ka sngi naka liang u Samla Isynei Hinge, u la ong ba ka jingthmu jong ka kynhun ban wanrah ia katei ka Iew ka dei ka jingangnud ban iarap ia kito ki longing kiba donkam shisha ka jingiarap bad ia ka pisa kaba lah ban pynmih na katei ka Iew, kin sa leit ban aijingiarap sha kito ki longiing kiba donkam shisha ia ka jingiarap.
Shillong:Ka Meghalaya Cricket Association’s U-19 Girls Inter District Cricket Tournament, ka la ioh ban pynkut noh ia katei ka lympung ialehkai myn ha ka sngi saitjain da ka jingiakhun ia ka final ha pdeng ka Shillong Cricket Association bad ka Ri-Bhoi District Cricket Association ha madan Um buda Nongpoh, ha kaba ka Shillong Cricket Association ka la ioh ia ka jingjop da ar run.
Ka SCA kaba la hap ban tied shuwa, ka la kamai 157/7 ha baroh ki 35 over.
Hadien ka jinghap noh ki lai ngut ki nongtied kiba hakhmat jong ka SCA kata ka Anjana Sahani (15 run), Jayshree Singh (14 run) bad ka Chandni Kumari Sahani (18 run), ka Ri Bhoi ka la nang lah ban teh lakam noh ia ka rukom kamai jong ka SCA.Hynrei da ka jing ioh ban mih madan noh ka captain jong katei ka kyn hun ka Neelam Roy, ka la lah ban kyntiew ia ka jingkamai jong ka SCA ha kaba ka la lah ban tied 49 na ki 46 bol.
Ha katei ka jing ialeh ka la don ruh ka jinghap wicket da ka run-out, ha kaba ka Ankita Sharma ka la ioh ban weng 2/23 kum kawei na ki nongbol kaba hakhmat ha katei ka jingialeh.
Ha ka jingbeh thong, la iohi ba dei tang ka Ankita kaba la lah ban kamai marwei na ka bynta ka Ri Bhoi shaduh ki bynta bakut jong ka thong, ha kaba ka la tied 83 na ki 89 bol kaba kynthup ia shiphew tylli ki 4 bad ar tylli ki 6.
Hynrei da ka jingioh ban pynhap noh ia katei ka nongtied tang 3.1 over shuwa ban kut ka jiniakhun, ka Ri Bhoi kam shym lah shuh ban khie-khlieh tad haduh ban duh noh ia katei ka jingiakhunKi nongkawang bol ka SCA kiba la ioh shim wicket ki long ka Neelam (2/17), Natasha Rabha (2/25) bad ka Jennyfer Fan con (2/28).
Ha ka over kaba khatduh jong ka jingialeh, la iohi ba ka Ri Bhoi ka la donkam sa tang hynniew run ban ioh ia ka jingjop hynrei da ka jinghap noh ki arngut ki wicket ha ka bol jong ka Neelam, ka Ri Bhoi ka la shu sahkut noh pat tang ha ka jingkamai kaba 155/8.
Ha katei ka sngi pynkut, kiba la don lang ban sakhi ia katei ka jing iakhun ki dei ki nongialam jong ka MCA lem bad kiba mihkhmat na ki district association bapher ba pher, bad ia ka nam lah duh la ioh ban pyn kham ha ki nongialeh ka SCA da u President ka MCA u Naba Bhattachar jee, katba ia ka runner’s-up la ioh ban ai burom da u Vice-President bad kum u DCA President ka Ri Bhoi u Rayonald Kharkamni.
Shillong:Kawei ka samla kynthei kaba dang 23 snem ka karta,ka la iap noh hadien ba ka la hap na kawei ka ïing bun mala,ha kaba ka la hap na ka mala ba hynriew ha ka thaiñ Bamunimaidan jong ka nongbah Guwhati ha ka sñgi saitjaiñ.
Kane ka jing-jia ka la jia ha ka bynta jong ka subansiri Government apartment,hajan jong ka Government Press ha Bamunimaidan.
Kane ka briew ka la hap na ka kamra ba 6B jong katei ka ïing.
Kane ka briew ba la iap la tip kyrteng kum ka Tangsi K Sangma,kaba dei na jylla Meghalaya,ka phone, ki slipar bad ka pla pisa jong ka la ioh kurup na katei ka jaka ba la jia kane ka jingjia.
Ki nong shong shnong ha kane ka jaka ki la ïathu ba hadien ba ka la jia kane ka jingjia ki shijur kiba sah ha kane ka ïing bun mala ki la phet hadien ba ka jingjia ka la dep.
U trai jong kane ka ïing bun mala la tip kyrteng kum u Najum Hazarika,u ba la aiwai ia kane ka kamra sha kitei ki shijur.
Ki pulit jong ka Nongbah bad ki kynhun jong ka Forensic, ki la leit sha ka jaka ba kane ka jing-jia ka la jia ban Sdang ia ka jingtohkit.
Ym pat lah satia ban tip la kane ka briew ka hap na jrong kane ka mala ne,ki pulit ki pynlong ka jingtohkit ban lap ia ki jing shisha, hato ka lah ban dei ba ka pyndkut jubor ia la ka jingim ne ka jingaksiden.
Shillong:U MLA ka Meghalya Pradesh Trinamool Congress (MPTC), u Dr Mukul Sangma u la kren kyllaiñ halor ka jingkylli la un rung noh sha ka Bharatiya Janata Party (BJP), ha kaba u la ong ba um kwah ban kren eiei ia ki khubor hamsaïa, na mar um kwah ban pynduna ia ki nong peit youtube ha ki channel bapher ba pher.
Lah ban kdew ba ha ki bnai ba la dep la mih ruh ha ki lad pathai khubor ba u Dr Mukul u la don ka jingiakren bad ki nongialam ka BJP ha Delhi, bad katkum ki khubor ha ki social media la ong ruh ba ki nongialam na Delhi kim kwah ia u Dr Mu kul ban don ha ka BJP.“Nga la iohi shibun ki khubor, youtube kiba pynmih kumba ki la ioh ia ka khubor kaba shisha, hynrei ngam kwah ban kren, ioh lehse kin, duna nongpeit pyn ban, ka ban pynduna kamai ia ki", la kren danda artad u Dr.Mukul.
U la ong ba ka long kaba donkam ban bishar bha ia ka jinglong jingman bad ka jingkylla ha ka sainpyrthei bad ki jingkylla ban sa mih ha ki snem ban wan, bad kumno ban iaid shakhmat bad ka thong ban shakri ia ki paidbah da kaba bha tam.
U la ong ba ka jingdon bun ki rynsan ha ka sain pyrthei ka long ba kum ki nongialam ki don ia ka jingsngew ban leh kham bha ban ia kiwei kumba sngew kiwei ki nongialam.
U la ong kumba long lem kiwei ki nongialam ka thong ka long ban trei na ka bynta ban kyntiew ia ka Jylla bad lada ki kam pat kim iaid kumba la thmu hap ban peit pat ia kiwei ki lad ban lah pynurlong ia ka jingangnud ki paidbah.
Haba iai ban ia ka jingkylli, la un rung me em sha ka BJP, u Dr Mukul, uba dei u Myntri Rangbah barim, u la ong ba ym don ba tip aiu u pyrkhat, ha kaba u la ong ruh hato dang don kiba kwah ban iohi biang ia kaei kaba la jia ha ki khyndiat bnai ba la dep, hynrei baroh ki kwah ban iohi ia ka lawei kaba kham bha.
Shillong:U nongialam ka liangpyrshah ha ka iing dorbar thawain u bah Ronnie u la ong ba ka Congress kam khein ia kano kano ka party, hynrei haba ki mat ki dei na bynta ka jingbit jingbiang bad kiba ktah ia u paidbah, ka kloi ban iashim bynta ban iathir.
“Ngim khein party haba iadei bad ki mat jong u paidbah wat la kim don ka jing ialong kum ka kynhun ka liangpyr shah", la ong u bah Ronnie.
Kane ka jingong u bah Ronnie ka long halor ka jingkylli, ba ka Voice of the People Party (VPP), ka la kren shai ba kam kwah ban iathaw kynhun badno badno, hynrei kan shong marwei hapoh ka iing dorbar.
Ka liangpyrshah ka don lai tylli ki party ba kynthup ka Congress, ka TMC kiba don mar 5 ngut ki MLA bad ka VPP kaba don 4 ngut ki MLA.U la ong ba naduh mynshwa ka VPP, ka la kren ba kam kwah ban iadon bynta ne thaw synrop kum ka liangpyrshah bad ka kwah ban iaid marwei.
U nongialam liangpyrshah u la ong ba ka Congress ka la pynkhreh ban leit rah ia ki mat kiba bun hapoh ka dorbar synrai kaba la sdang mynta ka sngi.
Haba kren mynta ka sngi, u bah Ronnie ula ong ba ka parti ka la pynkhreh ban rah iaki mat ba kynthup ia ki jingeh jong ki nongrep, ki nongri jingri, ka rep ka riang, nalor ka uniform civil code, ka koit ka khiah, ka new education policy nalor kiwei.
Halor ka UCC u la ong ba ka BJP ha kine ki khyndai snem shiteng ka sngap hynrei mynta ba la jan ka elekshon kala wanrah ia kane ka mat bad kane ka paw shai kdar ba ka dei tang ka buit elekshon ia u paidbah.
Ki MLA ka liang pyrshah kiba mynta kim da sngew khia than na ka bynta ka jait bynriew Khasi, bad dei na kata ka daw ka VPP kam kwah ban ia synrop bad kum kita ki nongmih khmat.
Nongpoh: U Bah Pyniaid Sing Syiem, Chief Executive Member (CEM) ka Khasi Hills Autonomous District Council (KHADC), haba u la leit jurip ia ki dukan bar jylla, kata naduh Tamulkuchi 13mer ter ter sha Mawsmai bad shaduh Khanapara, u la pynpaw ia ka jingkyndit kaba khraw eh, haba u lap ba ia ka kam Khaii pateng ha katei ka thain, ka la shah hiarthma ne la klun lut da ki bar jylla.
Haba kren sha ki lad pathaikhubor, u CEM ka KHADC, u la ong ba ka District Council ka angnud eh ba ki khun samla kiba kwah ban leh ia ki kam Khaii pateng, ba kin phai khmat sha katei ka thain, kaba dang dei hapoh u pud u samla ka jylla, hynrei kaba phai pat sha ki kam khaii pateng la leh lut da ki bar jylla, nalorkata sa ba ki shu leh ia ki kam Khaii pateng khlem da pynbiang ia ki kot ki sla.
“Ki don shibun ki samla hapoh ka jylla, kiba la pyndep ia ki jingpule bapher bapher bad katno tam na bynta kito kiba la pyndep ia ki jingpule kiba iadei bad ka Khaii pateng, ha kaba jin lada kin phaikhmat sha katei ka thain ha ki kam Khaii pateng, wat na ka liang ka District Council ruh kan da ai mynsiem bad ka jingkyrshan kaba pura, khnang ba ki Khasi kin kiew ha ki kam Khaii pateng" ong u Bah Pyniaid Sing Syiem.
U Bah Pyniaid Sing Syiem, u la ong ruh ba kumba ka long ha katei ka thain, ka Khaii ka pateng la shah hiarthma ha ki bar jylla, kumta ka long kaba donkam eh ban pynkhlain ia ka kam Khaii pateng hapdeng ki para Khasi, namar haba ki Khasi ne ki trai muluk ki la kiew ha ka kam Khaii pateng, ka KHADC ka lah ban sangeh noh ha kaba ai Trading Licence sha ki bar jylla, kata katkum kawei ka kyndon Ain kaba la tip kum ka United Khasi-Jaintia Hills District (Trading by Non-Tribals) Regulating Act, 1954.
Nongpoh:Ka Nongpoh Constituency Political Committee, mynta ka sngi ki la pynlong ia ka jingiasoi paidbah ne ka ‘Signature Campaign’, ia kaba ki la pynlong ha ïew Umden, kata ka long kum ka jingdawa ia ka sorkar jylla, ba ka dei ban shna thymmai noh ia ka surok, kaba don ia ka jingjngai kumba 59 km bad kaba sdang na Nongpoh sha Umden bad kaba mih sha Sunapur.
Lah ruh ban kdew hangne, ba ka surok na Nongpoh-Umden bad kaba mih sha Sunapur, ka dei kawei na ki surok kaba donkam eh na bynta ki paidbah ha katei ka thain bad nalorkata, ka dei ruh kum kawei na ki surok kaba donkam eh ha Ri Bhoi, namar ka dei ka surok kaba pyniasoh sha ka jylla Assam.
Ka jingsniew jong katei ka surok, ka la pynsyrtok bad pynbitar eh ia ki paidbah jong kiba bun ki shnong kiba pyndonkam ia katei ka surok, namar ka la wanrah jingeh shisha ha ka leit ka wan bad khamtam eh haba don kiba pang ba shitom.
Namarkata lyngba jong katei ka jingiasoi paidbah, na ka liang ki riew paidbah bad khamtam eh ki longkmie, ki la kyntu ia ka sorkar jylla ba ka dei ban shimkhia ha ka ban pynurlong noh ia katei ka surok, kaba la sniew mynta la da ki phew snem.
Nalor ka jingiasoi paidbah, ka la don ruh ka jingkren na kiba bun ki riew paidbah, kiba la pynpaw ba lada ka sorkar kam pynsngap halor katei ka surok, kim banse ban pynlong da ka jingiakhih paidbah ne shong kyllain mungor.
Nalorkata ki la kyntu ruh ia u MLA ka Nongpoh ba u dei ban kren lem sha ka sorkar, na ka bynta ban urlong noh katei ka surok kaba la ap khmieh lynti la slem da ki paidbah.
Shillong:U Myntri Rangbah ka Jylla, u Conrad K Sangma, ha ka sngi Thohdieng, ula pyntip ba ka Sorkar Jylla ka la phaikhmat mynta sha kiwei ki thaiñ jong ka Jylla ban pyntrei kam ne wanrah ïa ka lynti rel.
Kane ka la mih hadien ba ka jingthmu wanrah lynti rel ha Ri-lum Khasi, ka la mad ïa ka jingpyrshah kaba jur na ki kynhun bapher bapher kyn thup ki Sengbhalang kiba khuslai ïa ka jingwan rung kyrthep ki mynder ri.
U Conrad, haba ïakren bad ki nongthoh khubor, ula ïathuh ba ki briew ka Northeast Frontier Railway (NFR), ki la kren ïa kaba dei ba kam mih satia kano kano ka jingkylli ban pynduh noh ïa ka lynti rel lane ka jingkylli ban shu pyntrei donbor ïa ka.
Ula ong ba ka project ba nyngkong (Ha Ri-lum Khasi) ka la mad ïa ki diengpyngkiang, namar ki la don ki jingeh ha lynti ïaid jong ka bad ka Sorkar kan hap ban pynbeit ïa kine ki jingeh kaba lah ban shimpor.
“Ïa ka mynta, katto katne ka song pisa, ka la don ban pyntrei ïa ka project lynti rel, hynrei namar ki kam kim shym la ïaid shakhmat, ka Sorkar India kan sa buh jingkylli ba sa katno por yn shu buhkai ïa kane ka pisa.
Kumta, ngi hap ban pyrkhat la ngin pynphai noh lane pyntreikam noh sha kiwei ki project hapoh ka Jylla bad ban pyrshang pyndonkam ruh ïa kane ka pisa ba kan nym shu sepei kai, kumta, ngi la pyrshang ban wad lada don kiwei ki thaiñ ka Jylla, kiba kloi ban pdiang ïa ka lynti rel bad kane ka jingïawad kala ïaid shakhmat," ong u Conrad.
“Nga la pynpaw ïa kane kajuh ka jingsngew sha u Myntri lynti rel ka Sorkar Pdeng bad u Myntri ula ong ha nga ba u kloi ban pdiang ïa kane ka jingtyrwa.
Kumta, ngin hap ban bishar na kane ka liang bad peit lada don kiwei ki project kiba ngi lah ban pynïaid shakhmat bad lada don, ngi kwah ban pyntrei noh ïa ki lem kumta kan long ka jingduhnong ïa ka Jylla haba phai sha ka pisa namar ka pisa kala poi na ka bynta ki katto katne ki kam jong ka lynti rel," ula bynrap.
Nalor kane, u Myntri Rangbah ula ong ba lada phai sha ka roi ka par, baroh ki kwah ban ïohi ba ka lynti rel ka dei ban wan sha ka Nongbah bad kan kyntiew bha ïa ki lad pynïasoh, ka khaïi ka pateng bad ka ïoh ka kot.
“Ki don bun ki jingtynjuh, ki don ki jingsngewkhia na ki kynhun bapher bapher bad kumta ngi kwah ban ïasyllok shuwa bad baroh ki kynhun bad haoid ym shym la don mano mano ruh ba ong ban shu buh sah ïa ka hynrei ka ishu hangne ka long ba ka pisa kala shu sah na ka bynta ki katto katne ki project," ula ong haba bynrap, “Namar ka dei ka kam ba nyngkong eh ka bym shym la ïaid, ngin hap ban ïaid da kiwei pat ki sienjam bad ha kajuh ka por ngin dang ïai bteng ban ïakren bad ban wad ïa ka lynti ba ïasngewthuh jingmut lang ba kumno ngin lah ban pynïaid shakhmat ïa ka project namar ka lynti rel ka dei kaba biang eh ïa ka Jylla bad ka dei kaba lah ban pyntrei da ki bynta bynta, baroh ki lad ki lynti ki don".
Haba kylli la ka jingpyntreikam ia ka IPL kan plie lynti ïa ka jingwan ka lynti rel ha Ri-lum Khasi bad Jaiñtia, u Conrad ula ong, “Ka ILP ka dei ka aiñ kaban pyrkhing ïa ka jingrung ki briew ba nabar ka Jylla hynrei ki don ruh kiwei ki lad ki lynti kiba lah ban leh eiei halor kane ka jingsngewkhia".
“Kumta, ka ILP kam dei eh ka mat ba sngewkhia, ka jingsngewkhia hi ka dei ka jingwan rung beaiñ ki mynder bad ki bar Jylla bad ki briew ki sngew ba ka ILP lane don ki kynhun kiba sngew ba ka ILP ka ïarap ha kaban tehlakam ïa kine ki jingsngewkhia.
Ki don ruh kiwei ki lad ki lynti bad dei na kata ka daw ngi la wanrah ïa ka MRRSA bad kiwei kiwei ki lad.
Namar kata ka jingïakren ka la don bad ki Kynhun bapher bapher ki la buh ïa kine ki kyndon, to ngin sa ïakhmih kumno ki kam ki ïaid.
Ngin dang ïai ïakren bad ngin pyrshang katba lah ban pynbeit noh ïa kane ka kam," ula ong.
Shillong:Ha ka jingiakhun final ong ka Meghalaya Cricket Association’s U-19 Girls Inter District Cricket Tournament, ka Shillong Cricket Association kan iakynduh pyrshah ia ka Ri Bhoi District Cricket Association kaba yn ialeh mynta ka sngi ha madan Umbuda, Nongpoh.
Ha ka jingiakhun ia ka semi final kaba ar hynnin ka sngi, ka SCA ka la lah ban pynliem ia ka Tura DCA da 129 run.
Ka Jennyfer Fancon jong ka SCA ka la ioh ban khur ia ka hat-trick kaba nyngkong jong ka hadien ba katei ka kynhun ka la lah ban pynkhyllem ia baroh ki nongtied ka Tura da tang 45 run na ka jigbuh thong kaba 175 run.
Ia ka nam Player of the Match la ioh ban rah da ka Monica Singh kaba la tied 50 run bad dang iaineh.
Da kaba jop ia ka jingkynting pisa, ka Tura ka la jied ban ap bad kawang bol shuwa hynrei ka SCA ka la shim ia ka kabu ban tied bha ha katei ka kylla step da kaba kamai 174/6 ha ki 25 over.
Ka Monica kaba la tied 50 na ki 55 bol ka la ioh ban thlieh san tylli ki 4 bad kawei ka 6, katba ka Jayshree Singh ka ioh 33 run.
Kine ki shijur ki la lah ban ia kamai 51 run ha ki 5.3 over.
Na ki nongkawang bol ka Tura, ka captain Awesa G Momin ka la ioh ban pynhap wicket da 2/15 ha ki 5 tylli ki over.
Ha ka kylla miet, ka jingialehkai ka la long ia ka Shillong Cricket Association ha kaba ki nongkawang bol jong ka ki la ther jem ia ka Tura da kaba ioh kamai tang 45 ha ki 15.1 over.
Ka Pillika R Marak ka dei tang ma ka, ka nongtied ka Tura kaba la lah ban kham tied bha da 12 run bad dang iaineh na ki 16 bol.
Ka Fancon ka la ioh ban bol tang ar tylli ki over bad ka dei kaba khatduh-duh ia kaba ka SCA ka la ioh ban pyndonkam ha ka jinglekai hynnin ka sngi, hynrei ka jingioh mih mdan jong ka ka la long kaba sei soh ha kaba la iohi ha kawei na kitei ki over ka Fancon ka la ioh ban pynkhyllem 3 ngut ki nongtied ka liang pyrshah bad ioh ia ka poin kaba 3/10.
Nalor jong ka ka Monica ka ioh 4/13 ha ki 4.1 over katba a Jayshree ka ioh 1/14.
Nongpoh:Ki la don ki katto katne ki dukan bar jylla, kiba don ha shi lynter ka surok Guwahati-Shillong, kata naduh Tamulkuchi 13mer shaduh Khanapara, ki la khang khyrdep noh ia ki dukan, hadien ba ki la tip ba u CEM lem bad ki Enforcement ka KHADC, ki la hiar ban khynra Trading License na ki dukan bar jylla.
Na kaei kaba la iohi, ba ki la don ki dukan bar jylla, kiba don ha ka thain Tamulkuchi 13mer, nangta Jorabat bad ha Mawsmai 11mer, ki la dep ban khang ia ki dukan, shwa ban poi ki briew na KHADC bad ki kynhun sengbhalang.
Ia katei ka jingleit khynra Trading License, la ialam da u Bah Pyniaid Sing Syiem, CEM ka KHADC, ha ryngkat ka jingsynran ki EM ka KHADC kiba kynthup ia u Bah Victor Rani bad u Bah Alvin Sawkmie, nalorkata la synranlang ruh da ki nongialam bad dkhot jong ka KSU bad HNYF.Kitei kiba la leit khynra Trading License, ki la leit ban pan kot pan sla na kiba bun ki dukan bar jylla, ha kaba ki la lap ba bun na ki dukan kim don ia ka Trading License bad kaba la pynlong ia ki briew ka KHADC, ba kin phah khang khyrdep noh ia ki dukan jong ki.
Haba iadei bad katei ka jingleit khynra, u Bah Pyniaid Sing Syiem, u la ong ba ia kito ki dukan kiba ym don Trading license la btah ia ki ba kin khang khyrdep bad ba ki lah ban plie ne pyniaid biang ia ki dukan tad haduh ba ki la lah ban pynbiang ia ka Trading License.
Ka jingleit khynra kaba mynta ka sngi, ka dei ruh kum ka jingbudien ia ka jingkhynra kaba la dep, namar ki la lap ba don shibun ki bym pat don Trading License, kumta ka jingkhynra kaba mynta ka sngi, ki la khynra ruh ia kiba bun ki dukan, ha kaba la lap ba ki la don da ki spah tylli ki dukan ba kim don ia ka Trading License.
Ia kitei ki dukan bar jylla bad kiba ym don Trading License, ka KHADC ka la aipor ia ki 1 taiew ba kin pynbiang ia ka Trading License bad lada kim lah ban pynbiang hapoh 1 Taiew ka KHADC kan sa leh da kaba tyngeh ia kitei ki dukan bar jylla.
Shillong: Ki Paidbah ka Shnong Nongtyngur, mynta ka sngi ka 15tarik Nailar 2023, ki lah ioh ban kem ia uwei u khar Bangladesh uba lah wan kiew tuh sha kane ka Ri Khasi da ki jingthmu ban leh ia ki kam kiba sniew.
Hadien ka jingkem ia utei u Khar Bangladesh, kumta na ka liang ki bor pyniaid shnong Nongtyngur ki lah aiti noh sha ka KSU Nongtyngur Unit ban bishar bad ban leit aiti sha ki bor pulit, khnang ba utei u Bangladesh, un shah pynshitom da kaba tyngeh.
Ha kaba na ka liang ka KSU Nongtyngur Unit bad ka KSU South Central East Circle, ha ryngkat ka jingiatreilang bad ki bor shnong Nongtyngur, ki lah leit aiti noh ia u tei u Khar Bangladesh sha ki pulit ka Thanat Pynursla, East Khasi HillsKa jing ioh kem ia utei u Khar Bangladesh, ka dei tang hadien ar sngi hadien ka jingshah pyniap dusmon kawei ka longkmie Khasi na ka shnong Donaskur, East Jantia Hills ha u wei u Bangladesh uba lah pyniap ia ka ha kawei ka jaka khlaw bad pharia lyngkhot lyngkhai ia ka met na duh ki kti ki ktah, bad ot ruh ia ka ryndang, ka jingjia kaba lah pynpar ñiang khriat lut ia ki paidbah kiba sah ha shilynter ki Khappud Bangladesh.
Shuh shuh ban shu pynkynmaw ba ki briew kiba sah ha shilynter ki Khappud Bangladesh ki mad na ka por sha ka por ia kiba kine ki jing shah thombor ha ki Khar Bangladesh, hynrei ha kaba na ka liang ki shipai BSF kim ju lah ban ai jingiada ne shimkhia ia kiba kum kitei ki jingjia hynrei ki dei pynban ki nong pynjan bha, katba ia ki trai shnong kiba dei ki Khasi bun sien ki ju pyndik pynsyier mynsiem bad leh tohmet ruh wat haduh ban da poi u pud ban mynsaw jur ne iap ruh kumba ki jingjia ba dang shen ha ka shnong ha Mawshun kaba jngai na Khappud hynrei ki Shipai BSF ki lah wan ban siat iap ia u wei u rangbah Khasi haduh 5 kuli tang na ka daw ka jingsuba ba u donkti ban khaii masi tuh sha Bangladesh, bad ki jingjia ha Lad Umsyiem ha kaba ki samla Khasi kiba iaid ba ïeng ki lah mynsaw jur na ka daw ka jingbom pathar ki arngut ki shipai kiba lah buaid Khaw-yiang hynrei ki bor pulit kim shem lah ban leh eiei pyrshah ia kitei ki shipai BSF.Katkum ka kyrwoh kaba lah pynpaw na ka liang ka KSU Nongtyngur Unit, ka dawa ia ki bor pulit ba ka dei ban pynshitom tyngeh ia u kum kine ki Bangladesh kiba kiewtuh da ki jingthmu ban leh ki kam sniew, ym ban shu pynlait suk kumba lah leh na kawei ka por sha ka wei ka por, ong ka kyrwoh na ka GS KSU Nongtyngur, samla Melajied Khongbuh.
Shillong:Ka National People’s Party (NPP), ka la ai ka jingithuh ba kyrpang ïa u Nongthaw jingrwai ba paw ka Ri-lum Khasi uba thaw ruh ïa ka jingrwai jong ka Voice of the People Party (VPP) “Meinah-Panah ha u Prah", kaba la pynshoh jadu ban pynïoh ïa ka jingjop ka VPP haduh 4 ngut ki MLA ha ka elekshon MLA-2023.
Une u nongthaw jingrwai bad nongrwai, u dei u Bah Smilling F Mylliemngap ba na Ïewpamtiah, uba la dep thaw haduh 3000 tylli ki jingrwai ba kynthup ïa ki jingrwai niam, jingrwai ieid ri, ki jingrwai ba pynshongshit ha ka por elekshon bad kiwei kiwei.
U Myntri Rangbah ka Jylla bad National President ka National Peoples’ Party (NPP) Conrad K Sangma, ula khot dihsha ïa une u nongthaw Jingrwai ha ka Ïingsah jong u kum ka dak ka jingburom bad jingithuh ïa ka sap ba une u Rangbah u don.
Ïa une u Rangbah Nongthaw jingrwai la synran da u Chief Executive Member (CEM) ka Khasi Hills Autonomous District Council (KHADC) u Bah Pynïaid Sing Syiem lem bad u Executive Member Bah Fantin J Lakadong, ha kane ka jingleit ïakynduh ïa u Myntri Rangbah ka Jylla.
Kat kum ka khubor kaba la ïohlum, la ïathuh ba u Myntri Rangbah ka Jylla, ula kular ban theh ïa ki jingïarap sha une u Nongthaw Jingrwai ba un nang lah ban pynheh bad pynriewspah ïa ka kam ba u leh, kata ha ka ban thaw ïa ki jingrwai bad pynmih album.
Shuwa kane ka jingleit ïadih sha bad u CM, ka KHADC ka la pynkup burom ïa une u Rangbah ha ka jingïalang ba la pynlong hapoh ka ophis treikam u CEM.Shim beit ki lad ioh jingiarap tangba nang pynkhlain kham bha ka jingrwai na bynta ka vpp khnang ba ka jaitbynriew kan im.
pynkhlain noh shwa ka MDC election.
bah smiling kane ka long ka lad iaphi ba phin Im haka kamai kajih.
tangba kawei wat klet ia kaei kaba phi thmu ha ka dohnud ban pynbha pat ia ka ri bad jaitbynriew.
bad iano phi bud bad kiba kumno ki nongialam phin kyrshan da ka sap ba phi don, hato kilong kiba ieit shisha ia ka Jaitbynriew ne ki shu kwah pyndonkam bakla iaphi.
nga kwah kane ka khubor kan leit sha i bah smiling.
khublei.
phi dei ban sngewburom ia ka vpp ba kalah pynpaw ka kyntiew ia phi haduh ban da ithuh lut dei lymba ka vppConrad ruh ha thaw sum u kyn-ud ,musa Ambi ha u prahKane ka jingrwai ka la pynkhih win ym tang iaka ri lum Khasi hills hynrei wat ia shityllup ka ri Jaintia ruh.
La tem ha ki kali kamai ,pickup bad ki bus.
Ki nong shong iew ki ia rwai ia kane ka sur da ka khmat samrkhie.
U wei u briew u bym ju ioh sngew ba u rwai,u la  kynud ia kane ka jingrwai.
Shillong: Ka jingialang jong ka KSU EJHDU, kaba la long mynhynnin, ka 14tarik Nailur 2023, ka la shim ia ka sien jam kaba ar ban pynlong ka jingiakhih paidbah da kaba thiah hapdeng surok bah NH-6 ha Khliehriat kaba dei ka nongbah jong ka District East Jaiñtia Hills.
Ia kane ka jingiakhih yn pynlong ha ka 25tarik Nailur 2023, (Monday) naduh ka por 10:00baje mynstep haduh 04:00 janmiet.
La shim ia kane ka rai hadien ba ka NHAI, kam shym la patiaw ne sngap ia ka jingdawa ka seng ha ka wat ba nyngkong jong ka jingiakhih ha khmat ka khyrdop lump isa, ha Lumshnong,ha ka 08tarik Nailar 2023.
Ka jingiakhih ha kato ka sngi kaba la wan ia shim bynta, naduh ki rangbah shnong jong ka thaiñ elaka Narpuh lem bad ki paidbah ba bun.
U Manager Technical jong ka NHAI u Biswa Jyoti Lahkar, u la kular ban pyndep ia ka jingmaramot ia u surok hapoh ka 6 taïew kaba mut, ban sdang naduh ka 09tarik Nailar 2023, hynrei kata ka 6 taïew ka la jan kut, hynrei ym don dak eiei.
Dang ha kine ki khyndiat sngi, ka seng ka la hiar shaduh Ratachera ban jurip, la lap pynban ba u surok u nangjot nangjot rathai katba nangmih ki sngi, na ka jingkular kai kular thok jong ka NHAI.Kumta ka seng ka khot ka wer ia ki paidbah nongshong shnong ka East Jaiñtia Hills District baroh kawei bad ia kiwei kiwei ki paralok sengbhalang, ban wan ban ia snoh kti lang ha katei ka jingiakhih ba jai jai da kaba ngin thiah hapdeng surok bah.
Ka long shisha ka jinglehraiñ kaba khraw ia ka sorkar jylla ha khmat ki 4 tylli ki jylla ka thaiñ shatei lam mihngi kum ka Mizoram, Tripura, Manipur bad Assam, namar une u surok bah u dei uba pyniasoh bad kitei ki jylla.
Shuh shuh hadien ba la iohi ba ka NHAI bad sorkar jylla kim leh eiei halor ka jingsniew tasam u surok, ka seng kam banse ban shim sa kawei ka sienjam kata hadien ba la kut ka jingthiah surok ha katei ka sngi, ha katei ka juh ka tarik, la khot la wer lang ia baroh ki paradoh para snam ki nongshong shnong ka District bad kito ki jylla ba marjan,  ban sangeh ka leit ka wan, ka kamai kajih, ki kali bad rit bad khraw naduh ka janmiet jong katei ka sngi bad tarik naduh ka por 07:00mynmiet haduh ka por 05:00baje mynstep bad kane kan bteng haduh 1 taïew lynter tang por mynmiet.
kyrpad ia ki sengbhalang, kiba Don hapoh ka District Jong ngi,ban ieng skem ha ka nongrim kaba bha,.
Shillong: Ka phutbol, kaba 3sngi, ban pynlong da Ka Sengkur Syngkrem Shnongpdeng unit, kan long ha ka 21, 22 & 28 tarik Nailur 2023, ha Madan Football Shnongpdeng.
Ka thong ha kane ka jingialehkai ball kan long baroh shilak sanphew hajar tyngka (Rs.1,50,000/- ryngkat bad ki trophy.
Ka team kaba jop phainal, kan iohrah ia ka song pisa kaba long shilak Tyngka (Rs.1,00,000/- ryngkat ka trophy) bad ka team kaba shahjop (Runner’s Up) kan ioh rah ia ka thong kaba long sanphew Hajar Tyngka (Rs.50,000/- ryngkat ka trophy.
)Kane ka jingialehkai ball, yn sdang ia ka naduh ka por 10 baje mynstep ha ki tarik 21 bad 22 tarik ban pynialeh ia ka first round bad kiwei kiwei bad ia ka final ka ban long ha ka 28tarik Nailur 2023.
Bad ka bai team (Entry fee) jong ka first round kan long T.5000/- (san Hajar Tyngka).
Kin don ruh ki Reserved Team, ha ka dor kaba bit.
Te kumta la kyrpad ia kino kino, ki seng, club, shnong bad ki riew shimet kumjuh kiba kwah ban iashim bynta ha kane ka jingialehkai ball, ba kin sngewbha ban ai jingtip ha ki nongkitkam ka Sengkur Syngkrem Shnongpdeng unit, ne ki dkhot ka Tournament Football committee, ong ka khubor, na U Secretary ka Sengkur Syngkrem, Bah Medrickson Syngkrem.
Ki number na ka bynta kane ka jingialeh kai ball.9366712567, 6009099491, 8730959245, 7005937243.
Ka la mih ka jing shah kynnoh kaba jur jong ka All India Football Federation (AIFF), ha kine ki sngi bad ka daw, ka long, ba ki nongpyniaid jong ka AIFF, ki jied ia ki nongialehkai, da ka jingbatai jong u nongpeit kti bad katei ka dei, ka khubor, ba la pynmih da ka Indian Express, ha kaba la iathuh, ba la jied ia kitei ki nongialehkai, ha ka por jong ka jingialehkai AFC Asian Cup, ha u snem ba ladep.
La iathuh ba u nonghikai jong ka India, U Igor Stimac, ula iakynduh bad utei u nongpeit kti, uba na Delhi, U Bhupesh Sharma, lyngba ka jing pynithuh, jong U Kushal Das, Secretary general barim ka AIFF, ha U Jymmang 2022.
Na ki lad khubor, la iathuh ba U Stimac, uba dei na Croatia, ula phah mesej sha utei u nongpeit kti, ba un jied ia ki nongialehkai, kiba la dep ai kyrteng sha u, kiba dei ban ialehkai, ha ka 11tarik Jylliew.
Nangta, ula phah jied biang hi ia ki nongialehkai, ha shwa, ba kan don ka jingialehkai pyrshah ia ka Afghanistan, ha kaba ka India, ka jop da 2-1 bad ki kyrteng, ki kynthup, ia kito kiba dei ban ialehkai sdang bad ki ban mih kham hadien bad ki ban shong ben ruh.
Na bynta katei ka kam jong u nongpeit kti, la iathuh ba ka AIFF, ka siew haduh T.12lak.
Ka phlim Jawan, kaba la thaw da U Atlee bad kaba la ak da U Shah Rukh Khan, ka iaid iew bha, ha kine ki sngi, ha India bad ha kylleng pyrthei bad la iathuh, ba ka jingioh kamai jong katei ka phlim, ka poi sha ka T.328klur ha India bad ha kylleng ka pyrthei, ka poi sha ka T.600klur.
Kane ka dei ka jingioh kamai kaba heh tam, ha ka jingioh kamai jong ka phlim hindi, ha ka taiew ba nyngkong.
Ha ka sngi balang, kaba dei ka sngi, kaba hynniew, ba la pyllait ia katei ka phlim, ka ka kami T.23klur ha India.
La khmih lynti, ba ka jingkamai jongka, kan tam ia ka T.700klur, haduh mynta ka sngi.
Ka Jawan, ka dei ka phlim, ba la pynkylla ruh sha ka ktien Tamil bad Telegu.
Shillong:U myntri rang bah ka jylla u Conrad K Sangma, u la ong ba ka sorkar ka dang ap ia ka jubab na ka seng Hynniewtrep National Liberation Council (HNLC) halor ki katto katne ki bynta, kiba iadei bad ka jingiakren iasuk.
Haba kren myn ta ka sngi sha ki lad pathai khubor, u Con rad u la ong ba ka donkam ka jingiashim bynta thikna khnang ba ka jingiakren kan long kaba jop.
U la ong ba ka sorkar, ka la dep ban pynsngew ia ki mat sha ka seng, bad shisien ba ka seng ka la ai ia ka jubab, ka sorkar kan sa iaid shakhmat ban pyntyllun ia ka jing iakren.
“Katba ngi dang pyniaid shakhmat ia ka kam, ki don katto katne ki bynta na ka liang ka seng HNLC bad kumjuh na ka liang ka sorkar kiba ngi hap ban iakren, bad ngi dang pynbeit ia kine ki mat kiba kham jyrthiaw.
Ngi la phah katto katne ki mat sha ka seng bad mynta ngi dang ap ia ka jubab na ka seng HNLC, bad hadien ba la ioh ia ka jubab, ngin sa rai ban iaid shakhmat", la ong u Myntri Rangbah.
Halor ka jingshah khot hajir ki dkhot ka seng ha ka National Investigation Agency (NIA), u Conrad u la ong ba kane ka kam ka dei hapoh ka kti ka sorkar pdeng bad ka sorkar jylla ka la leh ia ka bynta da kaba phah jingtip sha ka HNLC.Guwahati:U MP jong ka parti Congress na jylla Assam u Gaurav Gogoi, sa shisien pat u la kynthoh tyngeh ia u myntri rangbah jong ka jylla Assam, u Himanta Biswa Sharma haba iadei bad ka jingkynnoh ba ka lok jong u Himanta Biswa Sharma, ka Rinik Bhuyan Sarma, kaba la ioh 10 klur tyngka ka pisa kum ka jingiarap pisa na ka sorkar India.
Haba iadei bad ka jingpyllait khubor, jong u Himanta Biswa Sharma lyngba ka social media X,u la ong ba ka tnad Food & Processing lyngba ka website jong ka, ka pynpaw shai ia ka kompeni bad ki briew ba ka ia don bynta.
Ka 10 klur tyngka ka jingiarap pisa la dep ban mynjur bad lada ka website jong ka, ka shah khang, la dei ban phah sha u Myntri jong ka sorkar pdeng.
U Gogoi haba kynthoh haba iadei bad ka jingpyllait khubor da u Myntri Rangbah ka jylla Assam lyngba ka ladpathai khubor social media, ba ym dei satia ma u ne ka lok jong u, kaba ioh jingiarap pisa na ka sorkar pdeng.
U Gogoi u la pyni ruh ia ki kot, ba ka lok jong u Myntri Rangbah jong ka jylla Assam, ka don bad ia ka kompeni ba la tip kum ka Pride East Entertainment Pvt Ltd, ba la pyni kum kawei na ki kompeni, kaba la ioh ia ka jingmyntoi na kane ka jingiarap pisa da ka Tnad Food Processing jong ka sorkar pdeng.
Ka jingthoh hi ka paw ba ka Riniki Bhuyan Sarma jong ka Pride East Entertainment Pvt Ltd, ka dei kawei na ki nong ioh jingmyntoi na kane ka projek ba hap ha ka APC Skhim.
Nongpoh:Kum shi bynta ban nang pyniar shuh shuh ia ka shlem sain dur ia ki khynnah bad samla pule ka dong ka thain ka skul Ri Bhoi Presbyterian Higher Secondary School Nongpoh mynta ka kynti ka la pynkhreh ban pynkha sa ia ka Commerce bad Science Stream nalor ka Arts Stream kaba la don lypa.
Kane ka skul kadei ruh kawei naki skul kaba la rim bad la sdang nyngkong eh ban seng ia katei ka skul ha u snem 1967 kaba la lah ruh ban sei bad pynmih ia shibun ki riew shemphang bad khraw pyrkhat.
Kum shi bynta jong kane ka jingthmu ban ioh plie noh sa ia ka Commerce bad Science Stream na ka liang jong ki bor pyniaid ka Ri-Bhoi Presbyterian Higher Secondary School Nongpoh kila ioh ban buh bad ploe noh ia u mawngrim ha kaba la wan ban plie da u Ma Vincent H Pala MP ka Lok Sabha.
Ha kane ka sngi la iadon ryngkat lang ruh u Bah Mayral Born Syiem MLA ka Nongpoh, ka kong Paidolyne L Nonglait DSEO, Rev DS Roy Muktieh Executive Secretary I/C CED, RBP Synod, Rev HL Myrsing President ka Managing Committee, Rev KP Masharing Executive Secreatary ka RBP Synod, Bah W Radu Principal bad kiwei kiwei ki riew rangbah ryngkat ki kmie ki kpa, ki nonghikai lem bad ki khynnah pule jong katei ka skul.
Kat kum ka jingpynkhreh jong ka skul ka jinglut ban tei ïa katei ka ïing building ba thymmai ka long T.4, 64, 71000/- ba kum ki bor pynïaid skul kila pynpaw ruh ba ka dei ka jingkit kaba khia bad kyrpad ruh ïa kitei ki nongïalam naduh u Ma Vincent H Pala, Bah Mayral Born Syiem ba kin phai khmat lem ban pynmang skhim kum ka jingïarap ba katei ka jingthmu bad ka jingangnud kan urlong noh shen.
Shillong:Namar ka jingsngew sohsat ka jingwanrah jingeh jong u Dewïong ba la lumthup hapoh ka jaka jong ka shnong, na ka liang ka Dorbar Shnong ka Mawlai Mawïong ha ka sngi Palei, ka la leit ban ïakynduh ïa ka Deputy Commissioner ka East Khasi Hills District.
Ha kane ka jingleit ïakynduh na ka liang ki nongïalam shnong ki la ujor ha ka Deputy Commissioner ka East Khasi Hills bad ban kyrpad ïa ka ban phah khat noh ïa u Dewïong uba la kurup na ki kali kit beaiñ ba la wan theh hapoh u pud u sam ka Mawlai Mawïong.
Kitei ki nongïalam shnong ha ka jingleit ïakynduh ki la ïathuh ba utei u Dewïong ba la kurup u la long ka daw ka jingeh ïa ka shnong bad ïa ki nongshong shnong namar ba ka la pynwit ïa ka shnong ka thaw, pynjaboh ïa ki um ki wah bad ïa ka mariang.
Na ka liang u Rangbah Shnong u Bah S Lyngdoh haba ïakren bad ki lad pathai khubor u la ong ba la lai snem une u Dewïong u don ha katei ka jaka hynrei ka bor district kam leh eiei ban khat noh watla ka shnong ka la ujor man la ka por.
Kumta u la ïathuh ba ka shnong ka la kyntu jur ïa ka DC ba ka dei ban phah khat noh mar mar ïa u Dewïong, lym kumta, ka shnong kan leh hi noh ïa kaba donkam.
Shillong:Ka Khasi Students Union (KSU) Mawphlang unit ka la ujor ha u myntri ka tnad pule puthi ka jylla u Rakkam A Sangma halor ka jingsah khong reng ka jingshna ia ka Science and Commerce College ha Mawphlang, kaba la sdang naduh u snem 2019.
Mynhynnin ka sngi, ka KSU ka kynduh ia u myntri ban pan jingshai halor kane bad katkum ka jing iathuh u secretary ka KSU Mawphlang u samla Baniengskhem Kharbani, u myntri u la kular ban pyndep noh ia ka jingtei ia kane ka college hapoh saw ne san bnai ban wan.
Ia ka college la buh maw nongrim u myntri rangbah barim u Dr.Mukul Sangma ha u snem 2017 bad la mang ha ka jinglut kaba T.36.55 klur tam.
La iathuh ba u myntri u la kular ha ka KSU ba un leit jurip ia kane ka college hadien ba la kut ka dorbar synran.
“U Myntri u la kular ban pyndep noh ia kane ka college hapoh 4-5 bnai ban wan, khnang ban ioh ban sdang noh ia ka klas lashem snem", la iathuh u samla Baniengskhem, ia ka jingkular na u myntri.
Ia kane ka college la mang na ka tnad DoNER lyngba ka NLCPR bad ka jingdkoh ka dei namar ba hap ban pynbiang ia ki kot ki sla.
U myntri u la kular ban pynbiang ia ki kot ki sla khnang ba ka jingioh kan ym thut na bynta kane ka jingshna ia kane ka college.
Shillong:Mynhynnin ka sngi ka kynhun jong ki Executive Member ba ïalam u Chief Executive Member ka Karbi Anglong Autonomous Council u Tuliram Ronghang, ki la shah khot sngewbha ban wan kynduh ïa u CEM ka Khasi Hills Autonomous District Council, u Bah Pynïaid Sing Syiem ha ophis ka Khasi Hills Autonomous District Council.
Ha kane ka jingïakynduh, ki la ïakren ba ki Khasi kiba shong ha Block 2 kim dei ban shah pyndik ha ka trei ka ktah, ka rep ka riang.
U Bah Pynïaid ula ong ba na ka liang ki nongïalam ka KAAC ki la ong ba yn pynbeit ïa ki jingeh lyngba ka jingïakren ha ka miej bad kan ym don ka bym lah ban pynbeit lyngba ka jingïakren sngewthuh jingmut.
Ha kane ka jingïakynduh na ka liang ka KHADC la don lang u EM ka Elaka u Bah P N Syiem bad ka EM Market ka Kong Grace Mary Kharpuri bad u EM Development u Bah Carness Sohshiang nalor kiwei kiwei.
Ha kane ka sngi na ka liang u EM ka Elaka u Bah P N Syiem uba dei ruh u Chairman ka FOCUS mynshwa kaba dei ka Forum jong baroh ki ADC jong ka thaiñ shatei lammihngi u la ïathuh ba na ka liang ka EC ba mynta kan sa pynkhie im biang ïa kane ka Forum na ka bynta ban pynïatylli lang ïa baroh ki ADC ha Northeast.
Ha kawei ruh ka bynta na ka liang u CEM u la batai ruh shaphang ka jingpynbeit pud kaba la ïaid mynta sha ka Phase II ha kaba ka KHADC ruh ka don bynta lang khamtam ha Block II ha kaba ki don kumba 23 tylli ki shnong kaba ka KHADC ka la dep ban leit teng tang hadien shi taïew ba la shimti ïa kane ka EC bad khmih lynti ba lyngba ka jingmih ki shnong ban wan shakhmat ban pynpaw ïa ki jingkwah ban don sha Meghalaya ka jingïapynbeit pud kan sa long kaba ïaid katkum ba la mynjur baroh ar ki jylla Meghalaya bad Assam.
Haba ïadei pat bad ki khasi Pnar kiba sah ha Block I ba hadien ba la mih ïa jingïakynad ha kine ki por ba la leit ha kaba ïadei bad ka jingïakam jaka ne khyndew ka shyiap na ka liang ka KAAC ka la wan synran lang da ki 12 ngut ki EM bad u CEM ki la ïathir sani bha haba ïadei bad ka shongsuk shongshngaiñ hapoh ka thaiñ Block I da kaba pynpaw ba ka kloi ban ïatreilang bad ka KHADC ha kiwei ruh ki jaka kiba hab hapoh ka jingpeit ka KHADC.Shillong:Ka jingïalehkai pynsngew tynnad da kaba ñiah ïa ki trok ba la shna pynitynnad da ki trai kaba la tip da ka 4X4 Off-Road Challenge 2023 kan sa sdang naduh ka 19 tarik haduh ka 21 tarik u bnai Risaw ha ka surok kaba la paw jong ka Meghalaya, kaba don hapoh Kharsati Nature Park kaba ha Ri Bhoi district.
Ha ka jingïakynduh bad ki lad pathai khubor ha Shillong Press club ki nongpynïaid ïa kane ka sport ki la ïathuh ba ki la khot sngewbha ïa kino kino kiba don ka mon babha na kylleng ka ri ban shim bynta ha kane ka sport kaba la pynbeit kyrpang.
Ha kane ka jaka ba paw kum kawei na ki jaka jngohkai pyrthei ka Kharsati Nature Park, kane ka jingpynlong ïa kane ka jingñiah ïa ki trok kaba dei ym dei hapoh ka surok ïaid kali hynrei hapoh katei ka park kan long kaba khampher bha mynta u snem.
Ki nongïalam bad nong pynïaid katei ka sport event ki la kular ba mynta u snem ka rukom shna ïa ki surok kin long kiba kham eh bha ban ïa ki snem ba la dep.
Ki nongpynïaid ki la khmih lynti ba ka prokram kan long kaba jop, da ka jingïashimbynta ki nongñiah ba tbit bad ki paidbah.
Kam donkam ka bairung ïa kiba wan peitkai, hynrei na kiba ïashimbynta ka bairung ka long ha ka kyrdan kyrdan ki jait kali.
Ïa ki Modified Category kan long T.15,000, ki Semi-Modified Category T.10,000 bad Stock Category T.6,000.
Kan don ka jingai kaba kyrpang na ka bynta ki 4X4 vehicle bad ki nongpynïaid ki la pynpaw ki jingkhmih lynti ba kane ka sport event kan long ka ba jop da ka jingwan bun kiba ïashimbynta bad ki paidbah nongwan peitkai.
Shillong:Ha ka jingialeh ia ka semi final kaba nyngkong jong ka Meghalaya Cricket Association’s U-19 Girls Inter District Cricket Tournament, ka Ri Bhoi District Cricket Association kaba dei ka kynhun kaba hakhmat na ka zone 1 Group A ka la jop pyrshah ia ka South Garo Hills DCA kaba ieng hakhmat na ka zone 2 da lai wicket hadien ba ka Ankita Sharma ka la lah ban pynkhyllem 5/14 ba la ialeh ha Umbuda Ground Nongpoh hynnin ka sngi.
Ha ka jingkynting pisa, ka SGH ka la jop ia ka toss bad jied ban tied shuwa bad ka la lah ban kamai tang 77 run bad khyllem lut ki nongtied ha ki 18.4 over.
Tang mar ia sdang ka jinglehkai ka Ankita ka la ioh ban pynkhyllem ia ka nongtied kaba nynkong tang ha ka bol kaba nyng kong, hynrei hadien kane ka la don ka jingiapyneh na ka liang pyrshah ha kaba ka Ronjoli Basuma tary bad ka Marme M Sangma ki la lah ban ia ka mai mar 14 run katba ka Jaylynn R Marak ka la tied 13 run.
Napdeng kitei ki lai ngut ki nongtied, arngut ki la hap noh ha ki bol jong ka Ankita katba ka Bimala Thakur ka la ioh ban pyn hap ia iwei pat da 1/18.
Ka Angelica Marin g ruh kumjuh ka la lah ban pynkhyllem 3 ngut ki nongtied da 24 run, katba ka Bancyful Mynsong ka ioh 1/6.
Haba khmih ia ka rukom kawang bol jong ka Ri Bhoi, lah ban ong ba kane ka kynhun ka don ka jingadkar ha ka kawang bol ha kaba ka la pyllait tang 26 tylli ki extra.
Ha ka kylla miet, ka Ri Bhoi ka la lah ban beh ia katei ka thong ha ki 29.2 over.
Na kane ka kyn hun, tang ka Angelica ka la lah ban kot sha ka j ing kamai kaba 10 run.
Ka SGH kaba lah jop ha ki ar tylli ki jingialeh ha ka zonal match, hynnin ka sngi ruh ka la ialeh katba lah ban bol bha lait noh tang ha ki extra kiba ka la pyllait.
Kiba la ioh ban shim wicket ki long ka Rikmanchi M Sangma da 2/13, ka Jaylynn bad ka Dianchidora N Sangma ki ioh mar 2/21 bad ka Marme ka ioh 1/13.
Na barohk ki nongkawang bol ha kane ka tournament ka Rikmanchi ka dei kaba tbit bha ban bol da kaba ioh 10 wicket ha ki saw tylli ki jinglehkaiKa jingiakhun ia ka semi final kaba ar kan long mynta ka sngi hapdeng ka Shillong Cricket Association kaba dei ka kynhun kaba nynkong na ka zone 1 Group B, pyrshah ia ka Tura DCA kaba ieng ba-ar na ka zone 2.
Ha u bnai November 2021 ryngkat bad u Mukul Sangma bad 10 ngut ki MLA Congress, u la phet na ka seng Congress bad rung sha ka All India Trinamool Congress (AITC).
Ha u December 2022 u la mih na ka Trinamool bad la pynisoh bad ka BJP.Ha ka 13 tarik mynta u bnai pat u la riam da ki rong NPP.Kumta ha ki ar snem duna u la ioh lai tylli ki uniphom seng sain pyrthei! Une u dei u bah Himalaya Muktan Shangpliang.
Une MCS ophisar uba la shongthait u la joh jingmyntoi na ka jingiakajia hapdeng u Mukul bad u PN Syiem.
U la ioh ia ka tiket Congress ban iakhun ha ka elekshon 2019 na Mawsynram konstituensi.
U la job pyrshah ia u bah Syiem uba la dang shu seng ia ka People’ Democratic Front (PDF) ba la kylliap lama noh mynta.
Lehse ka jingiadei bajan bad u Myntri Rangbah ba rim ka la iarap ia u bah Shampliang ban ioh lad ban ialeh na Congress bad ban poi sha ka thong.
Haba u Myntri Rangbah barim u la shah buh shadien ha ka seng Congress u bah Shampliang la shah ialam ia u Mukul sha ka AITC.Watla ki bym da sngewthuh politik ki tip ba kane ka jingphet na ka Congress ka la long ka ‘jingnohiap’.
Baroh ki tip ba Trinamool kan nym jop ha Mawsynram.
Hynrie u la sngap ia ki nongbud jong u kiba ong ba ka seng ka dei tang ka ‘phubol uniphom.
’ Haba u la sngewthuh ia ka jingbakla u la lap ia u Prime Minister, u Narendra Modi kum u khraw klur da kaba iaroh ia u namar ki ‘kam pynroi’ jong u.
Haba um don lad shuh da kum wei u la rung shisyndon sha ka ‘seng shit niam’ namar u pyrkhat ba kan pynjop ia u ha ka 2023 elekshon.
U pynksan ba dei ki Rangbah Balang bad ki Tymmen Basan ki la kynthu ia u ban pyniasoh bad ka ka seng ba ‘pyrshah ia ki Khristan’.
U la leh bha hi.
U la shah pyndem ha u kyrtong jong ka UDP tang da ki 955 but.
Wat la katta ruh ym lah shuh ban rung sha ka Iing Dorbar Thawain.
Kumta u la sdang ban pyniapher jingmut bad ki nongialam jong ka seng BJP.Shuwa ban mih noh u la kdew kti ia u heh duh u bah Ernest Mawrie da kaba kynnoh ba u khlem da leh ei ei ban pynkhlain ia ka BJP ha Meghalaya.
U la kynnoh ruh ba u bah Mawrie u la bthah ia u MLA u AL Hek ban tar noh ia ka shiti kaba u la thoh sha u Myntri Rangbah ban ai kam ia u ‘nongthawain ba dang shu rem’.
Ka Seng Kynthei jong ka BJP ka la ther pyrshah da kaba ong ba ka jingrung jong u bah Shampliang sha ka NPP ‘ka dei ka jingwat phlang ba kham jyrngam ka bym ju kut.
’ Ki la iohi baka jinglong nongialam balyngkot jong u ha ka BJP ka khlem wanrah jong myntoi ei ei sha ka seng.
Ka daw jong ka jingpyniasoh had ka NPP ka dei ba u nongaiktien barim ka BJP u la shah thung kum Adviser ha ka tnat pule puthi.
Da lade u la iathuh ba u Myntri Rangbah, u Conrad Sangma bad u Myntri Symbud u Prestone Tynsong ki la phun ia u ban tyrwa ban ai kam ia u.
Lehse sa kawei ka daw ka long ba la kular ban pynlong kyrtong NPP ia u ha ka Lok Sabha elekshon ha u snem 2024.
U la phaidien ia ka BJP namar ki nongialam ki khlem lah ban kular ban pynlong nongiakhun ban poi sha Delhi.
Kumta haba ka NPP ka kular balei kyntait? Nalor katta u iohi shai ba ka kam don jongkyrmen na ka seng NPP ban na ka seng BJP kaba la shait shah kyntait ha paidbah na ka por sha ka por.
Ngi kylli ia u bah Shampliang, “Kaei ka aidiologi jong phi?" “Da ka basuk kumno phi lah ban kdup ia ki aidiologi bapher bapher hapdeng kyndiat por?" “Lane hato phim dong aidiologi ei ei?" Duna arsnem mynshuwa, kum briew Congress phi pyrshah iaka BJP bad ruh ia ka NPP namar ka ia trei lang bad ka nongshun ba nyngkong duh jong ka Congress.
Hadein katto katne por pat phi la pynbna ba tang TMC ka lah ban ialeh pyrsha ia ka BJP.Sngewphylla hynrei ka dei kaba shisha, tang hapoh shisnem phi la rung sha ki ktem jong ka BJP hi.
Mynta, hadien hynriew bnai phi la kylla NPP.Kum kine ki jait kiba myllien ban kylla dur ngi dei ban kyntait mardor.
Ki bym don aidologi ngi dei ban pikir bha.
Ia kiba wat jingmyntoi shimet ym dei ban ai jaka ha ka sain hima sima.
Ia kiba shim kabu dei ban pynrem.
Ki nongthep but ki long kiba stad.
Ha ka elekshon ba la dep, lait na ki ar lai ngut baroh kiba la kylliang seng ki la shah ai jinghikai.
Ka lah ban long ba une u nongshah khring NPP ba thymmai tam un sa ia aireng pyrshah ia ki paralok jong u mynshuwa, u Vincent Pala bad u George Lyngdoh ha ka MP eleckshon ka ban sa wan.
Hato ngin ong ba ha ka sain pyrthei ngim dei ban sngew pylla ei ei? Kam pher wad lada kylliang seng laiphew sien ruh?Ka sorkar ka la pan jingpynshai na ka khlieh nonghikai (principal) jong Jowai Government Girls School namar ba la tem ia ka jingrwai ‘Prah" ha ka sngi lehburom ia ki nonghikai ha ka 5 tarik.
Ym dei ba ka sorkar ka sngewkhia ba ki skul kin kylla ki jaka iakhleh jaktung politik hynrei ka dei namar ba ka sorkar ka tieng ba ka VPP ka la nang paw nang paw.
Ar taiew mynshuwa ka Kiang Nongbah College, kaba don ruh ha Jowai, ka la khot ia ki MLA VPP naka bynta ka ‘graduation day’.
Kane ka dei ka jingthap ia ki ngap jong ka sorkar bad u MLA ka Jowai.
Ka jingkyrit kam pat jah.
Ka prinsipal ka la ai ia ka jubab bad katkum ki tyllong khubor ka la pan map na ka sorkar.
