Shu ai nuksa, haba ngi sliang um bad haba ngi ioh noh ban dih ha kum kata ka por, ka ai ka jingjahsliang ne jingsngewhun namar ba ngi la sliang palat ban dih khnang ban pynhun ia ka ka met kaba dawa ne ka jingkwah jong ngi.
Ha ka jingim kaba kynja mynsiem, ngi dei ban don ia kane ka jinglong ha ka jingim jong u ne ka Khristan.
Kane ka dei ka jingkhot jong U Blei ia ngi ba ngi dei ban hun haba ngi la aiti lut ha U, ym pat ban shahniah ha la ka jong ka jingstad ne ha la ka jong ka jingshemphang hynrei ban aiti lut ha U katba U pyniaid ma U.Haba ngim sngewhun pat, ka wanrah ka jingbymtynnad ne ka pynsngewsih ia U Blei bad kumta ka pynlong ka jingkwah kangar, lalot bad kumta ter ter.
(Ka don ka kyntien kaba ong ha ka ktien nongwei, Human wants are unlimited).
Ngi kynmaw ia ki khun Israel ba kim ju hun ia kaei kaba ki la ioh.
U Blei U bsa ia ki da ka mana hynrei ki ju khnium ia u Moses bad khamtam eh ia U Blei.
Haba U Blei U ju don ryngkat ryngkat bad ki, ki don pat ia ka jingbymsngewhun ne jingkangar bad ki la kyrpad ia la ka jong ka ka jingkwah jong ki hi.
Hooid, U Blei Um ju pynbor iano kano bad U ai ka mon laitluid ha U briew bad kine ki khun Israel ki kwah bymdei bad ka Bible ka ong ba ki kwah kangar.
U Blei U la ai ha ki tangba u phah pat ia ka jingraikhoh ha ka mynsiem jong ki, kaba mut ba kam don ka jingialam bad ka jingkyrkhu jong U Blei.
Haba ngi phai na ka Salm 106:14, 15 “Hynrei ki la iakwah kangar ha ri khlaw, bad ki la tynjuh ia U Blei ha kata ka ri ryngkhiang.
Bad u la ai ha ki ia ka jingkyrpad jong ki; hynrei u la phah ka jingraikhoh ha ka mynsiem jong ki".
Paralok baieid, to ngin sngewhun bad ngin pan ka bor na U Blei ba ngin don ka mynsiem sngewhun ha ka jingim jong ngi.
Ym ban kwah lalot, ym ban kwah jubor ia kaei kaei, ym ban ieid sbai.
Ka jingieid sbai ruh ka dei kawei kaba ngim sngewhun ia kaei kaba U Blei U pyndap bad haba ngi la beh eh, ka wanrah shibun ki jingsngewsih.
U Apostol Paul u sngewhun ha kiei kiei kiba u iashem ha ka jingim jong u, wat la u iaid shibun ki jingkyrduh namar u tip ba ka jingaiei jong U Trai ka dap biang.
Iaroh ia U Trai! U Paul u ong shuh ba nga la nang (learned) ban sngewhun ha ka jingim bad wat u Job ruh u ong ba ngim nym lah ban rah ei ei na ka pyrthei.
U Jisu u maham bha shaphang kane.
To ngin ia peit na ka Ktien jong U Blei:I Timothi 6:6-8 “Hynrei kata ka jingriewblei lem bad ka jingsngewhun ka long ka jingmyntoi bakhraw.
Namar ngim shym wallam ei ei ruh sha ka pyrthei, bad ngim lah ban leit kit noh ei ei.
Hynrei haba ioh jingbam bad jingkup, da kata ngin sngewhun"Job 1:21 “Lyngkhuid nga la mih na ka kpoh ka kmie jong nga, bad lyngkhuid ngan phai pat shata; U Trai u la ai, bad U Trai u la shim noh; long ba la kyrkhu ia ka kyrteng U Trai"Loukas 12:15 “U la ong ruh ha ki, To sumar, to kiar ruh na ka jingkwah lalot baroh: namar ka jingim u briew kam shong satia ha ka jingdap kyrhai jong kiei kiei kiba u don"Isaiah 26:3 “Men bat ha ka jingsuk bajanai ia uba pynneh la ka jingmut ha me: naba u shaniah ha me"2 Korinth 12:10 “Naba kumta nga sngewbha ha ki jingtlot, ha ki jingiehbein, ha ki jingkyrduh, ha ki jingbehbein, ha ki jingshipa, na ka bynta U Khrist; namar haba nga sngew tlot, hangta nga long uba khlain"Mathaios 6:25-26 “Namar kata nga ong ha phi, Wat khusiai ia la ka jingim.
kaei ba phin bam, lane kaei ba phin dih; lymne ia ka met" jong phi.
kaei ba phin kup.
Ka jingim kam long kaba kham kor ia ka jingbam, ka met ruh ia ka jainkup? To khmih thuh ia ki sim bneng, ba kim iabet, lymne kim iaot, dyrane kim ialum ha ki thiar: hynrei pynban U Kpa jong phi uba ha bneng u bsa ia ki.
Phi te phim long kiba kham kor shibun ia ki"Salm 23:1 “U Trai u long u nongap langbrot jong nga; ngan ym kyrduh"Hebru 13:5 “To long kiba lait na kaba ieit sbai, da kaba sngew hun bad kita kiei kiei ba phi don: namar u hi u la ong: Ngan ym iehnoh noh ia me da lei lei, lymne ngan ym ieh lyndet noh ia me da lei lei"Philipi 4:19 “Te U Blei jong nga un pyndap ia ka jingkyrduh jong phi baroh katba kum kata ka jingkynrei spah jong u ha ka burom ha U Khrist Jisu"Philipi 4:11-13 “Ym ba nga ong shaphang ka jingsngew kyrduh: namar nga la nang, ha kano kano ka jinglong ba nga long, ha kata hi ban sngewhun.
Nga tip kumno ban pynpoh, bad nga tip kumno ban sngewdap kyrhai : ha kaei kaei bad ha kiei kiei baroh nga la nang ia kata ka buit ban sngewkdang ruh bad ban sngewthngan, ban sngewdap bad ban sngewkyrduh.
Nga lah ban leh ia kiei kiei baroh ha uta uba pynshait bor ia nga"U Blei Un Kyrkhu, Amen.
Shillong: Kiba ioh pang corona  mynta ka sngi, ki la kiew sha ka 602ngut.
Kiba jem na ka jingpang, ki long 354 ngut bad kiba iap, ki long 7ngut.
Ka East Khasi hills, ka don 134ngut kiba ioh pang thymmai bad nangta ka West Garo hills, ka kiew bha, da ka jingdon 126ngut kiba ioh pang bad ka West Jaintia hills, ka wan ba lai, ha ka jingbun ki nongpang, ha kaba ki don 119ngut.
Baroh kiba don ia ka jingpang, ki long 4,665ngut bad baroh kiba iap, ki la poi mynta sha ka 814ngut.
Shillong: U Director ka tnad ka koit ka khiah, u la ong ba lyngba ka jingrai jong ka Supreme Court kaba la ong ba kino kino ki ba pynmih ia ki khubor lamler bad kiba don bynta ban pyn saphriang ia ka khubor lamler halor ka injek iada corona, ka sorkar ka lah ban pynshitom tyngeh ia kine ki briew.
U Dr War u la ong ba ka ioh ka kot jong u paidbah ka dei ka ba donkam ban ia iaid lang ryngkat ryngkat ka khlam bad la ong ba man la ka sngi la iohi ia ka jingkiew jinghiar jong ki case, ha kaba ki peit ia ki briew kiba khlad na kane ka jingpang naduh u bnai kyllalyngkot haduh u bnai Rymphang na ki 8000 ngut tam, kiba khlad tang 400 ngut ki dei ki ba khlad na la jingpang Covid.
U Dr War u la ong ruh ba ha ka jingshim ia kine baroh bad haba peit ia ka jingai vaccine, kaba la pyniaid da ka tnad kan iada ia ki briew ha ka jylla bad kan sa don ka jinghiar jong kiba ioh pang ha ka jylla, lada ki bud pyrkhing ia ki protocol ba la buh.
U la ong ruh ba kat kum ka rai jong ka Supreme Court ka la kren shai ba kino kino kiba pynmih bad pynsaphriang ia ki khubor lamler halor ka Vaccination, ka sorkar ka lah ban pynshitom tyngeh ia ki.
We live in largest democracy country in the world….
we have the FREEDOM OF SPEECHWe live in the largest Democracy country in the world.
FREEDOM OF SPEECH.Ngi la ju tip shaphang ka iing lieng U Noah, kaba la thoh ha ka Bible.
Mynta ki saiantis, kin pyn urlong ia kawei pat ka iing lieng, kaba la mang kyrpang, ba kan pynneh ia ka jingim u khun bynriew, lada jia ba ka don kano kano ka jingma ha ka jinglong jingman jong ka mariang nangne shakhmat.
Katei kan dei ka iing lieng, ka ban don ia 160ngut ki saiantis bad kitei kin don na satlak ka pyrthei bad kitei ki don ia ka thong, ban pynneh pynsah ia u khun bynriew.
Ka website jong ka Earth 300 website, ka ong “Ngi ieid ia ka jingim bad ngi kwah ban pynthikna, ba ngin iai im ha ki pateng ki ban sa wan ruh".
Ha katei ka jhad, kin don lut baroh ki jingdonkam, kiba ki saiantis, kin pyllait na baroh ki jingeh, kiba ka pyrthei, kan ia kynduh kum ka jingshit ka mariang, ka jing jaboh bad kiwei ki jingeh.
Katei ka jhad, kan don 980 phut ka jingjrong lynter bad sa 200phut ka pynieng bad yn pyniaid ia ka, da ka bor jong u niwkliar bad katei ka jhad, kan nym don pum pum satia, namar ba kan haduh 300 sngi ha ka shisnem.
Ka jinglut ban tei ia katei ka jhad, kan long  $700million (£500million) bad la khmih lynti, ba yn trei dep ia ka, ha u snem 2025 bad yn tei ia ka ha  Europe lane ha South Korea.
Shillong:U myntri ka tnad ka koit ka khiah, u bah Alexander L Hek haba u la pyntip halor ka jingialang review ka ba la long myn hynnin ka sngi, u la iathuh ba ka sorkar jylla ka khlem pat ia kren eiei halor ka jingpyllait noh ia ki kali ban kamai hapoh ka East Khasi Hills District.
“Ngi khlem pat ia tai eiei ruh em halor ban shah ne ban ym pat shah noh ia ki kali kamai ban mih kamai hapoh ka East Khasi Hills District" la iathuh u bah Hek.
Kumba ka long mynta ha kiwei ki district, ki la shah ban iaid ia ki kali kamai, hynrei ha kaba iadei bad ki kali kamai hapoh ka East Khasi District ka sorkar kam shem pat la iakren eiei halor ka ne ka bynta.
Kumba long mynta kane ka jingpynslem jong ka sorkar ban pyrkhat na ka bynta ki briew ki ba im jakpoh da ka ba shu kamai kali, ki la buh ia ki ha ka jingeh ka ba khraw namar ka jingbym ioh ban mih kamai.
Ha kawei ka liang na ka liang jong ki nongialam jong ka Meghalaya Joint Action Commitee of Comercial Vehicle ki la pyntip ba la shai ka sngi ka 25 tarik kin leit ban ia kynduh ia ka Deputy Commissioner ka EKHD, ban ia kren halor kane ka bynta.
Haba ia kren bad u nongialam ka MJACCV u bah Wanlambok jyrwa u la iathuh ba la shai ka sngi kin sa leit ban kynduh ia ka Deputy Commissioner, East Khasi hills, ban ia kren ba ka sorkar, ka la shah ne kan dang pynslem ban shah ban kamai noh ia ki kali hapoh ka East Khasi Hills District.
Shillong:Kiba ioh pang corona thymmai myn hynnin ka sngi, ki long 420ngut.
Kiba jem na ka jingpang, ki don tang 298ngut bad kiba iap, ki long 10ngut.
Baroh kiba don ia ka jingpang, ki long 4,424ngut bad baroh kiba iap, ki la poi sha ka 807ngut.
Ka East Khasi hills, ka don 126ngut ki nongpang bad nangta ka Ribhoi District, ka don 58ngut ki nong pang, ka West Garo hills, ka don 69ngut ki nongpang.
Na ki 420 ngut, ka East Garo hills, ka don 29ngut bad ka East Jaintia hills, ka don 9ngut.
Ka East Khasi hills 126ngut bad kitei ki kynthup ia 10ngut ha Laitkor bad 15ngut ha Laitkor Rngi Sohiong, 13ngut ha Laitumkhrah, 5ngut ha Langkyrding, 9ngut ha Lummawbah, 5ngut ha Mawdiangdiang, 9ngut ha Mawlai, 5ngut ha Mawphlang, 5ngut ha Nongrah, 4ngut ha Tyrsad.
Ha North Garo hills, ki don 15ngut, ka Ribhoi ka don 58ngut.
Na kitei ki 3ngut ki don ha Barigaon, 3ngut ha DC Office Ribhoi, 4ngut ha Jowe, 4ngut ha Mawit Nongshiliang, 5ngut ha Nongpoh, 6ngut ha Patharkhmah, 10ngut ha Sumer, 6ngut ha Umbir.
Ka South Garo hills, ka don 10ngut, ka South West Garo hills, ka don 8ngut, ka South West Khasi hills 21ngut, ha kaba 4ngut ki dei ha Nonglang.
Ka West Garo hills, ka don 49ngut, ka West Jaintia hills 54ngut bad kitei ki kynthup ia 3ngut ha Iongpiah, 7ngut ha Mihmyntdu, 3ngut ha Mission, 4ngut ha Mookyrdup, 6ngut ha Mynthong, 5ngut ha Syndai.
Ka West Khasi hills, ka don 41ngut, ha kaba 23ngut ki dei ha Pyndengrei.
Shillong:Ka Deputy Commissioner jong ka East Khasi hills District ka kong Isawanda Laloo ka la pynmih ia ka hukum myn hynnin ka sngi ka 24 tarik u Jylliew ba baroh ki dukan, ki kali kamai, ki dukan die madan lane kino kino ki jaka treikam ki dei ban bud beit bud ryntih ia ka hukum jong ka Meghalaya High Court kata ban ai jingtip kaba shai la ki la dep injek tika ne-em ialade bad ki hap ruh ban thoh shai hakhmat dukan lane ha ki kali jong ki ia ka jingthoh ban pyni ba ki la dep ai injek bad ki bym pat dep ruh ki dei ban thoh shai ba kim pat dep ai injek.
Ki dukan ki hap ban pyni hakhmat jong ki, ki kali kamai la ki long ki Local Taxi, ki Auto rick shaw ne ki bos kin hap pyni ha ki kali jong ki bad kumjuh ruh kiwei pat ki jaka treikam kum ki ophis Private bad kiwei.
Ka DC ka la pynmih ruh ia ka hukum ba kito ki bym pat dep ban ai injek kiba trei ha ki dukan ne ki kali kamai bad kiwei pat ki jaka treikam ki dei ban phah Test ialade manla ka 10 sngi ban pyntikna ba ki lait na u jingpang.
Na ka bynta ki kali la aiti ha u District Officer ban leh ia kaba donkam bad na ka bynta ki nongdie madan la aiti ha ka tnat Municipal bad ki nongshongiew la aiti ha ka Hima Mylliem bad kumjuh ruh ha ki Incident Officer bad ki BDO ban leh ia kaba donkam.
Ka hukum ka la kren shai kdar ba lada lap ia kino kino kiba thok ne kiba ai da ka jingtip kaba bakla kin ngat ha ka jingshah pynshitom jong ka aiñ.
Shillong:Hadien ba ki nongshong die jaiñ ha madan ki la ioh biang ia ka lad ban shong die jingdie biang sa shisien hadien ba ka Sorkar Jylla ka la pynjari da ka jingkhangdam ha kaba la kumba 2 bnai eiei kine ki nongdie jaiñ ki khlem ioh satia ban mih ban leit kamai hynrei ha kine ki khyndiat sngi ka Sorkar Jylla ka la shah biang ia kine ki nongdie jaiñ ba kin leit die jaiñ biang ha ki jaka kaba ki ju shong kata ha Iewduh bad ter ter ka Bhutia Market.
Kitei ki nongdie jaiñ ki la pynpaw pat, wat la ki la ioh ban plie biang ia ki dukan jong ki hynrei khlem ki nongthied pat ka long lehnohei bad tang ka bai sngi ruh kam ju mih satia namar ym da don than ki nongiaid nongieng bad ki kali paidbah ruh ki duna bha bad ka long kumba ki shu wan pynlut kai ia ka por jong ki tang ban shu pynmih ia ka jingkamai ba khyndiat khynsoit.
Ka jingkynjah jong ka Iew ka long kaba kynjah bha haduh katta katta bad hap ban da don da ki nongbud bad ki nongsynran ia ki namar kam i long kaba shngaiñ ban shong marwei.
Kitei ki nongdie jaiñ ki la pynsngew ia ka jingjynjar kaba ki mad ha kaba ki la iathuh ba ki shu iohnong tang shiphew ne arphew tyngka eiei.
Kitei ki nongdie jaiñ ki la ong ba kim sngew shuh kum ki riew paidbah hynrei ki la sngew pynban kum ki nongtuh namar da la wan ki pulit ki phah beit ban lum noh hashwa ka 3 baje kaba mut 2 baje la dei ban lum beit bad lada ki pynsuki ki la shah mai shah tim bad shah shon da ka dur.
Shuh shuh ki nongdie madan ki la ong ba naduh mynshem snem ki la thied ia ki mar jong ki hynrei haduh mynta ruh kim pat lah satia ban die pynlut khamtam lei lei mynta ba ka Sorkar ka ailad ban plie tang arsien shitaiew.
Kitei ki nongdie jaiñ ha madan ki la kyrpad ruh na ka sorkar ban kan sngewbha ban pyllait noh ia ki kali kamai ban kin iaid khnang ba ki nongthied nongpet ruh kin kham bun bad ba baroh kin ioh lem ka lad ban ia kamai kajih.
Shillong:Myn hynnin ka sngi u bah Nujorki Sungoh MLA ka Mookaiaw Constituency, u la ialam ia ki Rangbah Shnong ka thain Barato,Saba ban ia kynduh ia u myntri rangbah ka jylla u Conrad K Sangma ban dawa ba dei ban pyn sangeh mardor ia ka police outpost ba la wan shna da ka Assam ha Shnong Saba kaba don ha West Jaintia Hills District.
Haba kren ha ki lad pathai khubor hadien ka jingia kynduh ia u myntri rangbah ka jylla, u bah Sungoh u la ong ba na ka liang jong u myntri rangbah u la ai ka jingkular ban ia kren bad u myntri rangbah ka jylla Assam halor kane bad ban pynthikna ban pynsangeh ia kane ka police outpost.
La iathuh ba kane ka police outpost, kaba la wan shna ka Assam ka long harud jong ka shnong Saba kaba jngai tang arphew minit, ban iaid kjat na shnong bad kane ka jaka kam hap hapoh kata kaba ki ong ba don ka jing iakajia.
Dangshen u myntri rangbah ka jylla u la ai ka jingkular ban buh ia ka police outpost ha shnong Barato bad kane ka jaka ka hap hapoh ka jylla Meghalaya bad la iathuh ba ki briew ha katei ka thain ka long ba ki shah pyndik man ka por ha ki briew jong ka Assam.
Shillong:U Director ka tnad ka koit ka khiah, u Dr Aman War u la ong ba ka rai ba khadduh ban shim la ka la long ne em ban pynlong ia ki examin na ka bynta ki khynnah ki ban ialeh ia ka SSLC bad HSSLC kan dei ha ka 30 tarik mynta u bnai.
Haba ia kren bad ki lad pathai khubor, na ka liang u Dr War, u la ong ba halor ka examin kaba ka tnad pule puthi ka thmu ban pynlong ha ka taiew ba ar jong u bnai Naitung yn dang donkam shuwa ban ia tai sani bha.
U la ong ba mynta kin hap peitngor bha shuwa ia ka jinglong jingman jong ka jingpang Covid ha ka jylla baroh kawei bad ia ka rai ba khadduh la ki la long ne em ban pynlong ia ka examin yn sa shim ha ka jingialang ka ban long ha ka 30 tarik.
Hynnin ka sngi u myntri ka tnad pule puthi u bah Lahkmen Rymbui u la pyntip ba ka tnad ka la shim ia ka rai ban pynlong ia ka examin SSLC bad HSSLC na ka bynta ki khynnah kiba la duh ban ia khun examin na ka daw ba ki sah ha ki jaka ba shah pynngat Containment zone lane kiba hap set slung ialade na ka daw ba ki kynduh ia ki ba long positive ha ka taiew ba ar jong u bnai Naitung.
Shillong:Myn hynnin ka sngi ka 24tarik Jylliew, 2021 ka HYC Sohiong Circle hapoh ka jing ïalam u President Samla Purningstar Shabong bad u General Secretary Samla Hamarbamut Thabah, ka la leit ban jurip ïa ka jaka ha jrong surok bah NH Sohillong-Nongstoiñ kaba don ha Umsohiong.
Ka Seng ka lap ba katei ka jaka ha kliar u lum kaba don ha jrong jong ka Surok bah, ka la orpait kaba lah ban buh ha ka jingma na ka jingtwa ha kano kano ka por.
Lyngba kane ka kyrwoh, ka Seng ka kyntu ïa ka Sorkar jylla khamtam eh ïa u Minister ba dei peit ïa ka tnad PWD ba un bthah ïa ki ophisar jong ka tnad ba kin leit jurip ïa katei ka jaka, khnang ban lah ban shim ki lad ki lynti ban ïada na ka jingtwa jong u tei u lumbah uba la don mynta ha tmier jong ka jing twa.
Ka kyntu ruh ïa baroh ki paidbah jingleit nongwan ba kin long kiba phikir, haba ki leit ki wan na kane ka surok khamtam eh ha ka por lyiur ne ka ka por ba jur slap khnang ban lait na kino kino ki jing jia ba mynsaw ne ba sngewsih.
Shillong: Kiba iap corona mynta ka sngi, ki long U Amir Bahadur Gurung, 82 na NongmensongSumar ha NEIGRIHMS ha ka 23-06-2021Khlad ha ka 24-06-2021Cause of death: Covid-19 PneumoniaU Suk Bahadur Chetri, 61 na LumbatngenSumar ha Civil Hospital Shillong ha ka 13-06-2021Khlad ha ka 24-06-2021Cause of death: Covid Pneumonia with co-morbiditiesKa Lakhmi Pohshna, 46 na Lumpyngngad War JaintiaSumar ha Woodland Hospital Sabah ha ka 23-06-2021Khlad ha ka 24-06-2021Cause of death: Covid Pneumonia with co-morbiditiesU Tereng G.Momin, 38 na WilliamnagarSumar ha Williamnagar Civil Hospital ha ka 20-06-2021Khlad ha ka 22-06-2021Cause of death: Covid-19 Pneumonia with co-morbiditiesU Benora Talang, 55 na ShnongpdengSumar ha MCH Hospital ha ka 29-05-2021Khlad ha ka 24-06-2021Cause of death: Covid-19 Pneumonia with co-morbiditiesKa Dipti Paul, 84 na Nongrimbah LaitumkhrahLeit rah ha Supercare Hospital bad khlad noh ha ka 24-06-2021Cause of death: Covid-19 PositiveKa Knion Nongpluh, 50 na Kharang SmitSumar ha Dr.H.G Roberts Hospital ha ka 19-06-2021Khlad ha ka 22-06-2021Cause of death: Covid-19 Pneumonia with co-morbiditiesKa Kumkum Sangma, 62 na CID Quarters LawsohtunKhlad ha iing ha ka 21-05-2021Cause of death: Covid-19 Positive with co-morbiditiesKa Sirolin Jala, 64 na Kench’s TraceSumar ha Nazareth Hospital ha ka 22-06-2021Khlad ha ka 23-06-2021Cause of death: Covid-19 Pneumonia with co-morbiditiesKa Bibiona Kharumnuid, 43 na MadanrtingSumar ha NEIGRIHMS ha ka 22-06-2021Khlad ha ka 24-06-2021Cause of death: Covid-19 Pneumonia with co-morbidities.
Shillong: Ha ka sngi Palei kata ha ka 24 tarik u bnai Jylliew 2021, u Sub Divisional Magistrate Amlarem Sub Division, u Abhilash Baranwal IAS, u la pynbna ba ia ka Upper Bakur bad ka Iew Bakur la weng noh ia ka hukum khang dam.
Ka jingrai ban weng noh ia ka hukum khang dam, na kine ki artylli ki jaka ka long hadien ba la dep ban pynlong ia ka active surveillance bad kumjuh ruh la dep ban leh ia ka test na ka bynta kito kiba lah ban shah ktah ha kane ka khlam.
Shuh shuh katkum ki tyllong khubor kiba la ioh lum la iathuh ba katkum ka kaiphod ba la ai da ka tnad ka koit ka khiah jong ka jylla, ka la ong ba ka jingpur jong ka khlam Covid-19 ka la kham duna ban ia kaba ianujor ha kine ki sngi kiba la leit noh.
Nongpoh: Namar ba la don ki briew kiba don ha Umiam F&ES Building bad ki jaka sah (quarter), kiba la shah ktah ha ka khlam Covid-19, ka District Magistrate ka Ri-Bhoi District, ka la pynbna ia katei ka jaka kum ka Micro-Containment Zone, ka ban treikam naduh ka 24 tarik haduh 27 tarik mynta u bani.
Ka District Magistrate, ka la maham ruh ia ki paidbah ba ki dei ban bud ryntih ia ki kyndon jong ka sorkar bad ki paidbah kim dei ban rung ban mih sha katei ka jaka ba la mana bad kidei ban shongkhop ha ki iing bad lada don mano mano kiba leh pyrshah, kin sa ngat ha ka jingshah pynshitom kiba katkum ki kyndon Ain.
Shillong: Mynta ka sngi ka 24 tarik u bnai Jylliew 2021, hadien ba ka Sorkar Jylla ka la dep ban shong ia ka jingialang jong ka, ka la pyntip ruh lyngba u Myntri ka tnad ka koit ka khiah jong ka Sorkar Jylla, u Bah AL Hek ba ha ka taiew ba ar jong u bnai Naitung mynta u snem, u Myntri ba dei khmih ia ki kam pohiing ka Sorkar Pdeng, u Amit Shah un sa wan ban hiar shapoh ka Nongbah Shillong.
Haba kren sha ki lad pathai khubor, u Bah AL Hek u la ong ba ia ki mat kiba donkam ban iakren markhmat bad u Amit Shah, ka Sorkar Jylla kam pat pynkhreh eiei, namar ba dang mynta ka sngi hi ka Sorkar Jylla, ka dang shu ioh jingtip halor kane ka jingthmu wan jong u Amit Shah.
Mumbai: Ka  Shabana Azmi, kaba dei ka aktress ba pawnam jong ka bollywood, ka la shah thok ei khamakha ha ki khyndiat sngi, ha ka dukan die kyiad.
Ka Shabana, kaba 70 snem ka rta, ka thoh ha ka twitter jongka, ba ka la shu shah thok ei khamakha, ha ka jingkwah thied kyiad online bad ka Azmi, ka iathuh ba ka la thied ia ka kyiad, na kawei ka dukan, kaba kyrteng ka  Living Liquidz, hynrei, wat haba la siew pisa ruh, kam shym ioh satia ia ka mar.
“Husiar, nga la shah thok.
Nga la siew sha ka dukan  Living Liquidz, katba kum ka dor jong ka kyiad, kaba nga donkam, hynrei, kim shym la wan rah satia ia ka kyiad bad kim shim shuh, haba nga phone ruh".
Ka  Azmi, kam shym la iathuh pat katno ka la siew ia katei ka bai kyiad.
Shillong: Kiba ioh pang corona thymmai mynta ka sngi, ki long 420ngut.
Kiba jem na ka jingpang, ki don tang 298ngut bad kiba iap, ki long 10ngut.
Baroh kiba don ia ka jingpang, ki long 4,424ngut bad baroh kiba iap, ki la poi sha ka 807ngut.
Ka East Khasi hills, ka don 126ngut ki nongpang bad nangta ka Ribhoi District, ka don 58ngut ki nongpang, ka West Garo hills, ka don 69ngut ki nongpang.
Ka khlam coronavirus, ka la hiar shi katdei ha Italy bad ki bor pyniaid ka tnat ka koit ka khiah, ki la pynbna, ban weng noh ia ki kyndon deng mask, naduh ka 28tarik Jylliew 2021.
Ka jing deng mask ha Italy, ka la trei kam naduh U Risaw 2020, hynrei naduh ka 28tarik Jylliew 2021, yn nym donkam shuh ban deng mask, haba leit jingleit shabar, ong u myntri ka koit ka khiah ka Italy.
Ha kine ki sngi, ki don 2hajar ngut shi sngi, kiba ioh pang corona, kaba sdang naduh ka 7tarik Jylliew 2021 bad kaba dei ka jingkhein kaba duna tam ha ka Ri hi baroh kawei bad ka dei ka jingkhein, kaba rit duh, naduh U Nailur 2020.
U POPE Francis, ula ia kynduh bad ia pajut kti bad u Spider-Man ha Vatican bad katei ka dei, ha ka por ba u spider man, u don ha ka jingleit ban peit ia ki khynnah kiba pang ha hospital.
U Spider man, u ia kynduh hynnin ka sngi ia U Pope, ha ka por ba U Pope, u ia kynduh ia ki paidbah ha  San Damaso Courtyard, kaba don ha Vatican.
Utei u spider man, u dei uba 27 snem ka rta, U Mattia Vilardita, uba na shatei jong ka Italy.
U Mattia, u dei uba la ioh burom shibun ha Italy, namar ba u dei uwei na kiba ju kit khia ban iarap ia ki khynnah rit kiba pang bad kiba shah sumar ha ki hospital bapher.
La iathuh ba u ju leit jngoh ia kitei kiba pang bad ia myllen bad ki khynnah rit, kiba don ha ki kamra sumar bapher jong ki hospital, ong ka khubor jong ka La Stampa.
Ki ar tylli ki jingshut penalty jong U Cristiano Ronaldo, ki la plie lad ia ka  Portugal, ba kan ia khaid pyrshah ia ka France, ha ka jingialehkai  European Championship, hynnin ka miet.
U nong ialehkai ka France, U Karim Benzema, ula thep kol ar sien, ha kaba ka kol kaba nyngkong, u ioh thep da ka jingshut penalty, ha ka jing ialehkai kaba ai por jong ka kylla step  bad nangta sa kaba ar, u ioh thep ha ka 47 minit, ha shwa ba un pyn ia khaid U Ronaldo.
U Ronaldo, ula ioh thep ia ka kol kaba nyngkong, ha ka minit kaba 31 jong ka jing ialehkai bad hadien kata, ha ka minit kaba 60.
U Pogba, uwei na ki snar ialehkai ka France, ula jan ioh ban thep ia ka kol, ha ka kylla miet, hynrei, u nong ap kol, ka Portugal, U  Rui Patricio, ula iada tyngeh ban ioh kynrup ia ka bol.
Ha kawei pat ka jing ialehkai, U  Leon Goretzka, ula thep ia ka kol na ka liang ka  Germany bad lyngba katei ka kol, ka kol, ka Germany, ka ia khaid mar 2 kol bad ka Hungary, ha ka jing ialehkai hynnin ka miet.
Kawei ka kol jong ka Germany, ka dei kaba la ioh thep da U  Leon Goretzka, ha ka minit kaba 84, katba ia kawei pat ka kol, la ioh thep da U Kai Havertz, ha ka minit kaba 66.
Na ka liang jong ka Hungary, la ioh thep kol da U Adam Szalai ha ka minit kaba 11 bad nangta sa U Abdras Schafar ha ka minit kaba 68.
Ka Germany, kan ia kynduh pyrshah ia ka England, ha ka Sngi hat majai, ha ka jing ialehkai, ka ban long ha Wembley Stadium.
Shillong:Kiba pang covid thymmai myn hynnin ka sngi, ki don 482ngut bad kiba iap, ki don 9ngut.
Kiba jem, ki don 434ngut.
Kiba don ia ka jingpang, ki long mynta 4,312ngut bad kiba iap, ki la poi baroh sha ka 797ngut.
Ka East Khasi hills, ka don 157ngut bad ka Ribhoi, ka don 87ngut kiba ioh pang mynta ka sngi.
Ka East Garo hills, ka don 38ngut, nangta ka East Jaintia hills 3ngut.
Ka East Khasi hills 157ngut.
Na kitei ki kynthup ia 6ngut ha Dangar Syngkied, 3ngut ha Ichamati, 3ngut ha Jaiaw, 15ngut ha Laitkor,9ngut ha Laitlyngkot, 3ngut ha Madanryting, 5ngut ha Marbisu, 11ngut ha Mawlai, 5ngut ha Nongmynsong, 18ngut ha Nongthymmai, 3ngut ha Police Bazaar, 11ngut ha Polo, 9ngut ha Pynursla, 7ngut ha Rngi Rynjah, 6ngut ha Shella.
Nangta ka North Garo hills, ka don 22ngut kiba ioh pang bad ka Ribhoi 87ngut.
Na kitei ki kynthup ia 4ngut ha Barigaon, 3ngut ha Downgate, 3ngut ha KRIPA Foundation, 29ngut ha Nongsder, 5ngut ha Rangmen, 6ngut ha SP Office RBD, 3ngut ha Umiam, 5ngut ha Umran Dairy.
Ka South Garo hills, ka don 11ngut, ka South West Garo hills, ka don 19ngut, ka South West Khasi hills, ka don 42ngut, ha kaba ki don 5ngut ha Koltapara, 7ngut ha Lawblei, 3ngut ha Mawbidong, 20ngut ha Mawlangwir.
Ka West Garo hills, ka don 59ngut, nangta ka West Jaintia hills 31ngut bad kitei ki kynthup ia 13ngut ha Pdengshakap.
Ka West Khasi hills, ka don 13ngut, ha kaba 4ngut ki don ha Mawnai, 4ngut ha Pyndengrei.
Shillong:Ka Khliehriat Grid Substation, ka dei kaba la slem bha bad ha ka taiew ba ladep, la leit buh ia ar tylli ki mashin 25MVA bad kumta ka jing don bor ding, ka la poi mynta sha ka 50 MVA.Da kane ka jing nang pynkhlain ia ka Khliehriat Grid Substation, la khmih lynti, ba yn lah ban pynbiang bor ding, khlem jing pynthut sha Jaintia hills, ong ka khubor, ba la pyllait da U Chairman cum Managing Director, ka MeECL.Ki don mynta 16 tylli ki jaka sam bor ding 33/11 KV s/s bad kitei kin pynbiang ia ka jing donkam jong ka Khliehriat Grid Substation bad kitei kin trei kam, na bynta ka jingsam bor ding, ha katei ka thain, lada jia ba ka don jingthut ka 132 KV Mustem Sub-station.
Mynta ki don bun tylli ki lain kiba 132KV, kiba iaid lyngba ka Khliehriat Grid Substation bad kitei ki kynthup ia ka 132KV NEHU, 132 Mustem bad sa ar tylli ki circuit kiba kynthup ia ka Myntdu Leshka Hydro Electric Project.
Nangta, ki don sa ar tylli kiba don 132 KVA bad kitei ki long ka NEEPCO Kopili Hydro Electric Project bad ka Badarpur Substation jong ka Lower Assam bad kumta katei ka Grid Substation ha Khliehriat, ka dei kaba kongsan bha, na bynta ka jing pyniaid ia ka bor ding kaba khlain, ym tang na bynta ka jingsam bor ding jong ka MePGCL bad ka NEEPCO, hynrei ban ai bor ding sha ka Jaintia hills baroh kawei.
Ka kyrwoh, ka ong shuh shuh, ba ka Jaintia hills, ka dei ka thain kaba kiew bha ha ka jingtrei karkhana bad kumta ka jing donkam bor ding ilektrik, ka long kaba jur bha bad ka jing donkam ia ka Khliehriat Grid Sub Station, ka long kaba kongsan bha.
Ki don mynta 40 ngut kiba la ioh ia ka jingpang khlam corona, lane ka jait jingpang Delta plus, ha kaba ki stad doktor, ki ong ba ka dei ka jingpang kaba ki sngewkhia shibun bad ba ki ai kyrteng da ka jingpang, kaba ki sngewkhia lane variant of concern (VOC).
Katei ka jingpang, la lap ha Maharashtra, Kerala bad ha Madhya Pradesh, ong ka tnat ka koit ka khiah ka sorkar India, mynta ka sngi.
La iathuh ba ia katei ka jingpang, la lap ha Maharashtra, Kerala bad Madhya Pradesh, ha kaba ki don 40ngut kiba la ioh haduh mynta.
La bthah ia kitei ki lai tylli ki jylla, ba kin pynkhlain ia ka jing peit bniah halor ka jinglong jingman jong katei ka jingpang, ong ka khubor.
Ka India, ka don mynta ka sngi, ia 50,581 ngut kiba ioh pang ha ki 24 kynta ba ladep.
Kiba don ha ka jingpang, haduh mynta, ki don 6,43,194 ngut bad kaba duna duh ha ki 82 sngi ba ladep.
Kiba iap, ki don 1,358 ngut bad baroh kiba iap, ki la poi sha ka 3.9lak ngut na kane ka khlam corona virus.
Shillong: Myn hynnin ka sngi ka 23 taraik u bnai Jylliew 2021, la iohi ba ki la don shibun bha ki kali kamai kiba la iaid bad ieng ha Motphran ki la shah beh krad lut ha ki pulit.
Na ka liang jong ki pulit ki la ong ba kim shah satia ia kitei ki kali kamai ba kin kit briew hapoh ki kali kamai jong ki, hynrei lait noh sa tang kito kiba kit jingkit ha ryngkat ka jingdon ia ki car pass kiba treikam na ka bynta ban kit jingkit.
Ha katei ka jingbeh jong ki pulit, la iohi ba baroh ki kali taksi bad ki auto rickshaw kiba ieng bad kiba iaid lyngba na Motphran, ki la shah beh krad lut bad wat ki kali jing ki riewshimet ruh ki bym don satia ia ki pass kiba iaid ba ieng ha Motphran ki la shah beh lang na katei ka jaka.
Kane ka long thik kum ha ka por U Noah, mynba u dang pyrta ba U Blei un sa pynshlei noh da ka um ia ka pyrthei, bun kiba rkhie bein, bun kiba kynnoh bein ia U Noah, bad haba u la shna ia ka iing lieng bun kiba ong u la biej, bad kiwei kiwei de ki jingkynnoh ba laiphew jait.
Dei tad yn da ka la wan jia shisha ka jingshlei um ki sa sngewthuh ba ka dei kaba shisha.
Bad ki la leit tied ia ka iinglieng u Noah, hynrei ka por ka la dier bad ki la iap ei baroh.
Mynta ruh thik ka jia katba ka sorkar ka dang pynbna ban tehlakam ia ka jingsaphriang stet ka khlam bun ki bym ngeit, bad ki jingkynnoh ba laiphew jait.
Hynrei dei tad ynda phi la mad ha lade phin sa sngewthuh kaei ka jingpang khlam bad ka jingkordit jong ka, bad ha kata ka por ka jingkordit kan wan lap ha nga ha phi, ha ka longiing longsem jong nga jong phi.
Ka daw tynrai baroh ka dei na ka jingbymngeit, bad ka jingkwah ban mad da lade.
Kumta iada ia lade, namar ka jingiada jong phi ka dei kaba kordor bad ka lah ban iada ia ka iing ka sem jong phi hi.
Yn nai kynnoh ba ka khlam covid ka dei tang ka jingpang bamsap, ai kiba bam ki mat nang ia bam shato ka pop kam dei ka jong nga jong phi, Namar U Blei un sa bishar ia ki briew baroh lada phi bamsap ne phim bamsap ruh, jar u ba leh un ioh la ka bainong.
Wat ap haduh ban kan da wan jia, ioh phi babe,Duwai ruh ba ka khlam kan jah noh, Dei tang ka jingkylla bamut jong nga jong phi ka lah ban weng noh ia ka khlam.
Khublei shibun.
Shillong: Na ka daw jong ka jing khot khang dam, ka sorkar jylla, kumta ka Meghalaya Board of School Education (MBOSE), Tura, ka la pyn kynriah ia ka eksamin jong ka HSSLC, 2021.
Kine ki dei ki prokram, ba la pynmih kumne harum –.
Ka jingdon jong kiba ioh Covid 19 thymmai ha ka jylla Meghalaya mynta ka sngi balang kata ka 5 tarik u Jymmang 2021 ki don kumba 268 ngut bad 147 ngut pat kiba la koit na kane ka jingpang.
Ka jingdon jong baroh ki nongpang ha ka jylla ki la kot sha ka 2,126 ngut.
Kiba ioh positive Kim dei bn shang ne iaid baheh shong khop khamtam ki nongshillong Wat pynbit IA kiwei.
Ka khlam corona ha India, ka nang kiew stet arted bad ki don sa 3,780 ngut kiba iap bad 3.82lak ngut kiba ioh pang corona, ha ki 24 kynta ba ladep ha India.
Mynta kiba iap, ki la poi baroh sha ka  2,26,188 ngut  bad kiba ioh pang, ki la poi sha ka 2.06klur.
Ka Maharashtra, ka don sa 51,880 ngut kiba ioh pang.
Ka Karnataka, ka on sa  44,631 ngut kiba ioh pang bad ka   Kerala, sa 37,190 ngut kiba ioh pang.
Ka Assam ruh ka kiew stet bha, ha kaba ki don 41ngut kiba iap  bad kiba ioh pang ki 4,475ngut hynnin ka sngi.
Ha kawei pat ka jingjia, la iathuh ba 11 ngut ki nongpang  Covid, ki la shu iap ei ha ka hospital sorkar ha Chengalpet, na ka daw, ba ym don oxygen  bad ym don jaka thiah ia ki nongpang.
Ha kawei pat ka khubor, la iathuh ba ki pulit ki la kem ia uwei u  briew, uba dei tuh ia u dawai  Remdesivir bad la ioh na u, ia 2 tylli ki dawai injekshon, ha kaba u tyrwa ban die ha ka dor  T.35,000 shi injek.
Ki pulit jong ka  Hauz Khaz Police Station, ki la kem ia utei u briew.
NEW DELHI: U  Arvind Kejriwal, myntri rangbah ka Delhi, hynnin ka sngi, ula pynbna, ba ki 72lak ngut ki nong bam reshon jong katei ka jylla, kin ioh ei khaw reshon, na ka bynta ar bnai kynthih.
“Ki nongshong shnong kiba duk, ki shem jynjar, na kane ka jing khang shnong corona.
Ban iarap ha kane ka por, ka sorkar Delhi, kan ai ei khaw reshon sha ki 72lak ngut ki nongbam reshon ha Delhi, na ka bynta ki ar bnai ban sa wan" ong U Kejriwal, ha ka twitter jongu.
Ha kajuh ka por, U Kejriwal, u pynbna ruh, ba yn siew T.5 hajar shi khlieh sa baroh ki nongniah auto rickshaw bad ki nongniah Taksi ha Delhi, kum ka jing iarap ia ki, ha kane ka kutlad jong ka jingsniew ka kamai kajih jongki.
Kane kam dei ka sien nyngkong, hynrei ha u snem ba ladep, ka sorkar Delhi, ka la dep iarap pisa, ia ki nongniah autorickshaw bad ki nongniah taksi.
Kaleh bha kasorkar, jongngi lah babe bangi jied iu Conrad specialist in corruption and business (MBA) ubapeit tang iaki heh ia ki rit mat ia dep ulong thik kum u amrish puri CM jong Ka film  Nayak.
Katkum ka jingkhein ki nong Assam (kine ki kynthup ia ki Khasi-Pnar ruh) ki bam kumba 19 oz (auns) u khaw shi-sngi shi-sngi, (kata haba khein lang bad baheh bad barit baroh).
Ha Bengal ki bam kumba 10 oz; ha Bihar bad Central Provinces ki bam kumba 9 oz; ha Bombay ki bam kumba 5 oz; ha United Provinces ki bam kumba 4 oz; ha Punjab ki bam khaw duna shibun ban ia kitei baroh.
Bad namar ba u Khasi-Pnar, kum u nong Assam baroh, u pyndonkam shibun eh u khaw ha ka jingbam jong u, kumta ngi ngeit ba ka long kaba dei eh ia u nongrep Khasi bad Pnar ban sngewthuh bha aiu ngi ioh na u kba bad na u khaw lane na ki jingbam baroh kiba shna na ki.
U khaw uba ngi ioh na ki mill (ki karikhana) kiba dung khaw na u kba u long uto uba ki la pyniakhlad ym tang ia u stait, hynrei uba ki la shim noh kattokatne ia i jingsop (pericarp) jong i symboh kba bad ia i khmat kba (embryo or germ), kiba long ki bynta kiba don shibun ka jingbam kaba donkam na ka bynta ka jingkoit-jingkhiah jong u briew.
U khaw dkhar (milled rice) namarkata um da long uba bha eh na ka bynta ka met u briew kum u khaw Khasi uba ngi ioh tang da kaba ngi shu dung ha u thlong.
Dei na kata ka daw ba kiba bam khaw dkhar bunsien ki shait ioh ka jingpang at (beri beri).
La kumta ruh u kynja khaw baroh u duna ka kalsiom (calcium), ka met tynrai kaba donkam shibun na ka bynta ka met u briew bad kaba iarap ban tei ia ki shying.
Lada dung ia u kba ynda la lah pdem ia u ha ka um shipor bad sa shet ia u, kata ka jingkhlain jong u kum u jingbam kam da don eh.
Ia u khaw uba ki shna ha kane ka rukom ki khot ‘parboiled rice’ ha ka ktien phareng.
Tangba ka jingshna ia une ruh ka iapher ha la ki jaka-jaka.
Ka rukom shna kaba suk eh ka long kumne.
Ia u kba ki buh ha ka tin umphniang sharak, lane kano-kano ka kynja khiew, bad ki pyndap ia ka tin da ka um, bad ki ieh hangta kumba shi sngi ar sngi, katkum u jaid kba.
Hadien kata pat ki sa tiew ia kane ka tin halor ka ding bad ki sa pynshit ia ka um haduh ba kan da thnam.
Ynda u kba u la sieb katto katne bad u la sdang ban jem (lah ban ithuh ia kane da ka jingbthei jong ki katto-katne ki symboh kba), ki sa theh noh shabar ia ka um bad ki sa pynrkhiang ia u kba, bad hadien kata ki sa dung ia u ha u thlong.
Ha Punjab pat ia une u khaw ki shna kumne.
Ki shet ia u kba bad ka um kumba 24 kynta ha ka ding kaba shu rhem da kba thang da u skop kba.
Nangta pat ki sei ia u kba bad ki khleh bad u sh’iap bad ki sa sdieh (roast) ha ka ding kaba meh bha kumba 5 minit.
Katba ki dang sdieh ki king shait-shi-shait.
Nangta pat ki sa thad ha ka sngi haduh ba un da rkhiang bha shuwa ba kin dung ia u.
Don ruh bun kiwei pat ki rukom kiba iapher-iapher kiba ki ju pyndonkam ha kaba shna ia une u khaw, hynrei ngim lah ban batai lut hangne.
Ngi la batai ia kitei ar tylli ki rukom namar ngi ngeit ba kan pynmyntoi ia ka ri lada ngi lah ban leh kumtei; kan pynmyntoi ruh ia ka jingkoit jingkhiah.
Ki riewstad ki ngeit ba da kaba leh kumtei ki vitamins bad kiwei-kiwei pat ki jingbam kiba don ha u khaw, kiba donkam na ka bynta ka met u briew, ki ngam noh hapoh u khaw; bad kumta haba dung ia u kim duh noh haba khlur ka snep najrong.
Ngi sngew dei ban pyni hangne ruh ba u khaw ryngkew, kata u khaw uba ki ioh na u kba lum ne u kba uba ki thung ha ki lyngdum-rkhiang, u kham bha na ka bynta ka met u briew ban ia u khaw na u kba pynthor.
Ki ju ngeit ruh ba u khaw saw u kham bha ban ia u khaw lieh lehse namar ba u pukhaw (bran) jong u khaw saw u kham rben ban ia u jong u khaw lieh bad dei kane ka syrtap jong u symboh khaw kaba don shibun ka jingbam kaba bha na ka bynta ka met u briew, kum ka vitamins, ka protin (protein), ka khlein, ka phosphoros bad kiwei kiwei ki mineral.
U khaw Dkhar (polished rice), kata u khaw uba la shop khuid noh kane ka snep, um don ei-ei lait tang u starch, katto-katne ka protin, bad katto-katne ka mineral.
Na u kba don ruh katto-katne ki jingbam kiba ki ju shna, kum u khoi bad u shira.
Don ar jaid ki khoi; uwei uba ki shna na u kba, bad uwei pat uba ki shna na u khaw, uba ki khot ha ka ktien Bengali u ‘muri’ lane ha ka ktien Hindustani ‘murmura’.
Ia u khoi uba ki shna na u kba ki shna kumne.
Ia u kba uba ki la thad bha ha ka sngi kumba 8 kynta ne, ki buh ha ki khra khyndew kiba heh, bad ki sa theh da ka um khluit ha kita ki khra.
Hadien ar minit ki theh noh ia kata ka um.
Ia kine ki khra ki sa pynieng khongpong baroh shi miet, bad katba u kba u dang sngem ki tyllait ia u.
Katba ki nang tyllait ki nang pynkhluid ia u sh’iap ha ka nar, bad ynda ka nar bad u sh’iap ki la khuid bha, ki sa shim kumba lai saw kham uta u kba uba la tyllait bad ki thep ha ka nar bad ki king war-shi-war da ka siang kaba jrong.
Hadien katto-katne por ki symboh kba ki sa bthei bad nangta ki sa rah noh ia ki na ka nar bad ki sa pyniakhlad noh ia u shyiap na u khoi, bad hadien kata ki sa peh ia u skop kba.
Ia ki kba ki bym bthei ki ju pynkylla kloi ynda ki la pyniakhlad ia u khaw na u skop kba, bad une uba hadien u long u khoi ‘muri’.
Ia u khoi uba ki shna na u khaw pat ki shu shim beit da u khaw bad ki thep ha ka nar kaba don utei u sh’iap uba la pynshit l’pa kumba la batai haneng, bad ki king war-shi-war kumba ki leh na ka bynta utei u khoi uba la batai haneng Ynda u khaw u la bthei ki sa sei noh na ding bad ki sa pyniakhlad ia u khoi na u sh’iap da ka shalani.
Ia une ruh ki khot u khoi ‘muri’.
Ia u shira pat ki shna ha kane ka rukom.
Ia u kba ki pdem ha ka um kumba ar ne lai sngi haduh ba un da jem.
Nangta ki sa shet ha ka ding katto-katne minit, bad ki sa rah noh na ding.
Ynda ka um ha kaba ki shet ia une u kba ka la khriat ki sa jiar noh ia ka.
Ia u kba pat ki buh ha ka nar kaba lynghung kum ka nar karai ba shet jyntah (con-cave vessel), bad ki sa tiew biang ia une u kba ha ka ding haduh ba un da pyrthiew.
Hangta pat ki sa dung ha u thlong haduh ba un da iakhlad u skop na u khaw shira, bad ki sa peh ha u prah.
THIRUVANANTHAPURAM: 100ngut ki lyngdoh niam, ki la ioh ia ka khlam corona, haba ka la don ka jing ia kynduh jong kitei ki lyngdoh niam jong ka  Church of South India (CSI), hadien ka jing ialang jongki, ha Munnar ha u bnai ba ladep.2ngut na kitei ki la khlad noh, ong ka khubor.
Napdeng kiba iohpang, ki kynthup ia  U  moderator bad bishop ka South Kerala diocese, U  Rev A Dharmaraj Rasalam, uba shah sumar hi ialade ha iing.
Katei ka jing ia kynduh, ka dei, naduh ka 13 haduh ka 17tarik Iaiong 2021 ha  CSI Christ Church ha Munnar, ha kaba ki don 350ngut ki lyngdoh niam, kiba leit ban ia shim bynta.
Kitei ki lyngdoh niam, ki ia leit lang, da kajuh ka bos na  Thiruvananthapuram sha  Munnar.
Ki lyngdoh, kiba iap, ki long U  Rev Bijumon, 52 bad U Rev Shine B Raj, 43, ha kaba U Bijumon, u iap ha ka sngi palei abd U Raj, u iap ha ka sngi hat majai ba ladep.
Shillong:Ka Catholic Bishop’s Conference of India (CBCI), ka National Council of Churches of India (NCCI) bad ka Evangelical Fellowship of India (EFI), ki la kyrpad ïa ki paid riewngeit jong ka ri India baroh kawei, kynthup ruh ïa ka pyrthei baroh kawei ba kin pynlong ïa ka 7 tarik mynta u bnai kum ka sngi jingïaduwai lang, ka jingshah jingit na ka bynta jong ka jingkoit jingkhiah jong ri India bad ka pyrthei baroh kawei na ka jingpang khlam Coronavirus kaba la jur bha katba dang mih ki sngi.
Ha ka shithi ba ki la thoh ki la pynpaw da kaba ong ba ka ri India mynta baroh kawei ka la mad ïa ka jingwan ka lyer jingpang khlam kaba ar bad kaba shyrkhei tam, haba kiba ïohpang ki la nangkiew manla ka sngi bad kumjuh ka jingkiew kiba la duhnoh ïa ka jingim namar ka khlam Coronavirus, ka la kiew bha hapoh India.
La ong ruh ba ki tiar sumar ki la poi haduh ka kyrdan ban lut noh hynrei kiba ai jingsumar ki dang iai bteng ban trei shitom ban sumar ïa kiba pang.
“Ki ïai bteng ban ïada ïa ka jingim jong kiba pang, kumta ki donkam ïa ki jingduwai jong ngi," ong ka kyrwoh na kitei ki seng Balang.
Ki la ong ruh ba donkam ban duwai na ka bynta ki nongïalam ka ri ba kin ïoh jingisynei, jingkyrkhu bad jingstad, jingshemphang ban ïaleh pyrshah ïa ka jingpang.
“Kum ha kane ka por ba sohsat bad jynjar tam, ngi ki lai tylli ki seng Balang ngi kyrpad ïa baroh ki paid ka ri India bad ki Balang hapoh ka pyrthei ba kin pynlong ïa ka 7 tarik kum ka sngi shah jingit bad ka sngi ban duwai na ka bynta ka jingjah bad ban duh noh bad ka jingkoit jingkhiah noh na ka khlam Coronavirus.
“Ngi dei ki briew kiba don ka jingkyrmen kumta ngin ngeit skhem ba ha kane ka por lyngba ka jingduwai, jingshah jingit ngin sa lah ban kyrpad ïa U Khrist ban ïarap ïa ngi ki nongshong shnong ban pynlait ïa ngi na ki jingtieng," ong ka kyrwoh na u Cardinal Oswald Gracias, President CBCI, Most.Rev.Dr.P C Singh, President NCCI, bad na Rev.Dr.Ajai Lall, Chairman EFI.Shillong:U myntri ba dei peit ia ka tnad bording ha ka jylla, u James P.K Sangma u la ong ba na ka liang jong u, u pdiang sngewbha lada ka sorkar ka thung ia ka kynhun tohkit ba laitluid halor ka kynrum kynram ha MeECL.Haba ia kren bad ki lad pathai khubor, u Sangma, u la ong ba na ka liang jong u, u la dep ban iakren bad u myntri rangbah ka jylla u Conrad K Sangma ba kan bha lada thung da ka kynhun tohkit halor ki kynrum kynram ha MeECL ha kaba kane kan sei madan ia baroh ki kam ki bym iaid beit ha MeECL.U la ong ruh ba lada ka don ka jingtohkit ha MeECL kan lah ban wanrah ia kiba bun ki jingshisha, halor ki jingshah kynnoh ha MeECL kum ka jingleh shiliang ia ki jingai tender, halor ka jingkynnoh ba don ka jingthepkam ia kiba ha ing ha sem jong ki ophisar, ka jingtuh ia ka bording, ha kaba la wan rah ia ka jingduh nong kaba da ki klur ki klur ia ka MeECL.“Kane ka jingtohkit ka long kaba donkam ban wan rah ia ka jingshisha shakhmat bad ka jingtohkit ka ba lait luid kan lah ban wanrah shakhmat ia ki jingbym pyntrei hok baroh ha ka ba kane kan ai ka lad ka lynti ia ka sorkar ba kan ioh ban pynbha bad ban weng ia ki jingeh ha ka MeECL," u la ong.
Nongpoh:Ki nongialam shnong na ar-tylli ki shnong ha Ri Bhoi, kiba kynthup ia ka shnong na Nongrim Nongladaw bad Umiam, kiba hap hapoh ka jingpeit jingkhmieh ka Hima Mylliem, ki la ther tyngeh ia ka Hima Mylliem bad ia ka Khasi Hills Autonomous District Council (KHADC), da kaba kynnoh ba kumba ka long mynta, ka Hima Mylliem bad KHADC, kim ju sngap shuh ia ka sur jong uba balang, pynban ki la sdang pynban wat ban pynrung Politik ha ki kam shnong kam thaw ne da kaba sngap tang ia ka sur jong ki katto katne ki nongkyrshan jong ki MDC ha KHADC.Haba ther pyrshah ia ka Hima Mylliem bad KHADC, u Bah Balance Jalong, Executive member na ka Shnong Nongrim Nongladaw bad u Bah John Syiemiong, Secretary Shnong barim ka Shnong Umiam, ki la ong ba ha kane ka kynti kaba mynta, hapoh ka Hima Mylliem bad KHADC, kam don shuh kata ka synshar kaba khuid ba suba, kumba ka long ha ki por mynshwa, hynrei mynta ki la shu leh donbor shaba palat bad ki don beit ha ka liang jong u/ne ka briew kaba don jingiadei bad ki heh ki hain, la ka long hapoh ka Hima Myllien ne Distric Council.
Na ka jingkren uwei na ki rangbah, u la kynthoh jur ia u Acting Syiem ka Hima Mylliem, da kaba ong ba u Syiem ka Hima Mylliem, um ai shuh kata ka jingbishar kaba hok bad ba um leh ia kaei kaba ki paidbah ki mynjur ba un long kum u nongialam shnong, pynban hakhmat u Syiem u thung Acting ia u briew, uba don ka jingiadei bad ki heh ki hain ha ka Hima Mylliem bad KHADC.Ka nuksa kaba shai eh halor ki kam leh shiliang khmat ka Hima Mylliem, ka dei hapoh ka shnong Nongrim Nongladaw, ha kaba la ong ba tang na ka daw ka jingujor ki katto katne ngut, ka Hima Mylliem ka la sngap ia ki bad ka la kloi ruh ban weng noh ia u Rangbah Shnong bad tang ha kajuh ka sngi, la pynmih hukum ban thung Acting Chief bad na u Acting Chief la thung pat sa ia u Acting Rangbah Shnong ia u Bah Kyrmen Rynghang, katba u Bah Karbius Lyngdoh, uba kyrshan da ki paidbah u la shah weng kum u Rangbah shnong, kaba la pynpaw shai ba ka Hima Mylliem, kam bud satia katkum ki Ain kiba don ha ka.
Ka la don ruh ka jingkynnoh, ba ka Hima Mylliem bad KHADC kam sngap satia ia ka sur ki paidbah, hynrei la sngap tang ia ka sur jong kito kiba don ka jingiajan bad u MDC ka Umroi, nalorkata kitei ki rangbah ki la pynpaw ruh ba ka daw halor kitei ki jingklumar ka dei namar ka jingtuklar u Bah Rangkynsai Kharbuki, MDC ka Umroi na shadien.
Kitei ki riew rangbah, ki la iathuh ruh ba ynda ki la leit ban kynduh ia utei u MDC ka Umroi, u la saitkti ialade, da kaba ong ba kam dei ka kamram jong u, ban tuklar ia ki kam shnong kam thaw.
Nga thoh ia kane ka artikl na ka jingthiah ha Bethany Hospital, ha ka mobile phone.
Namarkata ka rukom thoh ka lah ban ym da jlih bha.
Nga thoh wat hapdeng ka jingpang COVID namar nga sngew khia palat ia la ka jaitbynriew Khasi-Pnar, kaba nga da ieit thep mynsiem.
Namar ngam kwah ba maphi ki paradoh parasnam phin shah shitom kumba shah shitom manga, ba ka jingpang ka kjit lut ia ka lyer oxygen na ki doh tor ki jong phi.
Ngam kwah ba phin shu duh ei ia la ka jingim ha une u khñiang jingpang uba shyrkhei.
Namarkata nga kyrpad iaphi ka jaitbynriew Khasi-Pnar ban kyndit thiah noh na ka jinglyngngai bad jinglehsting jong phi.
Dei tang ki masks, sanitizer/sabon bad physical distancing kiba lah ban iada ia ngi na ka jingsaphriang une u virus.
Nga ialade nga la pyrshang ban bud ryntih ia ki kyndon ka sorkar ha ki jaka paidbah, hynrei nga la kum bakla hangno re hangno bad u khñiang u la ioh ban rung tuh sha u ryndang bad ki doh tor jong nga.
Kawei ka jingbakla jong nga ka long ba nga ju loit mask ha ka por ba leit rung iing parabangeit, da kaba kheiñ shngaiñ ba ym lei lei ha iing.
Kaba sngewsih ka long ba don kiba la test positive, ho’oid wat la kim don jingshitom.
Nga ngeit kane ka dei tang da ka jingisynei U Blei uba la iada ia ki briew jong u kiba pdiang khuid mynsiem ia U Pastor jong ka Balang ha ki iing jong ki.
Phi lah ban kylli, kumno don kiba test positive hynrei kibym don jingpang? Kane keiñ ka dei ka jingshukor jong une u virus, ba um ktah salonsar ia baroh hynrei tang ia kiba tlot, kiba tymmen bad kiba la hiar ka ‘immunity’ lane ka bor ialeh ia ki jingpang.
Ia kiba test positive hynrei kibym don ki dak jingpang la ju khot ‘asymptomatic.
’ Ia kiwei ki khñiang jingpang, uba long positive un don beit ki dak jingpang, hynrei ia u COVID 19 pat kam long kumta.
Namarkata nga ong ba u dei u virus uba shukor! Namar uto uba long asymptomatic u iaid sharum shaneng, um lei lei ialade hynrei u pynpur jingpang sha kiwei.
Nga shu tharai ba nga ruh nga la ioh jingpang na uba/kaba long asymptomatic.
Mynta lei lei ba la kiew stet ki positive cases, ngim lah shuh ban shaniah iano iano ruh.
Ngam mut ban ong ba ki thmu sniew hynrei ba ialade ruh kim tip ba ki dei ki nongkit jingpang.
Namarkata ngan ban jur biang shaphang ki masks, sanitizer/sabon bad physical distancing.
Don napdeng jong phi kiba lah ban kylli, hato ngin hap deng masks ka iingmane ruh? Ka jubab ka long ho’oid, namar ki lah ban don ki asymptomatic napdeng kiba wan Jingiaseng.
Kim shym thmu sniew iano iano, bad kim tip hi ialade, hynrei u virus u la ioh pur lyngba jong ki.
Hynre lada phi la deng mask, phi la lait na ka jingshitom.
Don kiba pyrkhat bakla ba ka jingpang khlam kam lah ban wan rung sha ki iing jong ki bangeit.
Ki seng nongrim na ka jingtah snam langbrot ia ki shawkad jingkhang jong ki iing Israel; namarkata U Angel ka Jingiap u la iaid lait ia kita ki iing.
Kane ka dei shisha ka kambah bakhraw ia ki khun Israel ha Ri Ijipt, bad haduh mynta U Blei u dang leh hi kum kine ki kambah.
Hynrei na ka bynta kaba man la ka sngi, U Blei u maham bunsien ba ki iingjain jong ki Israel ki don ha ka jingma na ki jingpang bad ka khlam.
Dei namar kane ba ki kitab Lebitikos bad Jingkheiñ ki hikai ba kiba ioh ia ki jingpang iabit ki dei ban shong shabar ka ‘camp’ lane shabar ki iingjain jong ki Israel.
Ka paw shai ba ka khlam ka lah ban wan rung shapoh ki iingjain jong ki Israel.
Namarkata U Blei u la dei ban maham ba kiba don jingpang iabit ki dei ban pynjngai ialade na kiwei.
Ha kato ka juk ba ym don dawai dashin kumba mynta, ka jingiada ka dei tang da ka physical distancing.
Ia kitei baroh la kynthup ha ka ‘Holiness Code’ lane ka Aiñ Jinglong Khuid jong ki Israel.
Kaba mut ba uba kwah ban im khuid hakhmat U Blei u dei ban sumar khuid ialade bad iada ialade na ka khlam.
Lada pyniadei ia ka khubor ki kitab Lebitikos bad Jingkheiñ na ka bynta kane ka juk mynta, ki Khristan kiba im khuid hakhmat U Blei ki dei ban ri khuid ialade na ka jingpang khlam da kaba bud ia ki masks, sanitizer/sabon bad physical distancing.
Khatduh, shaphang ka vaccine ban iada na une u khñiang COVID.Ko paralok, hato phi la shim tika? Nga tip ba bun ki para Khasi ki dang ar jingmut la yn shim ne yn ym shim.
Nga kwah ban iathuh ia ka jingiohi jong nga ia ki doctor ki nurse ki ward boy kiba sumar bad ktah ia ngi ki nongpang COVID man ka sngi, hynrei kim lei lei namarba ki la ioh vaccine.
Ho’oid ki phong ki PPE suits, hynrei ka dei ka vaccine kaba ai jingshlur ia ki.
Nga kyrpad phin duwai na ka bynta kine ki shakri kiba kordor U Blei.
Duwai ruh na ka bynta jong ngi ki nongpang.
Nangta ha ka Ri Israel mynta ki la dep ai vaccine ia lajan 100% ki nongshong shnong.
Namarkata ha Israel ym don shuh ki lockdown, hynrei ki la plie ia ki skul, ki ophis, ki iew kumba mynshuwa.
Nga kyntu ia ka jaitbynriew Khasi-Pnar ba ngin bud nuksa ia ka Ri Israel da kaba pdiang paidbah ia ka vaccine.
Ka jingpang ka long kaba shyrkhei, sngew kumban pluh ka shadem.
Ngim dei ban kheiñ sting ia une u virus.
Nga thoh ia kane ka artikl ryngkat ka oxygen mask ha khmut, artylli ki drip ha kti bad ka jingdap shadem (la shah mai ha i nurse ruh).
Ngam lah ban thoh stet, kumta nga hap pynlut baroh shi sngi ban type ha ka mobile phone ia kane ka jingkyrpad ia ka jaitbynriew baieit jong nga: To da sumar, to iada ialade na une U COVID 19.
Jowai:U District Magistrate, West Jaintia Hills, ha ka hukum mynta ka sngi, ula pynbna ban khang dam noh ia ka lawmusiang (Pohiaw), CNI Market (law Chor), Presbyterian Market (law Shyiap) bad ka Seinraij Market (law Seinraij), lawmusiang, Jowai, na ka daw, ba ki nongshong iew, kim shym deng mask bad kim ia shong jngai satia.
Kitei ki iew, kin khang, haduh ban da pynbeit da kumwei pat.
Nongpoh:Ki riew rang bah lem bad ki nongialam shnong na ki katto katne tylli ki shnong kiba don ha ka thain Marmain, hynnin ka sngi ki la iamih madan, na ka bynta ban maramot ia ki bynta ba la sniew tasam jong katei ka surok, kata na Umden sha Ampriling.
Lah ruh ban kdew hangne, ba ka Nongpoh- Umden-Sonapur, ka la dei kawei na ki surok ba donkam eh ha Bhoi, namar ka dei ka surok kaba la pyniasoh ia shibun tylli ki shnong kiba don ha ka thain Umden ter ter sha Marmain bad shaduh Sunapur ka jylla Assam, hynrei kumba ka long mynta la iohi ba ka jinglong jingman jong katei ka surok, ka la sniew shaba palat bad kaba la wanrah jingeh ia ki paidbah kiba don ha ka katei ka thain.
Kitei ki riew rangbah, kiba la mih ban maramot hi ia katei ka surok, ki la pynpaw shisha ia ka jingsngewkhia halor ka jingsniew palat ka surok, namar kumba ka long mynta lei ki la hap ban pyndonkam beit da ki surok Meghalaya bad ba kim ioh shuh ban leit sha Assam naduh ba ka sorkar ka la khangdam lut ia ki surok khappud.
Ha ki por kiba la leit, haba don kino kino ki kam kyrkieh kum ha ka pang ka shitom ne ha ka ban leit iew leit hat, ki briew kiba sah ha katei ka thain, bunsien ki la hap ban shanniah beit na Assam, ba ka kham jan bad suk ka leit ka wan, namar lada ki beh sha ki jaka sumar ha Meghalaya, ka kham shimpor ban poi, ba la sniew palat ka surok.
Kitei ki riew rangbah, ki la pynpaw ia ka jingsngewkhia halor ka jingbym phaikhmat ka sorkar sha katei ka thain, namar ka dei ka thain kaba dang sahdien eh ha kiba bun ki kam pynroi, hynrei na baroh kaba ki donkam hakhmat eh ka dei ia ka surok.
Namarkata ki la kyntu ia ka sorkar jylla ba ka dei ban phaikhmat lem ia katei ka thain, khamtam eh na ka bynta ban pynbha ia ka surok, uba ki paidbah jong katei ka thain ki la shem sohsat eh na ka jingsniew surok.
KA JINGPANG KHYLLAI (KIDNEY): KI DAK JINGSHITOM KIBA PAW.KI LYNTI KIBA LAH BAN IARAP PYNNEH IAKA JINGKOIT JINGKHIAH KI KHYLLAI.Ki khyllai ki long napdeng ki dkhot met kiba kongsan ha ka met jong phi.
Ki dei ki ba lah ban pynbiang halor ka jingdon ki kynja um ha ka met bad treikam halor ka jingpynmih ka umpynjhieh bad ki jakhlia na ka met.
Ki dei kiba lah ban pynbiang halor ka jingdon ki electrolytes.
U wei u khyllai u don sha ka liang ka mon bad uwei pat sha ka liang ka diang.
U khyllai u ba don sha ka liang ka mon u don kham hapoh ban ia u khyllai u ba don sha ka liang ka diang bad ki dei kiba paw ha ka dur jong ki shyieng presbin.
Kito kiba ngat ha ka jingpang khyllai ki kham duna ban don ka jingtip katba ym pat poi sha tmier ka jingma.
Ka jingjur ka protien ha ka umpynjhieh ka pynlong ia ki khyllai ban tlot bad duna halor ka jinglah ban trei kam bha.
Ki don shibun ki dak jingshitom kiba paw lada shah ktah na kane ka jingpang.
Kine harum ki long katto katne ki dak jingshitom kiba lah ban paw lada phi don ka jingpang ba ktah ha ki khyllai.
KI DAK JINGSHITOM:2.
KA JINGLONG THAIT, KA JINGTLOT LANE KA JING BYMLAH BAN PYNLEIT JINGMUT :— Ka jingbymlah treikam bha ki khyllai ka lah ban ialam halor ka jinglang bun ki jakhlia bad ka jingbym longkhuid ha ka snam.
Kane ka dei ka daw kaba pynlong ia u briew ban sngewthait, sngewtlot bad shem jingeh ban pynleit jingmut ha kino kino ki kam.4.
KA JINGMIH SNAM HA KA UMPYNJHIEH:-Ki khyllai kiba khlain ki pynneh ka jingdon ki blood cells ha ka met haba jiar iaki jakhlia na ka snam ban pynmih iaka umpynjhieh, hynrei lada ka jingjiar ka mih na ki khyllai kiba sniew, kine ki blood cells ki lah ban pei bad mih sha ka umpynjhieh.
Haba peit bniah halor ki dak ba paw na ka jingpang ba ktah ha ki khyllai, ka jingmihsnam ha ka um pynjhieh ka lah ban dei na ki jingshitom ha ka ba iadei bad ka jingpang tumor lane ka jingdon maw ha ki khyllai.5.
KA JINGLONG SBOH KA UMPYNJHIEH :-Ka jingjur ka jinglongsboh haka umpynjhieh ne ka shimpor ban mih haba leit shabar ka pynpaw dak halor ka jingshahktah ki dkhotmet.
Halor kine ki jingeh jong ka jinglong sboh ka um pynjhieh, ki khyllai la ju sakhi ba ki dei, ki dkhotmet kiba jur ka jingshahktah.
Ka jing don bun ka protien haka umpynjhieh ka don ka daw bah halor kane ka jinglongsboh.
KATTO KATNE KI LYNTI BAN PYNNEH IAKA KOIT KA KHIAH KI KHYLLAI.Khublei.
Ka Actress bapawnam jong ka Bollywood, ka Deepika Padukone ka la ioh ia ka jingpang Covid 19 bad mynta ka don ha Bangalore bad ki bahaiing hasem jong ka.
Dang katto katne kynta mynta ka sngi, la ioh khubor ba u kpa jong ka Deepika, u Prakash Padukone, ka kmie jong ka, ka Ujjala bad ka para jong ka, ka Anisha ki la ioh ia u Covid 19.
Dang ha u bnai ba dang shu dep, la iohi ia ka Deepika bad u lok jong ka u ba dei hi u aktor, u Ranveer Singh ha airport jong ka Mumbai.
Kine ki shikurim ki la leit sha Bengaluru ban ia pynlut la ka por bad ki bahaiing hasem jong kane ka Actress.
Shillong: U symbud myntri rangbah ka jylla, u bah Prestone Tynsong, u la pyntip ba shen ki briew ki ba la ioh 18 snem bad haduh 44 snem, kin sa ioh noh ban ai injek iada corona, namar ba na ka liang jong ka sorkar jylla ka la ioh ban thied ia ki 42,000 tylli ki dawai.
Haba iakren bad ki lad pathai khubor, na ka liang u bah Tynsong u la iathuh ba ha ka jingialang ka ba la long mynta ka sngi, la pyntip ba ka sorkar ka la dep ban siew pisa ia ka dor jong ki 42000 tylli ki dawai.
U la iathuh, ba kane ka vaccine ka dei ka ba shongdor T300 tyngka kawei bad ka sorkar ka la dep siew  na ka bynta ki ki 42,000 tylli ki vaccine bad kane ka la kot sha ka T12,600,000.
U bah Prestone u la iathuh ruh ba kine ki 42 000 tylli ki Vaccine kin dei na ka bynta ki briew kiba la ioh 44 snem ka rta haduh 18 snem ka rta, khlem da donkam ban siew dor eiei.
U la iathuh ruh ba kine ki 42,000 tylli ki Vaccine kin dei na ka bynta ki 21hajar ngut ki briew, namar ba ki donkam ban ioh 2 dose bad ia kine ka sorkar kan sa shim ia ka rai hadien bad yn sa ai shuwa ia ka jaka kaba donkam ban ai vaccine nyngkong.
U symbud myntri rangbah, u la iathuh ruh ba ka jingdon jong ki tiar ring mynsiem ne ki oxygen ha ki jaka sumar jong ka Sorkar ne ki jaka private ruh ki dang biang.
Shuh shuh u la ong ba ka jingdon jong kiba pang Covid 19, hapoh ki jaka sumar mynta ki don kumba 200 ngut tam bad 180 ngut ki don hapoh ka jingshah sumar da ki oxygen.
U Bah Prestone u la pyntip ruh sha ki paidbah ba ki marbam mardih ha ka jylla ki pahuh pahai bad ki paidbah hi kim dei ban don kano kano ka jingsheptieng, namar na ka liang ka Sorkar ka la peit bniah bha halor kane man la ka sngi bad u la iathuh ruh ba ka Sorkar Pdeng ka la phah shuh shuh ia u khaw lyngba ka skhim kyrpang PMGKAY na ka bynta u bnai Jymmang bad u bnai Jylliew mar 5 kilo shikhlieh briew ha man la kawei pa kawei ka longiing kaba hap hapoh ka thup jong ka AAY bad ka PHH bad ka Sorkar ka la kyntu ruh ia baroh ki nongdie lang, ba kin leit ban shim noh ia une u khaw na ka FCI Godown khnang ban ioh ban sam noh ia ki paidbah ha une u bnai mynta.
Nongpoh: Ki la don 8 tylli ki longiing ha shnong 14 Number Lumdiengngan bad kumjuh ruh ia ka North Eastern Police Academy, Umsawkhwan ha Ri Bhoi, ki la shah pynngat ha ka Micro-Containment Zone, ne ki jaka kiba la maham pyrshah ia ki paidbah ba kim bit ban rung ban mih ha kitei ki jaka.
Kitei ki 8 tylli ki iing ha Nongdiengngan, ki kynthup ia ka iing u Bah Arnold Diamia, u Bah Iongba Shadap, u Bah Stephanon Kharkongor, u Bah Shri Hamebantei Shadap, ka Kong Lila Shadap, Kong Pinky Shadap, u Bah Diamin Thankhiew bad ka iing u Bah Hamlet Makdoh, ha kaba kitei ki Longiing kin ngat ha ka thup Micro-Containment Zone naduh ka 3 tarik haduh 8 tarik mynta u Bnai, katba ka NEPA Umsawkhwan, la pynbna Containment Zone naduh ka 4 tarik haduh 6 tarik mynta u Bnai.
Ka District Magistrate ka Ri Bhoi, ka la iathuh ba ka nongrim kaba la pynlong ia kitei ki jaka ba kin hap ha ka thup Micro-Containment Zone, ka dei hadien ba la don ka jingnangbteng ha ka jingdon ki briew kiba la ioh ia ka jongpang Covid-19.
La maham pyrshah ia ki briew ba kim dei ban leit sha kitei kiba la pynbna Containment Zone bad ha kajuh ruh ka por la maham ia ki briew kiba don ha kitei ki iing kiba la kdew haneng, ba kim dei ban mih shabar, hynrei ki dei ban shong khop ha ki iing ki sem.
Lada don mano mano kiba leh pyrshah, kin sa ngat ha ki jingshah pynshitom kiba katkum ki kyndon Ain.
Shillong: Kumba 6 ngut ki nongtrei jong ka Khasi Hills Autonomous District Council(KHADC) ki la ioh ia u Covid 19 kynthup ia u Chowkidar, kaba la pynlong ia katei ka ophis treikam ban hap khang shwa shipor naduh ka 30 tarik jong u bnai Iaiong, haduh mynta ka sngi, ka 4 tarik u bnai Jymmang 2021.
Haba kren sha ki katto katne ki lad pathai khubor lyngba ka phone, u Bah Titosstarwell Chyne u ba dei u Chief Executive Member(CEM) jong ka KHADC u la iathuh ba yn sa plie biang noh ia kane ka ophis treikam ha ka 5 tarik u bnai Jymmang 2021 ha ryngkat ka jingbud ryntih ia ki kyndon pyrkhing bad naduh ba la khang ia katei ka ophis treikam la iohi shisha ia ka jingkynjah bad ym shym la don briew ne ki kali ha ka phyllaw jong katei ka ophis treikam.
U Bah Titosstarwell Chyne u la iathuh ba ka jingsdang ioh Covid 19 jong kitei ki nongtrei katei ka ophis ki la sdang ban ioh naduh ka 28 tarik u bnai ba dang shu dep.
U Bah Titos u la iathuh ruh ba dang hynnin ka sngi uwei u chowkidar jong katei ka ophis u la ioh ia katei ka Covid 19.
Shuh shuh u Bah Titos u la ong ba ia mynta hi ki ophisar kin hap ban wan trei beit kumba 100% bad ki staff pat ki hap ban trei na la iing bad yn nym shah pat ia ki paidbah ban wan rung ha katei ka ophis.
Shillong: U myntri ka tnad bording u James P.K Sangma, ha ka sngi ba ar u la ong ba ka jingdawa jong ki sengbhalang ban weng noh ia u M.K Chettri ka dei ka bym don nongrim, namar ba u Chettri u dei u engineer, uba rangbah tam  jong ka MeECL.Haba ia kren bad ki lad pathai khubor u James, u la ong ba la don ka jingkynnoh ba u Chettri, um dei u ba la biang ka kyrdan ban ioh ban bat ia kyrdan kum u Director Distribution hapoh MeECL, hynrei ha ka jing shisha u Chettri u dei u Senior most Engineer ha MeECL ha kaba u long u ba biang ban bat ia ka kam kum u Director Distribution.
“Kumta na ka liang jong nga nga pynshai ba u M.K Chettri namar ba u la dei lypa u Senior most Engineer ha MeECL, kumta u la dei u briew u ba la biang tam ban bat ia ka kam kum u Director Distribution jong ka MeECL" u la ong.
Halor ka jingkynnoh ba ka sorkar ka la aiti ia ki 56 Sub- station sha ka Company na Noida, u James u la iathuh ba ka sorkar ka la aiti sha ka Basil kaba la pyniaid da ka sorkar (public sector undertaking), kam dei ia ki company jong ki riew shimet kumba ki la kynnoh.
“Hynrei nga tharai ba ka jingpyrshah jong ki, ka dei ba lada ka wan kane ka company ki nongtrei kiba peit ia kine ki 56 substation kin duh kam noh, hynrei hangne nga kwah ban pynshai ba baroh ki nongtrei kin hap hapoh kane ka Basil bad kin trei kum ba ju long" u la bynrap.
U la pynshai ba ka don ka jingsngewthuh bakla ba ka dei ka private limited company ha ka ba kane ka dei ka ba bakla, hynrei ka Basil public sector kaba la shimti da ka sorkar.
Ka elekshon MLA ha kane ka kynti, ka don ki jingjia kiba kham pher bad kane kawei, ka dei halor ka jingjop elekshon, da u khlem naia pyrshah ia klur pati bad katei ka dei ka jingjia ha  Thiruthuraipoondi jong ka Tamil Nadu.
U kandidet ka CPI, U K Marimuthu, u sah ialade ha kawei ka iing phlang bad u iakhun pyrshah ia U Sureshkumar, uba dei u kandidet dap klur jong ka seng AIADMK.U Marimuthu, u sah ha kawei ka iing phlang, ha ka shnong  Kaduvakudi bad u shet jingshet ruh, da ka dpei, namar ba um don pisa ban buh lyer shet.
U Marimuthu, u dei uba la kyrshan da ka  DMK kaba don ha ka kynhun Secular Progressive Alliance, u pynliem ia U  Sureshkumar da  29,102 vote.
U Marimuthu, u ioh 95,785 vote, katba U Sureshkumar jong ka seng AIADMK, u ioh  66,683 vote.
Ha ka aphidavit elekshon, U Marimuthi, u iathuh ba ka tnga jongu, ka don ia 75 cent ka khyndew bad ialade pat u don pisa T.3 hajar ha kti bad nangta sa ka pisa hapoh Bank, kaba long  T.58,156 bad ka tnga jongu, ka don pisa T.1,000 ha kti bad sa kiwei de ki tiar kiba ka don ki shongdor  T.79,304.
Shillong: Ki sngi ki ia ki dang iaid shakhmat hynrei kiba ioh ia ka jingpang Covid 19 ruh ha ka jylla Meghalaya ki dang iai kiew katba dang mih ki sngi ha kaba mynta ka sngi ka 4 tarik u Jymmang 2021 ki la don kumba 339 ngut kiba la ioh thymmai ia kane ka jingpang bad kiba dang don mynta hapdeng kane ka jingpang ha baroh kawei ka jylla Meghalaya ki la kot sha ka 2,019 ngut bad kiba la koit noh na kane ka jingpang mynta ka sngi ki don kumba 204 ngut.
Kito kiba ioh corona mynta ka sngi ki kynthup ia 14 ngut na East Jaintia hills, 233 ngut na East Khasi Hills bad na East Khasi hills, ki kynthup ia 8ngut ki nongtrei ka koit ka khiah, 74 ngut ki high risk contact, 5ngut ha Jail Road, 7ngut ha Laban, 6ngut ha Mawprem, 6ngut ha Mawlai, 7ngut ha Nongthymmai, 8ngut ha Police Bazaar, 5ngut ha Pynthorbah bad 8ngut ha Rynjah bad sa 42ngut kiba wan phai na shabar jylla.
Ka Ribhoi District, ka don 24 ngut kiba ioh pang thymmai bad ka West Garo hills, ka don 40ngut bad ka West Jaintia hills 6ngut bad ka West Khasi hills 10ngut, ha kaba ha Nongprut, ki don 7ngut kiba ioh ia katei ka khlam.
Kiba jem mynta ka sngi, ki long 204 ngut.
MIAO: Ka Kachin Independence Army (KIA), ka la siat pynhap ia ka liengsuin iapom jong ki shipai Myanmar, hynnin ka sngi.
Katei ka jingjia, ka dei, ha ka por ba kitei ki liengsuin iapom, ki leit siat ia ka ktem jong kitei ki ehrang.
Kane ka dei ha ka sien nyngkong ha ka histori jong ka Myanmar, ha kaba ki lehnoh, ki lah ban siat pynhap ia ka liengsuin ki shipai.
Ka Myanmar, ka don ha ka jing ia kynad, naduh ka 1tarik Rymphang 2021, kaba dei ka sngi, ba ki shipai ki knieh noh ia ka sorkar ha katei ka Ri.
La iathuh ba la siat ia katei ka helicopter, na sha tdong jongka bad ka la leit hap ha kawei ka shnong Konglaw bad katei ka dei ha ka sien kaba ar, ha kaba ki ehrang KIA, ki la ioh ban siat pynhap ia ka liengsuin iapom, ki shipai Burma.
U heh shipai jong katei ka seng ehrang, U Naw Bu, u iathuh ba ki kuli jong ki ehrang, ki la siat beit ia ka helicopter bad katei ka la pynhap ia kawei ka liengsuin bad sa ar tylli kiwei pat ki la phet krad na katei ka jaka, haba ki iohi ba kawei ka liengsuin, ka la shah siat pynhap.
Ki ehrang KIA, ki la ioh ban knieh ia katei ka ktem ki shipai, ha ka 25tarik Lber 2021.
HYDERABAD: Ka jingbun palat kiba iap corona ha kine ki sngi, ka la pynmih sa ka jing kyrduh dieng ban thang ia ki met iap.
Kumta ka  Telangana State Forest Development Corporation, ka la rai ban pynbiang dieng thang haduh shi hajar ton sha ki jaka thang briew ha  Hyderabad bad ha kiwei de ki nongbah jong ka jylla, khnang ba kin lah ban ioh pyndonkam, ha kaba thang met iap, na ka daw jong ka jingbun bah kiba iap na ka khlam covid.
U V Pratap Reddy, chairman ka Forest Development Corporation, u iathuh ba katei ka tnat, kan pynbiang shi hajar ton ka diengiap sha kitei ki jaka thang briew bapher, ha kaba yn ai ei ia katei ka dieng.
Ha kine ki sngi bad ki taiew ba la leit noh, ngi la iohi shibun ki jingkynthoh na ka liang ka UDP khamtam ia ki kynrum kynram ha MeECL bad ka jingdawa ban weng ia kito kiba don ha ka bor na ka bynta ban ioh iaid shaphrang ia kata ka jingtohkit ba laitluid.
Kine baroh ki la sdang da ka jingthoh shithi ka jong u General Secretary jong ka seng UDP sha u Myntri Rangbah.
Haba ngi phai sha ka sainpyrthei ha ka Jylla, ngi iohi ba u Myntri ba dei ban peit ia ka Tnad Kam Pohiing u dei na ka seng Riewlum UDP.Kane ka tnad ka dei kawei na kiba donkam shikatdei eh namar ka iadei bad ka suk ka sain, ban tehlakam ia ki kam sniew kam tuh ha ka Jylla.
Hynrei kyrtoh khongpong pynban haba ngi peit ia ka jingtrei kam jong kane ka tnad, ha ka jaka ba ngin iohi ia ka jingiaid beit iaid ryntih, phewse nang jyllei da ki kam sniew kam smeh.
Nang I shyrkhei nang I smiej bad nang bun ka jingshah thombor ki para doh para snam khamtam eh ha ki bar jylla.
Ngin ia peit ia ki katto katne ki jingbud ter ter jong ki jingjia kum ka jingshah pyniap jong u Rangbah, u Lurshai Hynniewta namar ka jingiakhih jaitbynriew bad ka jingiakynad bad ki bar jylla.
Lah iohi shynna ba ki pulit kiba pahara ha kato ka por ki shu long tang kita ki nongpeit kai ba kyllut ba matlah.
Ka jingshah pyniap ka jong u Phershanroy Myrthong uba dei na Wahkaji ha Golklinks, ngi iohi ia ka jingjlan jong ka jingtohkit ban ioh kem ia kiba donkti ha kum kane ka kam bym salia ban shim ia ka mynsiem briew ruh.
Ha ka khubor ba mih lyngba ka press release ba lah ioh kem ia kiba donkti hynrei kim dei kita ki mynder Ri (Not non-tribals), kaba don jingmut aiu kane ban pynksan ia ki briew ba dei bar jylla?Ym don shuh kata ka jingshongsuk shongsain, jingbym tieng bym smiej ha la ka bri ka khyndew ia ki kynthei, ki longkmie, ki samla samhoi, ki khyllung khynnah.
Ka jingshahleh beijot jong ka khynnah ba dang 16 snem ha West Garo Hills bad ki 3-4 ngut ki riewbymman kiba donkti ha kane ka kam kim pat shah kem.
Ki Garo ruh ki hap hapoh ka jingpeit jong ka Meghalaya, balei ka jinglong jingman, ka jingim ka jong ki kam long kaba kordor? Kim khein kor shuh mo ia ka longrynieng manrynieng jong ki kynthei ha kane ka Jylla ka jong ngi? Ka jingjia ba dang shen ha ka shnong Mawsikar ruh ka pynkynmaw ia ngi ia ka jingshah thombor ka jong ki kynthei ha kapor ba wan ki shipai phareng.
Ym don shuh ka jingshongshngain ha la ki Ri bad lah shu syier shu smiej lada leit shano shano ruh.
Kum ban shu pynkynmaw kine ki samla ki dang mut leit jingiaseng por mynsngi ha kaba ki pulit Assam na ka ktem jong ki, ki kthong bad thmu ban batbor ia kine ki 3ngut ki kynthei.
Balei ka UDP kam iohi mo ia kine ki jingshah thombor jong ki khun kynthei ka Jylla bad ia kine ki nongleh ia kine ki kam sang? Ka UDP kaba kam ialade kum ka seng Riewlum bad ka seng kaba peit ia ka bha ka miat jong ki khun ka bri.
Balei kim bishar shuwa ia u Myntri na ka seng ka jong ki, u bah Rymbui uba bat ia ka portfolio kaba khraw ha ka Jylla? Balei kim buh jingkylli ia u bad ia ka Tnad hi baroh kawei ia ka jingjyllei ki kam sniew kam smeh, kam tuh kam thiem, jingshahthombor u para doh para snam, ka jingshahpyniap bad khlem don shuh kata ka jingsngewlem khyndiat ruh?Kaba sammut ha kine ki taiew ba la leit noh ka long ba kane ka seng ka la khohreh ban iakhun ha ka election GHADC, ban leit kular ba kin wanrah jingbha ia ki riewlum Garo.
Hynrei ki dang nud toi ban leit tuklar ia kiwei ki Myntri jong kiwei pat ki tnad ban kdew kti ia ki hynrei ki leh matlah ia ka jingdkoh jong ka Tnad treikam ba dei peit u bah Lahkmen Rymbui la ka dei ha ka Tnad ki Kam Pohiing lane ka Tnad Jingpule puthi.
Ka Seng Riewlum UDP kam lah ban pyniaid beit iaid ryntih ia ki kam ki jam ban wanrah ia ka jingkiew, ka jingroi jingpar ha la ka khyndew ka bri, balei kein ki kwah rhah ban leit sa sha ri lum Garo? Ngi iohi ruh kumno ba ki Garo namar ki lah don lypa ki nongmihkhmat jong ki, ki para doh para snam kiba biang, bad ki khlem pynjop hi iano iano na ka seng UDP namar ki tip ba kin nym iohi ia ka roi ka par lada ki jied ia ki nongmihkhmat na kane ka seng.
Ka jingpynshoi ka dei kawei ka jingiakynduh kaba ngi ia kynduh man la ka sngi khlem lah ban lait uwei ne kawei ka briew katba ngi dang im ha kane ka sla pyrthei.
Ia ka jingpynshoi la sdang haba ngi peit na ka Baibl ba kumno u briew u hap ha ka pop namar ka jingpalat hukum ha ka por ba u Adam bad ka Im ki la ryngkang na ka hukum jong U Trai bad kaba la wanrah ia ka pop ha salonsar jong ka pyrthei hi baroh kawei.
Ngin ia peit hangne harum katto katne bad ngi lah ban buh ruh ki jingkylli ha ki 3 (lai) bynta:Kumno ka sdang: Ia ka jingsdang ngi lah ban sngewthuh na ka Kitab Jenesis ba kumno u soitan u la pynshoi ia kine ki jingthaw ba nyngkong, kata u Adam bad ka Im.
U wan ban pasiaw ha ki ha ka dur jong u bsein lyngba ki tyllong shkor ban shukor da kaba bam ia u soh ba la mana da U Blei.
Shisien pyrkhat, ka jingphon jong u soitan ka long kaba sngewdei ha ka por ba u wan ban pynshoi ia ki namar ba u kren da ki ktien bajem bad sngewiahap ha ka khyllipmat ba u kren ia ki bad u ong kumne katkum ka Kitab Jenesis 3:4-5 “Te uta u bsein u la long ha kata ka briew, phin ym iap noh shisha.
Namar U Blei U tip ba, ha kata ka sngi ba phin bam na u, Un sa pynpeit ia ki khmat jongphi, bad ba phin long kum ki blei, kiba tip ia kaba bha bad ia kaba sniew".
Nangto ter ter ngi iohi ia ki jingpynshoi ia ki briew naduh ka Testament kaba rim haduh ka Testament kaba thymmai.
Lada ngin batai lut hangne, ki don shibun bah ki jingpynshoi hynrei ban shu kren lyngkot ba wat ia ki briew jong U Blei ruh, u soitan u pynshoi namar ia kiba la jied jong U ruh un ialeh ban pynkyllon.
Ka jingpynshoi ruh ka wan lyngba ki briew ba u soitan u pyndonkam ban pynhap noh da kaba pynkhyllew, iaroh bad kumta ter ter bad wat ban phaidien noh na U Blei Uba Im.
Kum ban shu ai nuksa, ka tnga u Job ka dei kawei ka atiar ban pynshoi ia u Job ban phai dien na U Blei Uba im namar ba u Job u mad ia ka jingkthang ha ka jingim jong u.
Peit ha ka Kitab u Job 2:9-10, “Ynda kumta ka tnga jong u ka la ong ha u, me iaineh katta ruh ha la ka jingjanai? to kyntait noh ia U Blei, to iap noh artad.
Hynrei u la ong ha ka, pha kren kumba kren kawei na ki riewbieit.
Balei? ngin pdiang na ka kti U Blei ia kaba bha, te ngin ym pdiang kaba sniew? Ha kane u Job um shym la leh pop da la ki rmiang shyntur".
Ki bun ki nuksa na ka Baibl ba kumno khamtam ki briew jong U Blei kiba ia kynduh ia ki jingpynshoi kiba pher bapher kum u David, Joseph bad kiwei kiwei de.
Mano ba pynshoi: Kane ka bynta ka ktik shibun eh ia ki jingmut jingpyrkhat hynrei kaba shai kdar ka long hi ba dei u soitan uba pynshoi ia ngi ki briew bad dei ma u hi uba long ka tyllong jong ki jingpynshoi.
U Blei um ju pynshoi iano iano ruh namar ka jingpynshoi ka dei kaba sniew, ym kaba bha bad kumba ngi rwai “Blei U long babha".
Shuh shuh, lada ngi peit ha ka Baibl ka ai jingshai kdar bad plie ia ki khmat kiba kynja mynsiem.
Ha ka shithi jong u Jakob 1:13-15 “Wat ong uno uno ruh em haba la pynshoi ia u, la pynshoi ia nga na U Blei; haba ia U Blei ym lah ban pynshoi da kaba sniew, bad um pynshoi ma U iano iano ruh.
Hynrei la pynshoi ia uwei pa uwei baroh haba la ring pah ia u da ka jingkwah brai la ka jong hi bad haba la riam ia u.
Ynda kumta kata ka jingkwah brai haba ka la pun, ka kha ia ka pop; te kata ka pop, haba ka la san, ka kha ia ka jingiap kein".
Ka jingkwah brai kaba u Adam bad ka Im ki la ngop ha ka por ba la pynshoi ia ki da u Soitan ki la pynkha ia ka pop bad ka jingiap namar dei hangne ba la dkut ka jingiadei u briew bad U Blei.
Kumno ban jop: Ban jop pat ia kane, ngi dei ban long ki briew kiba duwai bad sharai bha ia la ka jong ka jingim.
U Jisu u la batai lypa ia ki synran mynba u dang don ha kane ka sla pyrthei.
Ngim lah ban lait na ki jingpynshoi namar man la ka sngi ki bor jong u soitan bad ka pop ki ialeh ban pynkhyllem ne pynhap ia ngi bad namar ba ngi don ha ka thma ba kynja mynsiem (Spiritual Warfare).
Ha ka Gospel katkum u Mathaios 26:41, “To sharai, to duwai ruh, ba phin ym leit shapoh ka jingpynshoi.
Ka mynsiem shisha ka smat hynrei ka doh ka tlot".
Sa kawei pat ka buit barieh nalor ba ngi duwai, ngi donkam ban phet bak na ki jingpynshoi (flee from temptation).
Ym dei ban tur namar ka don ka jingma hynrei tang ban phet bad ban duwai kum ha kata ka por khnang ba ngin jop ha ka jingim.
Kum ban ai nuksa ia u Joseph namar ha ka por ba la pynshoi ia u lyngba ka tnga u Potiphar ban leh ia ki kam ki bym dei, u Joseph u la phet bak.
Peit ha ka Kitab Jenesis 39:10-12 “Bad ka la jia ruh, ba katba ka dem kren ha u Joseph ha la ka sngi, um pynshah shkor satia ia ka ban thiah lem bad ka, lane ban long lem bad ka.
Ka la jia ruh hamar kata ka por, ba u la leit sha iing ban kam ia la ka jingkam iing; bad ym shym la don mano mano ruh em ha iing na ki briew jong kata ka iing.
Bad ka la kem bat ia u na ka jainkup jong u, ka da ong, to thiah lem bad nga: u te u la iehnoh ia la ka jainkup na ka kti jong ka, bad u la phet noh soit, bad u la mih noh sha khyndew".
Ban phet soit ne phet bak ka long kawei pat ka jingjop haba ngi ia kynduh ia ki jingpynshoi ha ka jingim ba man la ka sngi ne kum ha kata ka por (situation).
Ha ka shithi u Paul sha u 1 Timothi 6:11, ka thoh kumne “Hynrei ma me, ah u briew u jong U Blei, to phet iap noh……U Blei Un kyrkhu ia phi baroh,Amen.
Shillong: Katba kum ka jingtip, kaba la ioh na U  Block Development Officer, Mawkynrew C&RD Block bad U Medical Officer ka Jongksha PHC, ba u don uwei uba don jingpang khlam covid, uba na ka dong  Wahshnong bad  Nongshiliang jong ka shnong Jongksha, ba ula ia kynduh bad shibun ki briew bad ba um shym la kohnguh,  hadien, ba la ai jingmut ba un shong kyrpang ialade,  kumta ka District Magistrate, East Khasi Hills District, ka la pynhap ia ka Wahshnong bad ka Nongshiliang, ha ka jing khang dam bad la khang ban ia rung ia mih, ha kitei ki ar tylli ki shnong.
Kiba ioh pang corona ha ki 24 kynta ba ladep, ha India, ki poi sha ka  3.57 lak ngut bad mynta kiba ioh pang, baroh ki la kot sha ka  2.02 klur ngut.
Kiba dang don ha ka jingpang, haduh mynta, ki long  34 lak ngut bad sa 1.66klur ngut kiba la jem, na ka jingpang.
Kiba iap, ha ki 24 kynta ba ladep, ki long  3,449 ngut bad mynta kiba iap, baroh ki la poi sha ka 2.22lak ngut.
Ka khlam, ka la nang hiar ha  Maharashtra, ha kaba ha ki 24 kynta ba ladep, kiba ioh pang, ki long sa tang  48,621 bad baroh kiba ioh pang, ki la poi sha ka  47,71,022.
Ki don sa 567 ngut kiba iap ha ka jylla bad baroh kiba iap, ki la poi sha ka  70,851 ha katei ka jylla.
Shillong: Hadien ba la iohi ia ka jingsaitlah jong ki paidbah ka jylla ha ka sngi nyngkong ba la sdang ia ka lockdown kata ha ka 1 tarik u Jymmang 2021 kiba ia la ia mih beit na la iing la sem khlem ka jingsalia bad khlem ki car pass kiba biang ha kaba ki la don ruh katto katne ngut ki briew kiba la pyndonkam da ki car pass kiba la rim bad ki don ruh pat kiba la shu ai daw da kumne kumtei tang ban lait na ka jingshah bat ha ki pulit bad ha ki magistrate, kumta na ka liang ka Deputy Commissioner jong ka East Khasi Hills District ka la rai ban pynap noh da ka kuna ia kino kino ki briew ki bym pynbiang ia ki car pass naduh ka sngi nyngkong kata naduh ka 3 tarik u Jymmang 2021 bad ha kane ka sngi ki la don katto katne ki kali kiba la shah daiñ kuna kumba 1000 tyngka ha Mawlai Mawiong bad ha Polo na ka daw ka jingbym biang ki car pass.
Shillong: Hadien ka jingsdang wan lynshop biang ka jingpang Covid 19 ha ka jylla bad ka jingnang iai kiew jong ki briew kiba ioh ia kane ka jingpang, na ka liang ka Dorbar Shnong Markasa kaba hap hapoh ka West Khasi Hills District sa shisien ka la shim ia ka rai ban khang ia ka Iew Markasa ha ka 6 tarik U Jymmang 2021.
Haba kren sha ki katto katne ngut ki lad pathai khubor, u Bah T S Warjri u ba dei u Sordar jong ka shnong Markasa West Khasi Hills u la ong ba na ka da ka jingiaikiew jong ka jingpang Covid 19 ha ka jylla kumta ka la pynlong ia ka Dorbar Shnong ban shim ia ka rai ba ia ka sngi long iew Markasa kaba dei ban long ha ka 6 tarik u Jymmang 2021 yn pynsangeh noh shwa tad haduh ban da pynbna da kumwei pat bad u Bah TS Warjri u la phah ia kane ka jingpyntip ruh sha baroh ki nongshong iew bad ki nongwan iew ka Markasa.
Shillong: Ka Sorkar kmie lyng ba ka PMGKAY kan ai ei 5 kilo u khaw, shi khlieh ha u Jymmang bad u jylliew 2021; tang ia kiba ioh bynta na ka NFSA, AAY, PHH.Ban tip bniah, phone ha u 1967.
NEW DELHI: U JP Nadda, U President ba heh duh jong ka seng BJP, un leit sha West Bengal, ha ka sngi ba ar bad un shim bynta ha ka jing iaid paidbah, ban pyrshah halor ka jingleh thombor jong ki nong kyrshan ka seng Trinamool, ia ki nong kyrshan ka seng BJP.U Nadda, un ia kynduh ia ki dkhot jong ka seng BJP bad ia ki long iing jong kito kiba la shah ktah ha ka jingshah shoh bad shah pyn mynsaw bad nangta, un pynlong ia ka jingiaid paidbah.
Ka khubor jong ka seng BJP, ka ong ba hapoh 24 kynta, ba la pynbna ia ki result, ki don bun ki dkhot jong ka seng BJP, kiba la shah pyniap bad sa shibun kiba la shah pyn mynsaw.
Shibun ki iing, ki la shah thang.
La ong shuh shuh, ba ka BJP, kan pynlong ia ka jing iaid pyrshah ha kylleng ka India, ha ka 5tarik Jymmang 2021, halor katei ka jingshah thombor, ha ki dkhot jong ka TMC ha West Bengal.
U iohi ki dukan ki jait pa ki jait ki don lut bad u pyrkhat kumno ki sdang, da kumno ki iohnong, da kumno ki pyniaid haba tang shiteng pud la don sa kiwei pat ki dukan.
Haba u peit ia ki briew ruh kiba shu iaid bunkam beit tip kiba iaid bunkam shisha ne kiba shu iaid pynheh iew.
Ka jingkhapngiah ka Iewduh ruh ka dei imat namar ba ia thlieh dor bad ha bym biang dor la shu hap ban iaid bad king sawdong – sawdong ban ioh ia ka mar ha ka dor kaba kwah.
Ka jinglong duk ka hikai bad pynbun buit.
Kane ka jingduk ka pynkhapngiah iew namar la hap ban rung na kawei ka dukan sha kawei pat.
Kijuh ki briew kin shang da ki phew sien ha Iew kat haduh ban da ioh ia kaba ki mut.
Dei ban ithuh ia ka lynti ka pisa" la pyrkhat marwei marwei u Bhalang.
LYNNONG – 6Ha ki taiew pdeng jong u bnai Jymmang la tah poster ha kata ka shnong ba kan don ka ‘Awareness Programme’ bad ka jingpynshai halor ka jingmyntoi ban seng kam lajong bad ban wad lad da kano ka lynti yn kham pynbha bad pynneh ia kata ka kam.
U Bhalang u la iohi ia kane ka notis ha ka por ba u leit thied jingbam dihsha na kawei ka dukan ha ka por mynmiet.
Ha ka por dihsha step, u la iathuh ha u mama ia kata ka jingpynbna jingpyntip.
U la iathuh bniah ba kan long ha ka sngi saitjain ha Community Hall jong ka shnong.
U mama jong u u la ong ba u kwah leit bad un ialam lang ia u.
Haba la poi ka sngi saitjain, kumto ha ka por 9 baje tam la pynsawa ia ki tynghung ha ryngkat ki jingrwai Khasi rim kiba shoh mynsiem.
La leh kumta ha shuwa jong ka por kum ka jingpynkynmaw bad ka jingkhring ia ka jingmut ki paid nongshong shnong.
Ki tynhung ki don ka bor pynshong shit bad ka bor khring briew.
Shisien ba la sawa ma ka, ka pynkyrkieh bad kwah leit noh sha kata ka jaka.
Ynda la dap 10 baje thik, u Secretary shnong u la khot la wer ia ki paid nongshong shnong kynthei ne shynrang khamtam ia ki samla ban wan khnang khnang ban sngap bad iohsngew da la ka shkor ia ka jingpynshai bad ka jingpynsngewthuh ia ka jingtreikam lajong.
Ka por ba la buh ban sdang ka dei ha ka por 10:30 mynstep thik.
Shuwa ka por sdang, la iohi ba ka Hall ka la dap smam da u paidbah bad kham bun hi ki dei ki samla lud, rangiaw bad ki thei iaw.
Ki nongshong dukan bad ki nongdie dukan shnong ruh ki la klai hi.
U Bhalang bad u Kni ki shong kham shakhmat.
Ha steij la iohi ia ki katto katne ngut ki riew rangbah bad ar ngut ki kynthei kiba wan lang na ka bynta kata.
La sdang thik ha ka por 10:40 mynstep.
U Secretary u la kren pdiang ia kita ki nongpynshai bad kumjuh ruh ia u paidlang jong ka shnong kiba la wan bun bha palat ban ia kaba la khmih lynti.
Katkum ka program, ki nongkren ki don 4 ngut.2 ngut na kita ki rangbah ki riam bha jlir bad ka phong kud.
Ki 2 ngut kiwei pat, kiba dang dei ki samla, ki phong da ka patlun jean bad ka deng iingkhmat iong.
Ka shait long ka rukom ha ki kynja jingialang paidbah, u paidbah u dei u nongbishar bad ha kajuh ka por ruh kum ki nong lorni.
Ki paidbah hi ki peit ia ka riam ka beit, ka jrong ka lyngkot, lieh ne iong sniehdoh, ikhain ne bym ikhain, ki sur kren bad khamtam ka jingnang ban pynshai.
Ki ju khmih lynti ba shisien ba la shong ha ki kynja steij ne rynsai ki la dei ban kham palat ka jingtip jingshemphang ban ia ki.
VIJAYAWADA: Phra ngut ki nongpang corona, ki la shu iap ei, na ka daw jong ka jing bym don oxygen, ha ka hospital ha  Hindupur bad katei ka jingjia, ka dei ha ka step jong ka Sngi nyngkong.
Ka jing duna oxygen ia ki nongpang, ka dei ha ka por 5.10 baje mynstep bad kumta, katei ka la pyn kulmar jingmut ia ki nongpang bad kiba ha iing jongki.
Kiba ha iing, ki la pyntip mar mar sha ki bor pyniaid ka hospital bad haba kim shym la shah shkor satia, ki don kiba la pynpait ia ki jingkhang iit jong ka hospital bad ki la leit ban bujli hi, ia ki buiam oxygen, kiba don ha katei ka hospital, ban ai sha kitei ki nongpang kiba shitom jur.
Hynrei, namar ba kim nang ban pyndait ia ka oxygen, kumta ki 8ngut ki nongpang, ki la shu iap ei.
Katei ka jingjia, ka la pynbitar ia kiba ha iing, kiba la lynthaw ia ki jingdon jingem jong katei ka hospital.
Katei ka jingjia, ka la pynlong ia kiwei pat kiba ha iing jong kito kiba thiah pang, ba kin leit wad hi ia ka lyer oxygen, na kiba die bad ki sa leit pyndait ha ki jaka thiah jong kitei kiba pang jur.
Shillong: Ka kong Unity Lapasam (71) kaba na Shangpung, West Jaintia Hills, ka leit shah sumar ha ka 26-04-2021 ha NEIGRIHMS Hospital bad ka la khlad ha ka 01-05-2021 ha ka por 5.50 PM.Ka daw jong ka jingiap, ka dei na ka Refractory Septic Shock with Sepsis with Multiorgan Dysfunction Syndrome with peritonitis due to ruptured appendix with covid positive status with Type 2 Diabetes Mellitus with CKD with RHD.Ka Phool Kumari (65) na Lapalang, Shillong, ka leit sah ha NEIGRIHMS Hospital, ha ka 21-04-2021.
Ka la khlad noh ha ka 01-05-2021 ha ka por 9.50 PM.Ka daw jong ka jingiap, ka dei CVA with ICH with Covid 19 with Hypertension.
Ka kong Delbora Marbaniang (61) kaba na Lummawbah, Upper Shillong, ka leit shah sumar ha Dr HGR Hospital, Shillong, ha ka 29-04-2021.
Ka la khlad noh ha ka 02-05-2021.
Ka daw jong ka jingiap jongka, ka dei Covid 19 Pneumonia with Pulmonary Oedema with Hypertension with MI with Type 2 DM with Hypothyroidism.
Nangta U Sanku Das (57), uba na R R Colony, Shillong, ula leit sah ha Woodland Hospital, Shillong ha ka 25-04-2021.
Ula khlad noh ha ka 02-05-2021 ha ka por 5.00 PM.Ka daw jong ka jingiap jongu, ka dei Severe Covid 19 pneumonia Respiratory Cardiac Failure OSA with Hypertension.
U Jolan Thapa (30) na Barapathar.
La leit rah ia u briew, uba la iap lypa ha Woodland Hospital, Shillong ha ka 03-05-2021.
Ula iap na ka daw, ba u don ia ka jingpang positive for Covid 19.
Nangta U Ram Bahadur Biswa (56) na Upper Shillong.
Ula leit shah sumar ha Civil Hospital, Shillong ha ka 01-05-2021 bad ula khlad ha ka 03-05-2021.
Ka daw jong ka jingiap jongu, ka dei ARDS with Covid 19 Pneumonia with Type 2 Diabetes Mellitus with Heart Disease.
Shillong: Katba dang mih ki sngi kiba ioh ia ka jingpang Covid 19 bad kiba khlad ruh ki la nang iai kiew ha ka jylla ha kaba mynta ka sngi ka 3 tarik u Jymmang 2021 ki la don kumba 246 ngut kiba dang ioh thymmai ia u Covid 19 bad 6 ngut kiba la khlad noh.
Ka jingdon jong baroh ki nongpang ha ka jylla Meghalaya kiba dang don mynta ia u Covid 19 ki don kumba 1,884 ngut.
Nongpoh: Namar ba la don ki nongtrei hapoh ka State Bank of India, Byrnihat Branch, namarkata ia katei ka SBI Bank yn khang shipor, ka ban sdang naduh ka 4 tarik haduh ka 10 tarik mynt u Bnai.
Kumta la kyrpad ia baroh ki briew kiba leit donkam shipor ha kine ki khyndiat sngi, ba ki dei ban shong khop ha iing bad ruh ba ki dei ban sngap ialade halor ka koit ka khiah bad lada ki sngew ba ki don ia ki jingshitom, kum ka jingpang Shit, Jyrhoh bad jynjar ha kaba ring ne pynhiar mynsiem, ki dei ban pyntip sha ki briew ka koit ka khiah, da kaba phun ha ki number 03638232028/1077 ne ha u number 8797520449.
Shillong: Ki Kynhun Sengbhalang kiba kynthup ia ka FKJGP, KSU, HNYF & RBYF lyngba kane ka kyrwoh ki phah ka jingmaham kaba tyngeh ia ka sorkar jylla, halor ka jing mutlop bad sngap mynthi halor ka jingdawa ba dei ban weng shi syndon ia u M.K Chettri na ka post Director (Distribution), Meghalaya Power Distribution Corporation Limited ia kaba la thung da ka sorkar jylla lyngba ka Power Department katkum ka order No.Power–1/94/Pt-II/80 Dated the 22nd April, 2021.
Kum ban shu pynkynmaw ba dang ha kine ki khyndiat sngi bala dep shwa ba ka sorkar jylla kan pynbna ia ka jingpyrkhing (containment measures), na ka liang jong ki kynhun sengbhalang kiba kynthup ia ka FKJGP, KSU, HNYF & RBYF ki la dep ban pynpaw ia ka jing pyrshah kaba jur halor ka jingthung ia u M.K Chettri kum u Director (Distribution), Meghalaya Power Distribution Corporation Limited, namar la shem ba katei ka jingthung jong ka sorkar jylla ka long kum ka jingthombor bad jing iuhroit im im peit peit ia ka hok jong ki trai ri trai muluk namar ki dang don ki paradoh para snam kiba dei na ka jaitbynriew khasi haduh 5 ngut kiba don hok ban shimti ia katei ka kyrdan katkum ka seniority ha katei ka tnat treikam.
Ka jing pynkiew kyrdan jubor jong ka sorkar jylla ia utei u officer bym dei trai ri ka pynpaw shaikdar ba ka sorkar jylla hi kadei ka sorkar mynder bad lehse ka don ka daw kaba sha lyndet ban tap eit miaw bad ban buhrieh ia ki kam bamsap kiba shyrkhei ha ka tnad bording ia kaba na ka liang jong ka FKJGP, KSU, HNYF & RBYF kin sa sei madan ha ka por kaba dei.
Ka jing aiti ia ki 56 tylli ki Sub Stations tang sha kawei ka agency ia kaba la tip kyrteng kum ka M/S Broadcasting Engineering Consultants India Limited (BECIL) kaba na Noida, UP ban leh ia ka operation bad maintenance khlem da khot ia ka tender lane ia ka Expression of Interest (EOI) ka paw shaikdar ba ka don kaei kaei sha lyndet, ‘Lada ka dei shisha ka sorkar kaba don ka jingkitkhlieh ia ka bha ka miat jong ka jylla lada donkam shisha ban aiti haduh 56 tylli ki Sub Stations sha ki company lane ki agencies, ka sorkar kala dei ban khot da ka open tender lane ia ka Expression of Interest (EOI) khnang ba kan don ka competition hapdeng ki company kiba thep ia ka kam bad khnang ba ka sorkar kan ioh ban bishar bniah kino ki company kiba biang ban pyniaid ia ka kam, phewse ka jing aiti beit tang sha kawei ka company ka paw shaikdar ba ia ka tnad Bording la pynlong kum ka kad Khaii (Business purpose) na ka bynta ka jingbit jingbiang jongno re jongno bad ha kajuh ruh ka por, khlem pep ba ka jing aiti ban leh ia ka operation bad maintenance sha ka company kaba nabar jylla kan ktah ruh ia ka kam ka jam jong ki samla trai ri trai mukul kiba la trei baroh shi katta.
Na ka liang jong ka FKJGP, KSU, HNYF & RBYF, ki la dep ban shim ia ka rai ba kin ym shong kli kti satia halor jong katei ka jing shah iuhroit ia ka hok jong ki trai ri trai muluk bad kila dep pynkhreh ban shim da ka sienjam kaba tyngeh, halor katei ka jing leh mynthi jong ka sorkar jylla ha kine ki khyndiat sngi ki ban sawan.
Kyntang iawai lyngba kane ka kyrwoh na ka liang jong ka FKJGP, KSU, HNYF & RBYF ki phah ka jingmaham ia ka sorkar jylla ba lada ka tnad bording kam weng satia ia u M K Chettri na ka post Director (Distribution), Meghalaya Power Distribution Corporation Limited bad lada kam pynduh pyndam ia ka jing aiti ia 56 tylli ki Sub Stations sha ka M/S Broadcasting Engineering Consultants India Limited (BECIL) kaba na Noida, UP ban leh ia ka operation bad maintenance, lada mih kino kino ki jingiakhih ki ban ktah ia ka shongsuk shong sain ha sorkar hi kan shim ia ka jingbah khlieh, ong ka kyrwoh lyngba U bah Dundee C Khongsit, General Secetary, FKJGP.Mahoba: Mano ba ju mutdur, ba ka jing ia thoh kan shu pulom noh, tang namar ba u shynrang, um nang ban spel sien; hynrei katei ka la jia ha Uttar Pradesh.
La iathuh ba kitei ki shijur, ki dei ban ia poi kha ha ka sngi saitjain ba ladep bad ka dei kaba shu ia pynbeit ki kmie ki kpa.
U shynrang, ula leit poi sha ka jaka iathoh, ha ka sngi saitjain ba ladep, hynrei ka kynthei, ka don ka jing artatien, halor ka jingkam jongu, ia ka kyrdan pule bad ha shwa, ba un pyndeng kpieng ha ryndang jongka, ka kwah ban test ia ka jingstad jingkhein jongu, kumba ula kam ialade bad kumta, ka la phah ba un spel sien bad ka phah spel ia u sien 2 lane ki table 2.
Hynrei, kaba lyngngoh, ka long ba um lah, wat tang ban spel, ia u sien ar ruh bad haba um lah, ka kynthei, ka la kyntait bad ka jingthmu ban ia poi kha, ka la pulom noh.
U heh pulit jong ka Panwari, U Vinod Kumar, u iathuh ba katei ka jing iathoh, ka dei kaba shu pynbeit, da ki kmie ki kpa bad u shynrang, u dei na  Dhawar jong ka Mahoba district; hynrei ha shwa ba kan iaid ka jing iathoh, ka kynthei, ka la mih bak na katei ka jaka iathoh, da kaba ai daw, ba kam lah ban ia poi kha bad u briew, u bym nang, wat tang ban spel ia u sien 2 ruh.
New Delhi: Baroh ki nong shong liengsuin, kiba wan da ka air india, na Amritsar sha Rome, ki hap ban shong kyrpang ialade bad katei ka long hadien ba la lap, ba ki don 30ngut kiba wan, da katei ka liengsuin, kiba don ia ka khlam corona virus.
La iathuh ba ar ngut na kitei ki 30ngut, ki dei ki nongtrei jong ka tnat liengsuin, la iathuh mynta ka sngi.
Mar ia hiar khyndew katei ka liengsuin, la test covid ia ki 242 ngut kiba don ha katei ka liengsuin bad haba la lap ba ki don 30ngut kiba don ia katei ka jingpang, kumta la phah shong kyrpang ia baroh kiba wan da katei ka liengsuin na India.
New Delhi: U Randeep Guleria, director ka AIIMS,  mynta ka sngi, u maham ba kito kiba don ka jingpang covid kaba malu mala, kim dei ban kyrkieh ban leit phah test ia ka ct scan ia ka shadem, ha kaba ula ong, ba katei ka buh shibun ka jingsniew ban ia ka jingbha, khamtam ia kito ki bym don jingpang shadem satia.
Ka CT scan, ka trei kam da ka radiation, kaba ia ryngkat ia  300-400 ki X-ray bad katei kan pynmih ia ka jingpang cancer hadien, khamtam, lada phah test ia kito kiba dang kham samla.
U Geleria, u maham ruh ia ka jing pyndonkam ia ki  biomarker blood test, lane ki steroid, na ka bynta kito kiba shitom malu mala, namar ba ki khanglad ia ka bor ialeh pyrshah jong ka met bad ki lah ban nang ai bor ia ka jingpang covid ha ka met jong u briew.
Ki bor pyniaid jong ka tnat ka koit ka khiah, ki ong ba ki jylla kum ka  Delhi, Madhya Pradesh, Chhattisgarh, Maharashtra bad Punjab, ki pyni ba ki la nang hiar kiba ioh pang thymmai, katba ki jylla kum ka Andhra Pradesh, Assam, Bihar, Chandigarh, Haryana, Karnataka, Kerala, Himachal Pradesh, Manipur bad ka Meghalaya, ki la nang kiew, ong U Lav Agarwal, joint secretary ka tnat ka koit ka khiah ka sorkar India.
Shillong: Kum shi bynta ban lah ban teh lakam ia ka khlam ha ka jylla ka sorkar, mynta ka sngi ka sorkar jylla, ka la pynmih ia ka jingbthah ba ki ba kiba ha ing hasem jong ki briew ki ba khlad ki dep ban pyndep noh ia ka met ba sah tang hapoh ka 2 baje nohphai sngi.
Haba ia kren bad ki lad pathai khubor u Symbud myntri rangbah ka jylla, u la iathuh ba ha ka jingialang ka ba la long mynta ka sngi la shim ia ka rai ba ia ka met ba sah jong ki briew ba khlad ha ka jylla baroh kawei, ki dei ban pyndep noh hapoh ka 2 baje nohphai sngi bad kane kan dei ia ki briew ba khlad na ka jingpang Covid bad kumjuh ruh ia ki briew ba khlad na kiwei pat ki daw.
Haba pynshai halor kane u bah Tynsong, u la ong ba kane ka mut ba lada u briew u khlad ha ka nohphai sngi, ia ka met ba sah yn hap ban pyndep noh ha ka sngi ba bud tang hapoh ka 2 baje nohphai sngi.
Ha kaba iadei bad ki ba khlad na ka jingpang Covid u bah Prestone u la iathuh ba ka sorkar ka la bthah ryntih ia ki paidbah ba kim dei ban plie ia ka synduk bad ba kim dei ban pynrung ia ka met hapoh ing bad ba dei ban pyndep noh ia ka niam ka rukom tang hapoh ka 2baje nohphai sngi.
Ula ong ruh ba ka sorkar ka sngewthuh ia ka jingeh jing sngewsih jong ki ba haing hasem, hynrei ka sorkar ka shim ia kane ka rai ban teh lakam ia ka jingpursted ka khlam covid -19 ha ka jylla, kumta u la kyrpad ia ki paidbah ba ki dei ban bud ryntih ia kane ka jingbthah jong ka sorkar.
Shillong: U Symbud myntri rangbah ka jylla u bah Prestone Tynsong, u la iathuh ba ha ka jingialang peit bniah halor ka jinglong jingman ha kaba iadei bad ka khlam CoVid -19 la shim ia ka rai ba baroh ki dukan ha ka nongbah Shillong ki dei ban khang noh ha ka por 7 baje janmiet.
Haba ia kren bad ki lad pathai khubor u bah Tynsong, u la iathuh ba namar ka jingkiew sted ka khlam covid -19 khamtam ha nongbah Shillong ka sorkar ka la shim ia ka rai ba bsroh ki dukan ha Shillong ki dei ban khang noh ia ki dukan ha ka por 7 baje naduh lashai ka sngi.
Ka sorkar jylla ka la shim ruh ia ka rai ba naduh lashai ka sngi kata ka 4 tarik u Jymmang 2021 ban pynjari ia ka curfew ha nongbah Shillong naduh ka 8 baje janmiet haduh ka 5 baje mynstep.
Ula iathuh ruh ba ka sorkar jylla ka la shim ruh ia ka rai ban khate noh ia ka kynta trei kam ha ki ophis ha ka ba ka por trei kan long noh tang haduh ka 4:30 baje jan mied.
New Delhi: ‘Wat khanglad ia ki kotkhubor, ha kaba ki thoh halor ki jing bishar jong ka kashari" ong ka  Supreme Court, mynta ka sngi, haba bishar, halor ka jing mudui jong ka  Election Commission, ha kaba ka pyrshah ia ka rai jong ka  Madras HC, ha kaba ka la ther tyngeh ia ka rukom pyniaid jong ka elekshon komishon, ia ki elekshon bapher, ha ka por jong kane ka khlam covid.
“Ki kotkhubor, ki dei ki nongap pahara ba kongsan bha jong ka synshar paidbah bad yn nym lah ban khang ia ki khubor jongki, haba ki mih na ka jing iakren hapoh kashari.
Kam dei tang ki jing bishar, hynrei ki jing kylli, ki jubab bad ki jing iatai, ki long kiba donkam, ba kin tip ki paidbah.
Lada ki kotkhubor, kim thoh ia kaei kaba ki iohi, ka long ka jingleh bym hok.
Haba ka don ka jingpeit bniah, ka long namar ka jing donkam jong ki paidbah.
Ka elekshon komishon, ka dei ban shim ia kane kum ka jingdih ia u dawai kuli, uba kthang na ka bynta ka jingbha jongki hi" ong ka kashari, ba la khlieh da U  Justice DY Chandrachud.
Ka Supreme court, ka ong shuh shuh ba ki high court, ki dei kiba kongsan bha jong ka iing bishar bad u ong “Ngim kwah ban pyn lehrain ia ki high court jongngi.
Tyngkhat, ki don ki jing shu mih ki kyntien ha kashari, ha kaba ki nong bishar ki kynthoh bad phim lah ban tuklar, ia ki nong bishar, haba ki pyniaid ia ki jing ia tainia bapher".
Ka elekshon komishon, ka la leit ujor sha Supreme Court, halor ka jing kynthoh jong ka Madras High Court, ha kaba ka la kynnoh beit beit, ba dei ban tian bishar ia ki heh jong ka Election Commission, halor ki kam pyniap briew, namar ba kim shym la lah ban leh adkar, ha kaba pyniaid ia ki kam kanbas elekshon ha ki jylla bapher, ha ki khyndiat taiew ba ladep.
Shillong: Ka ophis jong ka  Deputy Commissioner, East Khasi Hills, myn hynnin ka sngi, ka 2tarik Jymmang 2021, ka la pynmih ia ki jingbthah halor ka jingplie ia ki dukan kiba kongsan, naduh ka 1tarik haduh ka 10tarik Jymmang, 2021.
La bthah ba ki dukan die dohkha, kin plie naduh ka por 7baje mynstep, haduh ka por 7baje mynmiet, lait tang ha ki Sngi u Blei.
Ki dukan die soh, kin plie pud sngi, naduh ka por 7baje mynstep, haduh ka por 7baje mynmiet, ha kaba kin plie 11 tylli ki dukan ha ka shisngi bad la aiti ha U Syiem Mylliem, ba un long U  Incident Commander, Zone-IV ban pynbeit ia ka jingplie kitei ki dukan.
La bthah ba kitei ki dukan, kin pynbeit ia ka jing ia shong jngai, hapdeng ki nongthied jingthied, ki briew kim dei ban ia khublei kti, kim dei ban ia kdup iwei ia iwei pat.
Ki nongthied jingthied ki dei ban deng mask bad ki dei ban da sait ia ki kti jongki ruh.
Ki nongdie dukan, ki dei ban deng mask, kaba sop ia ka khmut, shyntur bad ki tmoh ruh kumjuh.
La aiti ia U Syiem Mylliem, ba un dain kuna, ia kito ki bym bud ia kitei ki kyndon bad kiba biah ha ki jaka paidbah.
Ki dukan ki dei ban bthah ia ki nongthied, ba kin wan rah ia la ki pla bad ba kim dei ban pyndonkam da ki plastik bad kim dei ruh ban shong slem ha ki dukan bad dei ban pynshlur ia ka jing ia die ia  thied kaba khlem donkam ia siew da ka pisa kot, ban nym don ka jing ia jan bad ki nongthied.
Dukan hardware ruh Dy bn plie te khnag bn ioh Trei.
Ka dei ka jingjia, kaba sngew ngiew shi katdei, ha kaba 24 ngut ki nongpang corona, ki la iap ei mynta ka sngi, namar ba kim ioh ia ka lyer oxygen.
Katei ka jingjia, ka dei ha ka hospital sorkar ha  Chamarajanagar jong ka jylla Karnataka.
U Dr MR Ravi, Deputy Commissioner jong ka Chamarajanagar, ula ong ba um pat lah ban pyn thikna halor katei ka jingjia, la ka dei ba kitei baroh 24 ngut ki iap, na ka jing bym don oxygen ne em.
Kiba ha iing jong kiba iing, ki la ia shong kyrain mynta ka sngi, ha  khmat jong ka hospital, ban pyrshah jur, halor ka jingleh torti ia kitei ki 24 ngut, haduh ba kin da iap.
Ka Chandana Bauri, ka kandidet jong ka seng BJP, ka la wan rah ia ka jingjop kaba phylla tam ha ka elekshon MLA ha  West Bengal.
Ka Chandana, ka dei ka tnga jong uwei u nong bylla sngi bad ka la jop na Saltora Constituency.
Ka Chandana, ka dei kaba dang 30 snem ka rta, ka la pynrem ia u kandidet jong ka seng TMC, U  Sontosh Kumar Mondal, da 4 hajar vote.
Ha ka affidavit jongka, ka Chandana, ka pyni ba ka don ki tiar ki tar, kiba shongdor T.31,985 bad u tnga jongu, u don ki mar kiba shongdor  T.30,311.
U tnga ka Chandana, u trei kum u misteri maw bad ka don lai ngut ki khun bad ka don lai tylli ki masi bad lai tylli ki blang.
Nangta, ka Chandana, ha ka por ba ka thep kyrteng, ka don pisa T.8,335 ha kti bad u tnga jongka, u don pisa T.1,561.
U tnga jongka, U Shravan Baury, u dei uba bylla misteri maw,  ha kaba u ioh kamai T.400 shi sngi.
Ka Chandana, ka lyngngoh jur, ba kumno ka ioh ia ka tiket ban ialeh MLA na ka seng BJP bad ka ong “Ha shwa ban pynbna tiket, ngam shym mutdur eiei satia, ba ngan ioh, wat tang ban iakhun ia ka elekshon MLA.Ki don bun kiba pynshlur ba ngan applai, namar ka dei kaba hap applai online, tangba ngam shym la mutdur ba ngan ioh tiket bad ba ngan jop ruh".
Ka Chandana, kam shym tip ruh, ba ka ioh tiket ban ialeh ia katei ka elekshon, hynrei, ka sa tip, ynda la don ka jing iakren ha katei ka thain, ynda haba la pynbna ia ka kyrteng jongka, ha ki khubor telebishon.
Haba iakren bad ki kotkhubor, ha shwa ka elekshon, ka iathuh ba ka sngew bang bha ban pule kot, hynrei ha ka por, ba ka dang pule class ix, u kpa jongka, ula iap noh bad hadien kata, ka ia poi kha noh bad ka bteng biang ban leit skul, hynrei, ynda ka la poi ha ka class xi, u ioh pang sa u tnga jongka bad kumta ka hap ban sangeh noh shi syndon ka jingkwah ban leit skul.
New Delhi:Ki la don katto katne ki jingkynnoh ha ki lad pathai khubor ba ka Sorkar India kam shym la buh order ban ioh shuh shuh ia ki dawai COVID-19.
Kine ki jingkynnoh ki ong ba ka order ba khatduh kaba la buh bad ar tylli ki jaka shna dawai (100 million dose na ka SII bad 20 million dose na ka Bharat Biotech) ka dei ha u Lber 2021.
Kine ki jingkynnoh ki dei kiba lamler bad ki bym don nongrim ei ei.
La pynshai hangne ba lah dep pyllait 100% ka advance kaba kot sha ka T.1732.50 klur (hadien ka TDS kaba kot sha ka T.1699.50 klur) sha ka Serum Institute of India (SII) ha ka 28.04.2021 na ka bynta 11 klur ki dose jong u dawai Covishield ha u bnai Jymmang, Jylliew bad Naitung bad ki la ioh pdiang ia kane ha ka 28.04.2021.
Haduh mynta, ha kaba iadei bad ka order kaba rim na ka bynta 10 klur dose jong u dawai Covishield, la dep pynpoi 8.744 klur dose haduh ka 03.05.2021.
Shuh shuh, ladep pyllait 100% ka advance kaba kot sha ka T.787.50 klur (hadien ka TDS kaba kot sha ka T.772.50 klur) ha ka 28.04.2021 na ka bynta ka Bharat Biotech India Ltd (BBIL) ka ban pynbiang sa 05 klur dose u dawai Covaxin ha u Jymmang, Jylliew bad Naitung bad ki la ioh pdiang ia kane ha ka 28.04.2021.
Haduh mynta ha kaba iadei bad ka order na ka bynta 02 klur ki dose Covaxin, la dep pynpoi 0.8813 klur ki dose haduh ka 03.05.2021.
Kumta ban ong ba ka Sorkar Pdeng kam shym la buh order thymmai ka long kaba bakla.
Haduh ka 2 tarik u Jymmang, 2021, ka Sorkar India ka la pynbiang 16.54 klur ki dose dawai sha ki jylla / UT khlem da shim jingsiew ei ei.
Ki jylla bad ki UT ki dang don 78 lak dose ki dawai ban dang ai ia ki briew.
Ha kine ki 3 sngi ban wan, ki jylla bad ki UT kin dang ioh sa 56 lak dose ki dawai.
Hapoh ka Liberalised Pricing & Accelerated National COVID-19 Vaccination Strategy, ka Sorkar Pdeng kan dang bteng ban thied ia ka bynta kaba 50% jong ka hapoh ka Central Drugs Laboratory (CDL) bad kan dang bteng ban pynbiang ia kine sha ki Sorkar Jylla khlem da shim jingsiew ei ei kumba ju leh ha kine ki por ba la dep.
Kiba ioh pang corona, ha ki 24 kynta ba ladep, ha India, ki poi sha ka 3.68lak ngut bad kiba iap, ki don 3,417 bad kiba iap, ki la poi mynta sha ka  2,18,959 ngut baroh.
Kiba don ha ka jingpang, haduh mynta, ki long 34,13,642 ngut bad baroh kiba ioh pang, ki long 1,99,25,604 ngut.
Kia shah injek, haduh mynta, ki long  15,71,98,207 ngut.
Ki san tylli ki jylla, ba ka jur bha ka khlam corona, ha ki 24 kynta ba ladep, ki long ka  Maharashtra da 56,647 ngut, Karnataka da 37,733 ngut, Kerala da 31,959 cases, Uttar Pradesh da 30,857 ngut bad ka Andhra Pradesh, da 23,920 ngut.
Thiruvananthapuram: U Pinarayi Vijayan, myntri rangbah ka Kerala, u kren shai ba ka Kerala, kan nym pdiang da lei lei, ia ka seng, kaba pynmih ia ka jing ia pait niam.
Ka Left Democratic Front, ka la jop hynnin ka sngi, da 97ngut ki MLA, ha kaba ka la nang jop tam, da hynriew ngut ki MLA, na kaba long ha u snem 2016.
Ka (BJP) NDA, haduh mynta, kam don satia wat tang kawei ka Constituency, ba ka jop ha ka elekshon ha Kerala.
U  Vijayan, myntri rangbah ka Kerala, u ong ba ka NDA, ka mut ban wan rah ia ka mat pynpait niam, ha katei ka jylla, kaba ju im suk im sain bad ka bym ju don ka jing sngew iapher niam satia.
“Ka Kerala, kam dei satia ka jaka ia ka  BJP.Ka Kerala, kan nym pdiang ia ia seng, kaba wan rah ia ka jing pyn iapher jait bynriew lane kaba pyn ia pait niam" ong U Vijayan, haba iakren bad ka NDTV.Ka BJP, ka la shah rem ha  Nemom ha Thiruvananthapuram, wat la ka pyn ialeh ia U Kummanam Rajasekharan, U Lat barim ka  Mizoram.
Kiwei pat ki heh katei ka seng, ba kynthup ia U  E Sreedharan, uba la tip kum u Metro Man E Sreedharan bad U K Surendran, u heh duh ka BJP ha ka jylla, ki la rem lut khoit.
U Vijayan, ula wohnia ruh ia U Rahul Gandhi, nongialam ka Congress, ha kaba u leit iaknieh ia ka elekshon MLA ha Kerala, katba um shym nud satia ban ia pyni bor bad ka seng BJP, ha kiwei pat ki jylla.
“U Rahul Gandhi, u dei u nong ialam jong ka Ri bad ki paidbah, kim kwah ba un leit ia knieh ia ka elekshon MLA ha Kerala bad ban iakhun pyrshah ia ki Left.
Ki don bun ki jylla, ha kaba U Rahul, u lah ban leit ia pyni bor bad ki, hynrei kaba lyngngoh, u wan pynlut por bun bha ha Kerala" ong U  Vijayan.
Shillong:Ka MLA jong ka seng Congress, ka Dr Ampareen Lyngdoh, ka la ong ba ka sorkar ka dang dei ban bishar bha bad ban pynshai paidbah halor ka jingthmu ban shna ia ka Umngot Hydro Electrict Project bad ka sorkar kam lah ban shu leh matlah ia ka jingktah na ka ne ka dam.
Haba ia kren bad u Rupang, na ka liang jong ka Dr Ampareen Lyngdoh, ka ong ba ka jingpyrshah jong kiba bun, halor ka Umngot Hydro electric Project ka la ong ba ka donkam ia ka jingiatrei lang hapdeng u paidbah bad ka sorkar ban pynurlong ia kano kano ka jingthmu bad ba ym lah ban shu leh da ka bor,bad lada ki paidbah kato ka thain ki pyrshah namar ba ki tieng ia ka jingshah ktah hadien na kane ka project, kum ka jingduna ka um shapoh jong kane ka jaka ba ki thmu ban shna ia ka dam.
“Lada ka sorkar ka sngew ba kane ka project kan ym ktah ia ki paidbah kane ka thain, ka ladei ban khot ia ki paidbah kato ka thain ha ryngkat ki nongmihkhmat ban iakren halor kane ka bynta bad ka sorkar kam dei ban peit tang shiliang,ban ia mynta haba ngi peit ia ka ne ka jingkdew jong ka EIA kan don ka jingktah kaba jur bad halor ka ne ka bynta ka sorkar kan dang dei ban peit bniah bad ban pynshai bha ia ki paidbah" ka la bynrap.
Ka Dr Ampareen ka la iathuh ia ki katto katne ki jingshah ktah lada la shna ia kane ka dam, kat kum ba la kdew da ka Environmental Impact Assessment (EIA) ha ka long ba ka la ai jingmut ba ki don ki mat, kiba ka sorkar ka dei ban phai khmat bha shuwa ban shna ia ka ne ka Umngot power Electric Project.
Ka jylla ka la tyrwa ia ka Umngot Hydro-Electric project 240 MW ban shna ha ki lai bynta (3 x 80).
Ka Umngot HEP kan dei kawei na ka ar stage plan ban pynmih ia ka hydro electric power.
Ia kane ka project la tyrwa ban shna hajan ka shnong Siangkhnai markhap ia ka East Khasi Hills District bad ha shnong Moosohkhia ha Jaintia Hills District.
La iathuh ba kat kum ka jingpule bniah halor ka jingshah ktah ia ka mei mariang na kane ka project, ka Environmental Impact Assessment (EIA), ka la iathuh ba kum shibynta ban weng ia ka jingeh ha kaba ia dei bad ka bording ha ka jylla ka Sorkar ka Meghalaya Energy Corporation Limited (MeECL) ka la don jingthmu ban den ia ka wah Umngot ban shna ia ka hydro-electric power generation project.
Kiwei ki jingktah kin long, ba lada la thaw ia kane ka Dam kan wan rah ia ki katto katne ki jingmyntoi lem bad ki katne ki jingduh jingmyntoi ha ka ba ia dei bad ka environmental, hynrei ha kaba ia dei bad ka khyndew kan don bun ki jingshah ktah ka jingtih ia ka khyndew, u maw, u shyiap bad ka jingrah ia kine kan wanrah ia ka jingjaboh ia ka land environment.
Kan pynmih shibun ki jingjakhlia (Muck Disposal) na ka jingtih ia kum ba 50 percent jong ki maw.
Lada la shna ia kane ka dam kan don ka jingngam jong ki jaka kaba ym duna ia ka 253.85 hecter (kynthup iaka um) kan ym don kawei ka shnong ruh ka ban ngam ha kane, hynrei katto katne ki jaka rep jong ki katto katne ki shnong kin shah ktah jur.
Shillong: Ka seng ABVP ka la phah da shithi sha u President ka India ban dawa, ban thung Vice- Chancellor ba thikna ha North Eastern Hill University (NEHU).
Ka ABVP Meghalaya ka la pynpaw, ka jing sngewkhia halor ka jingsah thylli ka shuki Vice-Chancellor ha NEHU la kumba shisnem mynta.
Kumta ka seng ka la phah da ka shithi(mail) sha u President ka ri ban dawa ba dei ban thung noh ia u VC ba tikna.
Ka la pynsngew ruh ba U VC u don ia ka jingkitkhlieh na ka bynta ka jingiaidbeit iaid ryntih jong ka University,hynrei ka ba sngewsih pat ka long ba ha NEHU pat ym don ba shimkhia ia kane.
Namarkata kane ka jing kheinsting ka la ktah bad pynthut ia bun ki kam hapoh kane ka shulbah.
Ka State Secretary, ka Nibiang Sumer ka la ong ba don haduh 5000 tam ki khynnah pule ha ki 44 tylli ki departmental ha kane ka skulbah bad da katei ka shithi sha u President, ka seng ka la dawa ba la donkam kyrkieh ban thung noh mardor ia u Vice-Chancellor ha kane ka skulbah.
Shillong:Ha ka sngi nyngkong ba la sdang ia ka jingkhangdam lane ka lockdown ba 10 sngi ha ki lai tylli ki jaka sor kiba don ha ka jylla Meghalaya kata ha ka Sor Shillong, Jowai bad ha Tura kaba la sdang naduh ka 1 tarik u Jymmang 2021, la iohi ia ka jingbym kohnguh bad ka jingbym burom shuh jong ki paidbah ia ka jingbthah ba la bthah da ka Sorkar ban shong khop ha la iing la sem khnang ban tehlakam ia ka jingsaphriang jong u khlam Covid 19.
Kumta haba iohi ia katei ka jingbym burom jong ki paidbah ia katei ka jingbthah jong ka Sorkar, na ka liang ka Deputy Commissioner jong ka East Khasi Hills District ka la pynap noh da ka kuna ia kino kino ki briew kiba leh tam bad ki bym kohnguh satia ia kane ka jingbthah naduh ka sngi nyngkong kata naduh ka 3 tarik u Jymmang 2021.
Ia kitei ki briew kiba leh tam la ioh bat da ki Magistrate bad ki pulit kiba ap ha man la ki jaka.
Ka kyrwoh na ka DC ka ong ruh ba ki la don katto katne ki kali kiba la pyndonkam da ki car pass kiba rim bad ki bym long shuh, tang ban ioh iaid ha ki surok, khnang ban nym don mano mano ba bat ia ki bad ki la don ruh ki briew kiba la shu thok ban leit donkam da kaba ki la ai daw da kumne kumtei.
La ailad ban iaid tang ia ki paidbah kiba thied ba pet ia ki marbam mardih bad kumjuh ruh ia kiba leit sha ki jaka sumar.
Shuh shuh ka kyrwoh na ka DC, ka ong ruh, ba da ka jingpyrkhing kaba jur ha Mawiong, la ioh ban bat noh ia kawei ka bos kaba kit ia ki nongwanphai nabar jylla kaba la iaid lait na ka jaka ba la pynlong ia ka jingtest Covid ia ki paidbah ha shwa ba kin ioh rung shapoh ka jylla kaba don hapoh Umling.
Shillong:Ka Hynñiew trep Integrated Territorial Organization, ka sngew khia jur, halor ka rai jong ka sorkar Meghalaya, ba kan nym lah ban ai injek ia ka khlam covid, ia kiba 18 haduh 44 snem, kaba sdang naduh ka 1tarik Jymmang 2021.
Katei ka sen, ka ong ba ka jing bym lah jong ka sorkar jylla, ka pyni shai namarkata, ba ka dei ka jingtlot jong U Conrad K Sangma, kum u nongialam jong ka sorkar.
La ong shuh shuh ba ha ka por, ba kane ka khlam ka dang sdang trei jur bha, U Sangma, u bunkam ban leit kanbas elekshon sha Garo hills, ha kaba u shah shondur sahuh ialade, hynrei, mynta, haba ka jylla, ka donkam ia u, u rieh tngen ialade ha ka sorkar India bad ha ka Serum Institute of India.
Katei ka seng, ka ong ba lada U Sangma, um lah ban shim khia kane ka kam, ula dei ban hiar shuki noh bad ailad ia kiwei pat.
Katei ka seng, ka ong shuh shuh ba U Conrad, u dei ban shim khia ia kane ka kam bad ba um dei ban shaniah nadong shadong, tang ha ka jingiarap ka Delhi.
Shillong:U Director ka tnad ka koit ka khiah u Dr Aman War, u la ong ba wat la ka sorkar jylla, ka la shim ia ka rai ban pynjari da ka Containment Measurement ha ka jylla na ka bynta ka 10 sngi ban teh lakam ia ka jingsaphriang jong ka khlam Covid-19 ha ka jylla hynrei lada kane ka khlam ka dang kiew sted ka sorkar jylla kan hap shim biang ia ki rai ki ba kham eh.
Haba ia kren bad ki lad pathai khubor, ha ka jingialang ban pynshai halor ka jingdonkam ban ioh ia ka Vaccine u la ong ba lada ka jylla kan ym don shuh tang uwei ruh u nongpang Covid ha kata ka por ia ka jylla, yn sa lah ban ong ba ka jylla ka la lait na kane ka khlam.
Ban lait na ka ne ka khlam ka dei ha ka kti jong uwei pa uwei u nongshong shnong ban phikir bad bud ia ki jingbthah ba la pynmih da ka tnad ka koit ka khiah bad ka ba donkam tam ka long ban ai tika bad tang kane ka ba lah ban pynkut ia kane ka khlam ha ka jylla.
U la ong ruh ba kan kut kane ka khlam kan dei ha ka por ba 90% ki briew ha ka jylla kin ioh ia kane ka Tikka ha ka ba ki la lah ban ialeh pyrshah hi ia kane ka khlam bad kane kadei na ka jingkhlain ka immunity ka ban ym lah shuh ban ia bit iwei na uwei.
U la pynshai ruh kum ba la iohi, ha kiwei ki jylla ba ki briew ki ba shah ktah ha kane ka jingpang khlem da ioh ia ka Vaccine, ka la long ka ba shyrkhei ha ka ba ka la wanrah ia ka jingiap kaba shyrkhei, hynrei haba ioh ia ka Vaccine kan pynkhlain ia ka Immunity, wat la kan don ka jingktha khlieh, shitmet kaba tang shisngi arsngi, hynrei kan iada na ka jingiap bad kane kan shong ha kti jong u paidbah ban jied.
Um lah ban leit kanbas elekshon dalade, um don kino kino ki jing ialang paidbah bad um don pisa ruh ban ai sha ki nongthep vote, hynrei ki paidbah, ki ia lum ialang nalade bad ki ia synniang hi para ma ki bad ha ka jing ialeh ula jop shisha bad U Akhil Gogoi, u dei mynta U MLA jong ka   Sivasagar.
U Akhil Gogoi, u dei u nong ialam jong ka Raijor Dal, ka seng, kaba u dang shu thaw thymmai, ban ia khun pyrshah ia ka BJP, halor ka ishu jong ka CAA bad u dei tang ma u, uba la jop, halor katei ka nongrim, katba ka Assam Jatiya Parishad (AJP), kaba la thaw, da ki nongialam ka AASU, ka la shah rem jah burom ha kane ka kynti.
U Akhi, ula shah set phatok, naduh u snem 2019 bad u don haduh 52 tylli ki ejahar pyrshah ia u bad kumta, u ialeh elekshon napoh phatok, da kaba u shu thoh katto katne tylli ki shithi sha ki nongthep vote jongu.
Ha kane ka jing iakhun, la trei bor bah, da ka kmie jongu, ka Proyoda Gogoi,  kaba la 85 snem ka rta, kaba iaid sha ki katto katne ki jaka jong ka Constituency.
Hynrei, ka jing kanbas ia U Akhil, ka long kaba pher shibun, ha kaba da ki spah, ki mih sha ki iing briew, ki leit ban kanbas bad ki ia kyrshan para ma ki, na ka pisa, kaba ki lah bor ban pynjop don burom ia ka sur jong u paidbah, U Akhi Gogoi.
“U Akhil, um shym la don lang bad nga, mynta la shisnem shiteng.
Ka sorkar, ka la shu set bein ia u khun jongnga, khlem kano kano ka daw bad kim lah ban pyn sabut haei haei ruh.
Ki hynmen ki para bad ki kmie ki kpa jong ka Assam, ki dei kum ki jongu hi baroh bad ki ai bor ia nga ba ngan iaid shakhmat bad ki jaw ummat, na ka bynta u khun jongnga" ka la ong.
Ha ka por ba ka jing kanbas, ka dang khluit bha, U Akhil, u shah sumar ialade ha Gauhati Medical College bad kumta kiba leit ban kanbas na ka bynta jongu, ki dei ka kmie jongu, ka Priyoda Gogoi, ka Medha Patekar, ka nongialam ka   Narmada Bachao Andolan bad nangta u  Sandip Pandey, u nongialam jong ka seng ki nongrep.
Nangta ki don sa ki samla, kiba mih shakhmat ban kyrshan ia U Gogoi ha ka por kaba eh than, ha ka jingim jong U Gogoi bad ka iing jongu hi baroh kawei.
U Akhil, uba don mynta ruh ka jing shah sumar ha Guwahati Medical College, ula pynliem ia U  Surabhi Rajkonwari jong ka seng BJP, da 9,064 vote.
Shillong:Ka Dr Laloo kaba dei ka Specialist jong ka Committee Medicine, ka iathuh ba kat kum ka jingbthah jong ka sorkar India, la dei ban sdang noh ia ka jing ai tika ia ki briew kiba la 18 snem ka rta haduh 44 snem ka rta, hynrei ka jylla haduh mynta kam pat ioh ban sdang ia kane namar ba kam pat don ia ki dawai injekshon.
Ha ba ia kren ha ki lad pathai khubor, hynnin ka sngi, ka la iathuh ba ka daw ba ka sorkar jylla kam pat ioh ban sdang ia ka jingai tikka ia ki briew ba la 18 snem haduh 44 snem ka rta ka dei na ka daw ba ka jylla kam pat don ia ki dawai.
Ka la iathuh ruh ba halor kane, ka tnad ka la thoh sha ka Syrum Institue ha Pune ha kaba ka la iathuh ba kane ka dawai, na ka bynta ki briew ba naduh ka 18 haduh 44 snem kan sa poi ha ka taiew kaba saw bad ynda la poi kane ka Vaccinne, na ka liang ka tnad kan sa pynlong ia ka jingaitika ia kine ki briew.
Ka la iathuh ruh ia mynta ka tnad ka dang bteng ia ka jingai tikka ia ki briew kiba la 45 snem ka rta shaneng, kumjuh ia ki nongtrei ka tnad ka koit ka khiah ia ki Frontline Worker.
Ha kaba ia dei bad ki khynnah khyllung, ka sorkar India kam pat don kano kano ka Vaccine bad ynda la ioh ia ka Vaccine ia ki khyllung khynnah ka sorkar kan sa ai ka jingpyntip.
Haba ka step ka la pei baroh arngut shi Kmie shi khun ki la iakhie ym slem ruh ka Niakha ka la wan mih hi shaduh iing ban leit noh sha Thanat.
“Ani i Niakha phi la wan…!" La kren kyndit ka Rida“Hooid kein khun, nga ba nga shait mlien ban khie dang step nga sngew kumba la sngi palat toi…" La phai ktien ka NiakhaKumta namar ba kim pat ih ja ih jyntah, ka Rida ka la nang pynkhreh noh shuwa da ka sha ia la ka Niakha bad ia la ka Kmie ba kin ia dih.
“Niakha ngin leit katno baje?" la kylli ka Kmie ka Rida“Hangto ki la thoh por 11 baje tangba shuwa ka por ngi la dei ban leit kein…" La phai ktien ka Niakha.
“O to ka biang dang kylluid ka por.
" La ong ka Kmie Rida“Dang biang bha ta ka daw nga wan noh dang kloi…" La ong pat ka Niakha“Ka bam ka dih ngin leh kumno Niakha ?" La kylli pat sa ka Rida“Lada la ih ngin bam shuwa nangne ruh biang hi… Lada ym pat lap ba ih pat ngin bam sha dukan ruh ym lei lei…" La jubab ka NiakhaKumta ka Rida ba ka la sngewthuh kumta, ka la pynstet wut ban shet ha kajuh ka por bad Stove bad Shawla ha ka Stove ka shet jyntah ha Shawla ka shet Ja.
Da ka jingleh kloi ka Rida kumne ki sa ioh por ban bamja na iing shwa ban leit sha Thanat.
Haba la poi ha Thanat u Heh pulit ba peit ia ka Thanat u la khot ia i Kong Maya (Kmie Rida) ban rung shapoh ka kamra jong u.
Hangne la sdang ka jingtohkit ia baroh khoit naduh ba sdang ka jingjia haduh ban poi kaba kut ba la lap ia ka Rida ba ka armet.
Bun ki jingkylli ki ba eh ba eh, kiba ka Kmie ka Rida kam lah shuh ban jubab shai; hynrei ka shu pynkut da kaba sdang ban tei pop sa ia la ka Khun (Rida) ba kam iathuh shai.
Ka jingtohkit ka la neh ar kynta bad ia ka jingjubab jong ka Kmie baroh la buh jingthoh da ki pulit.
Hadien kata la phah mih ia ka nangta bad la phah ap shabar shiphang.
“Nia ade jingslem haduh katto katto… Don mano mano hangto? La kylli ka Niakha kaba nang ap shabar“Ani ko Niakha, ngam sngew lah jubab shuh ki jingkylli jingtohkit don ki ba eh ba eh bha ruh.
Don uto u heh pulit bad ar ngut kiwei pat kiba nang buh jingthoh…" La iathuh ka Kmie Rida“Kata kein Nia kaba eh, shisien ba la poi pulit, ngin hab ban wad Nongiasaid lem noh" la pynpaw ka Niakha“Ni tip shuh Niakha, nangno kein yn ioh lak ioh putit kat ban poi uta u pud…" La pynpaw ka Kmie Rida“Wat khuslai ia kata ngin iarap lang ma ngi ruh…" La ong ka Niakha“Peit mynta pat tip sa ban leh aiu u phah ap…" La kren bynniaw ka Kmie Rida“Tip shuh Nia… Ni kaba jynjar kumne kein tang shu dei kam bad pulit…" La bynrap ktien ka NiakhaHadien shiphang ba ki ap hangta, la wan ai ha ka Kmie Rida ia ka envelop bad la bthah ba kan pule pat sha iing.
Uta uba wanrah u la bthah ruh ia ki ba ki lah ban leit phai noh sha iing.
Kumta bran ki leit phai noh sha iing.
Ha ka jingshisha ka Niakha ka nang pyrkhat ban leit shong dukan hadien ba la wanphai na Thanat; hynrei tang namar kata ka shithi, ka la hab ban leit phai biang sha Jaiaw shyiap sha iing ka Rida.
Marsien poi ha iing, ki la ia pule ia ka shithi bad ki shem ba la phah wan sa ia ka Rida kaba dei ka nongshah leh jubor ban tohkit ia ka namar ka jingbym shai bha ka sabut na ka nongujor.
Marsien ioh sngew ia kata ka Rida ka la shu kylli kynsan“Lano Niakha…?"“La shi sngi…" La jubab ka Niakha.
Shillong: Ia U Father Surendra Kumar Kanher(48), na Visitation Parish, Lumshnong, East Jaintia hills, J Hills, la leit rah, ynda ula dep iap, sha MCH Hospital, Jowai, ha ka 1tarik Jymmang 2021, ha ka por 11.30 mynmiet.
U dei uba don jingpang covid bad la phah ia u, na Khliehriat CHC, ha ka 30tarik Iaiong 2021.
Ka kong Wannalin Marwein (41), na Nongrah, Shillong, ka leit shah sumar ha Bethany Hospital, Shillong, ha ka 1tarik Jymmang 2021 bad ka khlad noh, ha kajuh ka sngi.
Ka jingiap, ka dei na ka Acute Respiratory Distress Syndrome with Severe Covid 19 Pneumonia with Septic Shock with Type 2 Diabetes Mellitus.
Ka Payal Agarwal (29), kaba sah ha Nongrim Hills, Shillong, ka la leit sah ha Bethany Hospital, Shillong, ha ka 23tarik Iaiong 2021 bad ka khlad noh ha ka 2tarik Jymmang 2021.
Ka jingiap, ka dei na ka jingpang Acute Respiratory Distress Syndrome, with Multi organ dysfunction syndrome with Covid Pneumonia.
U Nidhu Ranjan Paul (62), uba sah ha Rilbong, Shillong.
Ula leit shah sumar ha Woodland Hospital, Shillong, ha ka 26-04-2021 bad ula khlad noh ha ka 2tarik Jymmang 2021.
Ka daw ka jingiap, ka dei na ka Severe Covid 19 pneumonia Chronic Kidney Disease with Type 2 Diabetes Mellitus with Hypertension.
U Ebrin Lyngdoh (63) na Khliehriat, ula leit shah sumar ha Supercare Hospital, Shillong, ha ka 29-04-2021.
Ula khlad noh ha ka 02- 05-2021.
Ka daw jong ka jingiap jongu, ka dei na ka Type I Respiratory Covid 19 Pneumonia with Type 2 Diabetes Mellitus with Hypertension.
Shillong: Ka jingpang khlam covid 19, ka la nang trei jur ha West Khasi hills.
Ka East Khasi hills, ka don tang 81 ngut kiba ioh pang thymmai, katba ka West Khasi hills, ka don 133ngut kiba ioh pang.
Ha East Khasi hills, ki bun eh kiba wan phai na shabar jylla, ha kaba ki don 33ngut kiba ioh pang, ka Nongrim Road, ka don 7ngut bad ka Nongmynsong Lumshyiap, ka don 6ngut kiba ioh pang thymmai.
Ha West Khasi hills, na ki 133ngut, ki kynthup ia 14ngut ha Domphet Khniang, 9ngut ha Kynshi Mawria, 13ngut ha Mawkarah, 12ngut ha Mawphanniew, 7ngut ha Nongdom Kynshi, 10ngut ha Nongkhlaw, 5ngut ha Nongpyndeng, 6ngut ha Nongthliew, 13ngut ha Nongtraw, 4ngut ha Porsohsat, 7ngut ha Pyndengrei, 4ngut ha Rambrai, 5ngut ha Sohma bad 6ngut ha Upper New Nongstoin.
Shillong: Kiba ioh pang covid mynta ka sngi, ki don 254 ngut, kiba jem ki long 222 ngut bad kiba iap, ki don 4ngut, ha kaba kiba khlem injek, ki don 3ngut.
Ka East Khasi hills, ka don 81 ngut kiba ioh pang bad ka West Khasi hills, ka kiew bha, da ka jingdon ki 133ngut kiba ioh pang thymmai.
Shillong:Kum shi bynta ban pynjur shuh shuh ïa ka jingïakhih jong ka Sur Ki Nong Mawlai, namar ka jingleh mutlop jong ka sorkar MDA ba kim pat pynsangeh kam shipor ne suspend haduh mynta mynne ïa ki pulit pynïap briew kiba la shim jubor ïa ka jingim jong u (L) Bah Cheristerfield Thangkhiew.
Ka kynhun ha ka janmiet jong ka sngi Saitjaiñ ka la shim ïa ka rai ban pynlong da ka Knife Surrender Rally ne ka Rally Pyndem Tari ha ka 6 tarik mynta u bnai, sngi Nyngkong, kaba dei artad ka sngi kut jong ka Show Cause Notice ïa ki 6 ngut ki nongïalam Ka Sur Ki Nong Mawlai.
Ïa katei ka Rally yn sdang na Mawlai Petrol pump ha ka por 3 baje janmiet bad yn pynkut ha Mawlai Stand Bus.
La kyrpad ïa baroh ki nongshong shnong ka Mawlai naduh ki samla, ki Longkmie longkpa ba kin ïa shim bynta shitrhem ha katei ka Rally Pyndem Tari da ka jing jai jai (Peacefully), ong ka kyrwoh na Ka Sur Ki Nong Mawlai.
“Lada ym leh kumne ym don sakhi ba phi lah siew ne ba ngi lah pdiang.
Lada iaid sha ka ain lei lada khlem sakhi phim lah" la pynshai u Bah Shanbor    Ka para u Bah Let ka la shu kohnguh khlieh.
Hadien kata u Bah Shanbor u sa phah soi lut ia ki baroh lai ngut, kumjuh ruh ma u bad ka lok jong u.
Hadien kata u sa phah pdiang ia ka pisa ha la ia Lok (Kong Lumspah) bad u sa niew ma u.
Haba la dep ban niew u Bah Shanbor u ai ktien“Ka pisa ka la biang" u da buh noh artat ha pneh la ka lok“Ka la biang ong…?" u la jubab“To khublei shibun ba phi la pynpoi ia kane ka pisa.
Nga shu kwah ban pynkynmaw biang ba kane ka dang dei ba barit eh ka kuna.
Hynrei phi tip lada leit sha iingbishar lei nalor ka kuna phi hab siew sa u nongiasaid jong phi bad kiwei kiwei" la ong u Bah ShanborU Para bad ka para u Bah Let (Rangbah Shnong) ki la shu kohnguh.
Hynrei ki khlem phai nia eiei pat.
Hadein shiphang por ba la dep ai ka Pisa ki sa ia mih noh nangta.
“To Bah to Kong, ngi ngin ia leit noh mo, namar ba lah miet" la ong u para u Bah Let“O hooid to leit suk.
" La phai ktien u Bah Shanbor bad i Kong Lumspah.
Ha lynti katba dang leit phai sha iing, ki shipara ki la kynphuit bad kynshish ia ka jingsngew stad sngew nang u Bah Shanbor.
“Shi lak ngi la shu dap ram ei tang na ka jingbiej i Bah jong ngi shu wan ai ei ha kine, ngin sa ia peit kai…" La ong ka para“Hooid kein i Bah kein, hynrei hapoh shnong poh thaw ym dei ban ailad kum kane.
La kumno kumno san hajar hynriew hajar eh lah biang, hynrei une pat haduh shi lak ba u sngew stad eh, sngew tip ain tip rule" la pynpaw sa u Para“Tangba phi tharai ka Pisa ba ioh kumne kan ai jingsuk, em kan ym ai jingsuk nga ruh ngan ym suk da lei lei.
Sa peit ne" la kren dom ka para.
Kumne lynter lynti ki shu ia khnium bad ia tim ia ka iing u Bah Shanbor bad i Kong Lumspah haduh ban da poi ha iing ha kaba u hynmen ruh uba dei u Bah Let u la ap lypa.
“O phi lah wan.
?" La kren nyngkong u Bah Let“Hooid Bah…" La jubab ka para“Nangta ki leh kumno ka Pisa…" La kylli biang u Bah Let“Ki shim beit….
" la phai ktien ka para“Ani jing eh rang jingnud kito te mo…" La ong u Bah Let“Peit kane ka jingthoh ruh u la ai uto u stad ain…" La sei ka para na pla ban ai peit ha la u hynmen“Te une u briew u la dep thew lypa sha jngai… Tangba katto te ngi dei ban husiar, nga ruh katba nga dang bat kum u Rangbah Shnong hangne, ngan ym riej sa peit ne… U briew aiu u bym don shuh ka jingsngewlem bad kumba um iakynduh kam shuh ym ia donkam shuh hapoh Shnong poh thaw.
Sa peit kai.
" U Bah Let ruh u la pynpaw da ka sur ba eh ba khor“Phi kein phi jem than, lada dei ba phim ailad ym dei ban ban khia katne katne eh ia ngi.
" La phai ktien ka Para“Ym ai lad kumno phi la iohi ong ba kito baroh kiba kyrshan ia u imat u la dep pynbam Pisa.
" La said da u Bah LetShibun kiei kiei baroh shi para ki la ia kren pyrshah ia ka iing u Bah Shanbor bad i Kong Lumspah.
Haba phai pat sha ka iing u Bah Shanbor ki la kmen tyngeh ba ki la shu khar ei jin shi lak tyngka khlem trei shitom hynrei tang da ka ktien hok ba ki la jop pyrshah ia ki nongshun.
U Bah Shanbor u la ong“Kmie lashai ngin hab ban shetja ban iawer ia kito ki para Rangbah kiba kyrshan ia ngi ha ka dorbar"“Ka biang kpa lada phi leh kumta ruh namar ka dei ba kin ia don bynta ha kane ka jingjop jong ngi namar dei ma ki kiba kyrshan" la ong sa ka Kmie“To Kmie lashai ngan leit sha Shillong bad ngan sa wan thied noh kham bun ka doh ngin sa khot bamja miet ia ki mo…" La ong pat u Kpa“Ka biang ngan sa nang pynkhreh lypa ma nga, ngan sa leit khot ruh na iing jong ki.
" La jubab ka Kmie.
Ka thma ha  Panjshir, ka jubor bha hynnin ka sngi, ha ka jing ialeh pyrshah hapdeng ki ehrang  Taliban pyrshah ia ka  National Resistance Front of Afghanistan (NRF).
Ki ehrang Taliban, ki kam ba ki la ioh ban rung ha Bazarak, kaba don ka nongbah jong ka Panjshir bad ki la ioh ban shimti ia ka ophis jong U Lat ka Panjshir, katba ka  National Resistance Front, ka kam, ba ka la beh krad ia ki ehrang Taliban kiba la poi sha ki khappud jong ka jylla Kapisa bad Panjshir.
Ka National Resistance Front, ka iathuh ba ka la ioh ban ker kut ia kiba bun bah ki ehrang ha  Khawak pass bad ki Taliban, ki la phet krad bad iehnoh ia ki tiar ialeh jongki ha  Dashte Rewak.
Ka Resistance, ka kam ruh ba ka la ioh ban pyniap ia 700ngut ki ehrang bad sa 600ngut na ki, ki la shah kem bad shah set phatok.
Shillong:U myntri rangbah ka jylla u Conrad K Sangma, u la ong ba ban shim ia ka rai jong ki nongshong shnong kiba sah ha ki jaka khappud kan dei kawei na ki bynta ban pynbeit ia u pud u sam hapdeng ka Assam bad Meghalaya, hynrei ka sorkar kan hap bishar bniah ruh sa ia kiwei ki bynta ki ban kynthup halor ka jingdon ki jait bynriew, halor ka lad jingshakri na ka sorkar bad kat kum ka History ba kam ki Hima khasi.
Haba ia kren bad ki lad pathai khubor na ka liang u myntri rangbah u la ong ba kin bun ki bynta ban hap ban da bishar bniah bha shuwa ban pynbeit ia u pud u sam hapdeng ka Assam bad ka Meghalaya bad kawei na ki ne ki bynta kan dei ka rai jong ki nongshong shnong ki ba sah ha ki jaka khappud hynrei yn dang hap ban bishar ruh halor ka jingdon ki jaitbynriew, halor ka lad jingshakri ba ki ioh na ka sorkar bad kumjuh halor ka jingshisha kat kum ka history bad ia kine baroh yn bishar bniah khnang ban lah ban rah shakhmat ia kane ka bynta.
Mynta ka sngi na ka liang u myntri rangbah u la khot ia ka jingialang ba nyngkong jong ki Regional Commitee ban ia kren ban lah ban pyniaid shakhmat ia ka jingiakren halor ka jingpynbeit noh ia u pud u sam hapdeng ka jylla Assam bad Meghalaya.
U myntri rangbah u la iathuh ba mynta ka sngi la dep ban pan ia ka kaiphot jong ki Deputy Commissioner, kiba long ki Member Secretary, kane ka Commitee halor kine ki jaka bad la bishar ruh, halor ki jinglong jingman halor kine ki shnong ki ba hap hapoh ki jing iakajia.
U la ong ruh ba mynta ka sngi kane ka jingialang ka long tang kawei ka sienjam ban rah shakhmat ia ka jingthmu ban wad ia ki lad ki lynti ban lah ban pynbeit noh ia u pud u sam hapdeng ka jylla Assam bad Meghalaya.
U la iathuh ruh ba hadien ba la kut ka dorbar synrai kin sa pynlong biang ia ka jingialang bad ka jingleit jurip lang ka ban pynlong da kine ki Regional Commitee.
Hynrei mynta ka sngi kane ka jingialang ka long ban bishar ia ki kaiphot ki ba ki la pynbiang da ki ne ki Regional Commitee.
U Conrad, u la iathuh ruh ba kane ka kaiphot ka long ka ba ki la bishar bniah bha halor ka jingdon ki jait bynriew bapher bapher ki thain, halor ka jingdon ki shnong ha kine ki thain halor ka jingioh jingshakri ki nongshong shnong ha ki ne ki thain la ka dei na ka liang ka sorkar Assam ne na ka liang ka sorkar Meghalaya bad ka jinglong jingman ka ba mynta ha kine ki jaka.
Na ka liang ka sorkar ka long ba ka don ia ka long ka ba shimkhia ban lah ban pynbeit noh ia ki ne ki bynta.
U la ong ruh ba kane ka sien jam kaba ka sorkar ka la shim ban wad ia ki lad ki lynti ka long kaba pher na ki lad ki lynti ki ba ki la shim ha ki por ba ladep ban weng ia kine ki jingeh, hynrei mynta ka sorkar kan hap bishar ia ka halor ki ba bun bynta ha ka ba ngin peit ia ka jingshisha jong ka History bad kumjuh halor ki jinglong jingman ki ba long mynta ban shim ia kano kano ka rai.
U la ong ruh “Ki don na ki jaka ki ba ngi hap hapoh ka jingiakajia pud, hynrei haba la leit ban bishar bniah ia ka ne ngi lap ba kam don kano kano ka jing ia kajia ha ki ne ki jaka bad ym baroh ki shnong ki ba hap hapoh ka jingiakajia pud hynrei 30% na kine ki shnong ki ba hap hapoh ka jing ia kajia pud kim don ka jingiakajia bad ki don na ki jaka ki ba don shisha ki jing ia kajia ka ba jur ha ka ba na ka liang ka sorkar kan dang bishar bad kan sa ia syllok bha halor kine ki jaka".
Palat shiphew snem mynshuwa ngi їohsngew ia ka sur thylli kaba ong “acche din" lane ki sngi kiba bha ki la wan, pynban kiei kiei baroh ki kylla khongpong khongdeh.
Ka jingim ka la nang jwat, nang suhsat, nang hiran bad nang kordit.
Lada ki samla ki pule ia ka kaiphot, kaba dang shu mih shen, jong ka Niti Ayog halor ki thong jong ki kam pynroi lane kita ki “Sustainable Development Goals" kiba dei ban pynurlong ha ki Jylla ka thaiῆ shatei lam mihngi, kin shem ba ka lawei ka long kaba duh jingkyrmen.
Ka Niti Ayog ka dei ka tnat jong ka Sorkar India kaba la tip mynshuwa kum ka Planning Comission.
Ka dei ka tnat pyrkhat kam kaba ha khlieh duh bad ka kamram jong ka ka long ban thaw bad saiῆdur ia ki kam pynroi ha ka Ri.
