ki rit pid kin sah kumjuh hi.
there willbe no change.
Shillong: Kiba ioh pang covid mynta ka sngi, ki don 61ngut bad na kitei, ki kynthup ia 2ngut kiba iap, na katei ka jingpang khlam.
Kiba don ia katei ka jingpang, ki long 397ngut baroh bad kiba iap, ki la poi mynta sha ka 1,597ngut.
Ka East Khasi hills, ka don 12ngut kiba ioh pang thymmai, ka West Garo hills 36ngut, ka Ribhoi 5ngut.
New Delhi: Ka jingniew vote, na bynta ka elekshon  Presidential, ka dang iaid shakhmat bad la khmih lynti, ba ka  Droupadi Murmu, kaba la kyrshan da ka  NDA kan ioh ia ka jingjop ha kane ka sien kaba mynta.
Ka Droupadi Murmu, jong ka kynhun NDA, ka ioh 540 votes na ka 748 vote kiba thep bad U Yashwant Singh, u ioh 204 vote.
Ki MP, ki don ia ka vote kaba 5.2lak vote bad ka Murmu, ka ioh 3.8 lak bad U Sinha, u ioh 1.4lak vote.
Ki nongshong shnong jong ka Rairangpur, ha Odisha, kaba don ka shnong jong ka Murmu, ki la sdang ban ia leh kmen bad ki don 20hajar tylli ki mithai, na ka bynta ban ia bam sngewbha.
Ka jingniew vote, ka sdang ha ka por 1.30 nohsngi ha Parliament house bad la khmih lynti ba ka result, kan mih paidbah, ha ka por 4baje janmiet.
Ki don 34 tylli ki seng bapher, ba kyrshan ia U Yashwant Sinha, kyrtong jong ki liang pyrshah bad sa 44 tylli kiba kyrshan ia ka Droupadi Murmu.
Ka KSU East jaintia hills district unit lyngba u publicity secretary, ka seng, ka ai khublei kyrpang ia kalehniam behdeiñkhlam ia ki khun ki hajar jong ka bri u hynniewtrep hynniewskum bad khamtam ia kaseiñraij Tuber.
Ka Khasi Students Union East -Jaintia Hills District Unit (KSU-EJHDU), ka shim ia kane ka kabu ban aikhublei Behdieñkhlam basuk ba kmen ia baroh ki khun Niamtre jong ka Seiñaij Tuber “To ai ba kane ka Behdieñkhlam ka long mynta u snem kan long kaba iaid beit iaid ryntih bad kan beh iaka jingpang kiba bapher bapher jong kane ka phyrthei khamtam ha kaba ngi lah ban beh ia ki jingpang khlam ba har rukom kiba wan ban lyngshop ia u ia uwei pa uwei u nongshong basa ha kane ka sla pyrthei.
Ngi ngeit skhem ruh lyngba kane ka Behdieñkhlam kan tehsong iaka jaidbynriew ban don ka mynsiem iatylli kum ka jaidbynriew rit pait hapoh ka Bri u Hynniewtrep Hynniewskum".
Ka seng ka kitbok kitrwiang kyrpang ia ki khun jong ka Seiñraij Tuber ba kin dang lah ban dang iaidshakhmat ban pynneh pynsah ia ka leh niam ka leh rukom khnang ba ka jaidbynriew jong ngi kan im kansah ha sla phyrthei.
To ai ba U Blei u Trai kynrad Nongbuh Nongthaw un dang theh ia ki jingkyrkhukhyrdoh ba ngin dang ioh ia ka koit ka khiah krad ba ngin lah ban kamai bha kamai miat ba ngin kiewirat ha ka pule puthi ka pyrkhat pyrdaiñ ka ban kyntiew ia ka Ri bad ka jaitbynriew sha kliar u lum ," ongu kyrwoh ka KSU ba la phah da u Hamewapynhun Ryngkhlem, Publicity secretary KSU EJHDU.Shillong: Ki nonghikai SSA, hynnin ka sngi, ki la byrngem ban ia resain paidbah, lada U Ma Lahkmen Rymbui, myntri pule puthi ka sorkar Jylla, um treh ban pan map, halor ka jingkren pyrshah jongu, ia ki nonghikai bad ki dawa, ba u dei ban pan map mynta ka sngi palei.
Ki nonghikai ha ka la lama jong ka  Meghalaya SSA Schools Association (MSSASA), ki la pynpaw ia ka jingsngew pyrshah kaba jur, haba U Ma Rymbui, myntri pule puthi, ula byrthen, ba ka sorkar, kan leh tyngeh ia ki Managing Committee, lada jia ba ki nonghikai, kim leit phai noh mar mar sha la ki jong ki skul jongki.
Ki don mynta 6,000 ngut ki nonghikai, na ka jingdon kaba 12,541, kiba thiah ha surok, la lai sngi kynthih, kum ka dak jong ka jingiakhih jongki, ban dawa na ka sorkar jylla, ba kan siew noh ia ka tulop jongki, kaba san bnai kynthih.
U Ma Aristotle C Rymbai, President ka MSSASA, u ong “Ngi phah ia ka khubor, kaba shai sha U Ma Rymbui, ba u dei ban pan map noh mardor, lane ngin hap ban resain noh baroh, na ki kam jongngi".
U Ma Rymbai, u ong ba ki nonghikai, kim shym la wan satia sha surok ban ialeh kmen, hynrei, ki thiah, ha kine ki lai sngi ba ladep, namar ba ka sorkar jylla, kam shym la shah shkor satia, ban siew ia ka tulop jongki, kaba san bnai kynthih.
“Kumta sngewbha wat pynbor iangi, ba ngin ia resain lut baroh, namar ba lada ki 12,541 ngut ki nonghikai ki risain, kumta ka tnat pule puthi ha Meghalaya, kan sa khyllem" ula ong shuh shuh.
U Ma Rymbai, u ong ba ki nonghikai SSA, ha ki hynriew bnai ba ladep, ki la iai shah shitom, ha ki jingkular, ba tang ka ktien jong ka sorkar jylla, khamtam ia u myntri pule puthi ka sorkar jylla; hynrei ka jingkren jong u myntri, ka la pyndiaw mynsiem shibun ia ki nonghikai.
Ka party UDP ka la dei ban beh seng noh shisyndon ia u Lahkmen Rymbui.
shibun ki kam bakla u la leh ( u beh kam ia 1000 ngut ki nonghikai govt lp skul,,,shah siat iap i bah Cheristerfield ,,,khaii tuh ia u dewiong ,,,hap thiah bad sah miet ki pli ki nonghikai ha sarok,,)tang na ka daw jong u ka party ka la shah ktah haduh katta katta.
sa pyrkhat ki nongialam party.
Bna ba u rymbui un iakhun noh Naka nppbapli u rymbui ulong minister tang ka nam ka bor bat hi u cm.
u long kum ka stamp pad.
Shillong: Ka sorkar jylla, dang shen, ka la pynshlur na ka bynta ban pule bad thoh ia ka ktien Hindi bad ka ktien Japan, hynrei ha kane ka kynti, ka la mih sa ka jingthoh, kaba pyni, ba ha Meghalaya, ki briew ki kren da ka Bengali, Nepali, Marathi.
Halor katei ka kot, kumta ka Khasi Students Union (KSU), Northern Border Area, ka la ujor hynnin ka sngi, da ka ejahar, pyrshah ia u nongthoh jong katei ka kot, namar ba u thoh ha ka kot jongu, ba u thoh da ki kyntien, ki bym dei satia, ba ki kren ki briew ha  Meghalaya.
“Ngi kyrpad ia phi, ba phin tian bishar, katba kum ki kyndon ain, pyrshah ia u nongthoh jong katei ka kot bad ia ki bor pyniaid skul" ong ka KSU, ha ka ejahar jongka, ha Khanapara police station, Ribhoi District.
La iathuh, ba katei ka kot, ka dei kaba ki pule, ha  Little Star Senior Secondary School, 9th Mile, Baridua Ri Bhoi District bad kaba ki pule ki khynnah Class III bad katei ka pyni, ba ki ktien ba ki kren ha Meghalaya, ki long ka  Bengali, Nepali bad Marathi.
Katei ka dei ka kot, ba la thoh da U  Dr Dhananjay Joshi bad ka Neelam Jain bad la pynmih da ka  Bright Star Books International, 521-Vasnat Kunj, New Delhi-110070 bad kaba la ithuh da ka NCERT.Why Meghalaya will bow down to bengalees, Nepalese, marathis in its own land? We prefer our own 3 languages viz Garo,Khasi and Jaintia and English.
bengalee,Assamese and Nepalese are all foreign language to these three tribes.
Ba roh ka dei na ki nong pyniaid bd ki bor bahalor ki ba dei peit ia ka Meghalaya bd kham Tam ia u Conrad sangma bd etcSimply Business of publishingThis is outdated declaration.
Nepalis , Bengalis may be there but no marathis living in Meghalaya not even these languages are known here in MeghalayaPiet ki khasi ngi seh kata kim ju khanm kren khasi shuh hi te mnta ki briew na bar te kin ong tang ia kaba ki ioh sngew hi te namar kata to ngin kynfit bynriew noh ko ki para khasiNCERT this is stupid, dumb, and ridiculous without any proper research they did this is unacceptable  I know not bangali neither  Nepali and Marathi ufff no need to say more.
Our leaders who don’t speak Khasi are the cause of these….
Shillong: Ki don 102 ngut kiba ioh pang covid mynta ka sngi ha ka jylla.
Baroh kiba ioh pang covid ha ka jylla, ki la poi sha ka 358ngut.
Ha East Khasi hills, ki don 34ngut kiba ioh pang thymmai, ha Ri Bhoi 12ngut, ha West Garo hills 36ngut, ha West Jaintia hills 6ngut, nalor kiwei pat.
Kam dei ka sien kaba nyngkong ba ki Nonghikai skul SSA kin mih sha surok ban dawa na ka Sorkar ban pynlait ia ka tulop jong ki kaba la sahteng da ki bun bnai.
Marwei nga bitar bad dukkha mynsiem ban їohi pylleiῆ pyllieῆ ia ka jingleh bym salia jong ki nongsynshar halor ki jingeh jong ki nonghikai.
Hoid ki don ki jingeh ha ka jingpynreikam ia ka skhim SSA ha ka Jylla Meghalaya hapoh kiwei ki Sorkar ne Nongsynshar ha ki snem kiba la lah, pynban ki jingeh ki la nang khraw kat nang mih ki snem.
Hato ka jingeh kaba mih mynta ka dei kaba la lang lypa ne kaba jia ryngkhat mynta? Long katba long bad katkum ki nongrim tynrai ka treikam treijam ha ka Sorkar bad rukom synshar paidbah kawei ka Sorkar ka bteng ia ki kam jong kawei pat ka Sorkar kaba la leit, kumta kane ka Sorkar kaba mynta ka dei ban shim ia ka jingkitkhlieh.
Kumjuh ruh ha ka Sorkar synrop MDA ka United Democratic Party (UDP) kaba bat ia ka tnat pule puthi ka hap ban jubab sha ki paidbah balei ba ki nonghikai skul ha ka Jylla ki hap ban mih surok ban їakhih ban їoh ia ki hok jong ki kum ka jingsiew thikna bad jingpynheh ia ka tulop?Ňiuma, ka rukom pynїaid skul ha ka Jylla ka long kaba pher, namar ha kawei ka skul yn shem bun jait ki nonghikai, kum ki nonghikai sorkar, ki nonghikai deficit, ki nonghikai Ad-hoc, ki nonghikai SSA bad RSMA bad kiwei pat ki nonghikai private.
Kine ki syrtap treikam ki long ruh ka daw kaba wanrah ia ka jinglah shilliang hapdeng ki nonghikai bad kaba ktah ia ki nonghikai.
Ar snem ha shuwa ban wanrah ia ka jingpynkylla ia ka Riti Synshar ka Ri India kaba phra phew hynriew (86) ha ka snem 2002 bad ka jingthaw ia ka Aiῆ Right to Education ha ka snem 2009, ka Sorkar India ka la pynbna bad pyntreikam ia ka skhim ai jingnang jingstad kaba la tip kum ka Sarva Shiksha Abhiyan (SSA) ha ka snem 2000-01.
Ha ka jingpynkylla ia ka Riti Synshar ka Ri India kaba phra phew hynriew la bsuh ia ka Article 21 A ha ka Riti kaba ong, “Ka Jylla ne Ri kan ai ka jinghikai skul ei bad pynlong ia ka jingshong skul ka kamram kaba kongsan na ka bynta baroh ki khynnah naduh 6 haduh 14 snem ka rta" Shuh shuh la pynkylla ia ki katto katne ki kyndon ha ka skhim SSA hadien ba la wanrah ia ka aiῆ Right To Education.
Їa ka skhim SSA la pyntreikam ryngkat bad ki Sorkar Jylla khnang ba yn lah ban pytreikam ha baroh ki Jylla jong ka Ri bad ban lah ban pynbiang pura ia ki jingdonkam jong ka pule puthi ha ka Ri.
La shna ruh ia ka skhim ha kata ka rukom ba yn lah ban pynїaid bad pyntreikam ia ka da ki shnong ki thaw, ki dorbar shnong bad kiwei de ki tnat treikam kiba ha trai duh jong ka synshar khadar.
Katkum ki bui jong ka Sorkar kine harum ki long ki mat ba kongsan jong ka skhim SSA:• Ka skhim ka dei na ka bynta ka jingpyntreikam ia ka jingai hikai skul bad jingnang jingstad sha baroh ki khynnah bad ka skhim kan treikam hapoh ka por ba la buh.
• Ka skhim ka dei ruh na ka bynta ban ai ki jinghikai skul tynrai sha ki khynnah.
• Ka skhim kan їarap ban wanrah ia ka hok ha ka imlang sahlang da kaba ai jinghikai bad jingnang jingstad ia ki khynnah.
• Ka jingpyntreikam ia ka skhim kan long da ka jingїashim bynta lang jong ki Managing Committee, ki Dorbar Panchayati Raj, Village Education Committee, ki Seng jong ki nonghikai bad ki kmie ki kpa bad ki Tribal Autonomous Councils ha ka jingpynїaid ia ki skul.
• Kane ka skhim kan wanrah ia jingїadei kaba jan hapdeng ka Jylla, ka Sorkar India bad ki tnat synshar, kum ka synshar shnong ha kaba їadei bad ka jingai jinghikai skul bad jingnang jingstad.
• Ka skhim kan ai ruh ka kabu ia ki Jylla ban thaw ne shna ia ki buit ne ki thup jingtip ban hikai ia ki khynnah ha ki skul.
Naduh ba la pyntreikam ia ka skhim SSA hapoh ka Jylla, ki skul kiba la don lypa jong ki riewshimet, ki skul ba pynїaid da ki Balang ne Niam ki їoh jingkyrshan ne jingmyntoi na kane ka skhim bad kane ka dei ka jingsdang jong ki jingeh kiba mih mynta.
Kumta donkam ban shim khia bad ban jurip bniah khnang ban lah ban weng ia kita ki jingeh.
Ha u Їaїong mynta ka snem, u President jong ka Meghalaya SSA Teachers Association u la kdew ia kane ka jingdkoh ha ka jingpyntreikam ia ka skhim SSA ha ka Jylla.
Une u Nongїalam u la kdew, “katkum ki kyndon jong ka Skhim ia ki nonghikai dei ban thung hapoh ki skul Sorkar kum ki nonghikai ba neh bad ym dei ban thung ha kiwei pat ki skul jong ki riewshimet ne ki skul mission.
Hynrei kaei kaba jia ha Meghalaya ka long ba ia ka SSA skhim la pyntreikam pynban ha ki skul jong ki riewshimet, ki skul Balang ne Niam bad ki don ruh katto katne ki skul SSA ba thaw da ka Sorkar.
" Une u nongїalam u pynpaw ruh ia ka jinglong san jingmut jong u da kaba ong ba ki nonghikai SSA kiba їakhih kim shym la mih sha surok ban wad daw, wad dong, hynrei ki kwah bad thrang ban weng ia ki jingeh ba ki їakynduh.
Mynta sa shisien pat, ki nonghikai ki la mih biang sha surok da ka jingkut jingmut kaba skhem triang bad ki la pynkhreh ban їakhun haduh kaba kut tat haduh ba ki jingdawa jong ki la pynurlong.
Ban shu kdew biang hangne ki jindawa jong ki nonghikai SSA ki long, ban pynlait noh mardor ia ka tulop kaba la sahkut da ki bnai, ban shna da ka rukom kaba paka ia ka rukom siew tulop bad ruh ban kyntiew ia ka tulop jong baroh ki nionghikai SSA ha ki lower primary bad upper primary bad kiwei kiwei.
Hoid, ka jingeh jong ki nonghikai SSA ka long kaba kongsan ban їakren, hynrei to ngin їatai ruh katto katne ki mat kiba la long ka daw jong ka kynrum kynram ha ka jingpyntreikam ia ki skhim bapher kum ka SSA ha ka Jylla.
Ka jingїai mih surok ban їakhih da ki nongtrei nongbylla, kum ki nonghikai ka pynpaw shai kdar ia ka jingdkoh bad jingduna ba shyrkhei ha ka jingtreikam treijam jong ka Sorkar Jylla.
Man la ka por ka Sorkar ka ai daw ba duna ka pla tyngka.
Hynrei ngim dei ban ngeit satia ia kane ka jingkren khlem nongrim jong ka Sorkar namar ka kaiphot jong ka Sorkar hi, kum ka CAG report, ka kdew shai kdar ba ka jingbymlah jong ka Sorkar ban pynbiang ia ki Utilization Certificate sha ka Sorkar Pdeng ka dei ka daw ba kongsan ba ka Jylla kam їoh pisa ha kaba їadei bad ka jingpyntreikam ia ki skhim kaba kynthup ia ka SSA.Sa kawei pat ka mat kaba ngi hap ban pyrkhat bad shim khia ka long ka jingїashim bynta lang jong ki Shnong ne Dorbar Shnong ha ka jingpynїaid ia ki skhim kum ka SSA.Ka skhim SSA ka kren shai ba ki Tribal Autonomous Council lane lah ban ong ki Dorbar Shnong lane kiwei pat ki kynhun, kiba la thaw katkum ki Aiῆ bad kiba їashim bynta lang da ki nongshong shnong katkum ka riti synshar paidbah ki don ka bynta kaba khraw ban pynїaid ia ki skul SSA.Sngrewsih ban kdew ba haduh mynta ka Jylla Meghalaya, khamtam hapoh ka Khasi Autonomous District Council, ngim don satia ia ki aiῆ treikam treijam na ka bynta ki Dorbar Shnong ki ban pynlah ia ngi ban їashim bynta pura.
Ka jingmynthi jong ngi kan buh jingeh ia ki khun ki kti jong ngi ha ka lawei.
Khatduh eh, nga kwah ban buh kane ka jingkylli, nangne shakhmat hato ki nonghikai kin hap ban thiah surok man ka lai ne san bnai ban їoh ia ka hok ne ka tulop jong ki? Ngi dei ban pynkut noh shi syndon ia kane.
Ka Jylla kan hap ban sei bor bad mang pisa 29 klur tyngka shibnai na ka bynta ka tulop jong ki nonghikai SSA.Khlem pep lah ban sei bor bad mang ia kata ka pisa da kaba weng kam noh ia baroh ki consultant kiba ka sorkar ka la thung ha ki tnat bapher bapher, nangta ban wengkam noh ia baroh ki nongtrei Sorkar kiba la shongthait na ka kam kiba dang bteng jingtrei kum ki nongtrei contractual, ban pynduh noh ia ki commission khlem kam, ban weng noh mardor ia ki Chief/Political advisor jong ka Sorkar bad ban tehlakam ia ka jingleit jingwan jong ki Myntri bad ophisar Sorkar hapoh lane shabar ka Ri khnang ban pynduna ia ka jingpynlut phut bad pynsyrwa kai ia ka pisa paidbah.
Nga їeng ryngkat bad phi ki nonghikai SSA.Shillong:U bah Sadon Blah, u nongaiktien ka seng kieng atiar Hynniewtrep National Liberation Council (HNLC), u la iathuh ba ka jingiakren ia suk hapdeng ki sorkar bad ka seng HNLC ka la poi mynta haduh 60%, ha kaba mynta na ka liang ka sorkar pdeng bad ka sorkar jylla ki la mynjur ban shah ba kin wan rung wat ban sah ruh, ia ki nong ialam ba ha khmat jong ka seng hapdeng ka jingsh ngain “Safe Passage" sha la ka Ri.
“Ka jing mynjur ia ka Safe Passage ka long ban ai jingbit ia ki nongialam jong ka seng kieng atiar HNLC, ba kin ioh ban rung sha la ka ri bad wat ban sah ruh ha ka jaka kaba la buh da ka sorkar, khnang ban lah ban pyniaid sha khmat ia ka jingiakren ia suk hapdeng ka sorkar India bad kane ka seng"u la ong.
Haba ia kren bad ki lad pathai khubor na ka liang, na ka liang u bah Sadon Blah u la ong, naduh ba ka la thung ia u kum u ksiang, ka la don ki jingialang hapdeng ki nongialam ka seng, ha kaba ka jingtrei shitom u bah Peter Dkhar ruh kum u ksiang u la noh synniang bha ha kane ka bynta.
“Mynta ka jingiapynbeit na ki lai bynta ki ba kynthup ia ka Sorkar Pdeng, ka sorkar jylla bad ka seng HNLC ba kin ai ka jingmynjur ia ka “Save Passage" na ka bynta ki heh nongialam jong ka seng bad kane kan long na ka bynta ba kin ioh ban rung sha ka Ri India khnang ban lah ban pyntyllun ia ka bynta ban iakren ia suk noh"u la bynrap.
“Na ka liang ka sorkar pdeng bad kumjuh ka sorkar jylla bad ka HNLC ba kin ia rung ia mih bad wat ban sah ruh ha ka Ri, ia ki katto katne ngut ki nongialam ba ha khliehduh jong ka seng khnang ban lah ban pyniaid shakhmat ia ka jingiakren ia suk"u la ong.
Ha ba kylli, u bah Blah u la ong “Haba na ka liang ki ar sorkar ki la ia mynjur ia ka jingiarung iamih jong ki nongialam ka seng ban pynurlong ia ka jingiakren iasuk, kumta kan dei ka kamram jong ka sorkar ban pynthikna ia ka jingshngain na ka bynta kine ki dkhot ka seng lada ki wan ha la ka Ri “.
U la bynrap ruh “Ka sorkar mynta ka la mynjur shwa ia ka jing iaid sharum shaneng ha ka jingshngain “safe passage" khnang ban lah ban pyniaid shakhmat ia ka jingthmu ban pynurlong ia ka jingikren ia suk.
“Naduh ba la sdang ia ka jingiakren ia suk ka jingiakynduh ia ki nongialam jong ka HNLC ka ka ju long ha Meghalaya hi, bad lyngba ka jingioh ia ka Safe passage pat ki nongialam ba kham halor ka HNLC kum u Secretary ka seng u la lah ban wan ban leit, wat ban sah ruh ha Meghalaya".
Haba kylli u la ong “Ngim pat sngew iahap ban pyntip halor ka jingdon ki dkhot ka HNLC mynta, ka jingdawa ka seng kan long ha ka bynta ba ar ka ban sa ia kren mynta, hynrei mynta hi ka long beit tang ban pynioh shwa ia ka jingshngain ia ki dkhot ba halor ka seng".
U la ong ruh “Kumba ka long ka jingiakhih ki samla, ka jingbitar ngim lah ban len ba ka jingnoh mynsiem jong ki samla ia ka HNLC ka don haduh mynta, ha kaba lada ym pyrshang ban wanrah ia ka jingiakren ia suk ka jylla kan hap ban mad ia kiei kiei ki ba ngim lah ban mutdur.
Khamtam ha kum kane ka juk ba mynta bad lada la lah ban ia thir ia ki mat ka jait bynriew lyngba ka jingiakren ia suk hapdeng ki ar sorkar bad ka HNLC, lada lah ban pynbeit kan dei ka jingioh nong ia ka jylla jong ngi ha kaba ia dei bad ka shong suk shong sain".
Nongpoh: Haba kyrshan ia ka jingpyrshah ka shnong Sabuda halor ka jingthmu ka sorkar Assam ban pynpoi bording ha Sabuda, ka shnong khappud kaba hap ha Raid Nongtung, ka Khasi Student Union (KSU) Raid Nongtung Circle, ka la phah ia ka kyrwoh ba shai kdar, ba ka ai ia ka jingkyrshan kaba pura ia ka shnong Sabuda, ka shnong kaba la pyrshah eh ia ka jingthmu pynpoi bording ka Assam.
Ka kyrwoh kaba la phah da u Samla Edmon Shadap, President ka KSU Raid Nongtung Circle, u la ong ba ka seng kan don ryngkat bad ka shnong Sabuda, kaba la mih shakhmat ban pyrshah ia katei ka jingthmu pynpoi bording bad ka KSU, ka la kren shai ba lada ka Assam, kan shu pynpoi jubor ia ka bording, kaba mut ba ka KSU ha ryngkat ka shnong, ki pyni da ka bor pyrshah ia ka Assam.
Ka nongrim kaba la pynlong ia ka KSU ba kan ai ia ka jingkyrshan kaba pura ia ka shnong Sabuda, ka dei hadien ba ki iohsngew ia ka sur jong u paid ba bun balang, ba ki briew kiba sah ha katei ka shnong, kim kwah ia ka bording na Assam, hynrei ki kwah na Meghalaya.
Shuh shuh, la pynpaw ruh ba ka seng kan ieng beit ha ka nongrim, ba balei ka Assam kam ailad ba katei ka shnong kan shim bording ha Meghalaya, namar ka dei ka shnong kaba don tang ki Khasi suda bad ka shnong kaba hap hapoh ka Raid Nongtung.
Kumba ka long mynta, ka sorkar Assam, ka la dep ban wan pynhap ia ki shibun ki post Ilektrik bad ki sainar, da ka jingthmu ban pynpoi noh ia ka bording ha katei ka shnong, la pynpaw utei u nongialam ka KSU.Namarkata, na ka liang ka seng, hadien ba ka la ioh ban iakren bad u rangbah shnong ka Sabuda, uba la pynpaw ia kata ka jingpyrshah halor ka jingthmu ka Assam ban pynpoi bording, kumta ka seng ruh kan ieng ha katei kajuh ka nongrim bad da lei lei kan nym ailad ia katei ka jingthmu pynpoi bording da kaba leh donbor ha katei ka shnong.
Shillong:U Gurjeet Singh, u nongialam ka Harijan Panchayat Committee (HPC), u la iathuh ba haduh myn ta hi ka sorkar kam pat ai jingtip eiei, halor ka jingpynkynriah ia ki, na kane ka jaka.
Haba ia kren bad ki lad pathai khubor, u Singh u la ong “Ka sorkar haduh mynta kam pat ai jingtip eiei halor ka jaka iangi, ha ka jingialang kaba la dep ban long ha ka 25 tarik iaiong, ka sorkar ka la ong ba kin ai ia ka blueprint ia ki jaka tang hapdeng ar bnai, hynrei haduh mynta kim pat lah ban ai eiei ia ngi".
“Kum ba ka long mynta hi ka sorkar ka la ong ba ngin hap ban wad shwa ia ki ar, lai tylli ki jaka bad ka sarkar mynta ka dang ioh dang kawei, bad ynda ka la ioh kan sa pyntip ha kaba kin sa khot ban ia kren ia ngi"u la bynrap.
“Ka jingkam ba ia ka blueprint la dep ban shna na ka bynta ka Mawbah, kam dei, namar ba ka sorkar kan dang hap wad shwa ia kiwei pat ki jaka bad kan sa khot ia ka jingialang bad ngi ba ngin jied kano ka jaka kaba ngi mon ban shong"u la ong.
“Halor ka jingpyrshah ha Mawbah kan tip ka sorkar lane ka tnad Urban affairs bad ia ka rai ba kan ai beit da ka jaka ha Mawbah lane kan wad da kawei ngam don jingtip eiei mynta, hynrei ha ka jingialang ki la iakren ban wad lai tylli ki jaka"u la bynrap.
U la iathuh “Ka jingdawa jong ngi ka long ban ai 200sqft ia kawei ka longing, bad ia ka pisa ban shna ing, ban ai jaka sah ia baroh kiba sah ha ka jaka ha European ward ki dei ban ai jaka".
“Lada ka sorkar ka kwah ban don ka jingpynkynriah ka dei ban ai jaka ia baroh, ym ban shu jied ia ki briew nangne, kan ym long bad ha ka general meeting ruh kaba la dep ban khot ruh ki la kohnguh ban kynriah noh na kane ka jaka, hynrei kin dei ban ioh ia ka jingdawa jong ki"u la bynrap.
“Nga la iohi ba ka don ka jingpyrshah kaba jur na ki nongialam shnong Mawbah ban pynkynriah ia ngi, ha kaba ngim lah ban ong eiei, ka dei ka kam ram jong ka sorkar kumno ban kren bad ban pyniaid ia kane, hynrei ngi ruh ngin hap ban tip kaei ka jingthmu ka sorkar" la ong u Gurjeet.
U la ong “Ka blueprint ngim pat ioh, ngim tip ha kane ka 3 akar kin ai lut ia ki jaka sah ia baroh ki longing kiba don ha kane ka jaka ne kumno ngam tip".
U la bynrap ruh “Ha kane ka jaka don haduh 342 ki longing bad ha ka jingialang kaba la long bad ka sorkar kala pdiang ia ka Join-survey jong ka 2008 hapdeng ka Municipal, urban affair bad ki briew nangne, ka sorkar ka la pdiang ia kane bad baroh 342 longing kiba sah ha kane ka jaka namar ba iwei na kine ki longing ki dei kiba trei ha ki tnad sorkar".
“Ka jingkynnoh ba don kiba wan ki briew ba na shabar kiba sah beain ka long kaba bakla namar ba ka sorkar ka la pdiang ia ka survey ka ba la leh naduh u snem 2008, ha kaba ia kiba thymmai ka sorkar kan ym ithuh", u la ong.
Shillong: U Symbud Myntri rangbah ka jylla, u bah Prestone Tynsong, la iathuh ba ka tnad Urban affair kan dang bteng ban wad ia ki jaka, na ka bynta ban pynkynriah ia ki jaitbynriew harijan, kiba sah ha Them iew mawlong.
“Ki nongialam ka shnong Mawbah ha ryngkat u MLA ka thain ki la wan ban ia kynduh ban pynpaw ia ka jingsngewkhia halor ka jingthmu ban pynkynriah ia ki harijan sha katei ka jaka"la ong u bah Tyn song.
“Kane ka jingsngewkhia jong ki, ka long namar ba kane ka jaka ka long kaba rit bad kaba la klun lypa da ki nongshong shnong ki bym dei ki trai shnong, ha kaba ka jingwanrah ia kine kan ktah shibun ia kane ka thain"u la bynrap.
“Ngi la ia syllok bha, ha kaba ki la ai jingmut ba lada long kaba lah ba lada ki lah ban ioh jaka shawei ka bha ba kin wad shawei ha kaba na ka liang ka sorkar kan shim khia ia kane"la ong u bah Tynsong.
U la bynrap shuh shuh,"Ka sorkar kan shimkhia ban iatrei lang bad ki bor shnong ha kaba ngim kwah ba ka jingpynkynriah ia ki harijan sha kane ka jaka kan long pynban kum ka jingsngewsih lane ka jingkulmar".
“Ia mynta hi ngi la jied shwa ia kane ka jaka bad ka urban affair kan dang ia leh ban wad shuh shuh ia ki jaka ban don ka jingpynkynriah ia ki jait bynriew harijan"u la ong.
“Ki bor shnong ki sngewkhia, namar ba lada kynriah ia ki sha kane ka jaka kan long kumba wanrah ia ka colony baroh namar ba ki la don haduh 342 longing bad na ka liang ka sorkar hi kan dang wad ia kiwei pat ki jaka, kiba dei ki jaka jong ka sorkar hi"u la bynrap.
Nongpoh: Mynhynnin ka sngi, ki nongialam ki nongialam ka Hynniewtrep National Youth Front (HNYF), ki la leit ban kynduh ia u SDO bad Engineer ka MeECL, ban kyntu ia ki ba ki dei ban shimkhia halor ka jinglip bording ba khah khah ha kiba bun ki shnong ha Ri Bhoi, kaba la pynjynjar bad pyn syllang eh ia kiba bun ki paidbah.
Haba leit ban kynduh ia kitei ki heh ka MeECL ha Nongpoh, la donlang da u Bah Donroy Kshiar, Asst General Secretary ka HNYF ha Ri Bhoi, nangta u Bah Shiningstar Suting, President ka 20mer Circle lem bad kiwei, ha kaba lyngba katei ka jingleit kynduh, ki la dawa na kitei ki heh ka MeECL ba ki dei ban pynbiang noh mardor ia ka bording ha Ri Bhoi, namar ba ki paidbah ki la bitar eh na kane ka jingthut ka bording.
Ki la pynmih ruh ia ka sur, ba lada ka MeECL kam lah ban pynbiang thikna ia ka bording nangne shakhmat, ka seng kam banse ban shim ia kiwei ki sienjam kiba kham tyngeh ne wat ban khang tala syndon ia ka ophisa treikam ka MeECL kaba don ha Nongpoh, khnang ban pynpei shkor ia ka MeECL bad ia ka sorkar ruh kumjuh.
Na ka liang u Bah Donroy Kshiar, u la ong ba ka seng ka dawa na ka sorkar jylla bad kumjuh ruh ia u myntri ba dei peit ia ki kam bording, ba u dei ban pynurlong ia uta u 132 KV ha Nongpoh, khnang ba ki paidbah kin lait na ka jingshah pynthut na ka jinglip ba khah khah ka bording.
Shillong:Ki jaitbynriew ki bym dei khasi kiba shong ba sah ha Kat Building, kaba ha Jhalupara, ki la shah kyndang, naduh hynnin ka step sngi Nyngkong, ha ki bor jong ka Ain ka Shillong Cantonment Board (SCB), ha kaba ki la leit ban kyndang ban jynrat da ki puh shilum ia kitei ki long iing kiba lah shong beain ha kitei ki jaka.
Hadien ba u nonglum khubor, ula ioh ban hiar biang ha Jhalupara ban twad jingmut biang ha ka step sngi ba ar, ka 19 tarik u Naitung 2022, na kitei ki briew kiba shu shong shu thiah bad bam ha surok kaba la shimiet, la ioh ban ia kren bad ki katto katne ngut kiba nang ban kren malu mala da ka ktien khasi.
Haba kylli ba lah katno snem, ki la ioh ban shong ha katei ka jaka, ki la jubab ba lah 30 snem lynter ba wat haduh u lok lem bad ki khun 4 ngut naduh ba ki shong ki sah ki lah iap ha kane ka jaka, la ong kawei ka briew.
Shuh shuh, ka la iathuh ba na ka liang jong ka ain naduh hynnin, ba ka wan jynrat ia ki ing kiba ki shong ki sah kim shym la pyntip lypa, hynrei ki shu wan ban phah sei mar mar ia ki tiar ki tar sha bar bad don ruh ki tiar kiba ki ioh ban sei don ruh kiba la duh noh naka jingpynjot ka puh shilum.
Kitei ki briew ki la iathuh ba bun ki jaitbynriew kiba shong ha katei ka jaka ki dei beit tang na ki jylla Bihari, Nepali bad kiwei kiwei kiba la ia khleh jaktung bad katkum ka jing ioh jingtip na ki tei ki briew, ki la iathuh haduh 50 tylli shajrong ki iing bad kynthup ia 10 tylli ki dukan kiba la shah jynrat ha ka puh shilum.
Haba kylli shuh shuh ia kitei ki briew la ki trei ki ktah aiu man ka sngi, ki la iathuh ba bun ki khynthei ki shong dukan sha dukan jingbam bad leit bylla katba ki ioh sharum shaneng, hynrei ki shynrang tang da kiwei ne ar ngut kiba trei Mesteri lait na kita, kiba bun ki khlem tip aiu ki trei ki ktah.
Ha katei ka step 19 tarik, la iohi ba ka SCB ka la phah jynrat tymmai bing ia ki iing ki sem bad ki dukan da ki katno tylli kiba shah puh.
Shuh shuh, la iohi ba katei ka jaka ka la madan khlem iohi shuh ia ki iing ki sem jong ki tei ki briew kiba shong beain bad ruh ki jingthiah, ki jainkup thiah, ki khiew shet khiew tiew bad kiwei kiwei ki tiar iing ki bym lah ban jer kiba la shu lum bad song ha surok.
Shillong: Kiba ioh pang covid mynta ka sngi, ki kiew stet bha, ha kaba ki poi sha ka 74ngut.
Baroh kiba don ia ka jingpang, ki la poi sha ka 272 ngut baroh.
Ka East Khasi hills, ka don 22ngut kiba ioh pang thymmai, katba ka West Garo hills, ka don 34ngut bad ka Ribhoi District, ka don 12ngut kiba ioh pang.
Kiba jem, na ka jingpang, ki don 18ngut baroh.
Nongstoin: U MLA jong ka Nongstoin u Bah Macmillan Byrsat, ha kane ka kynti u la ioh syndon ban pynurlong iaka jingthmu jong u ban bhabriew iaka sor Nongstoin ha kaba lyngba ka jingtur bad lyngba ka jingtrei shitom jong u kum u Nongmihkhmat ha kine ki 4 tylli ki snem u la ioh syndon ban pynurlong iaka jingthrang jong ki paitbah ka thain Nongstoin ban iohi noh iaki surok nakabynta ki 11 tylli ki shnong kiba hap hapoh ka Nongstoin Town Road.
Katei ka skhim kaba la tip kum ka Up gradation/Improvement of Internal roads of Nongstoin Town kaba don haduh 20.915KM kadei ka projek kaba la pyntrei da ka Meghalaya Integrated Transport Project (MITP) bad la bei tyngka da ka World Bank ha ka jinglut kaba 26.5 klur tyngka.
Ka jingwanrah skhim jong u MLA ka Nongstoin u Bah Macmillan Byrsat ka la pynhun shisha iaki paitbah jong ka Nongstoin bad kiba nabar ka Constituency ruh ha kaba ha kine ki snem kiba la leit noh u la lah ban pynioh da ki phew tylli ki shnong kiba don sha ki thain ba kham kyndong hynrei mynta ka kynti u la ioh pat ban wanrah sa iaki shnong kiba don hapoh sor Nongstoin bad ka Nongstoin ha kine ki snem ki ban wan kan sa phyrnai bha khrek hadien ba la pyndep iaka jingpyntrei ia kine ki surok kiba u la wanrah nakabynta ka constituency.
Kitei ki shnong kiba ioh ban shna ia kitei ki surok kiba wan lyngba kane ka World Bank projek ki kynthup iaka shnong Upper New Nongstoin, Mawkawah, Nongstoin, Mawrok Porsohsat, Tiehsaw, Mawiong Lumsyntiew, Pyndengrei, New Nongstoin, Siejlieh, Mawkhlam Nongpyndeng bad ka shnong Ladweitang.
Ia katei ka surok kaba la dep ruh ban mang pisa na ka liang jong u Chief Engineer hynne ka sngi 18.07.2022 u la dep ban wah tender ha kaba ym slem shuh ki Contractor kin sa ioh ban pyntrei noh shaid shaid ia katei ka surok ka ban ai jingmyntoi ia kiba bun ki paitbah jong kitei ki 11 tylli ki shnong.
Shillong: Ka la mih ka jingkylli ha Rajya Sabbha mynta ka sngi, ka 19tarik Naitung 2022 bad katei ka dei halor ka jingsam bor ding antad sha u paidlang bapher ka India, katba kum ki jylla jong ka Ri.
Ka jingkylli, ka long halor ka jingsam bor ding ha ka shisngi, ha ki jaka sor bad nangta ha ki jaka nong kyndong, katba kum ka jingioh jingkhein, kaba haduh ka 8tarik Naitung 2022.
Ha katei ka jubab, kaba la buh da U Jairam Ramesh, MP Rajya Sabbha jong ka seng Congress, ha ka twitter, la pyni, ba ha u snem 2021-2022, ka jingioh bording antad jong u paidlang ka jylla Meghalaya, ha ki jaka sor, ka long 23.93 kynta, katba ha ki jaka nongkyndong, kam don jingkhein satia.
Nangta na bynta u snem 2022, haduh ha U Jymmang 2022, ki jaka sor ha Meghalaya, ki ioh bor ding 23.95 kynta, katba ha kitei ki juh ki bnai, ka jylla, kam don jingkhein satia, katno ba ka lah ban sam bor ding sha ki nongkyndong.
Ki nong India, kiba la iehnoh ia ka jinglong nong India jongki, ha u snem 2021, ki don  1,63,370, na kaba long  85,256 ngut ha u snem 2020, katba kum ka kaiphod jong ka tnat kam poh iing ka sorkar India, ha ka sngi hat majai.
Ha u snem 2019, ki don  1,44,017 ngut ki nong India, kiba iehnoh ia ka jinglong nongshong shnong jongki.
U Nityanand Rai, myntri khynnah ka tnat kam poh iing ka sorkar India, u iathuh, halor ka jingkylli jong U  Haji Fazlur Rehman, u dkhot ka Bahujan Samaj Party (BSP) ha Lok Sabha.
U Rehman, ula pan jingtip, ia ki nong India, kiba iehnoh ia ka jinglong nongshong shnong jongki bad ka jingtip, kaba la ai da ka sorkar, ka pyni ba  ka  United States (US), ka dei ka jaka, kaba kiba bun ki nong India, ki kwah ban leit shong leit sah bad kata ka long ba ha u snem 2020, ki don  30,828 ngut, katba ha u snem 2021, ki kiew sha ka 78,284 ngut.
Ka Australia, ka dei kaba wan ba ar, ha kaba ki don 23,533 ki nong India kiba leit sha katei ka Ri bad ha u snem  2020, ki don  13,518 kiba leit sah sha Australia.
Ka Canada, kaba dei ka Ri, kaba ki bun bha ki nong India, kiba leit shong leit sah, ka hiar shibun ha u snem 2021, ha kaba ki don 21,597 ngut ki nong India, kiba leit sah sha katei ka Ri.
Ki shiphew tylli ki Ri, kiba ki nong India, ki leit sah ha u snem 2021:Ha U Nohprah ba ladep, u Rai, u iathuh ha Parliament, ba ki don kumba  8.5 lak ngut ki nong India, kiba la iehnoh ia ka jinglong nong India jongki, ha ki hynniew snem ba ladep, haduh ka 30tarik Nailur 2021.
Shillong: Ki nonghikai kiba don hapoh ka Meghalaya LP School Contractual Teachers Association (MLPSCTA), mynta ka sngi ki la ai por ar taiew ia ka sorkar jylla, ba kan shim kano kano ka rai ban pynioh kam biang ia ki, lem kumta kin sdang da ka jingiakhih da kaba shah thngan ha ing u Myntri rangbah ka jylla.
Lah ban kdew hangne, ba kine ki nonghikai Contract ki la shah ban pynduh kam noh mynta la ar snem, hadien ba na ka liang jong ki, ki khlem lah ban pass ia ka exam Meghalaya Teacher Eligibility Test  (MTET)  kaba la pynlong ha ka jylla.
Haba ia kren bad ki lad pathai khubor na ka liang u bah  Birbor Rengtem u president ka MLPSCTA u la ong “Na ka liang ki nonghikai kin ai por  ar taiew ia ka sorkar ba kan ai ia ka kaiphot ia ngi bad lada ka sorkar kan dang sngap mynthi ngin pynlong da ka jingiakhih da kaba shah thngan hajan ing jong u Myntri rangbah".
“Ha ka 1 tarik u Nailar, ngin sdang ia ka jingiakhih jong ngi da kaba shah thngan ha ingsah jong phi, ngin wanrah lang ia ki ba haing ha sem ki khun ki kti jong ngi, kiba la mad ia ka jingeh na ka jingpynduh kam jong phi"u la bynrap.
“ Hadien ba ngi la mih ia khih na duh 2021 ka sorkar ka la khot ia ngi ha ka jingialang 12 /4/2021 ha kaba ngi la mih da ka jingdom na kane ka jingialang namar ba ka khlem seisoh"u la iathuh.
“U bah D.P Wahlang u la ong ia ngi ba lada phi don ha ka shuki jong nga kaei phin leh ia nga, ha kato ka por ngam jubab eiei hynrei mynta ngan jubab"u la bynrap.
“Lada phi don ha ka shuki jong ki nonghikai Contractual kiba ki khun ki kwah ja ki kwah ia ka jingpule ki kwah ia ki sopti kumba kiwei ki khun jong ki briew ki kwah phi phin leh kumno, namar ba ha ki snem ba la dep ki khun jongngi, ki la duh leit skul, namar ba ia ngi ki la weng na ki kam"u la ong.
“Ngi la pyrshang ban kynduh ia u Myntri rangbah la 6 sien, ha kaba u la kular ba yn bishar bad la ar snem mynta u dang bishar sah khlem kano kano ka jubab"u la bynrap.
“Na ka liang jong ngi ngin ai por ar taiew mynta ban ai ka kaiphot ia ngi bad lada u dang sngap mynthi, ngin pynlong da ka jingiakhih da kaba shah thngan hajan ing jong u Myntri rangbah"u la ong.
“Ha ka 1 tarik u Nailar ngin sdang ia ka jingiakhih jong ngi da kaba shah thngan ha ingsah jong phi, ngin wanrah lang ia kiba haing ha sem ki khun ki kti jong ngi kiba la mad ia ka jingeh na ka jingpynduh kam jong phi"u la bynrap.
Shillong: U MLA ka North Shillong, u bah Adelbert Nongrum, u la ong ba ka jingthmu jong ka sorkar, ban ai ia ka jaka kyrpang ia ki briew basah ha Them iewmawlong, ka dei tang ka jingleh drama ka sorkar.
“Lada ka Them iewmawlong, ka dei hok ka jaka jong ki jaitbynriew harijan ka sorkar ka dei ban ai kylliang ia ki da kawei ka jaka, hynrei kane ka jaka ka dei jong ka Hima bad ka sorkar ka la dei ban pynkynriah noh tang ia ki nongtrei sorkar jong ka sha ki quarter sorkar bad ia kiba sah beain ka dei ban beh noh"la ong u bah Nongrum sha ki lad pathai khubor.
“ Lada ka sorkar kan dang bteng ban ong ban rah shane shatai kan dei tang ka kam lehdrama kai, phin tip shaei ioh ka dei tang ka jingleh drama u bah M.Rapsang bad ka sorkar ruh namar ba ki la don lang ha ka sorkar MDA“ u la bynrap.
U bah Nongrum u la ong “Nga kren da kaba shai lada ka sorkar ka  sngewkhia, dei ban pynkynriah tang ia ki nongtrei sorkar sha ki quarter kiba ki trei bad ia kiba shong beain dei ban beh beit ia ki".
“Kane ka Ri jong ngi, kiwei ki jait bynriew ki dei ban burom ia ngi bad nga dei u MLA uba ngan kren shai ha ka ba kim nud ban thep ia nga ha ka High Level Commitee ha kaba ngam don bynta eiei ha kane bad ka sorkar kan shim ka jingkitkhlieh"u la bynrap.
“ Lada ka sorkar kam lah ban pynkynriah ia ki briew ba trei ha ka tnad sorkar kiba sah ha kane ka jaka, ka mut ba kim don ka mon; lada ka sorkar ia ki nongtrei lajong kam lah ban leh eiei dei ban pynshitom ia ki bad kiba sah beain pynkynriah ia ki"u la ong u bah Adelbert.
“Ban pynkynriah ia ki  dei ka jingdonkam, ym ka jingkwah ban leh beain ia kiwei pat ki jait bynriew bad kum u MLA ngan ym shah ban leh beain, hynrei dei ban ai noh ka jaka ia ki bad ki tnad bapher bapher ki dei ban shim ka jingkitkhlieh ban shim ia la ki nongtrei"u la bynrap.
Shillong: U MLA ka KHNAM u bah Adelbert Nongrum, u la iathuh ba ka la don ka jingiakren bad ki 5 tylli ki party, kiba u lah ban pyniasoh noh sha kine ki party, lada ki pdiang ia ka kyndon ka ba u la buh.
“Na ki party kiba nga la dep ban ia kren ki long ka Voice of People Party (VPP), ka HSPDP, ka Congress, ka AAP bad ka AITC kiba ngi la iakren bad lada kawei na kine  ki party ka kloi ban pdiang ia ki kyndon kiba nga buh, nga kloi ban iakhun ia ka election 2023 na ka party jong ki" la ong u bah Nongrum.
“Lada kine ki party kim kwah ban pdiang ia ki kyndon jongnga, nga kloi ban ia khun kum u kyrtong shimet ha kane ka election ban wan, hynrei ngan dang donkam ban bishar bha, namar ba lada nga la rung ngam kwah ban mih biang"u la bynrap.
U bah Nongrum u la ong, “Ki paidbah baroh ki tip bha ia kiei kiei baroh, nga la iai shah naduh ba la pun la kha ia ka KHNAM, la khylliap, hynrei nga iai shah ban pynneh, wat la ki ba bun ki la ieh noh ia  ka, nga marwei nga iai shah"u la ong.
“Mynta nga dap da ka jingsngewsih namar ba nga la hap ban  shim ia ka rai ban iehnoh ia ka KHNAM, na ki daw ba la pynbor ia nga ba ngan ieh noh"u la bynrap.
U bah Nongrum u la ong “Namar ka jinglong jingman ka la kylla kumta nga ruh nga la shim ia ka rai ban kylla ia ka rai, nga la iaishah nga la iaineh, hynrei nga ioh pat ia u soh u ba jew ha kaba nga la pyrshang ruh ban  ia kren ia suk bad ki kynhun u bah Saibon, hynrei ngi khlem lah".
“Ngam kwah shuh ban kren halor ka KHNAM ha kaba nga dang ap ia ka por ba biang, bad ngan dang bishar ban leit pat sha kawei pat ka ing kaba lah ban bit ban biang ia ki kyndon ki ba nga la buh"u la bynrap.
U la ong ruh “Lada ym don kano kano ka party kaba ym lah ban pdiang ia nga ha ryngkat ki kyndon kiba nga don, nga kloi ban ia khun noh kum u kyrtong shimet ha kane ka election 2023".
“Ka jinglong jingman hi ha ka  KHNAM kam dei shuh ban pynim ia ka party, hynrei ka la shu don tang ban ioh target iano re iano, ha kaba ha ki por ba la dep ruh ki la shu pyndik na ka por sha ka por"u la bynrap.
“Ha kaba ia dei bad ka BJP nga la dep ban ia kren ruh bad ki heh ki hain na Delhi, ba lada ki lah ban pynbeit noh ia u pud u sam bad ia ka ILP ha ka jylla, nga kloi ban ia khun na ka BJP"u la ong.
“Ki party kiba ym pat don ia ki kyrtong ban ia khun na ka Constituency jongnga, nga tyrwa ia kito ki party, lada ki pdiang ia ka kyndon kaba nga don"u la bynrap.
U Conrad K Sangma, myntri rangbah ka jylla, u plie mynta ka sngi, ia ka iew die sohphan ha Tura, ba la pyniaid da ka Jackfruit Mission.
Lyngba ka Jackfruit Mission; ka FOCUS, PRIME bad kiwei ki mishon, ki thaw ia ki lad ki lynti, ban kyntiew ia ka ioh ka kot, ka kamai kajih ki nongrep.
La iathuh ba ki don haduh 400 klur tylli ki sohphan, kiba la pynmih na Meghalaya bad ka don ka jingdawa kaba jur ia u sohphan sha kylleng ka pyrthei bad kumta, ka donkam ban nang pynkhlain ia ka kam rep sohphan, ong U Sangma.
Ka sorkar, ka thmu ruh ban plie ia ki karkhana rit, lyngba ka jingmih na ka jingrep sohphan, ong U Sangma, ha ka twitter jongu.
Ka MeEcl ba don ha Lumshnong.
Ka pynduh light khah khah, ngi ki paitbah nong shong shnong (Nongsning, Umrashong, Mynkre) ngi sngew lyngngoh namar ka jing lip light kaba jur bha ha kine lai tylli ki shnong.
Ngi pynpaw ruh ka jing sngewsih namar ngi hap ban siew bai light manla u bnai, katba ngi ioh light tang 10 ne 15 sngi ha ka shi bnai ka bil light pat ngi siew beit full.
Ka pisa India, ka la hiar shaba palat mynta ka step, ha kaba katei ka pisa, hiar da T.80 ia ka shi dollar, ka pisa jong ka America lane ka US dollar.
Katei ka jinghiar ka pisa India, ka dei, la arsngi kynthih, ha kaba hynnin ka sngi ruh, ka hiar sha ka T.80, na bynta ka US dollar.
Hynnin ka sngi, ka pisa, ka la hiar ha ka por mynstep,  hynrei kham hadien, ka kiew noh suki, ha kaba ka poi sha ka 79.97.
Ka sorkar India, ka pyntip hynnin ha Parliament, ba ka dor jong ka pisa India, lane ka Indian Rupee, ka hiar bha ha kine ki 8snem ba ladep, kaba long da T.16.08 (25.39 per cent).
Ka tnat pla pisa jong ka sorkar India, ka ai jingkhein, ba ha u snem 2014, ka dor jong ka pisa India, ka long T.63.33 ia ka shi dollar, ka pisa jong ka America; katba ha ka 11tarik Naitung, 2022, ka la hiar sha ka T.79.41 ha ka shi dollar.
Kane ka jinghiar, mynta ka sngi, ka dei, ka bym pat ju jia ha ka histori jong ka India, ong ka khubor.
Shillong: U bar jylla, uba kyrteng u Susanta Chandury, uba shu long tang nong shong wai ia kawei ka dukan khasi ha Iewduh kaba don ia u [Stall No 202 B], hynrei mynta da ka jingleh donbor jong utei u bar jylla, ula sdang sa ka kam trai syndon ia katei ka dukan kaba u buh ban die ia ki jing bam.
Katei ka dukan kaba la long trei da ka kong Rani Marbaniang, ka la iathuh ba u tei u bar jylla, um ju ai bai wai kaba lah ar snem tam ka shu iai ap ia kata ka bai wai, ba lano un siew.
Shuh ka la iathuh ba haba ka pan bai wai, na u tei u Chandury u ju pyni bor bad leh baheh, da kaba u khang ruh ia ka kong Rani, ba kan rung hapoh dukan.
Ka la iathuh ba wat la katta, u tei u bar jylla u ai da ka stay order ia katei ka trai dukan, ka la ong ba ka shu iai shah satar kat haduh ba la ai rai na ka office jong u Syiem Hima Mylliem, ia kane ka jing leh bor jong u tei u bar jylla tat haduh ba ka la ioh ia ki kot ki sla na ka District Court bad na u Syiem ka Hima Mylliem.
Katkum ka kong Rani, ka la batai bad ba la thoh shai ha ki kot ki sla ba u Syiem ka Hima Mylliem, ba la ai wai ia ka dukan da ka kong Rani Marbaniang naduh u snem 2019, hynrei u tei u bar jylla um shem la siew wat tang shi naia ia ka bai wai.
Shuh shuh u Syiem ka Hima Mylliem bad ka Dorbar ba ha ka 5 tarik u Naitung 2022, u la pynmih ia ka hukum ba kane ka dukan kan dei noh jong ka kong Rani Marbaning naduh ka 27 u bnai Nailar 2019.
Ka kong Rani ka la pan jingshai ba wat ia ka NOC, kam shym la ai satia, hynrei kaba lyngngoh kumno utei u bar jylla u ioh ia ka Trading Licence, namar ka Trading Licence khlem ka NOC na ki trai kim lah ban ioh.
Kane kaba dei naduh u snem 2019 bad ka la kut haduh u snem 2021 bad ka la ai ruh ka jingpynshai ia u ba un mih, hynrei ym shem la sngap ne patiaw ia kane ka jing pynshai jong ka trai.
Kumta da ka jingbym lah shah jong katei ka trai bad ka jing sat mynsiem, ha ka sngi nyngkong, ka 18 tarik u Naitung 2022, ka la pyntip noh sha ka seng Hynniewtrep National Youth Front Women Wings, kaba la lam khmat da ka ka kong Bity Jyrwa bad kitei ki la hiar sha Iewduh ban phah mih ia u tei u bar jylla uba dang shong die jingbam bad ka seng ka la khang tala shi syndon khlem la pynslem satia,utei u bar jylla khlem nud ban ai nia, ne ban pynkhih niuh mat, ula shu mih ban aiti ia ki tala ha ka kong Jyrwa.
Ka kong Bity Jyrwa hadien ba ka la ioh ban khang tala ia katei ka dukan jong u bym dei khasi, ka la kren sha ki nongthoh khubor da kaba pynpaw bad pynrem jur wat ia u Syiem ka Hima Mylliem bad ki Myntri, namar kane ka dei ka jing dkoh ban peit ia ki Trading Licence jong utei u bar jylla la u biang ne em ki kot ki sla bad ka jing bym khmih ia ka jing shah thom bor jong ki para doh para snam ha ki bar jylla hapoh Iewduh naka por sha ka por kaba ju iai jia.
Ka jing wan khang tala jong ka seng Hynniewtrep National Youth Front Women Wings, ka dei namar ki la ioh ki jing pynshai na ki kot ki sla na ka District Court bad ka Office jong u Syiem ka Hima Mylliem ka kong Jyrwa, ka la ong ba kam ym ailad ia kum kine ki jing shah leh bor ha ki mynder ia ki khun ka Bri u Hynniewtrep bad lada don kino kino ki barjylla ki ba leh beain ka seng kan kner ka jing kit khlieh.
Shillong:Ki nonghikai SSA ka jylla hapoh ka lama jong ka Meghalaya SSA Schools’ Association (MSSASA) ha ka sngi Nyngkong, ki la shim ïa ka rai ba kin bteng ïa ka jingïakhih da kaba shong kyllain myngngor hakhmat ka Additional Secretariat Shillong hadien ba ka jingïakren bad ka sorkar kam shym la poi shaei shaei ruh.
Haba kren bad ki lad pathai khubor hadien ka jingkynduh bad u Additional Chief Secretary ka jylla Bah DP Wahlang, na ka liang u President ki nonghikai SSA Bah Aristotle Rymbai, u la ong ba katei ka rai ba ki shim kadei hadien ba ki nonghikai baroh kim sngew lah shuh ban shah ïa ka jingphah ap jong ka sorkar.
“Na ka liang ki nonghikai da kawei ka rai kim hun satia ïa ka rai jong ka sorkar na ka bynta ka tulop kaba ki khlem pat siew mynta la 6 bnai naduh u Rymphang," ong u President.
U la ïathuh ruh ba ka tnat Pule Puthi ka jylla ka la pyntip ba ka daw ka jingslem ban pyllait ïa ka tulop ba sahteng kadei namar ka dang sahkut ha Finance Department ym ha ka Education Department ban pyllait ïa ka tulop kaba poi sha ka 44 klur tyngka.
“Na ka bynta kane ka samoi mang tyngka ka jingslem dei na ka sorkar pdeng bad na ka liang u Additional Chief Secretary u la pyntip ba ka sorkar pdeng kam pat pyllait shi paisa ruh sha kino kino ki jylla ha ka Ri haduh mynta," u bynrap biang.
Haba kren pat halor ka jingdawa kyntiew ïa ka tulop u Bah Rymbai u la ong ba u Additional Chief Secretary u la pyntip ruh ba ka tnat ka dang bishar bniah halor katei ka mat namar ka jylla mynta ka dang don ha ka jingtyrkhong pisa.
Ki mat jingdawa ba kitei ki nonghikai ki buh ki kynthup naduh ka jingdawa ban pyllait noh ïa ka tulop, ban kyntiew ïa ka tulop bad ruh ban ithuh noh ïa ki kum ki nonghikai jong ka sorkar jylla.
Nongstoin:Ka office jong U District Child Protection Officer (DCPO), District Child Protection Unit, West Khasi Hills District, Nongstoin ki la pyntip paidbah ba ha ka 15tarik Naitung 2022 la don iwei i khyllung kynthei ba la shah bret noh ha ki briew ki bym tip harud ka surok ha Keinlangsaw hajan ka shnong Umkrem bad la ioh tam ia I tei i khyllung da ki briew bad mynta i don hapoh ka jingpeit jingkhmih jong ka office jong ka District Child Protection Unit bad Child Welfare Committee, West Khasi Hills District.
Ine i khyllung i don mynta hapoh ka jingsumar sukher jong ka Specialized Adoption Agency, Tiehsaw Nongstoin.
Katkum ka khubor kaba la iohlum, la ong ba ha katei ka jingjia ka la jia ha ka sngi thohdieng jong ka taiew ba la lah ha kaba uwei u nongniah kali kamai u ba la tip kyrteng kum u Dibarles Nongphud u ba mih na Nongshillong da ka jingthmu ban leit phai sha Laitkseh kumta ynda u la poi ha kawei ka jaka kaba hajan Wahliewlong kaba la khot kyrteng ka Kheinlangsaw u la hiar bad ha katei ka por u la ioh sngew ia ka jingiam jong itei I khyllung bad ha kaba nyngkong u nangmut ba dei ki rabit ne ki mrad, namar katei ka jaka kadei kaba bun bha ki rabit khlaw, hynrei ynda u la leit ban peit sha kata ka jaka u la lap pynban ba dei pynban I khyllung I ba la sop bha da ka jainsop katba ia u sohpet pat la shu sop malu mala.
Kumta u la pyrta briew bad leit peit sharum bad shaneng ioh lehse don ki briew kiba ioh iehnoh, hynrei ynda u la phone sha iing la phah noh ia u ban wanrah sha iing.
Kumta ynda u la poi sha iing u la pyntip mar mar sha ki bor shnong bad nakaliang jong ki bor shnong ruh ki la pyntip sha ki pulit jong ka Mairang ha kaba ki Pulit ruh ki la phah ban aiti noh sha ki bor ba dei peit khnang ban ioh iaka jingsumar kaba paka.
Kumta ka ophis jong u DCPO u la pyntip ba kino kino ki briew lane kiba haing hasem kiba don ka jingtip ne kiba don ka jingiadei bad ine i khyllung ki lah ban pyntip sha ka office jong ka District Child Protection Unit.
Nongstoin lyngba ka phone No.8258076014 lane Child Welfare Committee, Nongstoin Ph.
No 8787475664 lane sha ka Specialized Adoption Agency, Tichsaw Ph.
No.6009768142/9862634887 bad ba kin wan shimmoh ia ine i khyllung bapoh ka 60 sngi bad lada ym don kiba wan shimti ia ine i khyllung hapoh katei ka sngi ba la buh ia ine i khyllung yn pynbna katkum ka ain ba ki lah ban shah tingkhun noh ia i.
Na ka liang ki bor sorkar dei ban leh da kaba tyngeh ia kum kitei ki jait kmie ne kpa ban ai ka jingpynsaja kaba ia ryngkat bad ki nongpyniap briew namar ka jingleh jong ki ka long thik ia ka jingthmu pyniap ia itei i Mynsiem balui lui… Nga shu kwah ai jingmut lem ia kito kiba don ka jingmut ban bret khun ba ki dei ban tip ba i dei i jingai bakordor tam jong u Blei bad kumba phi ju iohsngew ba don kiba kwah ban ioh khun hynrei kim ioh te nga kyrpad ia kito kiba mut bret khun ka bha ba phin shu leit aiti beit ia i khunlung sha ki bym don khun kiba thrang ban ioh khun ne sha ki kynhun kiba kloi ban pdiang ia i khunlung ban ri ban pynheh pynsan pat ia i.
To tip ba kito ki briew kiba bret khun ka long ka jingtim ia ki hadien habud wat haba ki thrang ban don la i khun.
Kumta da ia pyrkhat bha shwa ban leh ia kum kane ka kam ioh phi babe hadien habud… Khublei shibun… To u Trai Kynrad najrong natbian un ri un da un sumar sukher ia ka longrynñieng jong ine i khunlung ba in koit in khihkrat nangne shakhmatNga ruh nga kwahplease ia noh ia nga…nga ruh ngm don khun re.
Shillong:Ka Shillong Cantonment Board (SCB), mynhynnin ka sngi, ka la khynra ia ki iing tei beain, kiba tei ha ïew Themmawbah, ha pyrshah ka Kart Building, Shillong.
Ki don 30 haduh 35 tylli kitei ki iing bad ki dukan, kiba don ha katei ka jaka, kiba la shah pynjot thiaw, ong ka khubor.
Ka la don ka jing ia pyni bor jong ki trai iing ia kitei kiba thmu ban pynpra ia ki iing, ha ka jingdon jong ki pulit bad ki Magistate, kiba la leit poi, ha katei ka jaka, ha ka por 10 baje mynta ka step.
Kitei ki nongshong iing, ki kynnoh ruh ba ka Cantonment Board, kam shym la pyntip satia ia ki, ha shwa ba kin leit ban pynjot noh ia kitei ki iing sah jongki, ha kaba ki kynnoh, ba katei ka dei ka jingpynkhein ia ka hok longbriew jongki.
“Ngi sngewthuh ba ka jaka, ka lah ban dei ka jaka sorkar, lane ka lah ban dei ka jaka ia kajia, hynrei kum ka jingsngew briew, ki la dei ban ai por, ba ngin kynriah ia la ki jong ki tiar ki tar" ong ki nongshong iing.
Shillong:Na ki 60 ngut ki nongmihkhmat hapoh ka iingdorbar thawain ki 56 ngut ki nongmihkhmat ha ryngkat u Member of Parliament (MP) ki la ia mih ryntih ban shim bynta ha ka jingthep vote na ka bynta ban jied ia u President ba thymmai jong ka Ri, kaba la pynlong hapoh ka ingdorbar thawain jong ka jylla.
Na ka liang u bah Fedrik R Kharkongor u Chief electoral Officer ka jylla u la iathuh “Ka presidential election kaba la long ha ka jylla jong ngi, mynta ka sngi ka la kut ha ka por 5 baje bad na ki 60 ngut ki nongmihkmat 56 ngut ki nongmih kh mat ki la wan ban thep ia ka vote jong ki, kat ba ki 4 ngut ki nong mih khmat ki khlem lah ban wan na ki daw bapher jong ki".
U la bynrap “Uwei u MP jong ka Rajya Sabha na ka jylla u Dr W.R Kharlukhi u la thep ia la ka vote hapoh ka jylla, ym ha nongbah Delhi ha kaba 57 ngut ki la wan ban thep vote 56 ngut ki MLA bad uwei u MP".
Ki nongmih khmat kiba khlem wan ban thep vote ki kynthup ia u James PK Sangma, u bah Sniawbhalang Dhar na ka seng sain pyrthei National People Party (NPP) bad u Marthon Sangma bad u bah ShitlangPale na ka seng sainpyrthei All Indian Trinamool Congress (AITC).
Kat kum ka khubor ba la ioh ban lum, ka long ba u James PK Sangma u don shabar ka Ri, katba u bah Sniawbhalang Dhar u don hapoh hospital, katba u Marthon u khlem lah ban wan na ka daw ba u la ioh pang Covid bad u bah Pale ym lah ban tip ia ka daw ba thikna.
Na ka liang u bah Kharkongor u la iathuh “Hadien ba la dep ka jingthep vote,mynta ka sngi la buh bha ia ka synduk ba la thep ia ki vote ha ka jaka kaba long shngain hapoh ka ingdorbar thawain jong ka jylla bad ha ka sngi ba ar yn sa rah noh ia ka synduh sha Delhi bad ka jingniew ia ka Vote kan long ha ka 22 tarik mynta u bnai".
U Halbert u dang shongkai marwei ha kamra rit kaba dei ka kamra shongkai bad ka lehkai mobai.
Hadien kumba shiteng kynta ei ei la wan u kpa na ka jingleit donkam.
Na iing shet ja u wan rung ha kamra ba don u Halbert.
“Me lah wan slem ne khun" ong u kpa“Lah shiphang pa" u ong“Me lehkai aiu ko?" kylli u kpa“Nga lehkai ludu phi pa" u iathuh“Ni, kane ka jinglehkai kaba la ialeh lut da baroh imat.
Ha iew ruh nga iohi ba ki shu ialap miet tang kane, phin ong tang ha dukan aiu tang kane beit hi.
Kane ka jingialehkai ym dei shuh hi ban khot Ludu lah dei ban khot ka jingialehkai Jadu.
Kaba pynbang pynsngewtynnad lut ia baroh" ong u kpa“Ha…ha…ha" rkhie u khun“Oh! balei me rkhie?" kylli u kpa“Ba nga sngewiahap ia ka jingai kyrteng thymmai jong phi kein" ong u khun“Te, kaba dei te me, haba nga la bishar bha naduh sor haduh nongkyndong, nga tharai wat ha skul ne ophis ruh haba ki ia shongthait.
Nga la i lamwir hi khait.
Ah! ban da ki smat ban treikam, ban pule kotbah bad ban duwai, nga ngeit u ksuid u khrei un her lailum laiwah.
La i donkam ban shain kuna iano iano lada lap ba ki pynlut por ha kane katba ki dang don ha kam.
Hangta te kin peit mat bad tang ha ka shi bnai ruh baroh ki tnat ai kam kin ioh lum tyngka katno shuh" ong u kpa bad ka rymmuin.
“Ine i pa te phi iba lah shu kren phi" ong u khun“Ngin ia bam noh ne kumno?" kylli ka kmie kaba rung ha kata ka kamra“Ngin ia bam noh kein mei nga lei nga lah sngewthngan naduh mynne" ong u khun bad u da leit pynbam lait ia ka mobaiHaba ki la dep bam ki la ia shongkai lang shi khun khrui.
U kpa u dang pynmih tdem na ka jingdih duma.
Ka jingiakren ka la shu tuid hapdeng jong ki bad hateng hateng ruh ka don ka jingrkhie“Me ong kumno mynne?" kylli ka kmie ia u khun“Phi lah da klet seh? Nga ong ba nga kwah bike ban suk ka beh trei" iathuh biang u khun“Ka bike lada ka tat eh ruh kan poi beit shi lak duna ne ka lah ban tam ruh.
Ka biang eh me khun lada me pyrkhat ban kyrshan shwa ia la ka para ben seng dukan noh la ka jong lane ban maramot noh ia kane ka iing kaba la jot" ong u kpa bad ka ktha kwai thrup thrup“Ka shu long ka jingphohsniew phi mei phi pa hynrei ngan kohnguh ha ka mon jong phi bad kumba phi ong ha kato ka sngi ba imat nga lah klet ki jingshah kren bein bad jingshah peit ibein khamtam na ka iing ka kong Sandra bad u bah Regan.
Ngam lah ban klet hynrei kum ka iing ngin trei shitom ba ka lashai jong ngi kan kylla dur" ong u Halbert“Kito te la palat phi" ong u kpa bad u phah thiah noh ba lah mietLYNNONG – 7Ka jingangnud u bah Regan bad ka kong Sandra ka la shu jah kum ka palong sabon.
Wei shisien ba la thut ka mynsiem bad ka jingpynsngew hapoh ka mynsiem khlem pep kandon beit ka jingpher.
Ka jingleit pule u Hiram sha Ri thor ka la long pynban kumba leit bret ei ia ka pisa sha jaka theh niut.
Ka jingkhmih lynti ki kmie ki kpa ka la shu sepei lut.
Ka jingpule ka sah sa tang 2 snem duna hynrei u Hiram u la wanphai noh sha la iing.
Ka long ka jingkyndit ha iing namar u khlem iathuh ba u wanphai ruh.
U la poi ha iing ha ka por janmiet bad la khreh dum artat namar ka dei ka aiom tlang.
“I bah i lah wan" iathuh ka para jong u“Wow! balei kumne! kaei kane me la leh?" ong ka kmie bad ka thap shyllang“Map, mei ngam sngew lah shuh ban bteng ia ka jingpule" u jubab sngewsih.
Shillong:Ka Riwar Mihngi Football League ba la tip kum ka Olim Singh Syiem Memorial Trophy 2022 ba la pyniaid da ka Riwar Mihngi Social Welfare and Sport Association (RMSW&SA) kaba dei kawei na ki Association ba la rim tam ha ka Team ka la jam shakhmat.
Ka jingialehkai ba la long ha ka 16/7/2022, ka jingialehkai hapdeng ka Wahlyngkhat Sc pyrshah ka Pyrdiwah SC.Ha ka minit kaba 8 jong ka kylla step ka Wahlyngkhat SC ka la ioh ban pynkhih jar nyngkong lyngba U Ronaldo Khongshun Jersey No.7, ka kylla step kala kut ha kaba ka Wahlyngkhat Sc ka tam 1kol, watla ka Pyrdiwah Sc ka la iakhun dohiap hynrei nanar ka jingskhem ki defence ka Wahlyngkhat SC kam iohlad satia.
Haba ka kylla miet ka la sdang ka Pyr diwah SC kala pyrshang dohiap ban ioh pynia khaid hynrei kam iohlad satia bad ha ka minit kaba 59 jong ka kylla miet ka Wahlyngkhat SC kala ioh biang ban pynkhih ia ka jar lyngba U Banrap Khongbuh Jersey No.6.
Ka Pyrdiwah SC kam shem la duh mynsiem ka iai ia khun dohiap beit bad dei ha ka minit kaba 70 ka la ioh ban pynphai kylla shi kol lyngba U Riven Hang Jersey No.10.
Hynrei ka por ka la poi noh sha kaba kut noh bad ka Wahlyngkhat SC kala tam noh da 2kol la 1kol.
Kumban shu pynkynmaw ka Riwar Mihngi Social Welfare and Sports Association (RMS W&SA) kadei kawei na ki Association ba iadei bad ki Sports kaba la rim tam ha ka thaiñ bad kaba dang iai pyntyllun ia ki jingialeh kai bapher bapher lyngba ki nongialam jongki, ong ka kyrwoh ba la phah da U Sports Secretary ka Association, U Bah C.Khonglah.
Katba nang tyllun ka por,katta ki paidbah ba bun ki la sdang ngiah bad jlep hi shoin kumba ki la ngiah bad jlep mynta ia ka khlam Covid-19.
Namar ka shah thok shah shukor ha ki kam pynbeij, pynkhlein bad shukor ha kita ki riewstad ka koit ka khiah shaphang ka khlam Corona ha kito ki snem,mynta pat bun ki paidbah kim shaniah  shuh hadien ba ki la iohi, ioh mad bad shem hi da lade  ba bun pleng bun ki jingbatai stad la shu antad ne mutdur ban ia kaba long shisha.
Ka kam election ruh ka long kumjuh.
Kam long shuh kumba long mynshwa ba ki paidbah ki da kmen bad shong shit naduh ka mynsiem jongki.
Mynta, bun ki brew ki la salia bad ngiah ban  ialap ne iathuhkhana  election laitnoh sa tang katto katne ki nongialam ba kham hakhmat ki party kiba im bad kamai suk na kato ka kam paidbah ne politics jongki.
Ki don bun bah ki daw balei mynta ki paidbah ki la ngiah bad jlep ban iakren ia ka election.
Kawei na  ki daw kalong ba,lada ki leh shongshit bad trei shitom katto katno ruh,khadduh khadwai ka jingmyntoi kan leit beit tang sha ki katto katne ngut ki nongialam party bad kiba kham iajan eh bad ki MLA/MDC.Ki paidbah bapli te, ki sah hi ki paidbah.
Ki hap leit trei leit bylla hi da kajuh hi ka kam ba ki ju trei wat lada ki jop ki kandidiet jongki ruh.
Ki riew paidbah ki ia shongshit tang ha ka por election bad tang mar ia dep election hi,ki la sdang ban babe kylla ia la kajong ka  jingleh shongshit namar ym don ba ithuh ne khein briew shuh ia ki.
Ki long thik tang  kum u brut shut iing jong  ki political party.
Ki kandidiet ki nang bha  ban pynshong shit  shwa ka por election kumba pyndonkam ia u brut  tang ha ka por ba shut ing ne phyllaw.
Ynda la dep shut ing ne phyllaw pat,ki bret noh ia u sha nala haduh ban da poi biang  ka por san snem ba ki sngew donkam biang ia u brut ban shut biang ia u.
Kawei pat ka jingngiah ki paidbah  ka long ba  kim i myntoi shuh mynta ban jied party namar tang mar ia kut ka elekshon,ki regional party ki la kylla national party bad ki national party pat ki act regional party.
Ki nongialam rangbah ki party ki la dep plan ne la thaw buit lypa(making) da ki buit ne formula bapher bapher kumno ban ia thaw sorkar.
Ha shwa ka elekshon ki ong da kumwei bad ynda jop pat ki leh katba mon.
Lada don kiba nud ban saham ne pyrshah ia ka mon  jong kiba jop,phin shu shah taid ei sha kyndong kynshrot.
Ki MLA ynda ki jop ki iaid bad leh katba mon.
Lada phi leit kanbas shwa ka elekshon,phin sa shah pynkhlemrain ei bad  kylla long riewkai ei kha ma kha namar mar ia thaw sorkar kylla khingpong lut baroh bad ktien bad kam.
Kano kano kaba biang ia ki kandidiet ba jop(phi sngew iahap ne phim sngewviahap kam pher),kata ka dei ka rai kaba phi hap  pdiang beit maphi ki paidbah.
Ki MLA/MDC ki la laitlan palat mar ia jop ia ka election.
Kat kino kino kiba jop,ki long hi kumjuh wat na kano kano ka party ruh.
Ka jingkular thok ha ka por election ruh ka la pyngiah bad kdang ia ki paidbah.
Ki mat treikam ne manifesto ka thoh da kumwei,ki rukom treikam pat da khongpong.
Mynta te,ki lah sian ki paidbah ban ia ki kandidiet namar ba ki la ioh mad bad ioh jinghikai man la ki elekshon  la bun bun snem  mynta.
Phi lah ban thok shisien ar sien ia ki paidbah hynrei ym dei bun sien.
Ynda la kyrni ka kular thok,wat u biej ruh u la kylla long uba stad tam.
Kynmaw,ynda  la stad u biej, kylla biej pynban sa kiba stad.
Lada ki paidbah ki la ngiah bad jlep ban iakren ne ialap khana ia ki kam politic mynta,ka  elekshon 2023 ruh kan sa pynkylla dur bak-ly-bak ha ki kam synshar paidbah.
Ka jingmut jingpyrkhat (mindset) jong ki paidbah ruh ka dei ban pynkylla khongpong pyrshah ia ka buit sianti jong ki nongsynshar jongngi.
Donkam shisha ia ka jingpynkylla thymmai  noh(reformation/ transformation) ia ka rukom jied nongmihkhmat khnang ban pynkylla ia ka synshar paidbah ha ka ri jongngi lym kumta ka jingma,jingsniew bad ka jingshyrkhei kan wan jia shen ha ka ri jongngi khlem pep.
Ka world health organisation ne kumno ba ai nuksa ban leh politic lut ia u corona.
ha india te ki bud em.
khamtam ha Meghalaya.
Shillong:Ka jinglehkai kaba 21 bad kaba nyngkong jong ka kylla kaba hynriew jong ka OC Blue SPL kaba la rah noh na ka sngi saitjain na ka daw jong u slap kaba long hapdeng ka Rangdajied United FC bad ka Shillong Lajong FC, la ioh ban pynlong hynnin ka sngi ha kaba ka Rangdajied ka la ioh ia ka jingjop da ka jingioh pynkhih ia ka jar kaba nyngkong ha ka kylla miet lyngba u Wanlamsuk Nongkhlaw ha ka minit kaba 61 bad u Knerktilang Buam ha ka minit kaba 90+4.
Ha shuwa jong kane ka jinglehkai, ka Rangdajied ka dang long ha ka kyrdan kaba saw da phra poin katba ka Lajong ka don ha ka kyrdan kaba hynriew da saw poin.
Kumta da ka jingioh jop jong ka pyrshah ia ka Lajong, ka Rangdajied mynta ka la kiew sha ka kyrdan kaba ar da kaba kamai khatwei poin.
Ka SLFC ka ju don ka jingpalei mynsiem haba ka ju iakynduh ia ka RUFC, namar ba kam pat ju shah rem ha ka haba ka ju iakhun pyrshah ia ka naduh ka snem 2016 ter ter.
Nalor kata ka la ju pynrem ruh ia ka RUFC ha ka jingiakhun final jong ka samoi ialeh kaba la dep jong ka Meghalaya State League jong u snem 2019.
Ka jinglehkai ha ka kylla step la iohi, ba ka Rangdajied ka la i shem shitom ban ialeh pyrshah ia ka Lajong kaba ju iai bteng ban pyn-pulom ia ki jingpyrshang kiba bun jong ka, watla kane ka kynhun SLFC kaba ha kane ka rynsan ialeh ka dang dei kaba dang duna ha ka rukom lehkai.
Phewse, ha ka kylla miet la iohi ba ki rangialeh kiba ha ka sopti blu ki la ialeh tyngeh ban wanrah noh ka jingkylla, hadien ba u Donboklang Lyngdoh lem bad ki rangialeh kiba hakhmat jong ka Rangdajied ki la ialeh ban tur shakhmat ha ka mnit kaba 56.
U Knerktilang u la ioh ban pyrshang nyngkong hynrei la khanglad noh ia ka bol jong u da u nongiada ka SLFC u Saveme Tariang, bad haba u la ioh biang ia ka lad kaba ar u nongap kol ka Lajong u Wantei lang Malngiang u la lah ban kyndat noh ia ka bol shabarHaba la ioh sa ia ka kornar u Maxderidoff Wahlang u la kynjat shajan ka diengkol kaba la don u Niawkorlang Kyn diah hynrei ka jingioh pyrshang jong u, la lah ban khanglad noh da u Malng iang.
Sa hadien katto katne minit pat, ki nongiada jong ka Lajong ki la lah biang ban khanglad sa ia ka jingpyrshang jong u Samuel Shadap uba la ioh ia ka bol na u Donboklang.
Haba shu peit, lah ban ong ba ka rukom iada jong ka Lajong ka long kaba i-khlain, hynrei ha kawei pat ka liang ka Lajong ka la shu pynlut ia ka por jong ka tang ha ka ban shu iada ialade bad da kumne ka la plie ka lad ia ka Rangdajied ha kaba u Nongkhlaw lem bad u Chesterpaul Lyngdoh ki bym shym la ioh khmih bha na ka liang pyrshah ki la ioh ban thom ha ka minit kaba 61 haba kine ki shi jur ki la ioh ia ka kornar kick na u Knerk tilang bad da ka jing pyntyngkhih khlieh jong u Nongkhlaw, ka bol ka la rung beit beit shapoh jar wat hadien ka jing pyr shang jong u Malngiang ban khanglad ia ka.
Hadien kane, ka Rangdajied ka la nangialeh kai bha da kaba iapas bha ha ryngkat ka jingasngew thuh jingmut hapdeng jong ki kaba la ialam ia ki ban ioh thep sa ia ka kol kaba ar, haba ba u Wallam bha Kharpran u la rah sharum ia ka bol hadien ba un rah pat sa sha ka phang ka mon ha kaba don u Knerktilang uba donkam ban pyndei tang khyndiat ia ka bol ban pynrung shapoh ka jaka penalty.
Ka Lajong ka la ioh ia ka lad jong ka ha ka kylla step haba u Gladdy Kharbuli u la pyniaid itynnad bha ia ka bol hynrei kaba la tyngkhuh noh ha ki nongap ka liang pyrshah bad tang kumne ka la duh ia ka kabu jong ka.
La iohi ba ka Lajong ka la ia bujli kloi ia ki nongialeh jong ka haba u Ioanis Suchen u la shah bujli noh ha u Glennys Lynrah uba dang ioh ha ka sien kaba nyngkong ban mihpaw ha kane ka samoi ialeh jong ka SPL.U coach jong ka Lajong u Bobby L Nong bet u la pyrshang ban pynkylla katto katne ha ka rukom ialeh kane ka kynhun haba u la iohi ba ka rukom ialeh jong kane ka kynhun ka la sdang ban btuid ha ka kylla miet, hynrei nalor kane, kane ka kynhun ka la duh ruh ia u Aman Ahlawat uba lah ioh red card ha ka jingialeh kaba la dep uba lehse kane ka kynhun ka ju buh jing kyrmen kum u nongialeh uba lah ban kamai kol.
Haduh mynta ka Lajong ka la shah rem haduh saw sien ha kane ka samoi ialeh jong ka SPL bad ia mynta ka dang neh sah ha ka kyrdan kaba hynriew.
Mynta ka sngi pat, ka Malki SC kaba long iaryngat bad ka Lajong da saw poin kan iakhun pyrshah ia ka Nangkiew Irat SC kaba lah ioh san poin ha ka kyrdan kaba san kaba yn ialeh ha ka por 4 baje janmiet.
Shillong: Ki pulit ka Garo hills, ki la ioh kem ia arngut ki nongtuh ia ki auto rickshaw bad ki la ioh kurup ruh ia 2 tylli ki thuk thuk, hynnin ka sngi U Blei.
Ha ki shiphew sngi ba ladep, ki pulit, ki la ioh kurup ia 66 tylli ki thuk thuk bad ki la ioh kem ia 26ngut ki briew bad ki la lah ban pynbeit ia ki jingujor kiba pher halor ka jingjah ki tiar ki tar bad ki thuk thuk.
Ha ka jingthoh ha ka twitter mynta ka sngi, U Conrad Sangma, myntri rangbah ka jylla, u iathuh ba ki pulit, ki la ioh ban kem ia 10ngut ki nongtuh thuk thuk, kiba satar bha bad ki la ioh ban kurup ia 12 tylli ki thuk thuk bad nangta sa 11 tylli ki mobile phone.
THIRUVANANTHAPURAM: Ki kmie ki kpa, ki la khie bitar jur, haba ki khun kynthei jongki, kiba ialeh ia eksamin  National Eligibility-cum-Entrance Test (NEET), ki la hap ban law lut ia ki sopti poh bad ki jingsop jongki, kiba sop ia ki bynta ba shapoh jong ka met, ha ka jing ialeh eksamin, kaba la long ha ka Sngi U Blei ba ladep.
Katei ka jingjia, ka dei ha Ayoor, kaba don kumba 60 kilometre na  Thiruvananthapuram.
La iathuh da ki kmie ki kpa, ba ki la leit on, ia la ki khun, ha ka por 12baje nohsngi; hynrei, ynda haba la wai, la iathuh ba la test ia ki khynnah, da ki kynja tiar bad haba ki la lap ba ki phong patlun poh lane ki phong ia ki bra ba da shadem, ki la phah noh ban weng ia kitei ki jain.
Ki bor pyniaid jong ka kolej, ki iathuh, ba katei ka dei ka kam, kaba la leh da ka kompeni, kaba peit ia ka riam ka beit jong ki khynnah, ha shwa ba kin rung sha kamra klass.
La kynnoh, ba katei ka jingleh, ka la pyndiaw mynsiem ia kiba bun ki khynnah, ha kaba kim shym la ioh lad shuh ban thoh bha, ia ki eksamin jongki, na katei ka jingleh khlem akor jong ki briew ka sorkar India.
Shillong: Kiba ioh pang covid mynta ka sngi, ki don 30ngut.
Baroh kiba don ia katei ka jingpang, ki don 216ngut.
Ka West Garo hills, ka don 13ngut kiba pang thymmai, ka Ribhoi District 11ngut bad ka East Khasi hills, ka don tang 4ngut kiba ioh pang.
Haduh mynta, kiba ioh pang ha ka jylla, ki la poi sha ka 94,335ngut baroh.
BARIPADA: Da ki spah ngut ki rit paid, ki la leit hynnin ka sngi, ban duwai ha kawei ka jaka mane blei ha  Jahiresthan, kaba don shiteng kilometre na  Uparbeda, kaba ha Odisha.
Ha ki riam tynrai jongki, ki leit ban pan ia ka bor na u blei, ba un pynjop ia ka  Droupadi Murmu, na bynta katei ka elekshon President, kaba ka iakhun ha kane ka kynti.
Ha ryngkat ka jingduwai, ki la pynlong ruh ia ka jingshah thngan ba shisngi kynthih.
U Bada Tudu, u lyngdoh niam ha  Uparbeda, u iathuh ba ma u, ha ryngkat bad ki lai ngut, ki synran jongu, ki don ha ka jingshah thngan, naduh ka por mynstep.
Ka Murmu, lada ka jop ha kane ka elekshon, kaba long mynta ka sngi, kan dei ka rit paid lane ka tribal, ba nyngkong eh, ba kan shimti ia ka shuki President jong ka Ri India.
Ym tang katta, hynrei, la iathuh ba ki nongshong shnong ha Rairangpur, Bahalda bad ha Badampahar, ki ia leit sha ka temple, kaba la bei pisa da ka Murmu, na ka MLA skhim jongka, ha ka por ba ka long MLA jong ka Rairangpur; na ka bynta ban duwai bad ban lehniam, kaba shisngi kynthih.
Ka elekshon President, ka long mynta ka sngi, ha kaba ka jingiakhun, ka long hapdeng ka Droupudi Mormu, kyrtong ka seng NDA pyrshah ia U Yashwant Sinha, uba la kyrshan da ki liang pyrshah bapher jong ka Ri India.
Shillong:Ka phlim ‘Ka Juk’ kaba dang ïaid ban pyni hapoh Bijou Cinema Hall Shillong, ka long kawei na ki phlim Khasi kaba la kham paw bha, wat la katei ka phlim ka dei ban sangeh noh ka jingpyni, hynrei na ka daw ka jingïabeh thong bad tur puk jong ki paidbah kiba kwah peit ïa katei ka phlim, la hap ban bteng biang ïa ka jingpyni.
Ha kine ki sngi kiba bun ki paidbah kwah peit phlim ki la ïa tynruh ban phrung la ki kti ban ïoh thied tiket jong katei ka phlim.
Kumba long mynta haduh kane ka sngi U Blei, ka 17 tarik mynta u bnai ka lynti ïaid ha Khyndailad ne police bazar ka la dap smam da ki paidbah kiba kwah peit phlim.
La ïohi ba ka jingïatynruh kiba kwah ne kiba ieid ban peit phlim Khasi ka la jubor bha ha kane ka sngi ha kaba la ïohi ba wat ka lynti ban ïaid ki briew ruh ka la khapngiah da ki briew kiba ïeng ban kyndar ïa ka jingkhang ne chatter jong ka jingkhang ka Cinema Bijou ban dawa plie noh ïa ka jingkhang khnang ba kin ïoh ban rung bad peit noh ïa ka phlim.
Kane ka jingleh ki paidbah kwah peit phlim lah ban ong ba ha kawei ka liang kan ai mynsiem ïa ki nongshna phlim Khasi ba ki phlim kin nangkiew irat nangne shakhmat bad ha kajuh ka por pat lada ka ïailong kumne kan pynthut ruh ïa ka ïaid ka ïeng ki paidbah, kumta lah donkam ruh ïa ki bor badei peit ban shimkhia ha kaba ïadei bad kane ka bynta.
Lah ban ong ba kitei ki paidbah ne ki briew kiba kwah peit phlim kim duna shuh ïa ki spah ngut kiba la dawa bad pyrta shla ban plie noh ïa ka Cinema naba kwah peit palat ïa ka phlim ‘Ka Juk’.
Shillong:Ka jingpynher lama India, lane kaba la tip, HarGhar Tira nga, ha kaba yn pynher ia ka lama India, ha ki iing ki sem jong ki nongshong shnong jong ka Ri.
Halor katei ka mat, U Conrad Sangma, myntri rangbah ka jylla, ula shong jingia lang mynta ka sngi bad U Amit Shah, myntri kam poh iing ka sorkar India, ha ryngkat u myntri ka tnat kolshor jong ka sorkar India.
U Conrad, u iathuh, ba la phah suh ia 6.80lak tylli ki lama bad la bthah ia baroh ki tnat sorkar, ki Deputy Commissioner, ba kin sdang ban pyn sngewthuh sha ki paidbah, halor katei ka mat Har Ghar Tira nga.
“Ngin nang pynkhlain ia ka jing pynbna halor katei ka mat, naduh ka 22tarik Naitung 2022, da ka jingshim bynta jong kiba bun" ong U Sangma, ha ka twitter.
Ka jingthmu jong katei ka jing pynher lama, kan dei ban nang pynphuh rong ia ka jingrakhe ia ka sngi laitluid, ba 75 jong ka India, ha ka 15tarik Nailar 2022.
Nga nang mut tiranga ka dei shi kyntien.
Nongpoh: Shi taiew hadien ba u MLA Jirang, u la dep ban pynkup burom ia ki 50 ngut ki samla na ka thain Jirang, kiba la wan ha ka kyrdan First Division ha ka Secondary School Leaving Certificate (SSLC), hynnin ka sngi pat, la pynkup burom bad sam khusnam pat sa ia ki 150 ngut ki samla ha ka thain Byrnihat, ia kaba la pynlong ha ha CTI Auditorium Hall, Umpher.
Ha katei ka sngi kaba la pynlong ia katei ka jingpynkup burom, la sakhi da ka jingdon u Bah Wailadmiki Shylla, MLA ka Jowai kum u Kongsan, ha ryngkat ka jingdon u Bah Sosthenes Sohtun, MLA ka Jirang, nangta u Bah Victor Rani MDC Jirang, ki nonghikai lem bad shibun kiwei ki riew rangbah.
Haba khein kyllum ia baroh ki nongioh khusnam, ki la don haduh 200 tam ki samla kiba la wan ha ka kyrdan nyngkong bad haba sam khusnam ia kitei ki 200 ngut, u MLA Jirang, u la ai da ka pisa kaba T.2 hajar uwei, nangta ka memento bad ki jain, kaba long kum shi bynta ban pynshlur bad ai mynsiem ia kitei ki samla kiba la wan shakhmat ha ka SSLC.Haba kren kum u kongsan ha katei ka sngi, u Bah Wailadmiki Shylla, u la ai jingiaroh eh ia u Bah Sosthenes Sohtun, MLA Jirang, namar ba u la shimkhia ban pynkup burom ïa kito ki khynnah kiba la wan shakhmat ha ka SSLC.Ha ki jingkren jong u, u la pynpaw ruh ba na ka liang jong u, nangne shakhmat un bud noh ia ka nuksa jong u MLA Jirang bad kata ka long ban sam khusnam noh ia kito ki samla kiba hap ha Jowai Constituency, kiba la wan shakhmat ha ka SSLC.Nongpoh: Ka Hima Khadar Lyngdoh Elaka Nongpoh, ka la ioh ban pynskhem ia u Bah Celestine Syngkli kum u Rangbah shnong ba pura ka shnong Nongkhrah bad ha kajuh ruh ka por, la ioh ruh ban pynskhem pura ia ki dkhot ka Executive Committe jong katei ka shnong.
Haba pynskhem ia u Rangbah shnong bad ia ki dkhot ka shnong, kaba la long hynnin ka sngi Saitjain, ia ka bynta ban pynspong la leh da u Paiem Wanphrang Syiem Nongshai, Sordar ka Nongpoh Elaka, u la pynspong ia u Rangbah shnong, da kaba pynkup da ka Spong ka Phali ha ka khlieh jong utei u rangbah shnong.
Kiba la sakhi ha katei ka sngi, ki kynthup ia u Bah Rayanold Kharkamni, Secretary ka Nongpoh Town Committee, u Bah Anthony Suchiang, Secretary Shnong Nongpoh Proper, Pastor PW Pnar, ki nongialam ka Raid lem bad kiwei.
Bran ka pynbeit la ki kjat sha iing.
Lynter lynti ka sngew kumba ka poi ruma ba kan iohi ia u Hep u khun jong u Bah Shanbor.
“Uto pleng uta u Hep u khun jong u Rangbah Shnong ba i Pa i ong.
U i biang bha hi haba shu peit, tang ba tip shuh ia ka ba shapoh…" Ka la kren wei briew.
Haba ka la poi ha iing, u Kpa u la ong ia ka“Phi slem bha du khun.
"“Hooid kein, im shah mih te ito i Mama khlem da dihsha sa slem " la phai ktien ka Lydia.
“Hangto te khun kiba donburom bha te.
Naduh u Kpa, ka Kmie ki khun ruh.
" La ban ktien sa u Maheh“Hooid kein imat.
" Ong ka Lydia“Nga sa ong kumto ia phi ruh ba nga tip bha bad lah juh mad kam juh rung juh mih ha iing jong ki.
" La ban ktien biang sa u Kpa“Kumta mo" la ong pat ka LydiaKumta ka Lydia ka sdang ban trei kam iing kam sem noh bad la ka Kmie.
“Phi wan nangno khun…?" La bniah sa ka Kmie“Na iing i Rangbah Shnong.
" La jubab ka Lydia“Phi leit leh aiu kein…" La kylli ka Kmie“Shu phah donkam i Pa" la jubab ka LydiaKa Kmie kam ong ei ei, hynrei ka shu sngap noh.
Hapoh la ka jingmut ka la sngewthuhlypa ia kaei kaba u Kpa u thew ia la ka khun.
Ynda ha ka por miet ha jingthiah ka sdang ban bniah na la u Tnga.
“Kpa Lydia, long phi phah leit aiu kein ia ka khun sha iing u Rangbah Shnong?" Ka ap ban ioh jubab na u“Nga phah ong ba u Bah Bor un wan kai shane…" La jubab u Maheh“Ban lei kein ym leit hi haba donkam …?" La phai nia ka Men Kmie“Kwah ba un wan ma u kein…" La ong pat u Maheh“Ni, phi te Kpa lada sha iing u Bah Let pat dang phyrngngab ruh leit hi.
Sha iing u Bah Shanbor pat ym long… Balei mo.
" La ong pat ka Kmie“Sngap noh Kmie namar nga kham tip ma nga shibun…" La ong pat u Maheh“Long phi thmu aiu kein…?" La bniah biang ka Kmie“Thmu aiu pha ba shu tharai sniew.
" La mih ka ktien khor na u MahehKumta hi haba ka Men Kmie ka sngewthuh ba u dom, ka sangeh noh hangta bad kam ong ei ei shuh.
Ka miet ka la nang kynjah baroh ar ngut ki thiah noh jai khlem ia bun ktien shuh.
Ha ka jingkynoi jong ka miet ki shijur ki la iohthiah kum ba iap bad ki sa kyndit tad ynda haba ka sngi ka la tyngshain bha ha ka pyrthei.
Ka Lydia kaba la nang khie naduh dang saw ka tyngab, ka la dep leh lut ki kam step baroh.
Hadien kata ka sa pynkhreh sha ia la u Kpa bad ka Kmie.
Katba ki dang ia dihsha kumta, kumba iuh tdong bsein, la wan mih u Bah Shanbor, u Rangbah Shnong.
“Ade i Bah phi la wan…" La kren nyngkong eh u Maheh“Hooid Maheh, nga la wan… Nangta kumno phi long.
?" La kren pat sa u Rangbah Shnong.
“Ngi ia biang hi kumne… " la phai ktien u MahehU Maheh u ialam ia u Rangbah Shnong sha kamra shongkai.
Kumta ki ia shongkai hangta hadien shiphang por wan mih sa i lok u Maheh.
“Bah phi la wan… Sngewtynnat phi wan mih teng kumne…" i la ong“Hooid kein, ym juh don por te phi.
Mynta ruh nga ong shuh ngan leit mih noh dang kham step ioh phi ia leit jingleit.
Nga wan mih noh wut wut namar i wan mih to i khun phi mynnin bad i ong ba phi kwah ba ngan wan mih kai shane.
Te nga haba don ka jingkhot nga long uba kyrkieh ban jubab noh.
" La ong u Rangbah Shnong.
“O hooid, kein nga phah namar ba la slem ym juh iakynduh shuh bad phi te mo.
Nga sngew kwah hi kein ba phin wan mih teng.
" La phai ktien u Maheh“Hooid kein ngi ruh sngewtynnat kein ia phi.
" La ban ktien lem sa i Lok u MahehKham shiphang i Lydia i la wanrah sha hangta.
“Mama, phi la wan mo.
" La kren sa i Lydia“Hooid kein… Nga wan noh myn dang lap por.
" La ong u Rangbah Shnong“Phi pat lah da kloi ban theh sha.
" La ong pat u Rangbah Shnong“Dih kein, ngi ruh dang shu dep dih myntan hi ba phi wan.
" La ong i Kmie ka Lydia.
U Maheh u ialam ban shim ia ka sha bad ruh u wer ruh ia u Rangbah Shnong ban dih noh.
Kumta ki sdang artat ban ia pur khana.
Shillong: Kiba ioh pang covid mynta, ka sngi, ki don 38ngut.
Ym don ba iap satia, mynta ka sngi, na ka liang kiba ioh ia katei ka jingpang.
Kiba don ia katei ka jingpang covid ha ka jylla, ki long 200 ngut.
Ka West Garo hills, ka don 20ngut bad ka East Khasi hills, ka don 12ngut kiba ioh ia katei ka jingpang khlam.
New Delhi: Ha ka jingialang, kaba 47 jong ka  GST Council, ba la lamkhmat da ka  Nirmala Sitharaman, myntri pla pisa ka sorkar India, ka la rai ban oh khajna GST noh, na bynta ka dud bad kiwei ki mar, kiba ju pynmih na ka dud bad kitei ki long kum ka malai, u lasi bad ka makhon, kaba pynmih na ka dud.
Kitei ki tiar, haduh mynta, kim donkam satia ban siew khajna.
Lyngba katei ka jingoh khajna, kumta ia ka dud bad kiwei ki tiar, ban pynmih na ka dud, kin sa kiew dor, naduh lashai ka sngi, ka 18tarik Naitung 2022.
Ha kane ka jingoh khajna, kan treikam ruh ia u ata bad nangta ia ki jingthiah ha ki hospital, kiba shongdor palat ia ka T.5,000 shimiet, ha kaba yn oh khajna 5 percent.
Ym tang katta, sa ki kamra thiah ha ki hotel, kiba palat ia ka T.1,000, kin hap siew ia ka GST, kaba 12 percent.
Na bynta ki cheque book, yn khein da ki Bank 18 percent na kito kiba pan ia ki cheque book.
Ym tang katta, yn pynhap khajna ia u khaw bad u kew ruh, da ka 5 percent.
Ha ki khyndiat sngi ba ladep, la khang ki dukan die doh, namar ba ka sorkar jylla, ka la bthah ia ki dukan die doh kiba don ha Iewduh, ba kin da tap bha ia ka doh, ban nym pynpaw eh shabar ia ka dur jong ka doh bad ban lait ruh, na ka jingboi ki khniang bapher ia ki doh masi, doh sniang bad kiwei.
Ha Arunachal Pradesh, pat, ka sorkar jylla, ka la pynmih, da ka hukum, ba baroh ki dukan, ki dei ban weng noh ia ka kyntien doh masi, ha ki menu pynbiang bam ha ki hotel lane ki restaurant.
La maham ruh, ba kito kiba leh pyrshah, kin hap siew ia ka kuna kaba T.2,000.
Mar ia mih katei ka hukum, ka la don ka jingpyrshah kaba jur, na ki kynhun bapher, kum ka Arunachal Chamber of Commerce and Industry (ACCI), lem bad kiwei de ki kynhun bad katei ka la pynlong ia ka sorkar jylla, ba kan weng noh mardor ia katei ka hukum, kaba bthah ban weng noh ia ka menu ban bam doh masi ha ki dukan bapher.
Rupang ,phi nang tang ban sensational ize ka topic da kabaai communal tone ,phi te ka headline bd k writting ruh Kam ia beit, A.p.
govt ka Ong ba ban mym highlight than ha ka signboard.
Dukan k Jong ki ia ka beef  nt h k menu.
Nongpoh: Haba pynpaw ia ka jingbitar halor ka jingthut ba khah khah ka bording ha Ri Bhoi bad khamtam eh ha kito ki jaka kiba hap hapoh ka jingpeit jingkhmih ka MeECL Nongpoh Division, ka Federation of Khasi Jaintia & Garo People (FKJGP) North Khasi Hills District, ka la byrthen ban leh da kaba tyngeh ia ka tnat kaba peit ia ki kam bording.
U bah Luistar Lyngdoh, President ka FKJGP, NKHD, u la ong ba ka seng kam banse ban shim da kiwei pat ki lynti kiba kham tyngeh, namar ba ka seng kam lah shuh ban kun ia ki jingujor kaba ki la ioh na ki riew paidbah, kiba la pynpaw ia ka jingbitar ia ka tnat MeECL, namar ka jingthut kaba khah khah eh ka bording bad kaba la wanrah jingeh shikatdei eh ia ki paidbah ha kiba bun ki thain ha Ri Bhoi.
Haba iadei bad kane ka jingthut kaba khah khah ka bording, ka seng ka buh jingkylli na ki na ki bor kiba dei peit ia ki kam bording, ba balei ka bording ka thut eh ha Ri Bhoi bad kaba la pynjynjar eh ia ki paidbah, namar haba wan u slap bad ka lyer kaba khyndiat tang khyndiat, kaba mut tang katta hi ka bording ka la lip bad ba ki paidbah ki hap ban ap da kiba bun bun kynta, la pynpaw utei u nongialam ka FKJGP ha Ri Bhoi.
Kumta na ka liang ka seng, ka dawa na ka tnat MeECL ba ka dei ban pynbiang mardor ia ka bording bad lada nangne shakhmat kim lah ban pynbiang, kaba mut ba ka seng kan sa shim da kiwei ki sienjam kiba kham tyngeh, kren kut utei u nongialam ka FKJGP.Nongpoh: Shi bynta na ka jingthmu ban nangpynkhlain ia ka Party bad khamtam eh ban pynkhlain ia ka Party na Nongpoh ha kane ka Ilekshon 2023, ka National People’s Party (NPP) Nongpoh Constituency, ha ka sngi thohdieng, ki la ioh ban plie paidbah ia ka ophis treikam ba thymmai kaba don ha shnong Umbuda.
Haba plie ia katei ka ophis treikam ba thymmai ka NPP Nongpoh, la sakhi da ka jingdon u Bah Clement Mawlong, President ka NPP ha Ri Bhoi bad uba la long kum u kongsan ha katei ka sngi, nangta da ka jingdon Kong Macdalyne S.Mawlong, MDC Umsning bad kaba la long mynta kum ka kyrtong ka NPP na Nongpoh Constituency lem bad shibun ngut kiwei ki heh nongialam ka NPP ha Ri Bhoi.
Lyngba jong katei ka sngi, hashwa ban plie ia katei ka ophis treikam ba thymmai ka Party, ka la don ka jingpdiang sngewbha ia ki riew rangbah bad ki longkmie, kiba la kwah ban pyniasoh ialade sha ka NPP.Ka jingkren jong ki heh ka NPP, ki la pynpaw ia ka jingkmen kaba khraw halor katei ka jingioh jong ki ban plie ia ka katei ka ophis treikam ba thymmai ka Party, ha kaba ki la pynpaw ba lyngba katei ka ophis treikam ba thymmai, kan pynsuk ia ki paidbah haba ki kwah ban iakren ne kynduh ia ki nongialam ka Party.
Ha katei ka sngi kaba la plie ia katei ka ophis treikam ba thymmai, ka la don ruh ka jingkren na ki heh ka NPP, kiba la pynpaw ba mynta ka NPP ka la khlain bha ha Ri Bhoi bad kiba la kyrmen skhem ba na baroh ki san tylli ki konstitwensi, ka NPP kan sa sar lut ha kane ka ilekshon 2023.
Shillong:Ki dkhot jong ka Association Of Power Enginners MeECL, Meghalaya mynta ki la byrngem ba kin khyrwit ia kino kino ki briew kiba don ha kano kano ruh ka kyrdan lada lap ba ki don kti ban pynhiar kyrdan ia ka jingtrei kam ka MeECL.Haba ia kren bad ki lad pathai khubor, na ka liang u bah Arju Dkhar u president ka AOPE MeECL, u la ong “Ka jingialang mynta ka sngi, ngi la iakren halor ki ba bun ki jimngeh ki ba don hapoh ka MeECL bad khamtam la iatai halor ka jingkynthoh ia ki nongtrei ka organization baroh kawei bad la shim ruh ia ka rai ba nangne shakhmat kin ia shimti lang ia ka jingpyntreikam lang bad ka Management ban trei kham bha ia ka MeECL".
“Man ka por, ka ju don ka jingshah kynthoh bam sap ha ka MeECl ha ka ba kum ki nongtrei ngi sngewrem bha, ki nongthied bording (consumer) ki wan sha ngi, kim don shuh ia ka burom ha kaba ki wan da kaba kynroi bad kren heh ia ngi ha kaba kane ka la ktah bha bad kane ka dei tang namar ba ka jingai shakri jong ka MeECL ka la hiar bha"u la bynrap.
U la ong “Ngim ong ba ki dei ban burom ia ngi hynrei haba ki wan ha ophis jong ngi, kam don shuh kano kano ka jingburom ia ngi namar ka la hiar palat ka jingtrei kam ha MeECL bad kane ka la ktah bha ia ngi, kumta ka la dei ka por ban shimti lang ia ka rukom pyntrei ha ryngkat ka management lane ka sorkar".
“Lada don kano kano ka jingleh na ka liang ka management lane ka sorkar ka bym iahap ngin kdew ia kane bad lada dei u briew u ba heh kyrdan lane u briew barit ka kyrdan ruh, lada u donkti ban pynjah burom ia ka MeECL ngim phah tohkit bad dawa ban pynshitom bad ngin ym sngap shuh"u la bynrap.
U bah Arju u la kdew ba halor ka jingbym lah ka MeECL ban pynmih ia ka bording, wat la ha ka jylla ka pahuh ka por slap dei ban phah tohkit.
“Kum ba phi iohi, u slap man ka sngi hynrei ka jingpynmih ia ka bording ka long kaba duna tam bad ngin hap mad ia ka jingshah pynlip bording wat ha ka por lyiur ruh kane ka long ka ba ktah bha ia ngi.
Ka jingpynmih bording ha ka jylla ka long 350 MW, hynrei la kano kano ka daw ngim lah ban pynmih bording bad ngi iohi ia ka 40% ka jingpynmih bording ngi kyrmen ba ka jingpynmih bording ha ka por lyiur ban ioh pynmih bun hynrei ka khlem lah kumta ngi dawa ban don ka jingtohkit halor kane"u la ong.
“Da ki snem ki jaka pynmih bording kim lah ban trei kumba la khmih lynti, ki jaka pynmih bording kaba dang shu dep buh ia ka Power Station ka la pheil ki kor ki bor ki ba la buh khlem lah ban pyntrei kam ia ki,wat la pynlut da ki klur"u la bynrap.
“Ka Association ka dawa ruh na ka sorkar ba ka dei ban sangeh noh ban shim ia ki ram kiba khlem myntoi ha ka kyrteng ban pynbha ia ka MeECL, ka tnad ka donkam ia ka pisa ban khlain ia ka MeECl, hynrei ym ia ki ram ki bym donkam"la ong u bah Dkhar.
“Ngi dawa ban don ia ka IT wing ka ban trei kam marwei jong ka MeECL bad ban aiti ia kane sha ki Engineer jong ngi, bad ha shwa ka 1 tarik u iaiong 2025, ngin ioh ia ka Billing system"u la bynrap“Kan dei ha ngi ba ngin shim khia ban tehlakam ia kine ki jingleh jong ka sorkar bad ka management, namar ba ka donkam ban buh ia ki nongtrei kham bun ban ai ka jingshakri ba pura"u la ong.
“Ki Lower Catagories Employes, kynthup ia ki line man, jugali, ES, JE asst bad kiwei ki trei ha ka jingkhia kaba jur namar ka jingduna ki nongtrei ha kaba ka management ka la shu pynkhein ia ki kyndon jong ki Factory bad Labour Act ha kaba ka jingjia ka ba sngewsih ka ju jia ka long, namar ba la khia eh ka kam"u la ong.
“Ka Association kan ym kynran dien wat ban ban ujor da ka ejahar, lada hadien ha bud kim pynbiang ia ki nongtrei kat kum ka Minimum Working man power, ngi la trei ha ka jingkhia palat wat la ngi duna, hynrei kat ba don ka jinglip bording ngi ialeh katba lah ban pynbha ia ka bording kat ba lah"u la bynrap.
U la iathuh ha ki sub division level kiba don 33/11 kv donkam haduh 55 ngut ki nongtrei, ban lah ban pyniaid bha ia ka kam, hynrei ha ka jylla ki ju don tang 30 ngut duna ki briew bad ki nongtrei ki mad jingeh na kane ka daw.
U bah Dkhar u la ong, ba ka la dei ka por ba kum ka Association kan sdang ia ka jingshim khia, namar ba kim lah ban shah shuh bad kim lah shuh ban shu sngap ia kane.
“Ka jingthmu ban buh ia ka Electrict Charging Station ha ka jylla, ka la don ka jingjurip na ki IAS ophisar ki ba la jied ia ka jaka ha Lumjingshai.
Ngi pyrshah ia kane ban buh ha Lumjingshai, hynrei ka sorkar ka dei ban wad sha ka wei ka jaka bad kane ka long namar ba ngim kwah ban duh ia ka jingitynnad jong kane ka jaka"u la ong.
“Lyngba ka RTI ngi la ban ioh shibun ki jingtip, lada don ki jaka ki ba ka sorkar ka la aiei sha ki riewshimet, na ka bynta kane lei ka ba dei na ka bynta ka kam paidbah ka sorkar ka dang bun ki jaka ki dei ban buh ia kane"u la bynrap.
“Ka jingkitram ka MeECL hi ka dei na ka daw, ba ia ka MeECL, kim shah ban trei kum ka Electricity Act , ha MSEB mynshwa ka lah ban trei, hynrei hadien ba ki la corporisation, ngi la dap ram haduh T.2000 klur ha kaba ka sorkar kam ju kyrshan ia ngi"u la ong“Ka pisa ia ki nongtrei kiba la shong thait ruh kim ioh ia kine bad halor kane kan sa wan ka por ba ngin ujor ejahar pyrshah ia ka sorkar, halor ka jingbym lah ban pynbiang ia kine ki jingkular jong ka, kiba la ia soi ia ka MOU"u la ong.
Itanagar:Mynhynnin ka sngi, U Himanta Biswa Sarma, myntri rangbah ka Assam bad U Pema Khandu, myntri rangbah ka Arunachal Pradesh, ki la pynlong ia ka jingialang, ha ka sien kaba lai, ban poi sha ka jing ia beit halor u pud u sam hapdeng kitei ki ar jylla ba mar khappud.
U Sarma, myntri rangbah ka Assam, ula pynsngew ba katei ka kam kajia pud, ka dei kaba la slem bha bad kumta, ka jing thmu ka long ban pynbeit noh kloi lan.
La rai ha katei ka jingialang, ba ki jing ia kynad kam pud, hapdeng kitei ki ar jylla, kin dei beit, kiba la ju iakren ha khmat ka Local Commission, haduh u snem 2007.
La ong shuh shuh, ba ia ka jing ia mynjur, kaba la soi ha ki 29 tylli ki toposheet, da ka High Powered Tripartite Committee, ha u snem 1980, yn shim ba ki dei ki mat kiba dei ban ia peit biang, hapdeng ki ar tylli ki jylla.
La dep mynjur ruh ban thaw ia 12 tylli ki Regional Committee, ha kaba kawei ka komiti, kan peit ia kawei ka district bad kitei ki komiti, kin ia trei lang ryngkat ryngkat hapdeng ka Arunachal Pradesh bad ka Assam, ban jurip ia ki 123 tylli ki shnong, kiba don jing ia kajia, hapdeng kitei ki ar jylla bad kitei ki komiti, kin ai ia la ki jong ki kaiphod sha ki sorkar jylla bad kin iakren halor ka jing iadei bad ka histori jong kitei ki jaka, ka jingdonkam ka synshar khadar bad nangta ruh ia ka mon jong ki nongshong shnong, la ki kwah ban don ha Assam ne ha Arunachal Pradesh.
Na ka liang U Atul Bora myntri ka sorkar Assam, u iathuh ba ki don 123 tylli ki shnong, kiba don ka jing ia kynad hapdeng kitei ki ar jylla bad na kitei, la iathuh ba ki don 27 tylli ki shnong, kiba la don ha u pud jong ka Arunachal Pradesh bad lai na kitei ki dei kiba don ha khappud jong ka Assam.
Mynta ka sorkar, ka dang wad ia ki lad ki lynti ban pynbeit ia ki 86 tylli ki shnong, kiba dang sahteng.
U Himanta Sarma, u iathuh ba kitei ki komiti, kin iaid ia la ki jong ki kam bad kin aiti ia ki kaiphod, ha ka 15tarik Nailur 2022, sha ka sorkar Assam.
Na ka liang U Pema Khandu, myntri rangbah ka Arunachal, u don ka jingkyrmen, ban poi sha ka jing ia beit ia u pud u sam, ha une hi u snem.
Ha katei ka jingialang, la don lang da U Pijush Hazarika, myntri ka sorkar Assam, U Ashok Singhal, Bimal Bora, Atul Bora, MP Pradan Baruah, MLA Taranga Gogoi, Balin Chetia, U Chownae Mein, Deputy Chief Minister bad kiwei de na ka kynhun myntri jong ka Arunachal Pradesh.
Ki arngut ki myntri, ki la iakynduh, ha ka 20tarik Iaiong, 2022 bad kitei ki ar jylla, ki don ia ka mukotduma ha Supreme Court, kaba la neh la slem bha bad kumta ki kwah ban pynpoi noh ia ka jingiakren, shabar jong ka kashari.
Nongpoh: Shi bynta ban pynpaw ia ka jingpyrshah kaba jur eh halor ka jingthmu ka Assam ban pynpoi bording ha ki katto katne tylli ki shnong khappud ha Raid Nongtung bad kaba la ju tip paidbah kum ka Block-II, mynta ka sngi ki nongialam ka KSU Eastern Border ha ryngkat ki nongialam ka Synjuk ki Rangbah Shnong Raid Nongtung (Block II), ki la leit ban kynduh ia u Arpit Upadhyaya, Deputy Commissioner ka Ri Bhoi, ha ryngkat ka jingthoh ban pynpaw ba da lei lei, kim ailad ia katei ka jingthmu ka Assam.
Ha katei ka jingleit ban kynduh DC, kitei ki nongialam kiba kynthup ia u Samla Banjop Maring, President ka KSU Eastern Border, nangta u Bah B.Sohtun, President ka Synjuk lem bad kiwei, ki la pynpaw hakhmat u DC, ba ki pyrshah eh ia katei ka jingwan leh donbor da ka sorkar Assam, kaba la thmu ban pynpoi bording jubor ha kitei ki shnong, khlem da kynjoh ktien ia ki nongialam shnong.
Ki la pynpaw ruh hakhmat u DC, da kaba ong ba ki briew sorkar Assam, ki la sdang ban pynpoi bording sha ki shnong khappud katei ka thain, da kaba sdang ban ban tan sainar bad pynpoi ia ki Post Ilektrik.
Nalor ba ki la pynpaw hakhmat u DC halor katei ka jingthmu leh donbor ka Assam, kitei ki nongialam ka KSU bad Synjuk Rangbah shnong, ki la pynpaw ruh ia ka jingbitar ia ka Assam, namar ha man ba ka sorkar Meghalaya ka thmu ban pynpoi ia ki skim pynroi sha kitei ki shnong khappud, hynrei ki briew na ka sorkar Assam ki ju wan ban pynthut bad kim ailad ba kitei ki shnong kin ioh ia ki skim pynroi na ka sorkar Meghalaya.
Kitei ki nongialam KSU bad Synjuk Rangbah shnong, haba kren sha ki lad pathai khubor, ki la pynpaw ba kim ailad satia ba ka Assam kan ioh ban pynurlong ia katei ka jingthmu pynpoi bording ha kitei ki shnong khappud bad lada ki leh jubor, kaba mut ba na ka liang jong ki ruh kin pyni da ka bor.
Halor katei ka jingleit kynduh jong ki ia u DC, ki la iathuh ba u DC u la ai ka jingkular ba un sa shimkhia ha kaba kren sha ki heh ka Assam Assam, na ka bynta ban pynsangeh syndon ia katei ka jingthmu pynpoi bording ka Assam ha katei ka thain.
Shillong: Ki don 33ngut kiba ioh pang covid mynta ka sngi ha ka jylla, katba kiba jem, ki don 16ngut.
Ki don 158ngut kiba don ia katei ka jingpang, haduh ha kine ki sngi, ha ka jylla.
Ka East Khasi hills, ka don 16ngut, ka West Garo hills 10ngut, ka Ribhoi 4ngut; nalor kiwei pat.
Shillong: Ka FKJGP Mawprem Circle ka pyrshah jur ia ka sorkar ban wanrah ia ki kharmetor ha TB Hospital, Upper Mawprem, namar ha kine ki thain la jyllei bad la bun da ki khyllah jait, ba wat haduh kine ki sngi la bun palat ki jingsniew ki bym lah shu ban niew, namar ba ka dei ka jaka kaba ia shong khleh jaidbynriew bad la bun u mynder ban ia ki Trai shnong bad ka sorkar ka pyrshang bad thmu ban wan rah shuh shuh sa ia kitei ki khar metor kiba la dei lypa ki briew kiba la iatyngkhuh jingeh shibun bad ka jaidbynriew khasi bad kane kan wanrah bad pynlong ban kharoi ki jingsniew bad ka jingpynkhapngiah ia ka shnong ka thaw.
Kumta na ka liang ka FKJGP MAWPREM CIRCLE kan pyn eh bad kan ialeh ban nym ai lad da lei lei, lada ka sorkar ka thmu ne leh donbor ia kaei kaba ki nongshong shnong bad ki shnong kiba marjan kim sngewtynnad ia kine ki briew kiba ju pynkulmar shnong man la ka por.
Lada ka sorkar kam sngap bad leh donbor na ka liang ka seng kam banse ban ia khun bad ialeh wat lada dei ban pan jingkyrshan na u paidbah ha kaba iadei bad ka jingthmu jong kane ka sorkar.
Te kumta na ka liang ka seng ka maham tyngeh ba lada ka sorkar ka bakla ban rai, ka seng kan nym kynran dien bad ka sorkar kan bah khlieh lada Jia ba don ka jing ia umsnam, ong ka  kyrwoh na u Bah Reginald Thabah, President ka FKJGP Mawprem Circle.
Shillong:Hadien ba la pynmih kyrkieh ka sorkar jylla ia ka jing thmu ban pynkynriah noh ia ki Harijan bad ban ai jaka na ka bynta ki 342 tylli ki iing, ha ka jaka, kaba ha R.P.Chest Hospital kaba ha Mawbah, Upper Mawprem; hynrei kane ka jing leh ka sorkar, ka la pynlong ia ki paitbah bad ki sengbhalang ba kin pyrshah.
Ka seng Hynniewtrep Youth Council ne HYC, ka la ai khublei bad kyrshan ia ka Dorbar Shnong Mawbah, kaba la mih ban pynpaw ka jingpyrshah ia ka jingthmu ai jaka ei ka sorkar ha ka jaka sorkar kaba don ha Upper Mawpem.
U president rangbah ka seng HYC u Bah Roberthjune Kharjahrin, ula kyrshan bad halor ka jingthmu ka sorkar ban ai jaka ei ia ki Kharmetor kiba shong thap shong beain ha Them Iew Mawlong.
U Bah Robertjune Kharjahrin, da ka bym sngewtynnad bad khlem lah pdiang satia, ia ka jingleh thurmur jong ka sorkar Meghalaya ban pyrkhat bieij ban pynwad jaka ei ne pynshna iing shna sem ba kyrpang ia ki Harijan.
U Bah Kharjahin, ula ong, ba ki briew ba sah ha Them Iew Mawlong ki don ar kynhun, kawei ka dei ia kiba trei hapoh ka Shillong Municipal Board ne ha ki tnad sorkar bapher bapher bad ki don sa kiba shong behain ne shong iing wai ha kitei ki jaka jong ka Hima Mylliem ne jaka sorkar.
U Bah Robertjune ula ong, ba kam pat ju don kata ka sorkar ban ai khyndew, ai jaka ei ia kiba trei sorkar wat ia kiba lah heh ban pyntei iing paki dulan.
Ha kajuh ka por, ula ong balei ka sorkar ka shim kyrpang ia ki kharpoi ei poiwir kiba trei hapoh Municipal Board ban tei iing bad ula ong ruh ba lada ka long ha kane ka dur, ki nongtrei sorkar baroh kin sa dawa bad lada ka sorkar ka lah ban ai jaka ei ka mut ka jing lut kaba khraw da ka pisa ki paitbah.
Ula ong shuh, ba ka sorkar ka dei ban ai da ki jaka sah ne Quarter ba kin sah katba dang trei bad ynda ki la kut noh kata ka shong, sa ha ka jing stad jong ka sorkar, ula ong.
Shuh shuh, u ong, ba lada ka sorkar, ka ai jaka ei ia ki Harijan, ka dei ban ai shwa ia ki baduk kiba dei trei Ri trai Muluk.
U Kharjahrin, ula kyntu ia ka sorkar ba kam dei ban pyndem tdong ia kitei ki Harijan bad ruh ba ia kane ka mat kaba lah slem ka dei ban pynkut noh bad ba kam dei ban pynktha khlieh, pynjrong kai ia ka kam shisien ba dei ban pynkynriah, pynkynriah beit bad ka seng ka pyrshah jur ia kane ia kane ka jingthmu ka sorkar, namar kane kam dei ka hok nongkynti jong u Conrad ne jong u Prestone, hynrei ka dei ia kaba la thied da ka um syep jong jong ka pisa u paitbah.
ngi dei ban ieng ban ialeh ka sorkar mynta ka leh ia kaei2 kaba ki paidbah kim sngewtynnad ia ka jaka ha khappud ruh ka kyntait ia ki ia ka jaka ba hapoh ruh ka ai sha kiwei.
ngim dei ban ailad ban shah ia kine ki khar poi ei lada u conrad bad Prestone u kwah sngew ieid ne u sngew synei ia ki u dei ban khot sah ha iing la jong.
Shillong:U myntri rangbah ka jylla, U Conrad K Sangma, u la ia thuh ba bun na ki tnad jong ka sorkar mynta ki la iaid shait shait ka jingpynrung kam ia ki briew ha ka jylla.
Haba ia kren bad ki lad pathai khubor u Myntri rangbah u la ong “Ka ingbishar ka la bthah ba ki tnad kiba la lah ban pynbeit ia ka Roster System ki la lah ban iaid shakhmat ia ka jing thung kam ha ki tnad jong ka".
“Hynrei ha kawei pa kawei ka tnad, ka Roster system ka iapher namar ba ki tnad ba kham heh kin dang shim por, namar ba kin hap pynbiang ia ki kaiphot roster system naduh u snem 1972, kumta haduh mynta kine kin dang shim por" u la bynrap.
“Ngan kren shai ba mynta kam don shuh kano kano ka jingpynthut na ka bynta ban thung kam bad ban jied ia ki nongthep kam, hynrei ka wei ka kyndon ka ba ki dei ban buh ka long ban pynbiang ia ki Roster System".
“Ki don ki tnad kiba la dep ia kane, ki la iaid shakhmat ban thungkam, hynrei ki dang don ki tnad namar ba ki dei ki tnad ba heh kin dang shimpor namar ba kim pat lah ban pynbiang ia ki roster system"la ong u Myntri rangbah.
“Na ka liang jongnga, ngan pynthikna ba ki tnad baroh kin shim khia ban pyndep kloi noh ia ka roster system khnang ba kan don ka jingiaid ryntih ia ki jingthung kam ha ka jylla"la bynrap u Sangma.
Shillong:Ka Mawlai SC, ka la pynliem ia ka Ryntih SC, da 5-0, ha ka jing ialehkai kaba 19 jong ka OC Blue Shillong Premier League ha ka madan balai ha Polo, mynhynnin ka sngi.
U Pynbha Suting (45′), Donlad Diengdoh (48′), Manbha Iawphniaw (53′, 81′) bad U Samuel Lyngdoh Kynshi (86′), ki dei ki nongthep kol, ha katei ka jingialehkai, kaba khlain shiliang mynta ka sngi.
Ka Mawlai, ka la ioh lypa 12 point, katba ka Ryntih 9.
Mynta ka Maw lai, ka ioh 15 point bad ka la tam da 6 point ia ka Ryntih.
Ki la don bun ki paidbah, kiba poi ban sa khi ia katei ka jing ialehkai mynta ka sngi.
Lashai ka jing ialehkai, kan long hapdeng ka Langsning FC (7 points) bad ka Malki SC (4 points) ha ka por 4pm.
Shillong:Hapdeng ka jingialehkai phutbol jong ki ar tylli ki Team kata ka Mawlai Sports Club bad ka Ryntih Sports Club, kaba la pynshongshit ia baroh artylli ki nongkyrshan, ha kaba la pynlong ha ka madan kaba lai ha Polo, ha ka sngi Palei ka 14 tarik u Naitung 2022.
Na ka jingdap smam, ka rynsan peitkai bad ka la don ka jing ia kynhoi ia risa bad katei ka la pynlong ia ka rynsan, ba kan khyllem syndon.
Ha katei ka jingjia, la iathuh ba arngut ki rangbah briew, ki la mynsaw.
Lah ban kdew ba katei ka jing khyllem jong ka rynsan peit kai, ka dei ba ki siej kiba napoh ba la shan ia katei ka rynsan ki la kdiah lut, namar ka jing khapngiah jong u paitbah bad sa ka jing rynsied ha katei ka rynsan, hadien ba ka Mawlai Sports Club ka la thep shi kol ia ka Ryntih Sports Club.
La ioh jingtip na ki nong pyniaid jong ka tei ka jingialeh kai phutbol ka Shillong Spots Association, ki la shna ia ka rynsan, kaba ngiam, tang hapoh 200 ngut ki nongpeit kai; hynrei kim poi pyrkhat ba kata ka 200 ngut ba ki thmu, kin poi palat hajar ki paitbah mynta ka sngi.
Ym tang katta, la la iohi ruh ba la don ka jingdheng kali kaba shyrkhei ha ka Thain Polo bad ki jaka ba marjan ba ki paitbah ki shu syrtap naduh shaneng ki surok ban leit sha Golflink.
Ha katei ka jingiakhun pyrshah jong ki artylli ki team ha ka lympung OC blue Shillong Premier League 2021-22 la pynbam kput ka Mawlai Sports da kaba pynkhih jar haduh 5-0 ia ka Ryntih Sports Club.
U  Lalit Modi, Chairman barim jong ka kynhun ialehkai kriket ha India, ka Indian Premier League (IPL), u don ha ka jingshah beh thong ha ka sorkar India, na bynta ki kam leh tuh jongu, ha katei ka jing ialehkai Premier League bad katei ka la pynlong ia u, ba un phet rieh ialade sha London, naduh u snem 2010.
Hynrei mynta ka sngi, ha ka jaka ba un shah kem lane shah pynshitom ha ka sorkar India, U Modi, u iathuh pynban ha ka twitter jongu, ba ula ioh samla thymmai bad kata ruh, da ka aktress kaba pawnam, ka Sushmita Sen.
U Modi, u thoh ha ka twitter jongu, da kaba  ong  “Just back in London after a whirling global tour #maldives # sardinia with the families – not to mention my #better looking partner @sushmitasen47 – a new beginning a new life finally.
Over the moon (sic)".
“Nga dang shu wan phai sha London, hadien ka jingwan shangkai sha maldives, sardinia lem bad ka iing ka sem lem bad ka samla, kaba bhabriew shisha ka sushmitasen47, kaba dei ruh ka jingsdang  jong ka jingim ba thymmai jonnga".
Ha kajuh ka por, U Modi, u kam ba kitei ki dang shu ia iaid samla, hynrei, kim pat ia poi kha satia.
Ka Sushmita Sen, ka dei kaba la ioh ia ka nam  Miss Universe ha u snem 1994 bad ka la rung sha ka kam ak phlim  Bollywood, ha u snem 1996, ha ka phlim  Dastak.
Nangta, ka la ak ruh ha kiwei pat ki phlim, kum ka  Biwi No 1, Maine Pyaar Kyun Kiya, Main Hoon Na bad No Problem.
Ka Sushmita Sen (46), ka don arngut ki khun kynthei, ka  Alisah bad ka Renee.
Ym myntoi shuh la Tymmen.
U President ka Sri Lanka, U Gotabaya Rajapaksa,  ula poi mynta ka sngi ha Singapore bad mar ia poi ha katei ka Ri, ula phah ia ka shithi iehnoh kam jongu, kum U President ka Sri Lanka, ha kaba, ula phah sha U  Mahinda Yapa Abeywardenaon, lamphang dorbar ka Sri Lanka.
La iathuh ba u lamphang dorbar, u dang peit bha ia ki kot ki sla, ban pynthikna, la ka dei shisha ne em, katei ka shithi iehnoh kam jong U President.
U Rajapaksa, ula phah ia ka shithi iehnoh kam da ka email.
Ha kawei ka khubor, U Mohamed Nasheed, u lamphang dorbar ka Maldivian Majils, u iathuh mynta ka sngi, ba U Rajapaksa, ula hiar shuki kum U President ka Sri Lanka.
Shillong: Kiba ioh pang covid mynta ka sngi, ki don 32ngut.
Ym shym don ba iap satia.
Ki don 141ngut kiba don ia katei ka jingpang covid, ha ka jylla baroh kawei.
Ka East Khasi hills, ka don 9ngut bad ka West Garo hills, ka don 20ngut kiba ioh pang thymmai.
U President ka Sri Lanka, U  Gotabaya Rajapaksa, ula poi mynta ka sngi ha Singapore, hadien ba ula mih noh na Maldives bad katei ka dei hadien ba ula mih noh, na ka Ri lajong, na Sri Lanka, kaba don ha ka jing ia kynad kaba jur ha kine ki sngi, namar ka jingduk jingkyrduh kaba jubor bha.
U Rajapaksa, ula pynbna, ba un hiar shuki ha ka sngi balang, hynrei u lamphang dorbar jong ka Sri Lanka, U Yapa Abeywardena, u iathuh, ba um pat ioh satia ia ka shithi iehnoh kam jong U President Rajapaksa.
Na ka liang ki nongiakhih pyrshah, ki la pynbna, ba kin mih noh mynta ka kut taiew, na ka jaka sah jong U President Rajapaksa, hadien ba ki la ioh kurup bad ki la shong la sah, la bun bun sngi, ha katei ka dulan bah jong U President.
U Rajapaksa, ula leit sha Singapore, da kaba u leit da ka liengsuin jong ka Saudi Arabia bad la iathuh ba u mih na Maldives, ban leit beit sha Singapore.
New Delhi: Na ka bynta ban pynhap slap, kam dei satia ka kamram jong U MLA bad U MLA ruh, um don skhim ban pynioh slap ia kito kiba don ha ka jingkyrduh um; hynrei, ki kynthei jong ka Uttar Pradesh, ki la pyndonkam da U MLA jongki, na ka bynta ban pynkyrsum ktieh ia u, kum shi bynta jong ka jingduwai ia ka blei pynioh slap.
La iathuh ba U MLA jong ka seng BJP, U  Jaimangal Kanojia, ula shah pynsum da ka ktieh ha Maharajganj, kaba ha  Uttar Pradesh.
La iathuh ba ki kynthei jong katei ka shnong, ki la sngew kutlad shi katdei, na ka jingduna slap, kaba jubor ha kine ki sngi bad la iathuh ruh, ba ka ju long ka rukom ban pynsum ktieh, ia ki kynja ba khraw, kum ki rangbah shnong bad kiwei, ba kan kham sngew tynnad katei ka blei slap.
Kumta ki kynthei jong ka  Pipardeura ha Maharajganj, ki la bat ia U MLA jongki, uba leit iaid lynti ha katei ka shnong bad ki la pynsum ia u da ka ktieh.
Ym tang U MLA, hynrei, ki la pynsum lang ia u rangbah shnong lane U Chairman jong ka  Nagar Palika, U Krishna Gopal Jaiswal.
“Ka dei ka jingngeit, ba ka jing pynsum ktieh, kan pynsngewbha ia ka blei  Indra Dev.
La ong ruh ba ka jingduna slap, kan ktah jubor ia ki lyngkha kha" ong ka  Munni Devi, kawei na ki kynthei jong katei ka shnong.
“La ju pynsum ruh ia ki khynnah rit, ha ka jinglehniam Kal Kalouti, ban pynsngew tynnad ia ka blei Indra Dev" la ong shuh shuh.
U Kanojiya, u iathuh ba ula shah tabain da ka ktieh ha baroh shirynieng jong ka met jongu, ha ki kynthei bad ki khynnah ha katei ka shnong.
“Katba nga dang iaid ha katei ka shnong, ki la wan shibun ngut ki kynthei bad ki khynnah, kiba pynsum ianga da ka ktien bad kane ka dei ka jingngeit kaba rim, kaba ju pynsngew tynnad ia ka blei Indradev.
Nga ngeit ba ka blei kan sngap ia ka jingduwai jongki bad wan rah noh shen ia u slap" ong U MLA.Shillong:Ka seng Hynniewtrep National Youth Movement (HN YM) seng kmie, ka la dawa na ka sorkar Meghalaya, kaba la dep ban buh ia ka dorkhas, sha u Myntri rangbah ka jylla u Conrad K Sangma ha ka 1 tarik mynta u bnai 2022, ha kaba ia dei ban ka jingdawa na ka sorkar ba dei ban shim ka sien jam ban pyntreikam ne ban wanrah noh ia kata ka ain ka kyndon ha kaba ia dei bad ka jing bhah kam ia ki samla ka Bri u Hynniewtrep kaba long haduh 80 percent ha ki private sector.
Kane ka seng ha kaba la ialam da u President u Bah Louis Dohtong, haba pynshai sha ki nongthoh khubor, myn ha ka sngi Balang ka 13 u Naitung 2022, ba kane ka jingwanrah ia ki company ne ki factory hapoh ka jylla, kim shym don kano kano ka jing iateh kular bad ka sorkar Meghalaya ban ai kam ai jam ia ki trai muluk.
U Bah Louis, ula ong ba bun ki samla khasi kiba la pyndep ia ka jingpule ha ki kyrdan kiba ha jrong, namar bun ki samla hapoh ka jylla kiba khlem kam khlem jam, kiba la dep pule ki duh noh ia ki kyndon ain, namar ka sorkar ka khlem la thaw shuh shuh ula ong ba kane ka jing bym ioh kam ioh jam ki samla ka wanrah ia ki jing jyllei jong ki kam sniew hapoh ka jylla.
Lada ka sorkar ka la long kaba la pynkhat bad shim jingkitkhlieh ia ka lawei ki samla kin jin da lalong, kita ki samla kiba dih ki jingdih pynbuaid bad kim pynthoh bria ia ka jylla, namar ka ki samla ki long ka lawei ia ka Ri bad ka Jaitbynriew, hynrei lada ki samla kim don kata ka kam ka jam ban pynphyrnai ia ka jylla, shaei ka la wei ki khun samla kin shu im sah ha pdeng ka jingduk jing kyrduh ka ban sa hiar pateng ia ki khun ki kti, ka long kaba ma lada khlem kam.
Ka jingiohi jong utei U President, ka long ba bun ki company ne ki factory hapoh ka jylla, kiba ioh kam dei tang ki bar jylla bad ula iathuh shai kdar ba naduh u snem 2020 ba la ioh kynduh u Deputy Chief minister, u Bah Prestone Tynsong, bad kaba u ong “Lada ka seng ka lap ia ki company kiba khlem pynrung kam ia ki samla hapoh ka jylla, ka dei ban shim ka jingkit khlieh ban pyntip sha ka sorkar" bad halor, U bah Dohtdong, ula ong “Kane ka jing kren laplah jong u Prestone ka pynlong kam kai bad kaba ngim lah ban pdiang".
Na ka liang ka seng HNYM, kaba pynbna sha ki baroh ki District ka Bri u Hynniewtrep ba kin pynlong ka jing pynshai paitbah ka ban long ha ka 27 tarik mynta u bnai ka ban sdang na Motphran ba ha kane kin don ki riew shemphang ki ban don ryngkat ha katei ka sngi ban kren ia ka jingeh ki samla Khasi.
Shillong: Ka Khasi Students’ Union (KSU) CEC lyngba ka tnat Cultural Cell ka pynpaw ia ka jing ai khublei Behdieñkhlam ia baroh ki Khun ki hajar ka Bri u Hynñiewtrep khamtam ia ka kynhun Niamtre jong ka Seinraij Jowai.
Lyngba kane ka kyrwoh “Ngi ai khublei ehdaw ehrngiew ia phi baroh ia ka Niamtre bad ia baroh ki Khun ka Bri u Hynñiewtrep.
To ai ba kane ka Behdieñkhlam mynta u snem kan wan rah ia ka jingkyrkhu kyrdoh ia ka shnong ka thaw, ia ka Raij Jowai bad ia ka Bri Hynñiewtrep baroh kawei".
“Khatduh ngi kyrmen ba kane ka lehñiam Behdienkhlam kan beh ia ka sniew ka smeh bad ka pang ka jhia ym tang ia ka ha ka met ka phad ki paradoh parasnam hynrei kan pynlait ruh ia ki jingpang khlam ha ka liang ka synshar ka khadar bad ka roi ka kiew jong ka Jaitbynriew" pynkut ka kyrwoh.
Shillong:Kum shi bynta ban wan rah ia ka khuid ka suba ryngkat ka koit ka khiah ha poh ka shnong ka th aw, ha kaba ka dorbar shong Nong mynsong ryngkat ka jing snoh kti lang jong ki nong niah kali ka mai kiba don ha ka kynhun ka Nongmyn song Taxi Drivers Association, ha ka sngi Balang ka 13 tarik u Naitung 2022, ka la pynlong ka jing sar pynkhuid ia ki jaboh jabain hapoh jong ka iew Nongmynsong bad ha ki surok ki lynti ki syngkien bad ka dong Nongmynsong hi baroh kawei.
Ha kane ka jing pynlong ka jing ia sar pynkhuid kaba la pyniaid da ka tei ka kynhun nongniah kali, la shim bynta da u Rangbah Shong ka Nongmynsong u Bah P Warjri ryngkat ki nongkit kam shnong kiba la shim bad bat ia u synsar kum ka dak ban pyni ka jing leh khuid leh suba hapoh ka shnong ka thaw.
U Bah Warjri Rangbah Shong haba kren ia phang ka khuid ka suba ba ym tang ban leh khuid hapoh ka iing ka sem ne ia lade shimet hynrei ia baroh ki sawdong sawkun, ula kyrpad ia ki paitbah ba ki dei ban snoh kti lang ha kaba ia dei ban ka jingleh khuid kan wanrah ia ka jingjop hopoh ka shong bad ha la kajong ka Ri namar jingleh nang ban tyngkai ban leh khuid ka dei ka spah bah ha ka jingim briew.
Ula kyntu ruh ia ki nong wan thied wan pet haba ki wan hapoh ka iew ka hat ki dei ban long adkar bad burom ia ki dosbin [used me] kiba la bun khnang da ka dorbar shnong ula pynsngew ruh sha ki nongshong iew nongshong dukan ban long kiba ia trei ryngkat katkum ki jingbthah jong ka shnong.
Ka shnong ruh ka ju bun ia kita Volunteer kiba long ki nong sar ia ka iew man ka step, hynrei, ula ong ba u kthang ka mynsiem haba u iohi ba don ruh ki katto katne ki bym shem khein snep ia ka khuid ka suba.
Ula ong ruh don ki paitbah kiba shim kabu da kaba ki bret ia ki jaboh jabain na iing bad wan bret ia ki ksew ki syiar ba iap ha lynti ha surok kaba wanrah ka jing sam iewtung ula maham tyngeh ba kino kino kiba leh pyrshah ka shnong kan leh kat kum ki kyndon jong ka shnong.
Shen ula ong ba ka shong Nongmynsong kan sa leit ia kynduh ia ka Deputy Commissioner East Khasi Hills District ban pan jingbit kum ka shnong ban buh noh da ki kyndon ain ha ka jingshah dainkuna ia baroh ki dukan ne ki paitbah khnang ba lada buh ki kyndon ba la ioh na DC kan long ka jingtieng burom noh jong ki paitbah ia ki bor jong ka ain.
Ha kajuh ka por na ka liang u president katei ka Nongmynsong Drivers Taxi Association, u Bah Kmenlang Khonglah uba la shim ka jing snoh kti lang bad ka bor shong da kaba la ia wer ia ki para nongniah kali kumba 200 ngut kiba don bynta ban pynkhuid ia ki sawdong sawkun, ula maham ruh khamtam ia ki nongleit nongwan na ki thain Neigrihms kiba dei ki nongwei haba ki iaid lynti na ki thain Nongmynsong ba kim dei ban kawang jaboh jabain napoh ki kali bad kham tam ia ki bilor jingdih pynbuaid, namar kane kan wanrah ka jingsniew bad jingmynsaw ia ki nongleit nongwan.
Ula pynsngew ruh ba kum ki Driver, kiba im man ka sngi ha rurok da kaba kamai jakpoh ba ka surok ka dei ka iing ka sem jong ki Driver Taxi, namar kim ju da don bha ha iing ha sem, hynrei tang ha ka por ba ki wan ban thiah bad la ki khun ka lok.
Shillong:Kiba bun tylli ki dukan die doh bapher bapher, kiba don hapoh ka Nongbah Shillong ha ka sngi Balang, ki la sdang ban pynkhuid ïa la ki dukan die doh jong ki bad ym tang ba ki la pynkhuid, hynrei ki la sdang ruh ban pynitynnad pynbha briew da kaba maramot bha bad ban airong.
Na kitei ki dukan kiba la sdang ban leh ïa kitei ki kam da kaba bud ruh ïa ka hukum ka Meghalaya High Court ba kidei ban long kiba leh khuid na ka bynta ka jingmyntoi ka koit ka khiah, ki dei kiba don ha Motphran bad sha kiwei pat ki bynta.
“Mynta hadien ba la ïohi ïa ka hukum jong ka Ïing Bishar Meghalaya High Court halor ka jingdonkam ban lehkhuid bad kumjuh ruh ban buh shapoh ïa ka doh da ka jingda ïit bad jingker bad bym dei shuh ban wah ne pynsdien ïa ki lyngkhot lyngkhai ki doh ba la ot, mait ne ba la pom kum ki Khlieh bad kiwei, kumta baroh na ngi kiba don ha kane ka laiñ mynta ka Sngi ngi la maramot pynthymmai ïa ki dukan kaba long ruh shibynta na ka jingbud ïa ka hukum ka Ïing Bishar," ong ki nongdie doh haba kren bad u nongthoh khubor.
Lah ban pynkynmaw ba ki heh ophisar ka Food Safety Standard Authority of India (FSSAI) ki la pynlong dangshen ïa ki jingleit jurip ïa ki dukan die doh kiba don ha Nongbah Shillong, khamtam kito ki Municipal Market, ha Polo.
Ha katei ka jingkhynra ka Assistant Commissioner DBS Mukhim, ka la ong ba ki la shem katto katne ka doh ka bym long shuh wat ban bam, kumta ki la bthah ïa ki nongdie doh ha surok ban bret noh.
Ka Kong Mukhim ka la bynrap ruh ba katei ka jingleit khynra ka long halor ka hukum jong ka Meghalaya High Court kaba la bthah ïa ka sorkar ban leh eiei ïa ki dukan die doh kiba wah paidbah ha ki dukan ba kidei ban buh shapoh hapoh ka jingda ïa ka doh kaba la ot.
Ka la ong ba kum kine ki jingkhynra yn ïai bteng manla ka por bad la khang ïa ki nongdie doh ban wah ïa ka doh bad la bthah ba kin leh khuid hapoh ka dukan.
Ka Kong Mukhim ka la kyntu ïa kiba shong dukan ban burom ïa ka hukum ka High Court da kaba ong, “Ki dei ban sngewthuh ba kadei ka hukum ka High Court bad ki dei ban tei ka synduk ban buh ïa ka doh bad ym dei ban pyni paidbah.
"Lah ban pynkynmaw ruh ba ïa ka hukum la pynmih da ka division bench kaba donlang u Chief Justice Sanjib Banerjee bad u Justice Wanlura Diengdoh halor ka public interest litigation ba la ujor da ka Gau Gyan Foundation, ka seng kaba donkti ban ïada ïa ka Masi ha India.
Ka jing iakhih ha Sri Lanka, ka nang jubor, na ka daw ban pynhiar shuki ia U President bad u myntri rangbahduh jng katei ka Ri; hynrei katei ka jingiakhih, kam jia satia tang ha katei ka Ri, mynta, ki nongshong shnong ka Maldives, ki la sdang ban iakhih pyrshah ia U President  Gotabaya Rajapaksa jong ka Sri Lanka, uba phet rieh ha kine ki sngi ha Maldives bad ki nong Maldives, ki thoh paidbah ha ka twitter, da kaba ong #GotaGoHome (leit phai noh sha la iing).
“Gota Go Home" ka dei ka sur, kaba ki thoh paidbah ha kine ki sngi, ha Sri Lanka bad kam dei tang katta, hynrei ha  Maldives ruh, ki kyrshan hi, ia katei kajuh ka sorkar, da kaba ki dawa ban beh noh ia U President ka Sri Lanka, ba un leit phai noh sha la iing.
La iathuh ba ki nong Maldives bad kumjuh ki nong Sri Lanka, ki ia leit tur mynta ka sngi, shajan ka iing sah jong U President, ha kaba ki dawa, ba dei ban beh noh ia U Gotabaya Rajapaksa, na katei ka dewlynnong Maldives.
Ha ka sngi saitjain, U  Rajapaksa, ula pynbna, ba un hiar shuki noh mynta ka sngi, kum U President jong ka Sri Lanka bad katei ka dei, hadien ba ki riew paidbah, ki la ioh ban kurup noh ia ka iing jong U President katei ka Ri; hynrei hynnin ka miet, U Rajapaksa, uba 71 snem, ula phet rieh noh ialade sha Maldives ha ryngkat bad ka tnga baieid jongu.
Nongpoh:Uwei u rangbah uba la tip Bah Starling Laking 69 snem ka rta, na ka shnong Bara Killing ha Ri Bhoi, u la jah noh na la iing naduh ka 11 tarik mynta u bnai ha ka por 2:30 baje ei ei janmiet bad haduh mynta um pat wanphai satia sha iing.
Haba iadei bad katei ka jingjah utei u Rangbah, na ka liang kiba haiing jong utei u rangbah, ki la leit ban pyntip lyngba ka ejahar sha ki Pulit ka Khanapara Police Station, khnang ba ki pulit kin ioh ban leh ia kaba donkam bad khamtam ban iarap ha ka ban wad ia utei u rangbah.
La ong ba ha ka por ba utei u rangbah, u mih na iing, u la rah ia ka Mobile phun kaba don ia u number 9401459247, hynrei naduh katei hi ka sngi, ka Mobile phun jong u ka la switch Off.
Ki la pynpaw ruh ha ka ejahar, ba ki la pyrshang ban wad, hynrei kim shym la lap satia.
Haba batai halor ka jinglong utei u rangbah, ki la pynpaw ba u dei uba don ia ka dur kaba long pyllun, ka rynieng kaba 5.4 phut, u shniuh ba iong bad ha ka por ba u mih na iing, utei u rangbah u phong ia ka patlun rong iong, ki slipar rong btuh bad ka sopti rong lieh khleh jyrngam.
Baroh u briew la kumno kumno shisien u lap bad ïakynduh beit bad ka jingsniew ha ka jingim jong u.
Ynda haba u lap ïa ka u kylli beit halade ba balei ka ktah ïa u, lane lada ym dei ha ka met lajong ruh, u lah ban lap ha kiwei, kum ki bahaïing hasem, ki lok ki jor, ha shnong ha thaw bad ha ka pyrthei baroh kawei.
Lehse u lah ban ïohsngew lane ïohi ha ki khubor, lane lehse u ïakynduh bad shem hi da la ka jong ka jingim ïa ki jait pa ki jait ki jingsniew, kum ka batbor, ka jingpynbthei bomb, kiba ïaknieh jaka, kiba bam ïa ka hok jong kiwei, ka jingïalehthma hapdeng kawei ka jaidbynriew bad ïa kawei pat, kumjuh ruh ka ri bad kawei ka ri, bad ka jingpynïap beaiñ ïa ki jaidbynriew, ter ter.
Kum u briew, haba don ki jingjia kiba ktah ïa u, um lah khlem da wad ïaki daw ki nia, ki jingshisha bad ki jingtip ha kaba ïadei bad kine ki jingjia kiba pynsniew ïa ka jinglong briew bad ïaka imlang sahlang jong u.
Kane ka artikl barit ka kren khyndiat ha kaba ïadei bad kata ka jingsniew kum ka jingeh/jingjynjar jong u briew, da kaba wanrah ïa ki katto katne ki nuksa kiba la jia ha ka history jong ka imlang sahlang.
Ka jingmut jong kane ka artikl ka long ban sngewthuh ïa kita ki jingeh/jingjynjar lane ban shu ong kyllum ka ‘jingsniew’ ha ka dur jong ka Philosophy jong ka niam.
Ngin peit ruh katto katne ki jingbatai, ki jingmut bad ki jingïatai hapdeng ki khraw pyrkhat khnang ba ngin lah sngewthuh ïa kine ki jingeh kiba ïadei bad ka imlang sahlang jongngi.
Ki nuksa ba la ai da u nongthoh, kam dei ka jingthmu ban kdewkti pyrshah lane pynrem ïa kano kano ka seng/jait/kynja/kynhun/ lane ïa u/ka briew.
Hynrei kadei ka jingringdur bad ka jingpynshongnia ïa kita ki jingjia bad ban pynïadei bad/ïa ki jingshisha.
U Epicurus (341-270 BC) u philosopher ba pawnam ka Greek u ong “Hato U Blei U kwah ban ïada na ka jingsniew, hynrei Um lah? Hangta, Um dei Uba da donbor than.
Hato U lah, hynrei Um mon? Hangta, Um dei Uba bha.
Hato U lah bad U mon? Balei pat don ki jingsniew? Hato Un nym lah bad Un nym mon? Balei yn khot ïa U pat U Blei?" Ban shahshkor ïa kine ki jingkylli ka long kaba eh ïa ki theologians bad ki philosophers ban ai ïa ka jubab kaba pura bad kaba janai, hynrei suki suki katba nang ïaid ki por ki samoi, da ki jingwadbniah bad ki jingwad jingtip jong ki, ki la lah ban ai ïa ki jubab ha kaba ïadei bad kitei ki jingkylli.
Hynrei ngim lah pat ban ong haduh katno kita ki jubab kiba la pyndait bad ringdur da kita ki khraw pyrkhat ki lah ban ai ïa ka jingshai bad jingsngewthuh ha kaba ïadei bad U Blei bad kita ki jingjia kiba sniew ha kane ka pyrthei.
Katkum U Schlesinger (1972) u ong ba lada dei ba u briew u shem jingeh/jingjynjar dei na ka daw ka pop hi jong u.
Ka jinghap jong u briew ha ka pop ka dei na ka mon laitluid.
Kata ka mon laitluid jong u ka pynlong ïa u ba un jied ïa kaba bha bad ïa kaba sniew.
Dei da ka jingjied jong u ïa kata kaba sniew, u sa hap ha ka pop, bad ka jingmih na kata ka pop dei ka jingjynjar bad ka jinglanot.
Ka mon laitluid kam dei ka mon kaba pynbor ban jied beit tang ïa kaba sniew, hynrei ka dei ka bor jingsngewthuh briew ba halade (Stackhouse 1998).
U Blei U la buh khnang ïa ka pop bad ka jingjynjar dei na ka daw ba u briew un tip ban phikir ïa la ka jong ka jingim laitluid jong u.
Katkum ha ki bangeit, ka jingwan tyngkhuh jong ka jingsniew dei na ki kam sniew jong ki hi, bad da ka jingshah ktah ha ka jingjynjar/jingeh ka pynlong ïa u briew un kylla kabamut ban un sa kylla long riewbha.
Shuh shuh ruh u Schlesinger u ong ba ka dei ka jinglong hi jong u briew.
Kum U Blei katkum kamram jong U U la dep ailut lane pynbiang katkum ka jingdawa jong ka jingdonkam jong u briew.
Hynrei kum u briew u don pat kata ka jinglong ha u ba un kwah shuh, lane ban ong ba u lalot hi.
Ha kata ka liang, ka long kaba eh ïa U Blei ban ai katkum kata ka jingkwah ïa briew.
Teng teng kata ka jingthrang/jingkwah jong u briew ka lah ban ktah ïa kiwei pat ki para briew.
Halor kane, U Schlesinger u shim da ka kyntien jong u J S.Mills (1863) kaba ong ba “Ka kham bha ka jingbymhun jong u Socrates, ban ïa ka jinghun jong uba bieij; ka bha ïa ka jingbymhun uba bieij ban ïa ka jinghun jong u sniang.
" Ka jingmut jong u hangne ka long ba ym don uwei ruh u briew uba don ka jingsngewthuh u ba kwah ban long kum uba bieij lane ban poi shaduh ka jinglong mrad tang naka daw ka jingkwah ban pynhun lane pynsngewbha ïalade.
Ka bha ïa u ban nym hun ban ïa ka ban poi sha ka jinglong mrad.
Kum ka nuksa: baroh u briew u kwah ïa ka bor (power).
Hynrei tang na ka bynta ban ïoh ïaka bor, un pynïap lut ïa kita kiba kham khlaiñ lane kiba kham shemphang ban na u, lane kiba pyrshah ïa u, wat lada ki dei kiba haïing hasem lane ki bym don jingïadei ruh bad u (Nongsynshar Donbor/Power-Mad/Dictator).
Ka jingmut ka long ba uta u briew uba don ka jingsngewthuh (kum u Socrates), wat lada u kwah ban synshar ruh, un nym leh kumta, ka bha ïa u ba un nym hun ban ïa kaba leh kumta, namar u lah tip ba kam dei kum kata ka lynti ban ïoh ïa ka bor da kaba hap ban pynïap dusmon ïa kiwei, hynrei lait tang u bieij u ban leh kumta.
Hynrei wat uba bieij ruh lada um ïoh eh ïa kata kaba u thmu u dang hun la ka hun, hynrei ha u mrad te, un beh kthong beit tad haduh ba un ïoh syndon ban pyndep ïa ka jingthmu jong u, bad um kheiñ shuh ïa kata ka ïap ka im jong kiwei ki para-mrad tang ban ïoh ban long kynrad lane ban synshar ïa kata ka khlaw.
Hynrei wat lada don kum uta u jaid briew uba long bieij ne long mrad ruh, ym dei U Blei Uba aibor/ailad ïa u ban leh ïa ki jait pa ki jait ki kam kiba sngewtriem bad sngewshyrkhei; ymdei ba U shah/ailad ïa kata ka jingsniew ban don bad kam dei ruh ka jingbakla jong U lada Um lah ban pynsangeh ïa kata ka jingshah lehbeiñ bad jingshah leh beaiñ jong kita kiwei ha uta uba leh palat.
Sa kawei ruh Schlesinger u ong ba kum kata ka jaid jingkwah/jingthrang, U Blei Un ym lah ban ai kat haduh ban da hun pura.
Long kum kane ka ka kyntien “wat u briew uba lah don ha bneng ruh u dang kwah ban wad jaka shuh shawei.
" Kata ka jingbymlah jong U Blei ban ai ïa u ïa kata ka jingkwah ka pynlong ïa u ba un khuslai bad jynjar, bad halor kata yn sa kynnoh pat ha U Blei ba Um ju ai jingsuk ïa ki briew.
Katkum ka kamram ka jinglong Blei jong U U don kata ka jingsngew ban pyndep bad ai ïa ka jingdonkam jong u briew, hynrei Un nym lah pat ban ai kum kata ka jingkwah.
Long kum u kpa ïa u khun: u sumar sukher ia uta u khun katkum ka kamram ka jinglong kpa jong u, hynrei katba uta u khun u la nangsan u don da kawei pat ka jingkwah palat na kata ka jinglah jong u kpa ban ai.
Kum ha kata ka rukom ka jingkwah jong u khun ka kham palat na kata ka jinglah jong u kpa jong u ban ai lane ban pynïoh.
Kane ka jingbymlah jong U Blei ban leh lut, kam shym mut ba U lah sangeh noh ïalade ban leh ïa ka kamram Blei jong U.U Shlesinger u ong ruh ba U Blei Un ym lah ban pynbiang lut ia ka jingdonkam jong uwei-pa-uwei u jingthaw, bad kata ka jingbymlah jong U Blei ban ai ïa kata ka jaid jingkwah/jingthrang ïa u briew ka long kumjuh kum ka jingbymlah jong U ban thaw ïa uta u number uba heh tam (greatest integer) ha pyrthei.
Hynrei wat lada Um lah ban leh lut ïa kiei kiei baroh, ka khlem pynpohbor noh ïa kata ka jinglong Bakhrawbor bad Badonbor jong U, kumba kiba bun ki philosophers ruh ki mynjur ïa kata.
Tang na ka daw ba U Blei Um lah ban lehlut, kam shong hok ïa ngi ban ong ba Um leh ïa ka kamram Blei jong U, bad U pyrshah ïa kata ka mon jongngi, lane ngin kynnoh ba Um lah (failed) ban leh ïa kata (Schlesinger, 1972; 1964).
Katkum ka theodicy jong u Schlesinger ka ong ba ki jingeh/jingjynjar ki wan na ka jingleh pop hi jong u briew lyngba ka jingjied jong u ïa kaba sniew.
Hynrei bun kim da mynjur eh ha kaba ïadei bad kane ka jingong, namar, ynda haba ki la pynshongnia bha ïa kita ki jingjia kiba ïadei bad kita jingsniew, khamtam ban peit kum ka Holocaust jong ki Jews (1941-1945/6million ki Jews bad 5million kiwei pat ki jaid bynriew kiba la shah pyniap), Holomodor jong ki Ukraine (1932-1933/3million), Bengal Famine ha India (1943/3.8million) ter ter.
Ka jingkylli ruh ka long – Kaei ka pop ba lah leh da kine ki briew haduh ba kin hap ban siew da ka jingshah lehbeiñ bad da ka jingshah pynïap beaiñ? Lada ngi peit ïa ka Bengal Famine ruh kumjuh, kumno bad ha kano ka dur ngin lah ban pynksan bad pynshongnia ba kine ki lanot ba ki long kiba pop, namar ïalade ki long ki mraw hapoh jong ka jingsynshar jong ki phareng.
Kumno uta uwei uba dang ïaleh ïa ka mynsiem halor ka jingïapthngan bad ka jingshah pynsaja ha kita kiwei kiba sympat ïa u, u dang ïoh jaka lane ïoh por ban leh ïa kita ki kam sniew? Khamtam ki khunlung khynnah bad kiba dang punkhun.
Lada ka dei katkum ka jingong u Schlesinger (ka jinglanot dei na ka pop), kamut kito nongpynïap kiba pynïap ïa kita ki millions ngut yn khot ïa ki – Kiei? Ki shakri jong U Blei lane ki nongleh ïa ka kam U Blei? Lada kum kane ka jaid jingjynjar ka dei ka atiar ban ai jingsneng na ka bynta ka pop bad ka jingpalat, kiba bun kim sngewlah ban ktha ïa ka.
Namar ki ong ba lada dei U Blei Uba bha, Un nym ai kum kane ka jingsneng (pynïap syndon) tad haduh ba u briew um ïohlad shuh wat tang ban pyni lane sakhi ïalade ïa kata jingkylla ha ka jingim jong u, bad U Blei Un dang don jingmap ne jingisynei khamtam ïa ki khunlung khynnah lane ïa kita kiba dang punkhun.
Ki don ruh kiba kylli – halor ba U Blei U la ai ïa u briew ïa kata ka mon laitluid ba un rai hi ban leh katba u sngewbit ïalade, te balei pat u dang pynshitom ïa u ynda haba u lah leh ïa kata ka mon lajong? Lada ka long kumta kamut u briew u dang don hi ka jingshah teh nalor kata ka mon laitluid jong u, bad ka jingmut jong ka kyntien ‘laitluid’ ka lah synjor noh.
Hynrei halor kine ki jingpyrshah (criticisms), ki don kiba ïashah (defend) bad pynshongnia da kumwei pat, da kaba ong ba ka dei ka mon laitluid hi jong uta u nongleh palat – kum ka ‘defense’.
Halor kane, u Schlesinger u jubab kumne da kaba ong ba ka jingwan jong kane ka jingsniew ka lah ban dei da ka mon ka jingleh hi jong uta u nongleh, dei na ka daw ka jingkwah jong u.
Bad kane ka jingleh palat kam dei shuh ba la leh da ka jingsngewthuh briew, la dei kum ka jingsngewthuh mrad (jingkdew – J S.Mills).
Hynrei balei pat U Blei Um pynsangeh ïa ki Nazi na ka jingshah pyniap beaiñ jong ki Jews, lane ïa ka jingñion beiñ bad ka jingpynïap thngan ba shyrkhei jong ki Soviet ïa ki nong Ukraine?Kumba la kdew haneng, katkum ka jingong u Schlesinger, imat U Blei Um lah ban leh lut ïa baroh ki jingdonkam jong u briew, dei ha kane ka rukom ba U Blei U khlem thawlad lane U khlem lah ban leh eiei ha kaba ïadei bad ka Holocaust lane ïa ka Holomodor lane ha kino kino ki jingjia kiba shyrkhei.
Kum ïa u theodicist lane u philosopher niam, ka long kaba suk ban ngeit ïa kane ka jingong, hynrei kaba eh ïa u bymngeit bad kumjuh ruh ïa uta uba ngeit namar kane ka jingong ka lah ban poi sha ka jingbym sngewlah ngeit shuh namar ka lah pynduna noh ïa kata ka bor lane ka iktiar bad ka kyrteng ba la khot ï’U Blei kum U Blei Uba Khrawbor/Badonbor baroh, khamtam ban kynmaw ïa U Blei u Moses Uba la kad arliang ïa ka Duriaw Basaw!, U Blei u Abraham Uba la thang noh ïa ka Sodom bad Gomorrah!, Bad U Blei u Joshua Uba pynkhyllem noh ïa ka kynroh bah ka Jericho!.
Haba phai sha u Schlesinger um lah ban batai shai ïa kata ka jinglong jong uta u briew uba pynsniew ïa kiwei.
Lada dei ba uta u briew u lah bieij lane long mrad (bym don jingïatiplem shuh), nuksa- Hitler, Stalin, Mao Zedong ter ter.
, kumno pat uta u briew u lah ban synshar ïa kiwei bad kin ngeit bad kohnguh ruh kat kaba u ong, bad ki lah thaw ruh da ka System ha ka rukom pyrkhat (ideology) jong u – nuksa: Nazism.
Katkum ka jubab jong u Schlesinger u ong “ha ka jingshisha, ka dei ka jingdon hi kita jingsniew naduh mynnyngkong" (Sclesinger, 1972).
Kumba la kdew ha u Kraemer (2002), u Schlesinger u ong “ha ka jingshisha ka Holocaust kam dei ban don jingktah than ha kaba ïadei bad ka jingngeit jong u riewngeit, namar ka jingsniew ka lah don lypa naduh mynshuwa.
" Haba kumta, tang namar ba ka jingsniew ka la ïaidon hangne ha pyrthei, U Blei Un thetkti noh ban thaw ïa ki lad ban ïarap lane ban kiar na ka? Ne dei na ka daw ba Um lah ban weng ïa kita ki jingsniew – kamut ym sngew myntoi shuh ban shim ïaka jingkitkhlieh ban thawlad bad ban pyllait na ka ban poi haduh uta u pud ka jingtriem bad jingshyrkhei.
Long kum i doctor, tang namar ba kata ka jingpang ka lah pynïap ïa kiba bun ki briew kamut in sangeh noh ban sumar ïa kita kiwei ruh, shu ieh beit ba kin ïap la ka ïap? Ha kaba kut, katkum ka jingsngew jong u Schlesinger ba ka dei ka ‘jingbymlah’ hi jong U Blei, lem kumta Un nym ieh ïa ki jaid jingjia lane ki jingsniew kiba triem bad kiba shyrkhei ba kin jia kumba ki lah jia.
U Harold Kushner pat um da mynjur bha bad ka jingong jong u Schlesinger, ha kaba ïadei bad kata ka jimgbymlah jong U Blei ban leh lut.
U Kushner u ong ba U Blei Um kwah ban pynwit lane pynthut ïa kata ka mon laitluid jong u briew lada u kwah ban jied ïa kaba bha ne ïa kaba sniew, namar lada u dang pynthut halor kata, kamut kam don jingmut shuh kata ka jingai ïa kata ka mon laitluid ha u briew.
Dei na kata ka daw ba U Blei Um leh eiei ha kaba ïadei bad kata ka jingsniew (hapoh u Kraemer, 2002).
Hynrei ha kane ka rukom pat, u Kraemer u kylli ba tang na ka daw ba la ai ïa u briew ïa ka mon laitluid, kamut ym donkam shuh ban khang ïa u ba un leh katba mon, wat lada kadei kaba sniew ruh?U Richard Granville Swinburne u philosopher ba pawnam ka England u ong kumne “U Blei U lah ban weng ïa ka jingsniew na kane ka sla pyrthei lada U mon, hynrei Um kwah ban leh kumta.
Lada U Bajanai (Blei) u shah ïa kaba sniew ban don ha pyrthei, U don ïa ka hok ban shah ïa ka, namar ka don ka jingbha kaba mih na ka, bad hynrei ymdei ma U pat Uba la wanrah ïa ka sha kane ka pyrthei la kumno kumno ruh, dei na kata ka daw, da kaba shah ïa ka ban don hangne ha pyrthei kan long ka jingmyntoi shibun eh" (Swinburne, hapoh ka edition u Snyder 1996).
Katkum ha ka jingïohi jong u Swinburne, u shem ba ka jingdon jong ka jingsniew ha sla pyrthei ka treikam eh naka bynta ka jingbha.
Ban ïoh ïa ka pyrthei kaba janai, ka kham sngew shongkhia eh ban shah ïa ka jingsniew ba kan don, namar la ïohi ba ka sei ïa u soh ka jingbha.
Ki don saw tylli ki mat kiba pyni kumno ba ka jingsniew ka wanrah ïa ka jingbha ha ka jingim jong u briew: (1) Ka ailad ïa u briew ba un pyni ïa kata ka jinglong tipbriew-tipblei lane ïa kata ka jingïatiplem jong u.
Da kaba shem jingduk halade, ka ïarap ban pynsngewthuh ïa ka jingkyrduh jong kiwei.
Ym tang kata – dei lyngba da kata jingshem, ynda haba uta uwei u lah kham bit kham biang ka jingim, u lah ban ïarap ïa kita kiwei kiba shem kumba shem ma u, bad ka hikai ruh ïa u ban hun katba u ïoh ne don.
(2) Ka pynshlur ïa u briew ba un kitkhia bad leh bha ha ka jingim jong u.
Kum ka jingpang bad ka jingïap kaba ym thikna ka pynlong ïa u briew ba un pyrkhat noh lypa ïa ka jingim ban jied ïa kaba bha, ban leh bha ïalade bad ïa kiwei pat ki parabriew.
(3) Ka hikai ïa u briew ba un tip ban nangkham pynbha shuh shuh ïa la ka jingim lajong bad ïa kiwei ruh.
Kum ka jingjia ïatyngkhuh kali, lah ban don uba ïap hangta, lah ban dei bym biang ki traffic lights lane ïaid wrong side hi uta u briew lane dei da kiwei ki daw.
Lada dei bym biang ki traffic lights, ka aiñ kan lah ban pynbha shuh shuh, lada dei ba ïaid wrong side hi uta u briew, u lah tip ban phikir sa shisien, lane ka long kum ka nuksa ïa kiwei ruh ba kin phikir ïalade.
(4) Ka pynshlur ïa u briew ba un long u riewshlur lane u riewïaleh/riewïasaid.
Kum u shipai, uba lah mut ban lenlade bad phaidien noh ïa la ka jong ka jingim ban long shuh uta u shipai lane u riewshlur u ban kitkhlieh na ka bynta ka ïap ka im jong ki briew ha kata ka hima.
Hynrei da ka jingdon jong ki thma bad ki jingsniew kiba ktah ïa ka imlang sahlang, lane ïa kata ka ri ka pynlong ïa u ba un nym hun ban phaidien na kata ka jingkitkhlieh ka kam bha jong u.
U hap ban ïeng ïaleh bad ïasaid na ka bynta kita kiba luilui bad kiba lanot.
U Swinburne u ong ba uta uba ngat ha kata ka jingsniew um dei ban lyngkot ka jingmut jingpyrtkhat jong u, ba un peit ïa kata jingmong ba la kem ha u da kata ka jingsniew ha kata ka por, hynrei, u dei ban peit sha lyndet jong kata kaba u la ïohi ha kata ka por, kamut ba u dei ban peit ïa ki jingmih kiba mih na kata ka jingsniew, kata ka dei ka jingbha, kumba la kdew haneng da ki nuksa bapher-bapher.
Dei ha kane ka dur u ong ba ka jingsniew ka long kaba donkam bad kaba ïarap na ka bynta ka jingbha.
Shuh shuh u ong ba ka “jingshah lehbeiñ ki Jews ha ki Nazi, ka long ka mon ba la jied hi da ki briew ban leh ïa kata ka kam sniew; kum kane ka jingsniew ka lah don lypa da ki spah snem naduh mynshuwa bad ka la saphriang ha baroh ki dewbah jong ka pyrthei.
Kum kane ka jingjynjynjar [jong ki Jews] ka pynlong ïa uta u briew uba khaweit ban un long u riewshlur, bad uta uba eh dohnud ruh kumjuh ban shim ïa ka rai (kum ka nuksa kaba ‘4’).
Dei na kane ka jingsniew ka pynlong ïa ki ba kin don ka mynsiem shlur, mynsiem synei, mynsiem leh bha, mynsiem ïarap, ban sngewlem, ban map, ban kylla, bad ban kiar na kaba ym leh shuh kum kane ka jaid jingsniew".
U Swinburne u ong “nga khlem ïashah lane ngam shym la pynksan ïa kata ka jingleh kam sniew jong ki Nazi ïa ki Jews, namar kim don hok ban leh kumta parabriew, hynrei nga ong ïa U Blei, Uba don bor ban leh katba u mon.
"Ha ka theodicy jong u Swinburne u kren beit ïa ka jingmut (mean) bad ka jingmih (end) jong kita ki jingjia.
Hynrei na ka kane ka jingmut jong u ruh ki bun kiba ym da mynjur bha.
Ka jingmut jong u Swinburne ba, lada kwah ban ïoh ïa kata ka jingbha kaba kham bha shuh shuh dei ban nang kham jur ka jingsniew (Kraemer 2002).
Sa kawei ruh u ong “….
hynrei nga ong ïa U Blei, Uba don bor ban leh katba u mon.
" Imat ba kata ka jingleh jong ki Nazi ïa ki Jews, kam da dei shisha ba ki la leh da ka mon jong ki, lehse long kumba U Blei u pyndonkam ïa ki, dei na kata ka daw ba ha ka jingmut jong u, ba ki Nazi, lah ban ong, ba kim da bakla jur eh, wat lada ïohi kumba ki leh da ka mon laitluid ruh, i kumba ki don hapoh ka jingpynïaid (plan) jong U Blei.
Lada ka long kumta, ka lah dei kawei na ki daw kiba pyllong ïa ki thma ha baroh ki sla jong ka history – ban ïoh ïa ka jingbha dei ban pynjulor bad pynjot ïa ka imlang sahlang bad ïa ka mariang.
Hynrei lada ngi phai sha ka jingshisha katkum ka jingong jong u Kraemer, ka jingleh jong u Hitler kam dei na ka bynta kaba bha katkum ka jingthmu jong u, hynrei dei ba u kwah ban pynkhuid bad pynjanai ïa ka jaidbynriew Aryan jong ki bad ruh ban synshar ïa ka dewbah Europe bad ïa ka pyrthei baroh kawei.
Ngi lah ruh ban ring dur ha kaba ïadei bad ka histori jong u Khasi-Pnar jong ngi, lada kane ka jingkam jong u Swinburne ka long kaba dei, ba ‘ka jingsniew ka wanrah ïa ka jingbha’.
Ka jingshahshet kylla jong u Syiem Tirot Sing Syiemlieh (1833) bad u Woh Kiang Nangbah (1862), ka la pynsangeh noh ïa ki thma hapoh Ri Khasi-Jaiñtia jongngi bad ka jingpynrung jubor jong u Nichols Roy ïa ki Hima Khasi hapoh Sixth Schedule (1950) ruh ka long kaba bha, namar ka pynjai-jai noh ïa ki thma bad ki kynrum kynram kiba mih hapoh kane ka Ri Hynñiewtrep jongngi.
Tangba kine kiei kiei ki jingjia bad ki jingleh jong u briew ki lah mo ban ïadei bad ïeng halor ka jingshisha katkum ka hok bad ka jingangnud kita ki khun ki hajar jong kane ka Bri? Ne ka dei ka lad ka jingshim kabu jong kita kiba khwan myntoi halade ban ïoh ïala ka jong ka jingkwah? Long kum kane kawei ka jingbiria kai: ka America, kat haba ka ïohi ïa kano kano ka ri kaba don ki par umphniang barabor ka ju ong beit kane ka kyntien “Oh! kane ka ri te ka donkam jinglaitluid mynta.
" Ngi shem ruh ba u Swinburne u shem jingeh ban jubab ha kaba ïadei bad ka theodicy jong u.
Tang namar ba U Blei U kwah ban pyni ïalade ba U dei Uba lahlut, u nongsynshar ka bneng bad ka khyndew, Un pyllong noh ïa u briew kum u langkñia ban sakhi na ka bynta ka burom jong U, sngew long thamula, bad sngew kumba U Blei U long bym hok (unjust).
Ïa u briew U ong “men nym pynïap", hynrei ïalade pat U pynïap.
Ka jingong jong u Swinburne ruh ba ka jingjia ïa ki Jews ka long kum ka dak bad jingshai ha ka histori jong u briew ba um dei ban leh shuh kumne, tangba ngi ïohi kum kine ki jingjia ki ïai shi ïai jia ha ka histori jong u briew naduh myndanglong ka pyrthei.
I kumba ka histori ka ïaibteng kajuh shi kajuh hi – bad ka nang khamjur pynban bad i kumba ka khlem ïarap eiei na ka bynta ka jingïatiplem jong u briew.
Kum ki jingjynjar kiba hangne hangtai, kiba khlem da ktah than ïa ka imlang sahlang bad ïa ka mariang, ngi sngew kumba ngin lah ban ngeit ynda haba ngi lah pynshongnia bha ïa ka jingmih jong ka.
Hynrei ka eh pat ban mynjur ba U Blei babha Un pynjot da ki millions khlem ka jingsngew ïa la ki jong ki jingthaw (kumba ki dei kum ki khiew ki pliang).
Hynrei lada ka dei pat kumba lah ong u Swinburne, kata te ka la dei ka jingshisha kaba sohsat ban ngeit, ka shong sa tang ha u briew hi shimet khamtam ïa kito kiba la don hapoh gas chamber hapoh Auschwitz bad Dachau bad ïa kiwei kiwei kiba shem ïa ki jingjynjar kiba shyrkhei shyrkhei.
Sa kawei ruh, kumno ngin pynksan bad pynthikna ba ka jingsniew ka pynmih ïa kaba bha.
Lada ngi peit na ka histori, kita ki Allied Nations kiba leit ïarap ban pynlaitluid ïa ka Germany na ka Nazi, shisien pyrkhat, sngew kumba kata ka jingïarap ka la wan na U Blei (lada ngi ringdur katkum ka jingmut jong u Swinburne), khamtam ïa ki Jews.
Hynrei kine ki Allied nations kum ka America ka la phah shipai sha Germany ban pynlaitluid na ki Nazi, hynrei ïalade pat ka pynhap bomb sha Japan bad ka pynïap da ki spah hajar bad da ki lakh.
Kumjuh ruh ka Soviet Union ka phah shipai sha Germany ban pynïoh jinglaitluid ïaka Germany.
Hynrei ïalade pat ka la pynïap da ki millions ki nong Ukraine.
Kumno ngin lah ban ong ba kane ka dei ka jingleh shlur na ka bynta kaba bha? Haei kata ka lawei jong kata ka jingbha? Haei kata ka jingbha ba ngi lah ban ïohi ba U Blei U leh bad la leh na ka bynta ka imlang sahlang da kaba shah ïa ka jingsniew kan don, khamtam kum kine ki jaid jingsniew? Ne U long kum u Thanos ne, da kaba pynkhuid katto katne millions ki bynriew na kane pyrthei, bad kita kiba dang sah kin ïoh ban khih ban ksar bad ban tei ïa ka imlang sahlang jong ki.
U Alvin Plantinga u Analytic Philosopher jong ka America, katkum ha ka jingmut jong u u ong “Kum ki khristan ngi dei ban rai ba ngim tip.
Kata ka dei, ba ngim tip eiei ïa kata jingshisha kaba shai.
Ha ka jingsngewthuh briew, ngi lah ban sngewthuh ba U Blei U ailad ïa kaba sniew namar U la ïohi ïa ka pyrthei kaba bha da kaba ailad ïa ka, ban ïa kaba pynduh.
Hynrei ngim lah pat ban ïohi balei ba ka pyrthei halor kane jingpang jong ka kan lah ban nang pynbha shuh shuh, ha kawei ka liang lada ngi pyrkhat bha, kaei ka daw ba janai jong ka jingshah jong U Blei kum ïa kata ka jaid jingsniew kaba pynpar ñiangkhriat.
Ym tang ba ngim lah ban ïthuh ïa kane, hynrei ngim lah ruh ban mutdur ha kano ka dur jong ka jingbha jong ka.
Na kata ka daw, kum ki khristan ngi dei ban rai ba ba ngim tip ba balei U Blei u ailad ha ka pyrthei ba yn don ka jingsniew" (Plantinga hapoh u Kraemer, 2002).
Kawei kaba kham eh ruh ka long ba kine ki riew pyrkhat kim da batai bniah bha ïa ka phang pyrkhat (concept) jong kata ka mon laitluid.
Ki ong ba la ai ïa ka mon laitluid kum ka jingsngewthuh briew ban jied hi ïa kaba sniew bad kaba bha.
Hynrei ka jingïashah jong ki hapdeng u nongshahlehsniew (lanot) bad uta u nonglehkamsniew ka ïapher bha ha kaba ïadei bad ka mon laitluid.
Ïa uta u nongshahleh, ki ong ba u leh pop hi ba u sa ngat ha ka jingsniew, hynrei ha ka liang uta nongleh pat (uba la pynïap da ki millions), ki ong ba u leh da ka mon lajong, bad ‘U Blei Um kwah ban pynthut lane pynwit ïa kata ka mon laitluid jong u’.
Kane ka jingong kam da shongnia bha bad ka kulmar (contradict), namar sngew kumba uta u nonglehsniew u ïoh mon laitluid katba mon, hynrei uta pat u nongshahlehsniew um don kajuh ka mon laitluid – kumba don uta u nonglehsniew, dei na kata ka daw u don beit ha ka jingma ka jingim jong u.
Kum ha kawei ka kyntien, ïa uta uba kham sniew dei ban ai laitluid, bad ïa uta uba da khlem don jingma than dei ban teh ban khum ïa ka mon laitluid jong u.
Lada phai sha kane ka jingbatai bad ka jingïatai jong kine ki khraw pyrkhat, ki don kiba ngi sngewlah ban ngeit, namar ki don kiba ngi sngewïahap.
Hynrei ki don ruh ki jingbatai jong ki kiba ym kot ban pynshai bha ïa kita ki jingsniew bad kata ka jinglong jong U Blei bad kaei ka jingmut bad ka jingthmu bashisha bad barieh jong u, namar ngi ïohi ba hangne hangtai ki ïa kulmar (contradict) paramaki ruh.
Namar uwei u ïashah da kumwei, bad uwei u ïashah da kumwei wat lada dei kajuh ka phang pyrkhat (concept), khamtam kum ka jingpynshai jong ki shaphang ka mon laitluid jong u briew, ka jingthmu jong ka jingsniew bad ka jingïadei jong U Blei ha kaba ïadei bad ka jingsniew lane kita ki jingeh/jingjynjar.
Te nga tharai u Epicurus um pat ïoh ïa ka jubab kaba shai halor kane, te ka shong sa tang h’u briew hi shimet kumno un lah ban pyrkhat bad pynshongnia halor kane.
Namar, lada ngi peit kum na kane ka jingmut (ideology/doctrine) kaba batai shaphang ka jingsniew bad ka jinglong jong U Blei, nga tharai ka long kaba eh ban pynïapher, kaei kaba bha bad kaei kaba sniew bad kaei ka jingmyntoi ba mih na ka jingsniew ruh.
Da kaba nga ong kumne ngam shym la mut ban pynbor ïa uno uno u briew uba ngeit ba un dei ban nym ngeit shuh ha ka jingngeit jong u lane nga ong ba ka niam ka long kaba sniew, bad ngam tharai kawei ruh ka niam kan hikai ban pynsniew, namar ka jingmih (evolution) jong ka niam dei na ka bynta ban pynbha ïaka imalang sahlang lane ïa ka kynhun jong u briew.
Hynrei u briew u dei pat ban phikir ha kaba ïadei bad ka niam, namar u briew u hikai ïa ka niam katkum ka riti dustur jong u bad katkum ka jingdawa ka kolshor jong u.
Dei na kata ka daw dei ban tip bad wad ïa ka jingshisha kaba hok bad kaba janai.
Namar ka jingshisha kaba ngi tip ka dei tang ka syrngiew jong kata ka jingshisha kaba shisha.
Dei ban tih bad khlong bha ïa kita kiba sma iwkhong kiba tap ïa ka jingshisha, bad ruh hap ban shah shitom ha kata ka jingsma.
Namar lada ym tip ïa ka jingshisha, ym don nongrim haei haei ruh, wat ka jingngeit ruh kumjuh.
Da kaba tip ïa ka jingshisha “ka jingshisha kan pyllait ïa phi.
"Ha kaba khatduh, dei u briew hi u nongleh (agent) ïa kita jingjia kiba jia.
Lada u kynnoh ba u shah pynshoi, shah pynbor lane shah pynbieij ha kiwei lane ha ki rukom pyrkhat (ideology) ruh, ha kaba khatduh dei b’u jied hi ïa kata ka jingleh da kaba u aiti dalade da ïa kata ka mon laitluid jong u ban leh ïa kata ka kam, lada dei kaba sniew ne kaba bha.
Ka jingkynnoh bad ka jingaidaw ba dei U Blei ne u ksuid, ne ka niam ne ka kynhun, ne ka ïing ka sem bad kumta ter ter kam lah ban pyn-im ïa u bad ban ïada ïa u na kata kam sniew ba u lah leh.
Namar u briew um long kum u ‘machine’ uba khlem don jingsngewthuh briew: shuwa ba un leh kino kino ki kam, khamtam ki kam sniew don beit kata ka jingktah ha ka mynsiem jong u shuwa ba un ktah/leh ïaka, namar kane ka bor jinglong sngewthuh-briew la ai ha u da U Nongthaw lane da ka mariang.
Ha kaba khatduh dei ka jingkitkhlieh hi jong u da kaba u aiti ïa kata ka mon laitluid, da kaba kohnguh ha kita ki jingpynbieij bad ki jingpynbor ïa u ban leh ïa kita ki kam sniew.
Bad ka jingbishar bad ka jingkitkhlieh ka hap halor jong u hi, namar ym lah ban phasi ïa ka niam, ïa U Blei lane ïa u ksuid, ïa ka seng, ka kynhun, rukom pyrkhat (ideology) jong u lane ïa kaei kaei kaba u ngeit.
Dei na kata ka daw, briew, dei ban im ka jingim kaba don ka jingkitkhlieh na ka bynta kaba bha dalade ïalade.
“Lada lah ban lehbha, lehbha ïa kiwei, lada ym lah ban leh ïa kata, lada long katba lah, ym dei pat ban pynsniew ïaki (Dalai Lama)".
Katkum ka kyntien u Marcus Aurelius (121-180 AD) ka ong “Im ka jingim kaba bha.
Lada don ki blei kiba bishar hok, kin ym patiaw haduh katno phi la mane ïa ki, hynrei kin pdiang ïa phi namar ba phi lah im ka jingim kaba bha.
Lada don ki blei, tangba kim long pat kiba bishar hok, phim dei ban mane ïa kum kita ki jaid blei.
Lada ym don blei ruh, phin sa ïap hi, tangba phi la im pat ka jingim kaba bha, kumta phin ïaineh sah hapoh ka jingkynmaw jong ki baieid bathoiñ jong phi.
"“Kaba pynlong ïa ka jingsniew ba kan jop kadei ba ki briew kiba bha ki khlem leh eiei" – Edmund BurkeKhublei Chihajar NgoohAddress: Mawlai, Umjaïur, Block-V East Khasi Hills, Meghalaya, Shillong- 793008 Contact No.6909911758.
Shillong: Kiba ioh pang covid mynta ka sngi, ki don 21ngut.
Baroh kiba don ia katei ka jingpang covid, ki don mynta 131ngut ha ka jylla.
Ka East Khasi hills, ka don 7ngut kiba ioh pang mynta ka sngi bad ka West Garo hills, ka don 11ngut.
Hooid, ha kine ki sngi ba la leit noh, nga la ioh pule ha ki Kotkhubor bad la iohi ruh ha ki Khubor digital shaphang ka jingkynthoh jong u Bah Alexander Hek, MLA ka Pynthorumkhrah, pyrshah ia ka jingkem ktien jong u Bah Sanbor Shullai, MLA bad Minister, ia ka jingkren (jingpynpaw) jong u Bah Metbah Lyngdoh, Speaker, hakhmat ka candidate Draupadi Murmu kaba ieng ialeh na ka liang synshar NDA na ka bynta ilekshon President jong ka Ri India.
Ha ka jingshisha, u Bah Hek um da donkam ban pynpaw paidbah ia jingkren ba la kren u Bah Metbah ia ka candidate President bad ba la kem ktien da u Bah Sanbor.
Namar kane ka la jia ha ka jingiakynduh tang jong ki MLA jong ka MDA, kata ruh ym baroh, bad ka Murmu bad lai saw ngut ki nongsynran jong ka.
Lada long ban pynpaw paidbah ruh ka long ba ka Murmu ka la wan iuhkjat hangthie ha Umiam Orchid Lake ban pan jingkyrshan na ki MLA jong ka Meghalaya ban poi sha ka thong jong kane ka ilekshon ka ban long ha ka 18/7/22.
Wat ia kaei ka jingmih na kane ruh ym pat , ban iathuh paid namar wat ia ka rai jong ka MDA ruh ym bat shim namar ym pat long jingialang na ka liang jong ka.
Dei tang ha ka 12.7.22 ba ka MDA ka la iakynduh lang ban shim ia ka rai jong ka.
Nalorkata, ka jingsngew jong nga ka long ba ban buh hakhmat ka Murmu ia ka mat (issue) ka jingshah lehbein ki khristan ha India bad ban pynduh ia ka lane weng noh ia ka, kam pat iahap bad kam pat dei por ha kane ka kynti jong ka jingiakynduh ha Umiam namar kam pat long President jong ka Ri India, ka dang long tang ka candidate kaba dang ialeh.
Dei tad hadien ka 21/7/22 ynda ka la jop bad la long President bad ynda ka la shong ha ka khet President, kata te ka la dei por bha bad ban leit iakynduh ia ka halor kane ka mat ba la kdew haneng, bad lada ka MDA ka sngewkhia halor kaei ba la buh u Bah Metbah hakhmat ka candidate, bad lada ka MDA ka leit iakynduh markhmat da ka kynhun (delegation) ryngkat bad ka Memorandum halor kane ka mat shah lehbein, nionbein bad shah pynshitom bein ki Khristan ha Ri India.
Lehse ha kata ka por ka sa lah ban leh ei ei, bad kata ruh lada ka sorkar Pdeng ka kohnguh ia ka jingiasaid lem jong ka.
Lym kumta kan ym poi shano ruh namar mynshuwa, la bunsien palat la buh ia kane ka mat hakhmat ki bor ka sorkar India, wat ha ki por ba dang bat ka sorkar Congress ruh, hynrei kine ki jingjia kim duh satia.
To lehse, ha ka por long President kane kaba mynta (lada ka Jop) ka lah ban pynlong kam lada kane ka sorkar MDA ka sngewkhia bad kitkhia halor kane bad lada ka dang lah ban leh ei ei ban pyni ia u Soh bankynsai shuwa ka Ilekshon 2023.
U ba burom ia phi,Sngewtynnad shisha ia ki kyntien ki ba phi thoh hangne “Dei ban tih bad khlong bha ïa kita kiba sma iwkhong kiba tap ïa ka jingshisha, bad ruh hap ban shah shitom ha kata ka jingsma.
Namar lada ym tip ïa ka jingshisha, ym don nongrim haei haei ruh, u Blei u dang iai kyrkhu ia phi.
Shillong:Ka jingialeh kaba 18 jong ka OC Blue Shillong Premiere League 2021-22 ba lah ialeh ha Third Ground Polo hynnin ka sngi, ka Rangdajied United FC ka la lah ban pynliem ia ka Nangkiew Irat SC da 3-1 ha kaba u Donboklang Lyngdoh bad u Wanlamsuk Nongkhlaw ki dei kiba lah thep ia ka kol sha ka Rangdajied ha ka minit kaba 52, 77 bad 90+1, katba ka Nangkiew ka la ioh ia ka kol jong ka lyngba u Overkindness Lyngdoh Mawnai ha ka minit kaba 74.
Da ka jingioh kamai 4 tylli ki kol u Donboklang u lah long mynta uba hakhmat duh na kiba thep kol ha kane ka lympung jong ka OC Blue SPL.Ha shuwa ba kin lehkai, ka Nangkiew Irat bad ka Rangdajied ki dang ioh mar 5 poin bad ha kajuh ruh ka jingiapher ha ka jingkamai kol da 0 hynrei ka Nangkiew ka kham long hakhmat ha ka kyrdan kaba 4 haba khein ha ka jingioh kol da 5 la 3.
