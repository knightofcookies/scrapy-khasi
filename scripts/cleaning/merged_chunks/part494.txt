Te hynrei ngam poi pyrkhat pat, ba ….
ha ka jing shisha, ngi la ia shondur lang, ngi la iasnoh kti lang, hynrei ha kaba kut pat, u kham lah hi U Dr Mukul, ban ialam lang sha TMC" bad u iathuh ba ha ka elekshon MLA ba ladep, u tam U bah Shangpliang, tang 600 vote bad lada ki iatreilang ar ngut, kan long ka jing myntoi kaba khraw ia U Bah Shangpliang.
Halor ka jing kylli pat, ha kaba iadei bad ka jingseng ia ka PDF, U Bah PN Syiem, u iathuh ba ha ka jingiaid lynti ki politician, ki don ki jing ia tynjuh ba har rukom bad u iathuh ba ula seng ia katei ka seng sain pyrthei bad ialeh elekshon, na katei ka seng na Mawsynram, hynrei haba ula rem noh ia katei ka elekshon, u sngew ba um lah shuh ban pyniaid ia katei ka seng kaba ula seng bad kumta ula risain noh na katei ka parti bad u ong shuh “Lada ngam don shuh ha ka command bad ki command da kine ki dang ia khynnah bad kim pat lah hi ban sngewthuh, te ka bha hi ban nym ia pyni than sha ka pyrthei ba ngi ia shrut, ka bha ba nga mih noh na ka party".
U Bah PN Syiem, u kam ruh ba ka dei lyngba ka syrngiew jongu, ba ka PDF, ka jop ia 4 ngut ki MLA, ha ka elekshon MLA 2018 bad u pynkynmaw ba ha katei ka por, U bah Hamlet, u duh tiket na ka seng UDP bad u ong ba kam dei kaba suk ban pynliem ia U Bah Ronnie, hynrei ha katei ka por, ka ishu MUDA, ka khluit bha, nangta ka ishu Rangbah shnong ruh ka khluit bha bad haba ki paidbah, ki shaniah ia u, kum u nongialam bad ula ong ba ka jingjop jongki ruh kam dei kaba suk, namar ki ia tam tang khyndiat khyndiat bad katei ka pyni, ba ka dei ka jingsngew ieid jong u paidbah.
“To khie ia leit thiah noh.
Kren shawei poi shawei" kynhied ka kmie.
Ka kmie kum ka nongpyrkhat ia ka iing ka sem ka don ka por ba ka sngewdom haba ki khun ki kren biria ia kiei kiei kiba kam sngew phoida.
Ma ka bad u kurim katno ki lynga ban pyndap pynbiang ia ka iing ka sem – ka bam, ka jainphong – ka bai skul bad kiwei kiwei de.
Haba la dap 11 baje ki la leit thiah noh.
Ka iing jong ki ka don 5 kamra.
Ka dei ka iing tin ba la siang da ki lyntang kseh-iaw.
Don ki kamra ba la sdang bam kruin.
Baroh ki dei ki jingkhang-iit dieng ba la pyndait iit, ka tnum iing ka dei ka rong saw bad shapoh da ka rong makhon bad rong lieh.
Ki don ha ka Balang Fellowship.
U Bah Bruton kum u kpa ka iing haba u pyrkhat ia ka jingioh bad ka jingdawa um sngew iahap shuh.
U trai dukan uba ki khot u Mr Das u ju ai mynsiem ba u dei ban iai shah.
U ai jingmut ba u dei ban leh insurance ba yn shngain hadien.
“Ma phi bah Bruton i khuslai bha.
Ma phi bun khun jynjar te.
Shisien ba la kha shano buh khun.
Ma phi leh kato Family planning ma nga ai jingmut.
Khondiat ka khun te khuslai aiu ma phi.
Phi ponlang noh kumto T500 shi bnai.
Shi snem lah long 6000 em.
Ka lah iarap kein" ong u Mr Das.
“Shi ka dkhar mrad ka wan batai stad sa ka kam blei ruh" ong u Bruton hapoh mynsiem bad u shu kohnguh khlieh ha khmat u malik.
“Kat kane ka jingeh dei ban shim da ka rai rangbah ban thanda ka jabieng" u kren hapoh mynsiem katba u dang ai dawai ia uwei u bah.
Ka jingduk bad ka jingriewspah ka long kum ka kharai-bah kaba pyniakhlad.
U baduk u shu angnud katba uba ioh u kot ka bor ban leh.
Ka jingduk ka pynkha shibun kiei kiei ki bym sngewtynnad ha ka imlang sahlang.
Kiba riewspah pat katba nang ioh katta nang kwah.
Ah! ka donnud briew".
Man ka sngi u Bruton u iaid da ka kjat naduh iing haduh 9 lad.
Tengkhat eh ha ka por kyrkieh u shong bos.
Kane ka jingmlien ban iaid kjat ka la long myllen noh khlem sngew jngai lah long kum kito ki khynnah leit class.
Shiban ka pynthait hynrei shiban pat ka dei ka jingkilan met na ka bynta ka jingkoit jingkiah jong u.
Ka jingiaid kjat ka dei ka jingkyllan met kaba bha kaba dawa jur ia uwei pa uwei u briew.
Na Mawlai Nonglum sha 9 lad lah klai ka iaid la kumno kumno shiteng kynta duna ne tam.
Ha ka 17 tarik u September, u trai dukan u la ong khot sngewbha ia u Bruton sha ka jingkhawai sngikha ka khun jong u.
Ka don ka jingialeh hapoh mynsiem.
jong u la un leit ne un nym leit bad ha kaba khadduh u la khun jubor ka mynsiem ba dei ban leit namar u dei u malik, lada um leit ka pyni ba um burom ia u malik Das.
“Kmie, la 17 tarik kaba dei ka sngi saitjain ngam banse ban leit birthday ha u malik uba sah ha ki thain Mawprem" iathuh u Bruton bad u dang pule kotkhubor“Ym dei ho ban pep kat u malik lajong.
Bha kaba leit ban ia kaba pep" kyntu ka Larisa“Hap ai present pat te kmie" ong bad plied ia kawei pat ka piej“Long hi ban leit thylli, sa tang u biej hi kein.
Ieh ngan leit pynthied ma nga" ka ong.
“Oh! klet kylli ka khun kynthei ne khun shynrang? ‘ka kynthei phi" u iathuh.
To ngan pynthied ma nga kem kam lei-lei.
Mynta ka dang dei ka sngi ba-ar ka dang biang" ka ong bad leit sa kamra ban peit jyntahU Mr Das u la phah wan ia u Bruton naduh ka por 11 baje mynstep.
Shuwa kata ka por u la sum la sait shwa, u shave itynnad ia u ‘main-ktien bad niuhtmoh.
U la phong da ka Jean blue bad ka sopti lor rong ping bad ka half jaket.
Ka juti rong marun ba nep khmut.
U tah umphniang ia u shniuh bad u tah khmat.
U iphuh namar u dei uba lieh sniehdoh.
U thep ia ka present ha ka plastic rong jyrngam.
“Ma phi lah wan.
Song-song shwa dih ka sha" ong u malik ha ka riam ka khor kaba itynnad.
Ka dei ka hok tynrai jong uwei pa uwei bad kawei pa kawei ka trai shnong jong ka Ri India kiba la kynjoh 18 snem ka rta ban don kyrteng ha ka thup kyrteng thep vote.
Ka jingpynkylla ia ki aiῆ Election 2021 bad ka jingthmu ban pynїasnoh ia u Aadhaar nombor bad ka kyrteng thep vote lane Voter ID, ka dei ka jingleh kaba bakla bad kaba ym lah ban pdiang.
Kane ka jingthoh harum ka dei ka jingpynkylla sha ka khasi ia ka article kaba kyrteng, “Don’t Link Aadhaar & Voter ID, da ka Usha Ramanathan kaba dei ka riewstad aiῆ.
“Ka jingpynkylla ia ka aiῆ Election 2021 ban pynїasnoh ia u Aadhaar nombor bad ka kyrteng thep vote ka long pyrshah ia ka Riti Synshar ka Ri bad ka khynῆiat ia ki trai shnong sha ka ahor jong ka jingbieij lada kane ka jingpynїasnoh ka їaid shakhmat kumba la tyrwa".
Ka pynshaїong hi ngit ban pyrkhat ba kumno yn pynїasnoh ia ka thup lum kyrteng thep vote bad ka thup lum kyrteng Aadhaar.
Ngi la sakhi kumno ka jingshon dur bad jinglum kyrteng Aadhaar jong ka Unique Identification Authority of India (UIDAI) ka treikam bad ki jingeh bad jingkulmar kiba bun kiba la mih bad kin їai mih pyrthei.
Ym lah ban len ha kine ki snem ba la lah u Aadhaar nombor u la pynmih shibun bah ki jingeh.
Kum ka nuksa, da ki million ngut ki briew ki shah kyntait na ka thup lum kyrteng bad ki shah thok, Nangta, ka jingbymlah jong ki briew ban pynshisha їalade ha ki kor shon ia ki shympriah kti bad ka jingbymlah ban pynthymmai ia ki jingtip shaphang їalade ka pynlong ia ki briew ban duh noh ia ki hok.
Kane ka wanrah ia kata kaba ki ong ka “civil death" lane ki briew ki im ha ka Ri tangba kim lah shuh ban їoh ia ki hok jong ki namar ba kim lah ban pynithuh bad pynshisha їalade.
Ka jingpyrshang ban pynїasnoh ia u Aadhaar nombor bad ka kyrteng thep vote ha ki Jylla Telengana bad Puducherry ka їalam pynban sha ki jingeh bad shibun bah ki trai shnong ki shah mait kyrteng na ka thup kyrteng thep vote.
Kaba kham syier ka long ba ka thup bad ka jaka buh kyrteng jong ka UIDAI ka long ka bym shngaiῆ satia.
Ban batai pynshai ia kane ka long ha ka snem 2009 ka UIDAI ka la thung ar tylli ki committee, kawei ka Demographic Standards Committee (DSC) ban ai jingmut ki jingtip aiu ban lum na ki briew ha ka por ba shon dur bad lum kyrteng Aadhaar bad kawei pat ka dei ka Biometrics Committee ka ban peit halor ka jinglum thup ia ki dak shympriah kti.
Halor ka jingai jingmut jong ka DSC ka UIDAI ka rai ban shim ia kine ki jingtip na ki briew, ka kyrteng, sngi kha, jinglong kynthei ne shynrang bad ka jaka shong bad kiwei pat ki jingtip kum ka kyrteng kpa, ka email id bad phone number ka shong ha ka mon jong ki briew.
Ka Biometrics Committee ka report ba tang ki dak shympriah kti kim pat biang bad ki lah ban ym treikam bha bad kumta ka la mih ka jingpyrkhat ban lum ne shon dur sa ia ka bynta jong ka pyllew khmat ne ka iris hadien ba la jurip la kan treikam ne em.
Ka jingmaham kam shym la treikam, hynrei la pyntreikam ban shon dur ruh ia ka bynta jong ka phyllew khmat ne iris, wat la ka UIDAI ka tip shai kdar ba kam pat shym don kano kano ka jingjurip bad jingpule kaba bniah kaba lah ban pynshisha ne pynksan ba ka jingshon dur ia ki shympriah kti bad ka pyllew khmat ka long kaba biang bad kaba thikna.
Ňiuma, ha ki Ri kiba dang sahdien ym don satia ki jingwad bniah bad jingshem ban pynshisha ba ka jingshon dur ia ki shympriah kti bad pyllew khmat ki long kiba biang nadong shadong bad ba lah ban pyntreikam ia ka jinglum kyrteng bad ai Aadhaar nombor khlem jingbakla.
Ha u bnai January 2011, u Nandan Nilekani, u Chairman jong ka TAG-UP Committee u batai shai ba ka thup lum bad buh kyrteng Aadhaar ka don shibun ki jingduna bad ki lah ban wanrah ia ki jingbakla.
Ka thup buh kyrteng kaba ki shna ka don ia ka bor ban pynkhuid hi da lade їalade ia ki jingtip ba la їohlum.
Ka nuksa, ka UIDAI ka bthah ba dei ban pynshisha ia ki nongshong shnong katkum ki jingtip ba ki la shim ha ka por ba shon dur bad lum jingtip.
Kumta ka kor lum kyrteng ka pynkhuid hi bad lada kam leh kumta u ne ka nongshong shnong kin ym lah ban pynshisha їalade.
"Katba ka bor pynїaid Election jong ka Ri India ne Election Commission of India (ECI) ka rukom treikam jong ka pat ka long da kumwei bad long mar pyrshah ia ka UIDAI.Ka UIDAI ka aiti bad shaniah ia ki kam ban shon dur, lum jingtip bad thep kyrteng ha ki riew shimet, katba ka bor Election ka Ri India ka thung bad phah da ki nongtrei jong ka hi ne nongtrei Sorakr ban leit sha man ki їing briew ban pynshisha ha shuwa ban ai ia ka card thep vote sha ki trai shnong.
Ym dei kum ka card thep vote ne voter ID ba ki trai shnong ki їoh, ha ka Aadhaar card ym don kano kano jingsoi kyrteng jong uno uno ne kano kano ka bor treikam.
Katba ha ka card thep vote pat phin shem ba ka don ka jingsoi kyrteng jong u ne ka ophisar jong ka Bor Pynїaid Election ka Ri India.
Na ka por sha ka por ka Bor Pynїaid Election ka pynthymmai ia ka thup kyrteng thep vote bad ka weng noh ia ki kyrteng jong ki briew ki bym shong shuh ha ka shnong kaba ki ju shong ju sah, katba ka UIDAI pat kam i patiaw ban kitkhia ban pynthikna ia ki jingtip shaphang ki briew kiba ka la lum jingtip.
Bad kam paw hi ruh ba ka la don ka jingtohkit ne jingshim jingkheiῆ halor ka thup lum kyrteng jong ka UIDAI.Hato ka Bor Pynїaid Election ka Ri India kan shah shisha ba ia ka thup lum kyrteng jong ka yn pynїasnoh bad ka thup jong ka UIDAI ka bym shngaiῆ, ka bym don jingthikna bad kaba kulmar? Ka jingpynїasnoh ia ka thup lum kyrteng Aadhaar bad ka thup kyrteng jong ki nongthep vote ka Ri India ka їaphnieng bad їatyngkhuh bad ka Riti Synshar bad ka dei ka kam kaba ktah jur ia ka Riti Synshar ka Ri.
Katkum ka Article 324 ka kdew shai ba ka Bor Pynїaid Election ka Ri India ka dei ka tnat kaba laitluid bad ka don bor lut ha lade halor ki kam kiba їadei bad ka election ne ka jingjied nongthaw aiῆ ki ban mihkhmat ha ki Їingdorbar ka Ri bad ki Jylla.
Ym lah satia ban khate ia ka bor jong ka Bor Pynїaid Election, lait sa tang ka jingbishar kaba kyrpang bad ka dei ka kamram bad jingkit khlieh jong ka Sorkar ban pynbiang ia ki jingdonkam baroh na ka bynta ban pynїaid ia ki election ha ka Ri.
Ki kamram bad jingkitkhlieh jong ka Bor Pynїaid Election ki long kiba shai, ka buh bad pyntreikam ia ki kyndon halor ki seng saiῆ hima, ka kitkhlieh halor ki kyrteng jong ki trai shnong kiba la dap rta ban thep kyrteng bad ruh ka pynthikna ba ka election ka dei ban long kaba laitluid bad ka bym lah shilliang.
Ha kawei pat ka liang, ka UIDAI ka hap hapoh ka jingpynїaid jong ka Sorkar Pdeng.
Ka kyndon ba 50 jong ka Aadhaar Act 2016 ka kdew shai ba ka UIDAI, “ka shah teh bad hap ban pyntreikam ia ki policy katkum ki hukum ne jingbthah jong ka Sorkar Pdeng ba ka lah ban pynmih na ka por sha ka por" Bad “ka rai jong ka Sorkar Pdeng, la ki їadei bad ki policy treikam ne kim їadei, ka long kaba khatduh".
Sa kawei pat ka kyndon ba 48, ka ai bor ia ka Sorkar Pdeng, “ka Sorkar Pdeng ka don ka bor halor ka UIDAI ban tuklar ia baroh ki kam jong ka UIDAI na ka bynta hynriew bnai" lada ka shem ba ka UIDAI ka їai pynkheiῆ ne їaid pyrshah ia ki hukum bad jingbthah jong ka Sorkar Pdeng.
Katba ka Sorkar Pdeng ka don ia ka bor halor ka UIDAI bad ka thup lum kyrteng jong ka, ka Data Protection Bill lane ka Jingthoh halor ka Aiῆ ban їada ia ki kyrteng bad ki jingtip ba shim na ki briew pat ka pyllait ia ka Sorkar na ka jingbahkhlieh bad kumta ka UIDAI ruh ka la kren shai hakhmat ka Standing Committee kaba peit bniah ia ka Data Protection Bill ba ma ka ruh ka dei ban lait na ki kyndon jong ka Data Protection Law ne ban lait na ki kyndon jong kata ka Aiῆ kaba їada ia ki jingtip shaphang ki briew ba ka UIDAI ka la lum thup.
Ha ka jingїalang halor u Aadhaar nombor kaba la long ha ki Tarik 23-25 November 2021, ki nongkren uwei hadien kawei pat ki la pynpaw ia ka jingbitar ba ka Sorkar Pdeng ka shim kabu bad pyndonkam ia u Aadhaar nombor tang ban myntoi ki kam synshar lajong.
La shna ia ka scheme Aadhaar na ka bynta ban kyntiew ia ka kamai kajih lyngba ki kor ki bor internet bad computer, phewse ka Sorkar ka la long koidi hapoh jong ka.
“Kane ka dei ka ahor ba ka Ri ka ngam jyrsieh mynta, ka long pyrshah ia ka Riti Synshar bad kan long ruh ka jingsah bieij lada ka jingpynїansoh ia u Aadhaar nombor bad ka kyrteng thep vote ka їaid shakhmat".
Sngew shutia, hynrei ka jing shisha bad kata ka long ba ki ar jait ki jingpang covid, ki la ia tylli lang kawei ha kine ki sngi bad kitei ki dei u jingpang delta bad u  Omicron.
U stad doktor ha Cyprus, u iathuh, ba ula lap ia kitei ki ar jait ki jingpang, ha ka ri jongngi, ba ki la tylli lang kawei bad ula ai kyrteng noh da u detlacron.
U Leondios Kostrikis, u professor ka University ha Cyprus, uba dei ruh u khlieh ka  Laboratory of Biotechnology and Molecular Virology, u iathuh ba ki stad ki la lap ia ka jing ia khleh lang kitei ki ar jait ki jingpang, ha katei ka Ri, ha kaba ki la ai kyrteng noh da u  Deltacron.
La iathuh da U Leondios Kostrikis ba ki don mynta 25 ngut kiba ioh pang ‘Deltacron’ ha katei ka ri, ha kaba ki la lap ia utei u jingpang, naduh ka 7tarik Kyllalyngkot 2021.
Ki don sa 1,79,723 ngut kiba ioh pang covid ha India, ha ki 24 kynta ba ladep bad katei ka kiew, da 12.6% na kaba long hynnin ka sngi bad kiba ioh pang, ki la poi baroh sha ka 3,57,07,727 ngut.
Ki san tylli ki jylla, kiba ka kiew bha kane ka jingpang, ki long ka  Maharashtra da 44,388 ngut, West Bengal da 24,287 ngut, Delhi da 22,751 ngut, Tamil Nadu da 12,895 ngut bad ka Karnataka da 12,000ngut.
Kia iap, ki don 146 ngut ha ki 24 kynta ba ladep bad baroh kiba iap, ki la poi sha ka  4,83,936.
Ki don 46 ngut ki koidi bad sa 43 ngut ki nongtrei ha ki patok ha Delhi, kiba ioh pang covid, ong ka khubor mynta ka sngi.
Kitei ki 46gut, ki kynthup ia  29 ngut ha Tihar bad 17ngut ha  Mandoli.
La iathuh shuh shuh ba ki don 300ngut ki pulit ka Delhi, kiba ioh pang covid mynta ka sngi bad kitei ki kynthup ia U   Additional Commissioner of Police (Crime Branch).
Ki lad khubor, ki iathuh shuh shuh ba 200ngut ki doktor bad ki nongtrei jong ka Vellore Hospital, ki ioh pang covid ha kine ki khyndiat sngi ba ladep.
Mynta ka hospital, ka la khang noh ia kiba wan shah sumar na shabar bad la peit tang ia kito kiba don lypa hapoh.
Shillong:Ka jing ialang jong ka District Task Force, halor ka khlam COVID 19 bad ka injek iada COVID, la pynlong ha ka 5tarik Kyllalyngkot 2022 ha ophis ka Deputy Commissioner, East Khasi hills, Shillong, ha ka jing lamkhmat da ka kong Isawanda Laloo, IAS, Deputy Commissioner, East Khasi Hills, Shillong.
Ha ka jingialang, la don lang U District Medical & Health Officer, EKH, Addl.DMHO, EKH, DIO, East Khasi hills, DSO(IDSP), EKH, U Dr.N Roy, WHO, U District School Education Officer, SDSEO, Deputy Superintendent of Police, EKH, ki Incident Commanders ka Shillong Zones, ki Executive Magistrates, ki Principal bad ki dkhot na ki skul bad ki kolej nalor kiwei pat.
Lyngba ka jingsdang jong ka jingai injek, ia kito kiba don hapdeng ka 15 haduh 18snem ka rta, la rai ban iakren ia ka tnat pule puthi bad ki nong pyniaid jong ki skul, na ka bynta ba kin phah injek ia ki khynnah kiba ha katei ka rta.
La bthah ruh ban pynlong jingialang hapdeng ki nonghikai bad ki kmie ki kpa, na bynta katei ka bynta, ha kaba yn pynlong ia ki jaka ai injek ha phyllaw jong ki skul bad ki kolej.
Kawei pat ka rai, ka dei halor ka jingthmu ban pyn trei kam ia ka Covid Appropriate behaviours (CAB) bad yn dain kuna ia kito kiba pynkhein ia ki kyndon ha ki jaka paidbah.
Ki magistrate bad ki pulit, kin peit bha, ia ki riew paidbah, ba kin deng bha ia ki mask jongki.
La ong ba ka jingdeng ia ka N-95 mask ka iada na ka jing ia bit bad la ong ba lada deng thikna kan iada shibun na ka jingpur jong katei ka jingpang.
La bthah ruh ia ki pulit, ba kin nym ailad ban don ka jing pynkhein kyndon ha ki kynta jong ka korphiw.
Shillong:U bah Ernest Mawrie, state President ka Bharatiya Janata Party (BJP),u iathuh ba na ka liang ki nongkitkam jong ka party BJP ha ka jylla, ki la pynpaw ia ka jingsngewsih halor ka jingai kyrwoh jong u Dr Chuba Ao, u Meghalaya Incharge ka party BJP pyrshah ia u nongialam ka party ha ka jylla u bah Ernest Mawrie.
Haba ia kren bad ki lad pathai khubor na ka liang u bah Mawrie u la ong, “Ka jingkam jong u Inchage jong ngi, u Dr Chuba Ao, ba ha ka party BJP ka don ka jingiashrut bad ki don ka jing byrngem ruh jong ki katto katne ba kin iehnoh ia ka party,namar ba kim hun ia ka jingialam jongnga kam don eiei kum kata".
U bah Mawrie u la ong “Ia kane ka kyrwoh nga la iohi ha ki lad pathai khubor ha kaba ngam mynjur ia kane, ba don na ki briew ha ka party ki kwah ban weng ia nga na ka kam kum u State President".
U Bah Mawrie, u la ong ba ha shwa kane ka kyrwoh jong u Dr Chuba Ao, u nongkren ka BJP na Tura u Bernard R Marak u la pynpaw ba ha Garo Hills baroh ki don ha ka liang jong u bah Mawrie.
“Ki la paw ha ki lad pathai khubor ba kim shym la kynnoh ia nga halor ka jingshah rem ha ka election shiteng samoi kaba dang shudep ha Rajabala"u la ong.
U la bynrap shuh shuh “Nga mynjur ia ka jingkren u spoke person jong ngi, namar ka dei ka jingshisha ba ngi la jied lang ia ki kyrtong jong ngi ban ia khun ia ka election shiteng samoi ha Rajabala bad ngi la phah sha ka election Committee bad sha ki bor ba halor ha kaba u nongialam jong ngi, u Dr Chuba Ao ruh u don lang".
U la buh ruh ka jingkylli “Kumno u Dr Chuba Ao, un kynnoh ia nga marwei mynta, haba ngi la shim lang ia ka rai ban buh kyrtong na ka bynta ka Rajabala".
U bah Ernest u la iathuh ruh ba ym tang ha Garo Hills, hynrei ha Jaintia Hills ruh ki nongkitkam, ki don ha ka liang jong u ha ka ba ki la pynpaw ia ka jingsngewsih halor ka kyrwoh jong u Meghalaya Inchage ka party BJP ha ka jylla.
“Ha kaba ia dei bad kane na Jaintia Hills ruh ki la pynpaw ia ka jingsngewsih halor ka jingaikyrwoh u nongialam jong ngi, ha kaba ki ai ka jingkyrshan ia nga da ka ba ong ba nga dei u briew u ba la trei shitom ban pynkhlain ia ka party ha ka jylla hi baroh kawei “.
U bah Mawrie u la iathuh ba haduh mynta hi kam ju don kano kano ka jingphah ktien ne ka jingpyntip sha u ha kaba iadei bad ka jingbym sngewthuh jingmut ha ka party.
“Lada ka don kum kata ka jingbym sngewthuh jingmut ha ka party, ka jingkhang ka long kaba plie ban ia kren bad ki briew kiba la kam ba ka don ka jingbym sngewthuh jingmut ha ka seng"la ong u bah Ernest.
U la bynrap shuh shuh “Nga long u ba kloi ban pdiang ban ia kren lane ban ai jingmut lane ba ngan pynshai eiei,nga kloi hynrei haduh mynta ym pat don mano mano ruh ki ba wan ban kren ia nga".
Nongpoh: Hynnin ka janmiet ha ka por 5:30 baje ei ei, ki la don arngut ki briew kiba la kieng atiar bha ialade, ki la leit ban lute na kawei ka Petrol pump kaba don ha 14mer Byrnihat, ha kaba ki la ioh ban khung syndon haduh T.2.5 lak ka pisa na katei ka pump.
La ong ba kitei ki briew ki la wan da ka thuk thuk pulsar, ha kaba ki la rung jubor beit ha kamra ba lum pisa da ka ba shu kynjat ia ka jingkhang bad ki la pynap beit da ka suloi AK 47 bad kawei ka suloi rit ki la phah pyni beit iaka jaka buh pisa bad lum lut iaki pisa baroh katba don haka jaka buh bad knieh ruh na ka kti jong ki nongtrei kiba theh umphniang bad phet bak sha ki lain sonapur mar ia dep lute.
Katei ka jaka theh umphniang, ka dei kaba la tip kyrteng kum ka Highway carrier Refilling Center bad kaba la long trai da u bah Paul Keising Nongrum bad u C.L Sethia.
Shillong:Ka Dorbar Shnong Mawkhar ka la pynlong ïa ka jingjurip ïa ka jingshna ïa ki lynti ki synkien hapoh ka shnong ka thaw bad ka la dap da ka jingbynñiaw ïa ki kontraktor kiba la ieh shiteng ïa ka kam kaba la buh pat ha ka jingeh kaba khraw ïa ki nongshong shnong bad ïa ki paidbah kiba ïaid lyngba ka surok Mawkhar.
Ki nongïalam shnong ka Mawkhar kiba kynthup ïa u Bah Arwan Tariang kum u Rangbah Shnong bad u Bah R.Sutnga, Asst Rangbah Shnong bad kiwei kiwei kila jurip ïa ki nala bad ki lynti synkien bad kane ka kynhun kala dap da ka jingbynñiaw ban ïohi ba ki kontraktor kiba la ïoh ïa ka kam kim shym la trei pyndep hynrei ki la ieh shiteng ïa ka kam bad kane ka la pynthud lut ïa ka ïaid ka ïeng jong ki briew ne ki kali ha ka thaiñ Mawkhar baroh kawei.
U Bah Arwan u la ong, uba la ïoh nyngkong ïa ka kam naduh u snem 2019 haduh mynta um shim la lah ban shna ïa ka nala ne ban tap slep ïa ka haduh mynta bad kane ka jingsuki ban pyntrei ïa ka kam kala buh ïa baroh ha ka jingeh.
U la ong, u kontraktor haba um lah ban trei ïa ka kam, naduh kaba nyngkong um dei ban shim satia ïa ka jingtrei hynrei mynta ynda la hadien habud u la ai shibun ki daw halor ka jingbym lah ban trei ïa katei ka kam.
Katba u Bah Ransom Sutnga u la ong, ka shnong kala ïakren bad ki kontraktor kiba la ïoh ïa ka jngtrei ha kaba don ki kontraktor kiba la pynsted ban shna ïa ki nala bad kila dep ruh ban tap slep nalor, hynrei don pat ki kontraktor haduh mynta kim pat dep eiei ruh em watla kila kular ïa ki nongïalam shnong ba kin shna pyndep ïa ka jingtei hashwa ka jingrakhe ïa ka Christmas.
U la ong, ha ka Group-I ïa ka jingtrei la sdang naduh u 2019 bad ïa ka Group II, III bad IV kila sdang ha u 2020 hynrei u kontraktor ha ka Group-I u la buh briew tang 3 ngut ha ka shi sngi ban trei ïa ka kam bad ha ka shi taïew kine ki trei tang 3 sngi bad ki pep 3 sngi bad wat ka Group IV ruh naduh Christmas haduh mynta kim shym la sdang satia ïa ka kam bad dei tang ka Group-II bad III kiba la pyndep ïa ka jingtrei.
Ki nongïalam shnong kila kyntu ïa ki kontraktor ba ki dei ban shna pynsted noh ïa ki nala bad ban tap slep noh namar kumba long mynta ïa ka surok ha Mawkhar la shah ban ïaid ki kali tang shilliang ïa ki kali namar ka la pynmih ïa ka jingdheng kali kaba jur naka jingshna ïa ki nala ha ka shnong.
Ki la ong, lada jia ba kine ki kontraktor kim pyndep ne shna kloi ïa ki jingtei, ka Dorbar Shnong kam banse ban shim syndon ïa ka sienjam ban leit ujor sha u Symbud Myntri Rangbah ka jylla u Bah Prestone Tynsong uba khmih ïa ka tnat PWD halor ka jingbym lah ban pyndep ki kontraktor ïa ka jingtrei ha ka por kaba la buh.
Ha kine ki jaka kiba la ieh shiteng ïa ka kam la sakhi ba kala mih ruh ka jingdheng kali namar ki surok kiba la rit lypa kila nang rit shuh shuh bad kala pynsohsat ïa ki paidbah ne ïa ki kali kiba hap ban beh ïa ka por.
Ki nongïalam shnong kila ong, ka jingslem ban shna ïa ka nala kala pynjar ïa ki nongshong shnong ban rung ne mih sha la ïing bad kila kynnoh ba ka dei ka jingbym shimkhia ka shnong.
U Bah Arwan u la ong, ka shnong kala leit ban ud sha ki heh jong ka PWD halor kane ka jingslem ban shna ïa ki nala bad wat ka shnong kala kren ruh ïa ki kontraktor hynrei haduh mynta kim shym la shimkhia ban shna pyndep ïa ki nala.
Shillong:Myn hynnin ka sngi na ka liang ka Deputy Commissioner ka la pynmih ia ka jingbthah ban khang khyrdep ia dukan ha ki thain iewduh kane ka long kum shibynta ban tehlakam ia ka jing saphriang ka khlam Covid 19 ha ka jylla, hynrei  na ka liang ki nongshong madan ha ki thain ka Motphran ki la kyntait ban ngeit ia kane ka jingbthah ba la pynmih na ka liang ka Deputy commissioner.
Don na ki nongshong dukan madan ki ba la poi dangstep ban shong dukan ki la leit phai noh sha la ing, hynrei don na ki katto katne pat ki ba la plie ia ki dukan bad sngap kuman ia ka jingbthah jong ka sorkar.
Wat la na ka liang ka ophis ka hima Mylliem kaba dei peit ia kane ka iew, ka la pynbna paidbah ba kim dei ban plie ia ka iew ha ka sngi u Blei, kumba la pynbna da ki bor jong ka District Adminstration jong ka sorkar.
Na ka liang jong ki pulit jong ka Hima Mylliem dang step kila beh ia ki nongshong madan bad kiba bun ki la kohnguh, hynrei ki don katto katne ki ba la ialeh pyrshah, ha kaba na ka liang ka Hima kam banse ban pyntip sha ki bor jong ka District Adminstration.
Na ka liang jong ki pulit ryngkat bad Magistrate hadien ka jingioh jingtip ki la hiar bran bran sha motphran bad kyrpad ia ki nongdie madan ba kin khang noh, hynrei na ka liang ki nongshong madan ki la pyneh ia ka jingbthah jong ki Pulit bad ki Magistrate.
U Lusipher u dei uwei na ki rangbah angel ha bneng.
U long u ba-ar ha ka kyrdan jong u ha bneng.
U Blei u Kpa u Khun Uba long u Jisu, bad u Blei u ‘Mynsiem Bakhuid’.
Kine ki long uwei u Blei halor baroh, bad kine kiba long lai ha Uwei ki la thaw ia ka bneng bad ka khyndew bad ia kiei kiei baroh, bad ki la thaw ruh ia u briew ha ka dur jong ki hi.
Jingpynshisha: U Jisu u la wan sha kane ka pyrthei myn arhajar snem tam, U la wan ha ka dur jong ngi hi.
U Lusipher u long u ba-ar ha ka kyrdan jong u ha bneng ryngkat bun bah ki angel kiba hapoh ka jingpyniaid jong u.
U Blei uba long u Kpa uba ha bneng, U la ai ka jingshaniah kaba khraw tam ha la u Khun Uba long u Jisu.
Dei tang u Jisu uba don hok ban tip ia baroh ki jingthmu jong u Kpa.
Dei tang bad u Khun la ju pyniaid ia ki kam ka hima bneng baroh, U Jisu u ia ryngkat kyrdan bad u Kpa uba ha bneng, ia ki kam barieh baroh hapoh ka bneng, dei tang u Jisu bad u Kpa ki iatip.
U Lusipher u long u angel rangbah ha bneng, kham hapoh khyndiat ia u Jisu.
Hynrei um sngewtynnad pat ia ka jingpyniaid u Kpa.
U sngew ba ma ruh u dei ban ia ryngkat bor bad u Kpa uba ha bneng.
U Lusipher u long u angel uba bhabriew bad uba jrong ka rynieng.
Kumta ka dur bhabriew jong u ka la pynsarong ia u.
U la dawa na u Kpa ba u dei ban ia ryngkat dor, ia ryngkat bor bad u Blei uba long u kpa uba ha bneng.
Kane ka mynsiem soitan ka la sdang suhthied hapoh jong u Lusipher.
Bunsien u shim tuh ia ki kam u Jisu ban pyniaid, kane ka mynsiem sniew ka la nang khraw ha ka mynsiem jong u.
U Jisu u long halor baroh ki angel ha bneng.
Ki angel baroh ki hap dem hakhmat u Jisu bad u Lusipher ruh kumjuh.
Hynrei ka mynsiem u Lusipher kam long khuid, ka dap da ka jingbishni ia u Jisu.
U Lusipher u la pyrshang ban ialam bad pynsngewthuh bakla ia ki nongbud jong u kiba long ki angel, ha ka jingbym shemphang ia ka buit sainti jong u, ki la kohnguh ia u.
Une u soitan ha la ka jingpyrshang ka jingialeh pyrshah, um ngeit ba u Blei un beh ia u, ka jingduhnong kan long kaba khraw lada beh ia u bad ia ki angel kiba bud ia u.
Ka mynsiem sniew ka la pynkiew skong ia u.
Kumta u la ialeh pyrshah ia u Blei uba long u Kpa uba ha Bneng, u la hikai ruh ia ki nongbud jong u (ki angel) ki dei ban long kiba laitluid ym kiba shah teh mraw ha ki hukum u kpa uba ha bneng.
Ki angel kiba khuid kiba bud ia u Jisu, ki khroh ia ki angel kiba bud ia u Lusipher ba kin ym ialeh pyrshah ia u Blei, bad ki iam sngewsih na ka bynta jong ki.
Ki la pyni ba u Blei u long uba hok bad u don ka bor halor baroh.
Hynrei ki angel kiba bud ia u soitan kim ngeit.
Ha ka jingiatynjuh bor bad ialeh thma bad ki angel bakhuid bad ki angel u soitan ryngkat bad u ki la rem.
Kumta u Blei u la beh noh ia ki na bneng.
kumta ka la long ka jingsngewsih kaba khraw, bad ki la babe kylla.
U soitan u la panmap na u Blei, hynrei ym don lad shuh.
namar ha bneng kam dei ban don ka jingialeh pyrshah.
U Blei uba long u Kpa uba ha bneng.
U long Uba khuid Uba khuid Uba khuid, ym don kiwei pat ki bor nalor jong u.
“Naduh kata ka por mynba u Blei um shym la thaw ia u briew, u soitan u la don lypa".
Haba u Blei u la thaw ia u briew, u la thaw ruh ia ka briew ka ban long ka nongsumar jong u, u la ai kyrteng ia ki ‘U Adam bad ka Im’.
U Blei u la buh tang kawei ka jingtynjuh ban pyni ia ka jingkohnguh.
Ban ym bam ia u soh (adong) ka jingtip ia kaba bha bad ia kaba sniew.
U Blei u la buh ia ki baroh arngut ha kper Eden, hangta don tang ka jingsuk bad ka hok.
U la kyrkhu ruh ia ki ba kin nang roi bad pyndap ia ka pyrthei.
U la maham ruh ban ym bam ia u soh adong, lada ki bam kin iap da shisha.
U soitan um lah shah ban iohi ba kine baroh arngut kin im suk bad im hok.
U la thaw bun jaid ki lad ban pynshoi bad pynjot ia ki.
Ha kaba khatduh u la shem kawei ka lad ban pynngat ia ki ha ka jingriam, ryngkat ki angel jong u ban leit sha ka ‘Im’ kaba long ka kynthei kaba kham ‘jem mynsiem’.
U soitan u la swait ia ka ha ka por ba ka don tang marwei.
Ka ‘Im’ ha ka jingbym poi pyrkhat ka la khlad ia u Adam ha ka jingtrei, ka la iaid kai ia ka kperKa la long ka jingkmen kaba khraw ban iohi ia ka jingitynnad jong kata ka kper, ka la iohi ruh ia uta u soh Adong, haduh katno u long uba ithiang bad ibang bha ban bam.
U soitan u la ap kmang ban ioh pynshoi ia ka.
Ka ‘Im’ ka peit iapbieit ia uta u soh.
U soitan uba la apthap lypa hangta ha trai u dientg soh, u la kren ia ka ‘Im’ da ka sur kaba jem, bad u la ong, ‘balei phim bam ia une u soh? U long u soh u ban ai jingstad ia phi’.
Ka Im ka la jubab bad ong, u Blei u la khang ban bam na u, lada ngin bam ngin iap da shisha.
U soitan u la pynngeit ia ka da kaba ong, ‘phin ym iap da shisha hynrei phin long kum ki blei, ba phin tip ia kaba bha bad ia kaba sniew’.
Ka Im ka la ngeit, ka la kheit bad ka la bam, ka la ai ruh ha u Adam uba long u tnga jong ka, u ruh u la bam.
Baroh arngut ki la hap ha ka pop bad ka jingiap ruh ka la wan lap ia ki (U Blei um shym la buh ia ka jingiap ha ka por ba u thaw ia ki).
Ka jingiap ka wan na ka jingryngkang ia ka hukum u Blei.
U soitan uba sainti u la jop ia u briew, bad ka la long ka jingkmen kaba khraw ia u.
U Blei u la sngewsih kthang haba u briew u la hap ha ka pop.
Kane ka jingiap ka la hiar pateng ha baroh ki jaid briew ha ka pyrthei.
Ym don ba lah ban lait na ka.
Ka la long ka nongshun kaba khraw tam ia u khun bynriew baroh.
“Ka jingryngkang ia ka hukum U Blei ka dei ka pop, bad ka bainong jong ka pop dei ka jingiap".
U Blei um sngewtynnad ba u soitan un leh trai khlieh halor jong ngi ki briew, kiba long ki jingthaw ba kordor jong U.Kumta u Blei da ka jingieit bah kaba ym don ba lah ban thew kaba la hiar na ka khet bneng jong u, ka lad jingpynim ban phah ia la u Khun uba long hi u Blei, ban wan sha kane ka pyrthei ban pynim ei ia kiba ngeit ha U.Ban shah shibun ki jingtynjuh bad ban kiew halor ka ‘diengphna’ ban long ‘langknia’ ban pyllait im ia u briew na ka bor jong ka pop.
Ka jingkyrkhu kaba khraw tam ba u briew u la ioh na u Blei uba long u Kpa Uba ha bneng.
Naduh ba u soitan u la leh pyrshah ia u Blei, la mih artylli ki lynti ia u briew.1) Ka lynti ka hok bad ka jingshisha kaba wan na u Blei2) Ka lynti ba ialeh pyrshah ia ki hukum u Blei ka dei ka jong u soitanU soitan naduh ba u la jop ia u briew, u la pyrshang ban jop ia u Jisu, mynba u don ha kane ka pyrthei, lyngba lai tylli ki jingtynjuh kiba khraw mynba la ialam ia u Jisu sha ri khlaw da u Mynsiem.1) Ban pynkylla kpu ia u maw, namar u Jisu u la thngan.2) Ban pynnoh najrong ka templ.3) La ialam ia u Jisu sha u lum bajrong, bad la pyni ia ki hima ka pyrthei baroh, u la dawa ban dem ia u bad un ioh ia ka pyrthei.
Khatduh u Jisu u la beh noh ia u soitan bad hukum ban ym tynjuh ia u Trai u Blei bad tang ia u men mane.
U soitan u la rem bad u la iehnoh ia u Jisu.
Kumta u soitan u la thaw ia kiwei pat ki lad ban hiar thma ia u briew lyngba ki jingpynshoi ba bun jait.1) La hikai ia u briew ban kamai spah da ka bym hok2) U hikai ban thok bad shukor ia u para briew3) Ban niewbein ia kiba duk basuk bad kiba rit baria, ki bym don iktiar ei ei4) Ban sngew sarong haba la don spah5) U hikai ruh ban mane ia u Blei tangba ym dei ban kohngh lut ia ki hukum jong u6) Dei ban kohnguh ruh ia ki jinghikai u briew, ban pyni ba ka long kaba dei hok ban bud ia ki jinghikai jong u ruh7) U hikai ruh ban smat sha ki jingiaseng ba ki briew kin ym iohi ia ka jinglong ba hapoh jong ki8) Ban pyndonkam bakla ia ki jingainguh na ka bynta ka iing haba ym banse, kam long kaba sniew, sa pyrkhat pat hadien, ne lada ym lah ban pynbeit sa shu pynmap noh ruh long, u Blei u dei ban map9) Dei ban leh kyrpang noh haba shah jied ban long nongsharai (official) jong kano kano ka kynhun Balang10) Haba phi shah jied phi dei ban sngewthuh ba dei u Blei uba la jied ia phi, lada phim lah ban leh kambah kumba leh ki Apostol ruh, kiba long ki nongbud u Jisu ruh kam lei lei11) Dei ban kham leh sahep-suba ne leh kham kyrpang (Resource) haba phi la shah jied.
Ym long shuh ban pyniadei paidbah, namar bun na ki paidbah ki long kiba pop bad kiba jakhlia.
Kumno phin pyniaryngkat dor bad kiba rit baria ioh bit tngit ialade.12) Haba leit visit ruh ym dei ban rung kulmar ha ki iing ba don ki buaid tanglang ba ioh pang iabit.
Dei ban wad ia ki iing ba kham donburom.
Hangta phi lah ban iasyllok kham slem, da dihsha dihdud haba ki tyrwa, ym dei ban kyntait13) Kane ka dei ka jinglong jingim kaba suk ong u soitan, lada phi leh hok than phin shah kyntait, dei ban pyniaryngkat kyrdan bad ka pyrthei, lym kumta phin sah marwei.
Haba leh pop u official ka Balang, dei ban set bad buhrieh, hynrei te ka Balang kan long jahburom hakhmat ka pyrthei.
Dei ban shim tang ia ka jinghikai ki Sadhusi bad ki Pharisi, ban burom lang ia ki ain ba shna u briew.
Jinghikai ba bakla jong u briew:Ki Nongsynshar & Nongsharai: Ym baroh, hynrei kham bun na kum kine ngi shem ba ki ju kylla rong ha ka dur bad ha ka jinglong, ngan buh da kawei ka kyntien.
Ki Nongsharai bad ki Nongsynshar ba ‘kylla prah’.
Ha ka shyntur jong ki kam don ka jingshisha – kane ka la pynlong ia ka ri bad ka jaidbynriew ban jot.
Ki Nongsynshar bym hok, ki thok ia u paidbah.
Ki kylla ktien mynta kumwei lashai da kumwei.
Haba ki thok ki hap ban iaithok (multiply) ia ki jingthok ban da rapjot ia ki jingthok kiba nyngkong.
Bun bah na ki nongialam bad nongsynshar ki long kiba bamsap.
Bunsien ki kynnoh ia kiwei pat.
Ki nongmihkhmat ki la bamsap lypa ki kwah ban jop ia ki election da kano kano ka lad – ka jingmut jingpyrkhat ki la long (corrupted mind) bamsap lypa.
Ha ki Balang ruh kumjuh, bun bah ki kwah ban long nongialam bad nongsharai.
Ynda ki la shah jied ki sngew sarong noh.
kam iadei katkum ka jinghikai ka ktien u Blei.
Uwei na ki riewkhraw ka pyrthei haba u ieng ban ialeh ia ka kam President, u ong; ngam shym wan hangne ban jop election, hynrei ban kren ia ki jingshisha.
Une u dei u Abraham Lincoln.
Hangne ha ri jong ngi, ngi la ioh ia uba kum une u riewkhraw, uta u dei u Rev.J.J.M.Nichold Roy.
U ong phi ki buaid ki tanglang wat pynjaboh ia ki vote jong nga, ioh nga rem.
Kiba kum kine te niar, hangne bad ha ka pyrthei baroh kawei.
La shitom ban iohi ia ki jingshisha.
Ki nongmihkhmat ha District Council, kim tip ia ka hok lajong, ki pyrshang ban shah ia ka iktiar u rangbah bad ban pynshong lymbiang kum ki khun khlem kmie khlem kpa ki bym don kur ne jaid.
Hato ym dei ba kit hap ia la ki shyllang da la ki pohjat.
Ki klet ialade ba ki dei ki shynrang.
Dei hangne kein ba la shong kulai u soitan ia ka jaidbynriew jong ngi.
Kiei kiei ki jinghikai kiba long pyrshah ia ka jinghikai u Blei, ki dei ki jong u soitan.
Bun ki jingleh jong ngi ki long pyrshah ia ki jinghikai u Blei.
Kine ki jingleh jong kiba bun, ka sakhi ba u Lusipher bad ki nongbud jong u, ki don ha ki Balang bapher bapher ha kane ka jaidbynriew.
Khatduh ka jingkyrpad: Lada ngi ieit shisha ia u Blei uba long u Kpa uba ha bneng bad ia u Jisu, u Nongpynim jong ngi, ngin iaphai sha u bad kohnguh ia ka mon u Blei.
Ka jingpynim ka wan na u Blei u Kpa bad u Jisu Khrist uba la shah iap halor ka Diengphna na ka bynta jong nga bad jong phi kiba pop.
Haba kumta kiba rakhe ia ka Sabbaton, ki bud ia kano ka calendar, ka Gregorian ne Julian?‘U Blei naduh ba u la thaw ia u briew u la kyrkhu ia u shynrang ban long ka pateng.
U la buh ia u symbai ha u bad u la kyrkhu ruh ba yn nang roi, naduh u Adam ka pynshisha ia kane.
Nangta ia u Abraham, u la ioh khun ha ki sngi ka jinglong tymmen jong u bad tang na uwei u khun u la pynmih ia ka jaidbyndriew Israel’.
Ki Kitab Bakhuid – Ka Bible, Kuran & Gita ruh ki sakhi lem ba ka jinghiar pateng ka dei na U Shynrang.
La dei ka por ba Ki Khasi, Garo bad Jaintia ban hiarpateng noh na U shynrang.
To nongthoh batai lem ka calender jong no ngi ia iaid nga kwah tip?.
Shillong: Kiba ioh pang covid mynta ka sngi, ki don 76 ngut bad kiba jem na ka jingpang, ki don 10ngut.
Baroh kiba don ia ka jingpang, ki long 394 ngut bad kiba iap baroh, ki la poi baroh sha ka 1,485 bad kiba ioh jingpang ha ka jylla, ki la poi mynta sha ka 85,23 ngut.
Ka East Khasi hills, ka don 66ngut baroh kiba ioh pang thymmai.
Mar sien sdang ka curfew miet, la kiew kiba ioh covid, ka long kaba sngew thamula shisha.
Ym tip shuh ka dei ne em ka jingshisha.
Shillong: Ka Nehru Yuva Kendra Sangathan Meghalaya, ha ka 7 Tarik U Kyllalyngkot, 2022 ka la lah ban pynlong ïa ka State Level Declamation Contest halor ka phang kaba long ha ka Ktien nongwei “Patriotism and Nation Building" kum shi bynta kum ka jingrakhe bad leh kmen ïa ka Republic Day ka Ri kaba 72, kaba la pynlong ha ka Conference Hall jong ka Bharat Scouts and Guides Shillong.
Na ki 7 tylli ki NYK Districts kiba don ha Meghalaya, la wan ïa shim bynta tang na 4 tylli ki NYK Districts kiba long ki nongjop na kiba la shim bynta ha ka jingïakhun ha ka District Level kaba la pynlong ha ka ki Kendras jongki kiba don hapoh ki Districts.
Ki nongïashim bynta ha kane ka State Level ki la long na East Khasi Hills District ba la mihkhmat da ka samla Ibakordor Khriemmujat, na West Khasi Hills District la mihkhmat da ka samla Suzane Lyngdoh Nonglait, na West Jaiñtia Hills District la mihkhmat da ka samla Lakyntiewshisha Tang bad na Ri-Bhoi District la mih khmat da ka samla Melita Maring.
Baroh kine ki sawngut ki nongïashim bynta ki la ai la ki jong ki jong ki sur bad ki jingïatai nia kiba shongnia kat kum ka phang bala ai haneng ha kaba la bishar bniah ïa kine da ki laingut ki kongsan kiba long ki riewshemphang na ki department bapher bapher.
Ka lahduh jong kane ka jingïakhun ka long ka samla Lakyntiewshisha Tang na West Jaiñtia Hills District, kaba wan ba ar ka long ka samla Ibakordor Khriemmujat na East Khasi Hills District, bad kaba wan balai ka long ka samla Melita Maring na Ri-Bhoi District.
Ka Lakyntiewshisha Tang kaba long ka lahduh ha kane ka jingïakhun in leit ban mih khmat ïa ka Meghalaya ban ïa khun ha ka National Level kaban long ha Delhi ka ban sa lah ban sdang ha shuwa ka Republic Day (26 tarik U Kyllalyngkot, 2022).
Shillong: Hapdeng ka jingpait dohnud bad ka jingbynnud ka ba khraw la tep donburom noh ia u nongtem piano u ba tbit ha ka jylla bad u ba long ruh u nongseng ia ka Shillong Chember Choir u bah Neil Herbert Nongkynrih hapoh u lum jingtep jong ka balang Presbyterian Lawmali ha ka sngi Saitjain.
Ha shwa ban rah ia ka met jong u bah Neil sha u lumjingtep Lawmali, la pyndonburom khadduh ia ka met ba sah jong u ha poh ingsah ka ba don ha Pohkseh.
La sakhi ia ka jingwan tuid ki briew najan bad na jngai ban ai burom khadduh ia une u riew rangbah u ba la noh synniang shibun eh na ka bynta ka Ri bad ka jaitbynriew.
Ha kane ka sngi na ka liang jong ki dkhot ka Shillong Chember Choir kum ka dak ban ai burom  khadduh ia u nongprad lynti jong  ki ,ki la rwai ia ki jingrwai ki ba la thaw da u bah Neil ki ba la pynsngew myllung ia  ka mynsiem jong ki briew ki ba la wan sngewlem ha ka ne ka sngi.
U bah Neil Herbert Nongkynrih u ba la ju khot ieid “Uncle Neil " 52 snem ka rta u la khlad noh ha ka 5 tarik  mynta u bnai ha jaka sumar ka ba don ha Mumbai na ka jingpang Ulcer.
U bah Niel Herbert Nongkynrih, u la pule pyntbit ia lade ha ka put ka tem ha Trinity College and Guildhall School of Music Landon ,ha u snem 2001 u la wan phai shala ka Ri bad seng ia ka Shillong Chember Choir.
Ha u Snem 2010 ka Shillong Chamber Choir ka la ioh ban rah ia ka nam lah duh ha ka “India Got Talent"bad u la ioh pdiang ia ka Tirotsing Award ha u snem 2011, ia ka khusnam Padma Shri bad ka Fourth Highest Civilian Award of India ha u snem 2015 bad kiwei kiwei ki khusnam.
“Shim kane phah serok, buh original ha lade bad ia ka duplicate ai sha ki pulit.
" La bthah u riewsaid“To khublei shibun eh Sahep " la ong ki Shijur“Kato kan dei ka jingshngain na ka bynta jong phi.
Tangba phim dei ban iathuh hano hano ruh.
" La bthah u riewsaid.
“To Sahep.
To khublei shibun eh" la ong biang ki shijurHadien ba la ioh ia kata ka kot ki mih noh nangta bad ka jingsngew shngain.
“Kpa ngin leit ai noh mynta ka sngi hi.
Ngin ym pynslem.
To ngin photostat noh hangtei.
" La ong ka men Kmie.
“Hooid Kmie.
" La jubab u men KpaKi la leh shisha kumta bad hadien ba la dep lut ki kam, ki sa ia mih ban leit phai noh sha iing.
Hooid ka por ka dang kloi bha; hynrei namar ba ki kwah ban poi kloi sha iing ki la shu phah buh noh da ka Kali shaduh sha iing.
Marsien poi ha iing, ka Kmie ka la wad shuwa ia ki khun baroh.
Hynrei uwei u khun u khlem don satia ha iing.
Kita kiba don ha iing Saw ngut ruh kim tip shano u leit, ka Kmie bad u Kpa ki la phah khot, phah iit, hynrei kim lap.
Ka mynsiem ka Kmie bad u Kpa ka la her syrngiew, ki la sdang ban kynnoh kynta ia kita ki khun ba don ha iing.
“Pham ia iohi shano u Hep u leit.
?" La kynnoh ka Kmie“Tip seh mynne i don ha iing te Mei.
" La jubab u WanbokU Kpa u la ai jingmut ban ym khih khuslai, da kaba ngeit ba u shu leit kai hi, shane shatai.
“Lah slem phim iohi ia i Hep.
? La shu kylli u Kpa“Em dang kham shiphang hi… I khlem iathuh te ban leit shano shano ruh…" La jubab kita kiwei.
“To me, khie Wanbok shet sha noh kein ia ngi…" La bthah u KpaKumta ruh u Wanbok u leit ban pynkhreh sha ia ki.
Ka Kmie ka la khuslai mynsiem, hynrei watla katta ruh ka shu pyrshang ban pynhun la ka mynsiem.
Ka por ka iaid, ka bneng ka la kem dum, u Hep pat u khlem wan mih iing.
U Bah Shanbor u la sngew pher bad kumta u la leit mih sha iing jong kita ki paralok jong u ban pyntip ia kata.
Ki paralok Rangbah jong u ruh, marsien tip ki la sngew lem bad bran bran ki la wan mih sha iing jong ki.
Hangta ki sdang ban pyrkhat bad ka jingpyrkhat ka long ban pyntip sha u Rangbah Shnong.
U Bah Shanbor bad arngut kita ki lok ba ha syndah eh, ki la leit mih sha iing u Bah Let ban pyntip ia kata.
“Mynno ka jia kata…!" U Bah Let u la kyndit thret ban iohsngew.
“Mynta hi ka sngi, haba ngi ngim don ha iing.
" La iathuh u Bah Shanbor“Kumno kumta…" U la leh kyndit eh.
Wut wut u Bah Let u la ai hukum ban leit wad da ki khmat Rangbah ka Shnong.
La phah khot ia u Sangot ban pyrta shnong, ba ki khmat Rangbah kin wan mih sha iing u Rangbah Shnong ha kata hi ka janmiet.
Hadien katto katne por ba pyrta shnong khrui la wan mih ki Rangbah.
U Bah Let u la ai hukum“Phi ki Rangbah baroh, to khie ia leit wad lem ia uwei u khun jong u Bah Shanbor uba ki khot sin u Hep, ba u jah na iing mynta hi ka sngi.
"“To Rangbah Shnong…" La jubab kita ki Rangbah.
Ka khubor bajah u khun u Bah Shanbor ka la bna ir hapoh shnong.
I Kong Lumspah i la iam sngewsih bad kumjuh ruh kita ki khun jong ka kiba don ha iing ki la iam lang bad ka Kmie.
Ki paramarjan ki la wan ban pyntngen ia ki.
U Bah Shanbor u la suba jur ba la dei beit hi na ka iing u Bah Let.
Hynrei watla katta ruh u sngap jak bad pynap ia ka ain ba kan trei kam.
Kiba leit wad ki la rung ki khlaw ki btap, ki krem ki kroh ki riat ki ram kiba don ha sawdong pud jong ka shnong.
Kiwei don kiba pyrshang ban leit wad wat sha ki iing briew hapoh shnong.
Don ki paralok u Bah Shanbor lei lei kiba leit wad beit beit sha iing kur jong u Bah Let, namar ki tip bha ia ka jingiashun kaba la jia hapdeng jong ki.
Hynrei ka miet ka la sep ei, ym don ba lap ba shem ia uba jah.
U Bah Shanbor u la pyntip noh wut wut sha ki pulit bad sha uta u riewsaid.
Ha ka step babud, ki pulit ki la wan hiar da ka kynhun bad la shu leit kem beit ia ki dkhot ka iing para khatduh u Bah Let uba dei u Rangbah Shnong.
Shillong:U Bah PN Syiem, Chief Executive Member barim ka Khasi District Council, u iathuh ba ka jing pyneh jongu, ban hiar shuki ialade, ha ka por ba wan rah ban pyn kylla, ia ka Meghalaya Disqualification Act, 1972, ka dei namar ba ka sorkar jylla, kam iahap halor ka jing ieng pyrshah jong ka District Council, ia kino kino ki ain, kiba long pyrshah ia ki dustur riti jong ka jait bynriew Khasi, ban iada ia ki Rangbah Shnong bad ia kiwei ki ain.
“Ka jing wan rah ia ka ain ban mait kyrteng ia ki MLA, MDC ka dei na ka daw ba nga kum U CEM, nga ieng ban iada ia ki Rangbah Shnong bad ia ka Ri Khasi baroh kawei, te kata kaba pynlong ianga ba nga hap skhem shwa" ula ong shuh shuh.
Ula iathuh shuh shuh, ba ula pyrshang ban ia syllok shane shatai, halor katei ka ain mait kyrteng, namar ba kam dei kaba suk ban ialeh pyrshah, ia ka rai jong ka iing dorbar jylla.
“Kam long kaba suk ban ieng marwei, hadien ba ki hynriew ngut ki la risain" ong U Bah Syiem.
“Bun ki MLA, ki ong, ei bah Pynshngain, balei phim risain noh, namar lada phim risain, lashai phin shah mait, ka jinglong MLA, hynrei kum u nong mihkhmat, uba dei u legislator, u law maker, policy maker, nga hap pynshitom khyndiat" ula ong shuh shuh.
U Bah Syiem, u iathuh ba ula iakren ruh ia ki 3,4 ngut ki riew said, hynrei, ki ruh ki ai jingmut, ba u dei ban risain noh, namar ba ka long kaba eh ban iada, namar ba u bam ar tylli ki jing kamai pisa, na ka tulop MLA,MDC.“Hynrei, u don uwei u lawyer, uba ngam da kwah ban pynpaw kyrteng, u ong sir, ka don kawei ka ruling jong ka Supreme Court 1972, ha kaba U Chairman ha kawei ka shnat ha Delhi, u shah ha kajuh ka ishu bad ka Supreme ka test, la ka dei ne em ka ophis of profit ban mait kyrteng bad kata ka long, la ka kam ka dei kaba thung da ka sorkar bad ar ka sorkar ka lah ne em ban behkam bad lada lah ban beh kam kumta lah ngat bad hangta siew tulop mano, lada siew tulop da ka sorkar, la hap mait kyrteng, te nga te dei elekshon, ym dei ba thung da ka sorkar, ia nga la thung da u paidbah san snem" ong shuh U Bah Syiem.
U Bah Syiem, u ong shuh shuh ba ia katei ka rai, kam hap hapoh ka jing bishar jong ka High Court lane ka Supreme Court, hynrei ka dei ha U Lat, ba un pyn treikam, kat kum ka article 192 bad U Lat, um lah ban mait kyrteng, lada um ioh jingbit na ka elekshon komishon jong ka Ri India bad ula ong ruh ba ka election commission of India, ka pynshai ba ka kam MDC, CEM, kam dei satia ha ka ophis kamai pisa, namar ba kam dei hapoh ka ophis jong ka sorkar Jylla ne ka sorkar India bad ka dei ha ka autonomous body jong ka District Council, ha kaba ia ka tulop ruh ki shim na ka khajna lajong.
Ha kajuh ka por, U Bah PN Syiem, u ong shuh shuh, ba katei ka ain, kaba la thaw da U Mukul Sangma, ha kine ki sngi, ka la kylla long noh ka ain ka bym larkam satia, lane null and void lane u ong “Ka ain khlem bniat".
Lah ban pynkynmaw, ba ia katei ka ain, la mynjur da ka iing dorbar jylla, ha U Nailur 2015 bad la buh por ia baroh ki MLA, MDC kiba bat ar kam, ba ki dei ban iehnoh ia kawei na kitei ki kam, ha ka 1tarik Risaw 2015.
Ki MLA, kiba long MDC ruh ha katei ka por bad kiba la hiar shuki noh kum ki MDC, ki long U bah Stephanson Mukhim (Independent), H.D.R.Lyngdoh (Congress), Ardent Miller Basaiawmoit (HSPDP), Metbah Lyngdoh (UDP), Phlastingwell Pangniang (HSPDP), Sanbor Shullai (NCP), Brolding Nongsiej (UDP).
U bah Mukhim, u dei tang uwei u dkhot, uba dei na Jaintia District Council.
Shillong: Kiba ioh pang covid mynta ka sngi, ki don 73ngut bad kiba jem pat, ki don 7 ngut.
Ym don ba iap satia.
Baroh kiba don jingpang, ki long 328ngut ha ka jylla bad kiba iap, ki long baroh 1,485ngut.
Ka East Khasi hills, ka don 50ngut bad ka West Garo hills, ka don 20ngut kiba ioh pang  baroh.
Shillong: Ha ka jing pynmih hukum, kaba mynta ka sngi, ka Deputy Commissioner, East Khasi hills District, ka pynbna ba ki dukan kin khang lut, ha ka por 8baje mynmiet man la ka sngi, kaba sdang naduh mynta ka sngi.
Ki Restaurant bad ki jaka bam, kin khang ha ka por 9baje mynmiet.
Ki dukan, kin khang lut ha ka Sngi U Blei.
Shillong:Ka National Domestic Workers’ Movement (NDWM), Meghalaya Region kaba dei ka seng ki nongtrei ïing kiba la treikam mynta lah 18 snem eiei ki la pynpaw ka jingdiaw ba ki jing dawa jong ki haduh mynta kim pat urlong.
Ïa kitei ki jingdawa ki la pynpaw ha ki artylli ki prokram rakhe ïa ka sngi ka kam kaba don burom ne ka Decent Worker Day Celebration, kaba la rakhe lang bad ka Meghalaya State Legal Service Authority (MSLSA) kaba ki la pynlong hapoh Fer rando Transit Shelter Home, Mawlai ha ka 7 tarik mynta u bnai bad kawei pat la pynlong ha 5 tarik mynta u bnai ha Shnong Lapalang, ha kaba ha Mawlai lah long kongsan da u T.T.M.Sangma officer on special duty MSLSA bad ha Lapalang la long kongsan da u N.A.Khan, District Session Judge.
Ha kitei ki prokram baroh artylli, katei ka seng, kaba don palat kumba 6 hajar ngut kiba trei ïing kiba la pynrung kyrteng, ki la pynpaw ïa ki lai tylli ki mat jingdawa kiba la dawa lah 18 snem hynrei kiba ym don satia kiba sngap, khamtam eh ka sorkar.
U N.A.Khan haba ka jingkren kum u kongsan, ha ka prokram ha Lapalang, u la ong ba kiba trei ïing kidei ki briew kiba noh synniang ïa ka ïoh ka kot jong ka Ri da kaba trei hapoh ki ïing ki nongai kam bad ki pynlah ïa ki trai nongai kam ba kin ïohlad ban leit kamai.
“Donkam bha ban pynlong ki jingai jingsumar ei ïa kiba trei ïing manla ka por bad ka jingai jinghikai ha ka jingnang jingtip khnang ban lait na ki jingshah thok, ban sngewthuh ïa ki kamram, ki hok bad ki aiñ," u la ong bad bynrap ba un kloi ban ïarap haba ïadei bad ki kam aiñ na ka bynta jong ki.
Katba u T.T.M Sangma, OSD MSLSA ha ka prokram ha Mawlai kum u kongsan u la mynjur ba dei ban ai ki jingïada ïa kiba trei ïing khnang ba kin shngaiñ kum ka jingkynthup hapoh ka Social Welfare Board ne ka BOCW board khnang ban ïoh bun ki jingmyntoi ba la ai da ka sorkar bad u la ong ban pyrshang rah ne pynsngew kyrpad ki jingdawa jong ki sha ka sorkar jylla.
Ki lai tylli ki mat jingdawa katei ka seng kiba trei ïing ki long ka jingbuh dor ka bainong kiba trei ïing ne Fixation of Minimum wage for Domestic Workers, ka jingthaw ne seng ïa ka Domestic Workers Welfare Board bad ka jingdonkam pynrung kyrteng ïa kiba trei ïing hapoh ka tnat Labour.
“Ïa kitei ki jingdawa ngi la buh mynta lah kumba 18 snem eiei bad ka sorkar na ka bynta kine kiba trei ïing, hynrei haduh mynta ym I dondak kaba bha ka ban jubab da ka sorkar jylla," ong I Sr.
Delina Lyngdoh, Regional Coordinator NDWM bad ka Kong Wanpynhun Kharsyntiew Advocacy & Lobbying Coordinator NDWM Meghalaya Region ha baroh artylli kitei ki prokram rakhe ïa ka sngi ka kam trei ïing kaba don burom.
Shillong:Mano ban tip ba u Myntri Rangbah u long jai jai, ong ki Lad pathai khubor hapoh Itanagar ha dien ba ki la lap ba u Myntri Rangbah ka jylla Meghalaya, u Conrad Sangma u rwai ïa ka jingrwai ‘Summer of 69’, kaba dei ruh ka video kaba la saphriang lyngba ki social media.
Katei ka jingrwai jong u Conrad ka la saphriang bad pynmynta online, kam shym la ap ruh ïa ka por ba ki nongshong shnong kin sdang jubab halor katei ka video viral clip kaba la saphriang bad kiba kynthoh ruh halor ka sap rwai jong u Myntri Rangbah.
Katei ka jing rwai Summer of 69, lah ban ong ba kadei jong u kaitor ba paw nam ka pyrthei u Bryan adam.
Katei ka jing rwai kaba la pynsa phriang da ka video tang kumba 1.43-minit ka la lah ban lum haduh 30,000 ngut kiba peit kaba dei lyngba ka Source: @SangmaConrad/Twitter.
Ïa katei ka sap rwai jong u Myntri Rangbah ka Meghalaya u Conrad Sangma ka la pynshoh jingmut ïa kiba sngap bad ïohi lyngba ka video ba u la rwai ïa ka jingrwai Bryan Adams ka ‘Summer of ’69’ hapoh ka prokram hapoh Itanagar.
Katei ka video kaba 1.43-minit kaba la peit ruh da kumba 30,000 ngut kiba peit nyngkong kadei kaba lah pynphriang bad pynmynta da u nongthoh khubor bad hadien pat ka la nang saphriang hapoh ka internet.
Shillong:Ka khubor ba la ïoh na ki pulit la ïathuh ba u Bah Kmelin Snaitang u la phah jingujor ba ha ka 12 tarik mynta u bnai, ki runar bym lah ban ithuh ki la tuh ïa ka mobile phone jong u napoh Police Bazar, Shillong.
Ha kawei pat ka khubor, ki bor pynïaid jong ka tnat DMR bad Transport, ki la ujor ba ha ka 12 tarik mynta u bnai ha ka por kumba 3 baje janmiet, ki nongtrei jong ka tnat DMR & Transport ki la ïoh bat artylli ki trok kit dewïong kiba don nombar ML-05T-2506 bad NL-01-AC-6254 hapoh khyrdop ka Umling Narang Integrated Check Gate, Ri Bhoi district (RB).
Shillong:Ka tnat Telecommunications (DoT), North East License Service Area (LSA), Shillong hyn nin ka sngi ka la plié ia ka jaka 4G BTS jong ka Reliance Jio Info com Ltd (RJIL) kaba don ia ka tower kaba 40 meter ha shnong Jair (Census Code 277803) jong ka Ri Bhoi District hapoh Meghalaya kum shi bynta jong ka jing rakhe ia ka Azadi Ka Amrit Mahotsav.
Ka shnong Ja ir ka dei kaba jngai na kiwei kiwei ki shnong bad kaba don kumba 70 km na Shillong bad hap pynlut por kumba 3 kynta ei ei ban poi sha kane ka shnong.
Katkum ki jingdon jingtip ka DoT, ki don 6459 tylli ki shnong ha Meghalaya bad napdeng kine 4818 ki dei kiba ioh signal mobile bad mynta lyngba ka jingplie ia kane ka BTS jong ka RJio ha shnong Jair, ka jingdon ki shnong kiba ioh signal mobile mynta ka la kiew sha ka 4819.
Kiba iadon lang ha kane ka sngi ki dei u Ajay Kumar Sahu, Sr.
Deputy Director General; u Ashok Kumar Jain, Deputy Director General (Compliance); u Dilip Kumar, Deputy Director General (Rural); u Salim Subas Bara, Director (Compliance); u Yogendra Singh Sisodia, Director (Administration) bad u Dilip Singh Aswar, Director (Rural) kiba dei na ka DoT North-East ha ryngkat u Vikas Pareek, Ranjeet Kumar bad u Jibesh Biswas na RJIL.Ha ryngkat ka jingioh ban pyndonkam ia ki phone mobile ban iakren briew, kane ka BTS ka la plié lad ban ioh ia ka internet kaba stet ha kane ka thain.
Ka la plié lad ruh ban pyniasoh bad ki kam Sorkar lyngba ka rynsan internet kum ka e-governance, e-health, jingioh jinghikai online, ka jingkyntiew ia ki kam jngoh kai, e-commerce bad kiwei kiwei kiban wanrah shibun ki jingbha ha ka jingim jong ki briew kiba sah ha kane ka thain.
Shisha, kane ka dei jingai Azadi Ka Amrit Mahotsav kaba kongsan na ka DoT & RJio sha ki nongshong shnong.
Ki nongshong shnong ka Jair ki la shim 23 tylli ki connection mobile hynnin.
U trai jaka, Bah Emanuel Lyngdoh u la iadon lang bad u secretary shnong u Bah Paulus Mynsong ha ryngkat kiwei kiwei ki nongshong shnong.
U Bah Lyngdoh u la ong ba u dap da ka jingkmen bad u la iathuh ba ha ryngkat bad 700 ngut ki briew ka Jair, kumba 1200 ngut ki nongshong shnong ka Lamalong bad na kiwei kiwei ki shnong kum ka Sonidon, Mawbri Makaleng, Pamphlang, Umkra, bad kiwei kiwei kin ioh jingmyntoi na kane ka internet kaba stet ka ban pyniajan ia ki bad kiwei kiwei ki bynta jong ka ri bad plié lad ia ka roi ka par kaba pura.
Shillong:Hadien ka jingwanhiar jong ka kynhun Delhi Sikh Gurudwara Management Committee ha ka 13 tarik u bnai Risaw 2021 ha ka jylla ban lulia bad pyrshah ia ka jingthmu jong ka Sorkar Jylla ban pynkynriah noh ia ki briew kiba shong ba sah ha Them Metor hadien ba ki la ioh jingtip ba ka Sorkar Jylla ka la shim ia ka rai ban pynkynriah noh ia baroh kitei briew kiba shong ba sah ha Them Iewmaw long, ha kaba iadei bad kane ka jingleh katba mon jong katei ka kynhun Sikh, na ka liang ka seng Hynniewtrep Integrated Territorial Organisation(HITO) ka la leit ban ujor ia kane sha ka ophis jong ka Deputy Commissioner ka East Khasi Hills District bad ki lah buh jingkylli ruh ba nangno kitei ki kynhun Sikh ki la ioh jingbit ban wan pynlong jingialang khamtam ha kum kine ki por ba ka khlam Covid-19 ka dang don ha ka jylla.
Haba kren sha ki lad pathai khubor, u nongialam ba hakhmat jong ka seng HITO, u la ong ba ka seng HITO ka pan da ka jingpynshai na ka DC halor ka jingwan ba syndet jong kitei ki khar Sikh sha kane ka jylla ha kaba ki la pynlong ruh ia ka jingialang paidbah ha Them Metor ha ka janmiet jong ka 13 tarik u bnai Risaw bad ia katei ka jingialang la pynlong da u President jong katei ka kynhun Sikh.
Utei u nongialam jong ka HITO u la ong ruh ba ha katei ka jingialang jong ki khar Sikh ki la don bun bha ki briew kiba lah ialum ha katei ka jingialang ha kaba ka jingleh jong kitei ki khar Sikh ka la long kumba pynkheiñ ia ki kyndon ba la bthah da ka tnad ka koit ka khiah.
Utei u nongialam jong ka seng HITO u la buh jingkylli ruh ba lada kitei ki khar Sikh ki khlem ioh jingbit eiei ruh em ban pynlong ia katei ka jingialang jong ki, kaei pat ka jingpynshitom ba na ka liang jong ka Sorkar bad ka DC kin ai ia kitei ki briew.
Shuh shuh utei u nongialam ka HITO u la ong ba ka jingwan jong kitei ki khar Sikh ka long beit ban ai ding ha kane ka jylla bad u la pan jingpynshai ruh na ka Sorkar Punjab ruh da kaba u la ong ba hato ka sorkar Punjab kan long kaba kloi ban sngewlem bad ban map ia ki nongwan shong beaiñ ha ka shnong Punjab, hato balei tang ka jylla Meghalaya beit kaba don klongsnam ban sngewlem ia kita ki briew.
Utei u nongialam jong ka HITO u la ong ruh ba ka sorkar jylla ka dei ban pynkloi noh ban weng ia kitei ki briew na Them Metor khnang ba ki briew kiba nabar kin nym nud ban wan tuklar ia ka kam ïing kam sem jong ka jylla Meghalaya.
Nongpoh:U Nicholas Marak, uba dei na ka shnong Maikhuli ha Ri Bhoi, bad uba la shah kynnoh ha ka Mainu S.Sangma, ba u la byrngem ban batbor ia ka bad ban phah ha kiwei lada um ioh dalade, hynne ka sngi u la pynshai paidbah ba katei ka jingkynnoh da katei ka Longkmie, ka dei kaba lamler ka bym don nongrim haei haei ruh, hynrei ka dei tang ka kam pharep jong ka bad kaba la pynlehrain eh ia utei u rangbah.
Ha katei ka sngi kaba utei u rangbah u la pynshai halor katei ka jingshah kynnoh, la sakhi da ka jingdon u Rojin D.Sangma, Rangbah Shnong ka Lalmati, nangta u Saline M.Arengh, Secretary Shnong Nagrabil lem bad kiwei ki riew rangbah kiba long kum ki dkhot na kitei ki shnong.
Haba iadei bad katei ka jingshah kynnoh ba u la byrngem ban batbor ia katei ka longkmie, u Nicholas Marak, u la ong ba u kyndit eh haba u iohi ha ki lad pathaikhubor khubor, namar ha ka jingshisha hi um shym la kynduh ia katei ka Longkmie ha kine ki bnai ba la dei bad uba la lyngoh ruh ba kumno ka nud ban kynnoh kumtei, namar um shym la kynduh markhmat bad katei ka Longkmie.
Haba pynshai halor jingkynnoh da katei ka Longkmie, ba u la klun ei ia ka jaka jong ka, u Nicholas Marak, u la ong ba ka jaka jong u ka don ha duh 162 bika, kata halor ki kot ki sla kiba biang bad kiba la ithuh da ki bor ba dei peit ia ki kam jaka puta.
Ha kawei pat ka liang u la kynnoh kylla ba dei kiba haiing hasem ka Mainu S.Sangma ha ryngkat ki paralok jong ka, kiba la leit ban pynpra jubor ia u mawpud ka jaka jong ha ka por shiteng miet shiteng synnia.
Utei u rangbah, u la iathuh ruh ba u la dep ehajar pyrshah ia katei ka longkmie, halor ki nongrim ba ka la byrngem ban pyniap ia u, hynrei ia katei ka ejahar u la weng noh hadien ba la don ka jingiakren sngewthuh jingmut hapdeng jong ki.
Wat na ka liang ki nongialam shnong na Nagrabil bad Lalmati, ki la ong ba katkum ka jingtip jong ka shnong, ki la pynpaw ba katei ka jaka ka dei jong u Nicholas Marak, kata hadien ba u la dep ban thied duh na uwei u briew uba dei trai jong katei ka jaka, ha kaba hadien kata u Nicholas Marak, u sa leit ban rejister ha kiwei pat ki bor ka ain kiba deipeit ia ki kam khyndew.
Kitei ki nongialam shnong, ki la kynnoh kylla ba ka Mainu S.Sangma, kam ju treh ban wan ha manla ki por ba ka shnong ka khot ia ka ban pynbeit halor kitei ki kam huri hura jaka, bad kiba la kynnoh ruh ba kan ju leit mih wat haba ka ophis u Syiem ka Raid Marwet ka khot ia ka, ha kaba kaba la pynlyngoh eh ia u Nicholas Marak bad ia ki nongialam shnong ka Lalmati bad Nagrabil, ka dei hadien ba ki la iohi ha ki lad pathaikhubor khubor ba katei ka Longkmie ka la pharep pynban ba u Nicholas Marak, u thmu ban batbor ia ka bad ban kput ia kiba haiing hasem jong ka lada um ioh ia katei ka longkmie.
Shillong:Ka kong Agnes Kharshiing, ha ryngkat ka Amita Sangma, mynta ka sngi ki la leit ban ujor da ka ejahar hapoh u Officer Incharge ka Madanryting Police Station halor ka jingshah byrngem ka Amita Sangma bad halor ka jingjah klep jong ki artylli ki truck kitdewiong kiba la ioh ban shimti da ki pulit na Wahsnait,Laitkor.
Haba ia kren bad ki lad pathai khubor na ka liang ka kong Agnes Khar shiing ki la iathuh ba ha ka 17 tarik mynta u bnai la don ki briew ki la pyntip ia ka Amita Sangma, halor ka jingdon jong ki ar tylli ki truck kit dewiong ki ba don ia u number 01 EC 0796 bad ka AS 01 GC 5019 kaba la pynieng ha Wahsait,Laitkor bad ia kane ka truck la ithuh ba ki kit dewiong ka long hadien ba don ka jingtuid jong ka um Acid na kine ki truck ha kane ka jaka.
Ka la iathuh ba halor kane, na ka liang jong ka Kong Agnes bad ka Amita ki la pyntip noh sha Madanryting Police Station, ha kaba na ka liang ki pulit ruh ki la wan ban jurip ia kine ki truck ha kane ka jaka.
“Ngi la pyntip ruh ia ki pulit ba ki nongniah jong kine ki artylli ki truck ki la dep ban phet na ka ne ka jaka bad ngi la iathuh ba ngi la dep ban leit jurip ha kane ka jaka kaba ki ne ki truck kit dewiong ki la ieng bad la shem ba ka um acid ka la tuid na kane ka truck ha kaba ki la iathuh ruh ba kin phah ia ki pulit ban pahara ia kine ki truck haduh ban dawan ki Cranes ban tan ia kine ki truck sha police station" ka la ong.
“Hadien ba ngi la leit phai sha la ki ing, uwei u briew u ba la tip kyrteng kum u Nick Nongkhlaw u la phone ia nga (Agnes Kharshiing) da u number 6009432916 bad namar ba ka netwok kam long bha ka phone ka la dkut noh, hynrei une u juh hi u briew u la phone sa ia ka Amita Sangma, ha kaba u la kam ba u la dep ban ai ia ka pisa sha ki trai jong kine ki trok kit dewiong bad u la dep ban siew ia ka pisa" la ong ka kong Kharshiing.
Ka la bynrap ruh “U la ong ia ka Amita Sangma ba u kwah ba kin pynlait noh ia kine ki truck jong u paralok jong u, bad u la bteng ruh ia ka jingkren da ka ba ong ba u ithuh bha ia u khun jong ka kong Amita".
Na ka liang ka kong Agnes ka la ong ba kane ka dei ka jingbyrngem ia ki nongsakhi,  kaba la buh jingma ia ki briew ki ba kwah ban pynpaw pyrthei ia ki kam beain kiba don ha ka jylla, ha kaba halor kane ka bynta na ka liang ka kong Agnes ka la iathuh ia u O.C jong ka Madanryting.
“Hynrei kaba lyngngoh ka long ba mynta ka sngi la pyntip ia ngi ba kine ki truck baroh artylli ki la jah rngai, na ka liang ka kong Agnes ka la  kyntu ia ki  pulit ba ki dei ban wad ia une u briew u ba don ia une u number bad ban tohkit ia u"ka la ong.
Ka kong Agnes ka la ong ruh ba na ka liang ki pulit ki dei ban  tohkit ruh halor ka jingjah klep jong ki artylli ki truck ki ba la shimti da ki pulit na Wahsnait bad ban tohkit ruh ba mano na ki pulit ki ba la iarap ban shim ia kine ki truck napoh ka jingpeit jong ki pulit bad ban pynngat ha ki kyndon kat kum ka ain.
Shillong: Ka tnat peit mariang ka sorkar India, ka pyntip mynta ka miet, ba kan don ka jing hap slap, kaba jur ha ka jylla ha ka 19,20,21 bad 22tarik Risaw 2021.
Ka jinghap slap, kan jur bha ha ka 19,20 bad 21tarik Risaw 2021.
Ha ka 19tarik kan don ka jinghap slap bad ka jingtied pyrthat ha ki bynta jong ka jylla, ong shuh ka khubor.
Shillong:U samla Hilarios Pohktai u ba la don 26 snem ka rta u ba dei u khun jong ka Kong Harlina Pohktai u bym don shuh pat ia u kpa jong u, u dei uwei na ki samla u ba la kylla long u nongbat boitha ban bylla niah lieng ha ka Wah Umnot naduh ba u dang don 10 snem ka rta ban kit ia ki nongwan jngoh kai pyrthei.
U samla Hilarios Pohktai u la iathuh ba u la iehnoh ia ka jingpule jong u tang haduh klas 4 namar bym don shuh u kpa jong u kumta ka la wanrah jingeh ia u ban dang iai bteng ia ka jingpule.
Utei u samla u la iathuh ba ha ki por ba la leit bym pat don tourist u la leit trei da kawei pat ka jait kam bad kata ka long ban leit kit shyiap bad u la iathuh ruh ba da don tourist u lah shu im jakpoh hi katba ai ki briew.
Utei u samla u la iathuh ba ha ki por ba don ka jingkhangdam ka la buh jingeh shikatdei bha ia ki nongniah lieng namar bym don tourist bad ia ki lieng la hap ban shu buh kai harud wah bad lada jia ba ka lieng ka don jingsniew ka la shem jingeh bha ban phah shna namar bym don pisa satia.
Utei u samla u la iathuh ruh ba teng teng lada buh ia ki lieng shapoh wah da wan mynstep ki lieng la shah tuh noh ha ki khar bangla bad ka shem jingeh pat ban dang leit biang ia ki sha Bangla namar ba hap ban ai pisa ia ki.
Ym tang katta utei u samla u la iathuh ruh ba ha ki por mynmiet ki khar Bangla ki ju wan sha Dawki ban wan tuh maw, tuh lieng bad kiwei kiwei ki tiar bad lada teh da u kynjri ia ki lieng ruh ki khar Bangla ki dang lah hi ban tuh da kaba ki shu pom da pom da ka wait ia kitei ki kynjri bad ki tyllai ba teh ia ki lieng bad rah bak ia ki lieng.
U samla Hilarios u la iathuh ba lada bun ki tourist u ju ioh hi ban kamai kumto 1500 ne 2000 ha ka shisngi bad lada ym don tourist pat u la shu leit bylla kit shyiap bad ioh 500 shisngi.
Haba kylli ia utei u samla la u lah ban shah ia ka jingshit kyrang jong ka suiñbneng ha katei ka shnong man la ka sngi ban bylla niah lieng, utei u samla u la jubab ba haba dang duk hap ban shah la ka shah bad ba dang duk lada dei ha u slap ne ha ka lyer ruh hap shah beit bad hapdeng ka jingshit ruh utei u samla u ong ba u trei u ktah beit katba ioh.
Utei u samla u la iathuh ba haduh kine ki sngi kata ka jingiarap na kiba khmih ia ka kam jngoh kai pyrthei ruh kam pat ju don satia hynrei u la shu bylla da ka umsyep lajong.
Nongpoh: Uwei u khynnah uba dang 5 snem ka rta, u la khlad noh na sla pyrthei, kata hadien ba u la shah syllad ha kawei ka kali sorkar kaba don ia u number ML 01 7703, ka kali kaba thmu ban hiar sha Guwahati.
Katei ka jingjia aksiden ba sngewsih, ka la jia hynnin ka sngi u Blei ha ka por 1 baje ei ei noh phaisngi bad katei ka jingjia ka la jia hapoh ka shnong 19mer ha Ri Bhoi, ka shnong kaba don hakhmat ka Toll Gate ha ka lynti ban hiar na Shillong sha Guwahati.
La ong ba ia katei ka kali sorkar, la niah da uwei u briew uba la tip kum u Bah Basar.
La ong ruh ba ka daw kaba la wanrah ia katei ka jingjia aksiden kaba sngewsih, ka la jia ha ka por ba utei u khyllung u dang thmu ban kam na shiliang sha shiliang katei ka surok, hynrei ha kaba kum katei ka por katei ka kali, ka la kum syllad ia u bad kaba la pynlong ia u ba un mynsaw jur.
Tang mar ia jia katei ka jingjia aksiden, la rah noh mar mar ia utei u khyllung sha Byrnihat PHC, hynrei namar ba u la mynsaw jur palat, kumta la pynkynriah noh sha Bethany Hospital ha Nongpoh, pynban namar ba la jur palat ka jingmynsaw, utei u khyllung u la khlad noh na sla pyrthei.
Shillong: Wat hadien ba la jan dap lai snem ka jingshah shoh bad jing shah thombor jong ka Amita Sangma bad ka kong Agnes Kharshiing, hynrei kane ka mukotduma, ka dang sah kut kumjuh bad khlem iaid shaei shaei ruh; ha kaba na ka liang ka Amita Sangma ka la pynpaw ia ka jingbynniaw halor kane ka bynta.
Lah ban kdew hangne ba ha ka 8 tarik u Naiwieng 2018, ka kong Anges Kharshiing President ka Civil Society Women’s Organisation bad ka Amita Sangma, ha ryngkat u nongniah kali jong ki, u bah E Kurbah ki la shah thombor ha ki briew ki ba don kumba 40 ngut eiei, ha ka shnong Tuber Sohshrieh ha  East Jaintia Hills District.
Haba ia kren bad ki lad pathai khubor na ka liang ka Sangma ka la ong “Ha u bnai ban wan ha ka 8 tarik kan sa dap 3 snem ka jingshah thombor jong ngi, hynrei haduh mynta ia kane ka case khlem don eiei bad na ka liang jong ngi ngi sngewthuh ruh ba ngin ym ioh ia la ka jong ka hok, namar ba ka jingshah thom bor jong ngi ka dei kaba la don kti da ki briew jong u Myntri rangbah ka Jylla u Conrad K Sangma".
“Ki briew jong u Myntri rangbah ka jylla u Conrad Sangma kiba la bom la tied ia nga bad ia ka Kong Agnes, u bah Nidamon Chullet u ba la don lang ha kato ka sngi u la shoh bad tied ia ngi bad halor kane baroh u Conrad K Sangma u tip bha ba katno ngut ki briew jong u, ki ba la donkti ban shoh ban bom ia ngi"ka la bynrap.
Ka Sangma ka la iathuh ruh ba ha ka por ba ka dang shah sumar hapoh hospital na ka jingmynsaw, hadien ba ka la shah thombor ha kine ki briew u Myntri rangbah ka jylla, u la wan ban peit ia ka ha hospital, ha kaba na ka liang ka Amita ka la kwah ban ia thuh ia kaei ka ba jia ia ki  ha u Myntri rangbah.
“Namar ba u dei u myntri rangbah ka jylla nga la kwah ban ia thuh ia u Conrad K Sangma ia kaei ka ba la jia namar ba nga la  tharai ba lada ka iathuh ia u, kan ioh jingiarap hynrei kaba pynlyngngoh ia nga ka long ba na ka liang u Myntri rangbah u la ong ia nga ba wat ju iathuh eiei halor kane ka jingjia bad kan bha ba kan sngap jar" ka la ong.
Ka la bynrap ruh “Ynda ka la ioh sngew ia kane ka jingkren, na ka liang u Myntri rangbah ka la pynlong ia ka, ba kam nud shuh ban ia thuh bad ka la buh ruh ha ka jing pyrkhat  ba balei u myntri rangbah u la phah ban sngap jar ia nga".
Ka la ong ruh ba ka jingwan ai jingiarap jong u bah Nidamon Chullet ia ka pisa ka ba long T2 lak, na ka bynta ka Covid Relief Fund ha ka por Covid ka pynpaw shai ba u dei u briew u ba ia jan bad u myntri rangbah.
“Nga la sngewthuh ba halor ka ne ka jingjia ngin ym ioh shuh ia la ka hok lano lano ruh namar ba ka dei ka NPP party ka ba la donkti bad u Conrad K Sangma u tip bha ba u briew jong u, u ba la shoh ia ngi"ka la ong.
Ka la kynnoh “U Myntri rangbah ruh u tip bha ba mano mano ba donkti ha kane ka kam thombor, ha kaba u iai shah ia ki nongpyniap briew ki nongshoh briew kane ka paw shai ba u ruh u donkti lang ha kane ka kam“.
Ka la ong ruh ba naduh ba jia kane ka jingjia na  ka liang ka sorkar jylla ka la dep ban kular ba kin thung da ka kynhun tohkit ba laitluid ban lap ia ka jingshisha halor kane ka kam, hynrei haduh mynta kane ka la shu sngap jar bad ym shem la don shuh uwei ruh u ban ong eiei halor ka ne ka bynta.
Wat la ki skul,ki college bad kiwei kiwei ki jaka pule ki la sdang ban plie biang ha kine ki khyndiat taiew ba la dep, hynrei ki jinghikai pat ha ki jaka ai jingnang jingstad (educational institutions)ka dang long kynrum kynram bad kam pat da iaid beit iaid ryntih satia kumba la khmih lynti.
Don ki jaka pule kiba la sdang ban pyniaid shakhmat ia ki class bapher bapher bad don pat ki skul kiba dang dkoh ka rukom long skul.
Don bun bah ki daw kiba la pynlong ban dang pyndkoh ia ki jaka ai jinghikai ha ki skul bad ki college.
Haduh mynta,ka sorkar kam pat shah satia ia ki class kiba kham rit ba kin long skul(khamtam ha sor) kumba ju long.
La shah ia ki tang ban shu wan jngoh( school visit) ia kito ki subject ba ki donkam ia ki nonghikai.
Bun ki kmie ki kpa jong ki khynnah ruh kim pat phah satia ia la ki khun ban kin wan jngoh sha ki skul khamtam ha ki class kiba kham rit.
Ka Online class ka dang iaid hi wat hapdeng ki jingud jingkhnium jongki.
Ki class kiba kham heh pat kum ki class ix haduh xii ruh ki dang don hi ha ki kynrum kynram.
Ki skul ki bym don Hostel ki la iaid shakhmat katba kiba don Hostel pat kim pat iaid beit iaid ryntih namar wat lada ka Sorkar ka la shah ban pynlong skul hynrei haduh mynta ka sorkar kam pat shah ne ai jingbit( permission) satia ban plie ia ki Hostel.
Ki khynnah Hostel bapli kim pat ioh satia ban mad ia ka jinghikai ki nonghikai ha kamra klass(classroom teaching/off line class).
Lada shiteng ki khynnah ki ioh jinghikai katba shiliang shiphiah pat kim pat ioh jinghikai satia haduh mynta,kata, ka pyni ba ka jingai hikai ia ka jingnang jingstad ka dang kynrum kynram bad kam pat long satia kaba iaid beit iaid ryntih.
Nalorkata,ki nonghikai kin hap leh hi bad online bad offline bad khlem pat shah satia ban shim attendance ha ki kamra class.
Ki khynnah ki iohmon shaba palat.
Lada wan skul ruh biang bad lada kim pat wan skul ruh ki nonghikai kim pat nud ban leh ei ei bym pat shah ka sorkar ban pynlong skul thikna.
Ka jinghikai bad jingshim class ia ki khynnah ruh thoh mut thoh mat tang shi lynnong ar lynnong eh namar tang hapoh 3 kynta ei ei ki khynnah ki dei ban shong ne don ha skul hynrei ym pat shah satia ban shong ne bat slem ia ki.
Wat hapdeng kine ki kynrum kynram hynrei ka sorkar Meghalaya pat ka la dep pynbna(notified) ba ki courses ne syllabus ki dei ban leh ne pyndep baroh ki lynnong khlem jingmap shuh.
Imat kane ka sorkar ka shu pyrkhat tangdep ia ki khynnah bapli,lada ki lah ruh biang bad lada kim lah ne sngewthuh ruh mat dep shato.
Lada long ha kane ka rukom,kiban shah ktah te,dei hi ki khynnah bapli.
Ki nonghikai kin hap ban hikai ban pyndep ia ka course ne syllabus ba jrong namar ka sorkar ka la nion ia ki nonghikai ban pyndep ia baroh ki lynnong,ki nonghikai pat kin hap nion kylla ia ki khynnah katba long katba jia.
Kane ka long kum ka jingban bein bad lehbein ia ki khynnah kiba pli.
Ki kmie ki kpa ne ki Guardians jong ki khynnah ruh bun hi kim ju ia nud ban saham ei ei.
Ki hun bad sngap beit katba jia katba long ia la ki khun/wards jingki.
Ka Private Selection Test jong ki Candidate SSLC ha East Khasi Hills pat,ka DSEO kan pynlong bad sdang noh ha kane ka 25-10-2021.
Mar ia sdang long skul,wut wut shu pynlong Selection Test noh,tip ki khynnah ki lah ne em?Kane ka sorkar imat kam da salia than ia ka jingnang jingstad jong ki khynnah.
Don napdeng jongki ki bym pat sngewlah ban appear ia kane ka Selection Test kin hap pep ne drop noh,hynrei imat, ka sorkar kam da salia ei ei bad kam pyrkhat satia lada bun ki khynnah kiban hap pep skul noh (drop out).
Hato,kane ka sorkar ka pynshlur pynban ia ki khynnah ban drop out ne ka kwah bad angnud ia ki khynnah ba kin ioh bteng ia ki jingpule jongki? Hadien katto katne snem,ka pule ka puthi ha Meghalaya kan ktah shi katdei eh na ka jingleh bym salia kane ka sorkar ia ka future Education jong ki khynnah pule.
Dhaka: Hynriew phew hynriew tylli ki iing, ki la la shah pynjot la jhor bad nangta ki don sa 20 tylli ki iing jong ki riew niam hindu, kiba la shah thang ingkhong khait, halor ka jing kynnoh ia ka jingkren bein niam ha ki social media, kaba la jia na ka jingshah pynjulor ia bun bah ki temple ha Bangladesh, ha ki khyndiat sngi ba ladep.
Katei ka jingjia, ka jia hynnin ka miet, ha ka shnong kaba don 255 Kilometre na ka nongbah Dhaka, ong ka khubor.
La iathuh ba katba ki pulit, ki dang pahara ha kawei ka iing jong uwei u riew niam hindu, u paidbhur, u shim kabu, da kaba leit thang bad pynjot ia bun bah kiwei pat ki iing, kiba don shajan jong katei ka shnong, ong ka khubor pulit bad ha katei ka jingjia, ki don 29 tylli ki iing, kiba la shah thang, 2 tylli ki iing shet ja, 20 tylli ki skum kba ha ka shnong Majhipara.
Ka jingkem ding, ka la long kaba jur shi katdei, ha kaba ka la sdang ban pynlip, naduh ka por 8.45 mynmiet bad la lah ban pynlip, ha ka por 4.10 baje mynstep.
Katei ka jingjia, ka la nang pyn klang ia ka ding jong ka jing iakynad, hadien jong ka jingshah pynjulor shibun ki temple ha Cumilla jong ka Chittagong division bad nangta sa kiwei ki jing pyn kulmar, kiba la jia ha Cumilla, Chandpur, Chattogram, Cox’s Bazar, Bandarban, Moulvibazar, Gazipur, Chapainawabganj, Feni bad ha kiwei ki district.
Na ka liang jong ka Bangladesh Hindu Buddhist Christian Unity Council, ki kam ba ki don 4ngut ki briew, kiba la shah pyniap ha katei ka jing ia kynad ha Chandpur bad ha Noakhali.
“Ho-oid, kein te yn leh kumno.
Tharai haduh 5 ne 10 snem kan wan ka kylla" la ong u kpa u Ksan.
“To, thiahsuk baroh.
Nga la samthiah" u la ong bad rung sha kamra kyndong.
“Phi lah biang hep, ka nep?" la kylli ka hynmen.
“Ho-oid, lah biang" u la jubab.
LYNNONG – 10La mih u nai Jylliew.
Ha une u bnai kumba ju long, ka resol klas XII bad matrik ki shait mih.
Ha ka 2 tarik bad 5 tarik uta u bnai la pynmih shwa ia ka resol jong ki science bad ki commerce.
Dei ha ka 11 tarik uta u juh u bnai la pynmih ia ka resol jong ka Arts stream.
U nongsam khubor u la wan ai khubor ha iing u bah Sokon.
Kumta kumta hi ki la peit lang bad la shem ba u Bhalang u ioh Merit List ha ka kyrdan kaba san na ki Tribal List.
Da ka jingkmen u la doh ia la u Kni, ka Nia, ki khun jong ka baroh.
U bah Sokon u da kmen eh ba u pyrsa jong u u tyngshain bad ha ka jingpule.
Ynda la dep bamja, ma u ha ryngkat bad u Kni ki la leit mih sha skul.
Tang shu rung u Bhalang ha skul, ki nonghikai ki la kdup ieit ia u bad ki khynnah skul ki la ai khublei jingjop.
U Principal lei lei u la kmen palat bad u la kdup ieit bad thap ieit ia u Bhalang ba u la pyndonburom bad pynpaw nam ia ka skul.
Ha kata hi ka sngi, u Principal u la wah notis ban pynkup burom ia u Bhalang ha ka sngi kaba bud ka ban long ha ka por 10 baje mynstep.
U Principal bad ki nonghikai ki iakren ia u bah Sokon bad ki da iaroh ka jingstad u pyrsa jong u.
U Bhalang u la phun sha shnong ban pyntip ia kata ka khubor kaba kmentam.
Ka iing jong u hi baroh kawei ki la kmen palat.
Ha ka sngi kaba bud, kaba dei ka sngi pynkup burom ia u, baroh na iing u mama ki la leit lang.
La pynshong ia u hakhmat jong ka Hall jong ka skul.
La sdang ia ka jingleh burom ha ka por kaba la buh thik.
La ia don lang ki nongkitkam jong ka Managing Committee jong ka skul, u Principal, ki nonghikai, ki nongtrei ka skul bad ki khynnah skul baroh.
La dap smam ka hall, u Principal u la iathuh ba kiba ialeh baroh na skul ki long 42 ngut.
Kiba pass 39 ngut.
Kiba poi first div 6 ngut, second div 26 ngut bad third div 6 ngut bad u Bhalang u dei uba pas bha tam da kaba ioh Merit List ha ka kyrdan kaba 5.
Ki la thap kti jam baroh.
Ka skul ka la pynbeit ba ia kiba poi First div yn ai mar T500 tyngka bad ia u Bhalang uba la wanrah kat kata ka nam ia ka skul la ai T5000/- tyngka.
La khot kren ia u Bhalang.
U la ai nguh nyngkong eh ia u Blei bad ia kiba haiing hasem, ia ki nonghikai bad ia u Principal kiba iai ai mynsiem na ka por sha ka por.
U la kyntu ia ki para khynnah skul ba dei ban khreh kot da ka Time-table kumba u leh bad ka jingbuh ia ka thong ha ka jingim.
La pynwai da ka jingiadihsha sngewbha tang kum ki dak ka jingkmenlang.
Kata ka sngi kan iai long kum ka jingsah jingkynmaw ia ka skul hi baroh kawei.
Kumjuh ruh ka iing u mama u Bhalang kin nym lah ban klet ia kata ka sngi ba u briew uba sah ha iing jong u un pyndonburom haduh katta ia ka skul bad ia ka iing jong u.
Ka jingsah jingkynmaw kaba khrawtam ka dei ia u traimet, kata ia u Bhalang.
U sngew kata baroh ka dei ka jingleh phylla u Blei ba ha kajuh ka snem un ioh ia ka kam sorkar watla ka dei shwa ka kam ‘peon’ bad sa kawei pat ka dei ka jingioh Merit List bad ka jingshah pynkupburom kaba um mutdur bad um phohsniew ba kan long haduh katto.
Nongpoh: Myn ha ka sngi Thohdieng jong ka Taiew, ki nongialam ka Ri-Bhoi Youth Federation ka la pynskhem bad pynthymmai ia ki nongkitkam ba pura ka RBYF Umden Circle.
La pynskhem ia kitei ki nongkitkam ka RBYF Umden Circle ha shnong Umden Nongtluh bad ki heh nongialam ka RBYF sengkmie kiba la donlang ha katei ka sngi, ki Bah Phrang Kylla Finance Secretary, Denis Syngkli Organizing Secretary, Banwan Marwein Sports Secretary, Bah Devan Warjri President ka Umsning Circle lem bad kiwei de ki nongialam shnong jong katei ka thain.
Ki nongialam ka RBYF Umden Circle kiba la shah pynskhem ha katei ka sngi, ki kynthup ia u Samla Shanbor Trang kum u President, Phondes Syiem Secretary, Riphang Malai Vice President, Manbha Marbaniang Publicity Secretary, Sbun Malai Sports Secretary, Nicholas Syngkli Finance Secretary, Sunny Khymdeit Organising Secretary lem bad shibun kiwei pat, ia kaba la pynskhem da u Bah RJ Thangkhiew Political Secretary ka sengkmie.
Nongstoiñ: Ka kynhun shna phlim na ki thaiñ Nongstoiñ kaba la tip ruh kum ka Silver Dew Nongstoiñ Channel mynta ka sngi kaba dei ka jingdap 3 snem jong ka kynhun ka la ïoh ban pynllait paidbah noh ïa ka phlim kyngkot ïa kaba kila ai kyrteng kum ka ‘San Hajar’.
Ïa kane ka phlim la thoh bad shna da u bah Friday Kharbani bad la ïoh ruh ban pyllait paidbah ruh da u tyngshop ba paw nam ka Ri Khasi Jaiñtia u bah Melvin Mukhim kum u kongsan ha ka jingialang kaba la long hapoh Vanni’s Hall Pyngdengrei.
U bah Lumlang Kharsyiemlieh, haba ai jingkren ha kane ka jingialang u la ai mynsiem ia kane ka kynhun shna phlim ba kan nang trei shitom shuh shuh ban wanrah ia ki phlim kiba itynnad bad kiba la iahap kyrdan ruh katkum kane ka juk kaba mynta.
Shuh shuh u la ong ruh ba kiba don sap kidei ban trei shitom ban nym pynsepei iala ka jong ka sap bad ha kajuh kapor pat u la kyntu ia ki bym don sap ba kimdei ban pynbor ialade ban don ha kata ka bynta hynrei kidei ban kyntiew bad ai mynsiem ia kiwei.
Katba n aka liang jong u kongsan haba ai jingkren u la ong ba ka kam shna bad pynmih phlim ha kane ka juk kaba mynta kala kiew stet bad kila bun bha hynrei dei ban kynmaw tang kawei ba ym dei ban iahun ne iabeh ia ka jingbun ki nongpeit hynrei dei ban pynbit pynbiang ruh ia ka rukom shna naduh ki story line ki rukom ak bad kiwei kiwei de.
Shuh shuh u kongsan u la kyntu ruh ba ki nongshna bad pynmih phlim ki dei ban shan ia ki phlim ki ban ai jingmyntoi ia ki nongpeit kai bad khamtam ka phlim kaba ki shna kadei ban don ia ka jingmut bad ka nuksa na ka bynta ki nongpeitkai.
Ha kane ka sngi na ka liang jong u kongsan u la khap ruh ia u ribbon ban pyllait ia ka poster jong ka phlim bad ot ruh ia u cake ban rakhe ia ka jingdap 3 snem jong ka Silver Dew Nongstoiñ.
Nalor u kongsan ha kane ka jingïalang la ïadon ryngkat lang ruh u bah O.Marthong uba la long kum u symbud kongsan, u bah Lumlang Kharsyiemlieh President ka HYC WKH, u bah J.Lyngkhoi Cheif Organiser FKJGP WKH, ki tyngshop ki puron ka Silver Dew bad kiwei kiwei.
Ka kynhun kaba mih khmat ia ka  Lashkar-e-Taiba, kaba la tip, kum ka  United Liberation Front, ka kam trai, ba ka la pyniap bein ia ki arngut ki nong bylla kiba na Bihar, ha Kashmir.
Katei ka seng ehrang, ka byrthen tyngeh ruh, ia ki nong bylla bar jylla, ba ki dei ban mih shi syndon na ki them Kashmir.
Hynnin ka sngi, ki ehrang ki la siat iap ia arngut ki nong bylla bad ki pyn mynsaw ia uwei pat ha Kulgam, kaba don shathie jong ka Kashmir.
Kane ka dei kum ka jing iai bteng  jong ki ehrang, ban hiar thma ia ki briew kiba nabar ha  Jammu and Kashmir.
Ka jingshah pyniap jong kitei ki 2 ngut, ka dei ha ka sien kaba lai, kaba la jia ha kajuh ka sngi.
Ha ka sngi saitjain, uwei u nong bylla na Bihar bad u misteri na Uttar Pradesh, ki la shah pyniap ha ka sngi saitjain.
Mynta u bnai, ki la don 11ngut ki briew, kiba la iap ei ha ka jingshah hiar thma ha ki ehrang ha Jammu and Kashmir.
Shillong:Ki nongniah lieng ha ka shnong Umsyiem, kiba don hapoh ka 60 ngut eiei, ki la iathuh ba naduh ba la wan lynshop ka khlam Covid-19 ki nongkamai lieng ki la kham kiew khyndiat ka jingbun bad bun na ki khynnah ki bym ioh kam ioh jam ki la wan kamai niah lieng lang bad ka daw ka long ba ki iohi ba ki tourist ki la kham bun kiba wan hiar sha kitei ki thañ bad kitei ki nongniah lieng ki la iathuh ba ki tourist kiba ju wan hiar sha Umsyiem ki dei kiba na Delhi, nq Kolkata, na Chennai, na Assam bad kumta ter ter.
Kitei ki nongniah lieng ki la iathuh ba ha ka shi trip ki ju ioh 500 tyngka bad ha ka shisngi ki ju ioh kumto 3 trip ne 4 trip eiei ban kamai hynrei bunsien pat ka shong ha ka jingwan kai ki tourist lada ki don bun kiba wan ka mut ka jingkamai ruh ka la kham biang bad lada ki duna ka mut ka jingkamai ruh ka duna bad teng teng ruh ym don jingioh eiei.
Kitei ki nongniah lieng ki la iathuh ba ha ki por ba don ka jingkhangdam hap ban kit lem ia ki lieng sha ïing namar lada shu ieh ha wah ki lah ban shah tuh noh ha ki khar Bangla kiba ju wan ban tuh ha ki por 1 baje ne 2 baje mynstep.
Nongpoh:Ka Mainu S.Sangma, ka Longkmie na ka shnong Lalmati, ka shnong kaba don ha ki thain Nagrabil ha Ri Bhoi, ka la kynnoh ba uwei u rangbah uba la tip kyrteng kum u Nicholas Marak, u la byrngem ban batbor ia ka bad lada um ioh ban leh dalade, u la byrngem ban phah ha kiwei pat ki briew kiba u phah ma u.
Katei ka Longkmie, ka la kynnoh ruh ba ka daw baroh halor katei ka jingshah byrngem lehbeijot ia ka, ka la jia hadien ba utei u rangbah u la thmu ban knieh jubor ia kawei ka jaka jong ka kaba don ha katei ka shnong, ha kaba ka la kynnoh ruh ba utei u rangbah u la byrngem ia ka ba lada kan iai pynibor ban iakhun ia katei ka jaka kaba u la knieh, kaba mut un sa batbor ia ka bad lada um ioh ban leh sniew ia ka, un sa pynhiar kput ia kiba haiing hasem jong katei ka Longkmie.
Shuh shuh katei ka Longkmie, ka la kynnoh ba katei ka jingthmu knieh jubor da utei utei u rangbah ia katei ka jaka jong ka, ka la sdang ha u snem 2019, kata hadien ba ka la kyntiat ban ai ia u ha ka por ba u la wan pan dor T.12 lak ban thied ia katei ka jaka jong ka kaba don ia ka jingheh kumba 12 bika ei ei, hynrei naduh katei ka sngi ba ka la kyntait ha ka por ba u thmu ban thied, utei u rangbah u la sdang da kaba shu klun jubor ia katei ka jaka jong ka.
Haba katei ka jingthmu klun jaka jubor da utei ka la iaibteng, katei ka Longkmie ka la pyntip sha u Syiem ka Raid Marwet, ha kaba ka la don ka jingpynbeit hapdeng jong baroh ki arliang mamla, pynban wat hadien ba la dep ban pynbeit, la kynnoh ba utei u Nicholas Marak, u la iaibteng beit ban kam trai ia katei ka jaka bad uba la knieh jubor pat sa ia ka par maw jong ka da kaba sieh syndon da ki mawpud, wat haba katei ka jaka ka dei kaba la longtrai da ka Mainu S.Sangma bad kaba don ia ki dulir jaka kiba biang.
Kumba ka long mynta, hadien ka jingshah byrngem batbor ha utei u Nicholas Marak, katei ka Longkmie ka la hap ban phetrieh noh ialade sha Guwahati, hynrei mynta pat ka salia ioh ba utei u rangbah un lehsniew ia kiba haiing hasem jong katei ka Longkmie.
Haba iadei bad katei ka jingshah byrngem katei ka Longkmie ka la buh da ka ejahar ha Pillangkata Police Outpost bad kumjuh ruh sha u SP ka Ri Bhoi.
Dhaka:Ki temple hindu, ki la shah pynjot pyn julor ha kine ki khyndiat sngi ba ladep ha ki bun jaka ha Bangladesh, katba kum ka khubor jong ka Dhaka Tribune.
Ha kitei ki jingjia, ki don 40ngut ki briew, kiba la mynsaw.
La iathuh ba ki shipai Border Guard Bangladesh (BGB), ki la pahara skhem bha, hynnin ka miet, hadien ba ki la don shibun ki temple jong ki hindu, ki dukan bad ki jaka trei jongki, kiba la shah pynjulor, ong ka khubor.
Na ka liang jong ka Bangladesh Hindu Buddhist Christian Unity Council, kaba don ha Chittagong, ka la rai ban shong shah thngan, ha ka 23tarik Risaw 2021, kum ka jing sngew pyrshah, halor ka jingshah thombor ha ka jingrakhe Durga Puja.
Katei ka jingshong shah tngan, kan long ha Andarkilla jong ka Chittagong, ong U Rana Dasgupta, General Secretary katei ka seng.
Hynnin ka sngi ruh, la pynlong ia ka jingshong kyllain myngngor, kaba 6 kynta ha Chittagong.
Ka jingrakhe Durga Puja, mynta u snem, la shu pynkut noh, khlem da ioh ban rakhe ia ka Bijoya Dashami.
Ka jing lehniam Durga Puja, ka don ha 32,118 tylli ki jaka rakhe bad ka don 238 tylli tang ha Dhaka.
Jowai:U ma Wailad miki Shylla uba dei u Local MLA ka 2- Jowai Constituency, ha kane ka sngi Saitjain u la pyllait paidbah ia ka kali kit Nongpang ia kaba u la synniang sha ka Dorbar Shnong, Ialong lyngba ka skim SRWP 2021-2022.
Ha ka jing ialang lyngkot, u ma Wailadmiki u la pyn sngew sha ki paidbah katei ka shnong ba kane ka kali kan iarap ia ki ha ka pang ka shitom namar kan iarap ban pynpoi ia ki sha ki jaka ai jingsumar ha ka por kaba biang.
U la iathuh ruh ba dang ha kine ki bnai ba la dep u la dep ban synñiang haduh lai tylli ki kali kit nongpang hapoh ka Constituency kaba u la mihkhmat bad u la pynpaw ia ka jingsngewkmen halor kane ka jingioh ia ka skim ban iarap ia ki paidbah.
U MLA ka thain u la ka jingkyntu ïa ki nongpynïaid ïa kine ki kali ba kim dei ban pyndon kam bakla ïa ki bad kum ki nongpynïaid ki dei ba sumar bha da kaba pyndonkam hok ïa ka na ka bynta ki jingdonkam jong kiba pang ba shitom.
U MLA u la kular ruh ban iarap pynbha ia u surok hapoh katei ka shnong khamtam namar ba katei ka shnong kadei ka shnong kaba paw bha ha ki kam jngohkai pyrthei.
Tang ha ka dong Mulang ka shnong Ialong u la mang 40 lak tyngka kaba la dep khot tender, sah satang ban sdang noh ïa ka kam bad ïa ka madan bol ha ka dor kaba 10 lak ban pynbha pynmiat ïa ka.
Shuh shuh u la iathuh ba ha ryngkat u ma Sniawbhalang kin pyrshang ban pynbha ia ka Pyrda (Aitnar lane ka Biang) kaba dei ka pung kyntang lehniam Behdeinkhlam.
Shillong:Kumba la thoh ha ki lad pathai khubor, ha ki social media bad kumba la pynpaw da ki nong shong shnong ka jylla, na ka liang ka HYC SengKmie ka pynpaw ka jingsngew khia haba ïadei bad ka dor petrol hapoh ka jylla, ha kaba ha kine ki khyndiat sngi ba la dep ka dor petrol ka la tam sha ki lai dak bad ka Diesel la die ha ka dor T.92.65 shi litar.
“Katkum ka jingtip, ka daw ka jing kiew dor ka um phniang ha ka Ri bad jylla ka dei na ka umphniang bym pat pynkhuid ne Crude oil, ka bai kit (freight) bad ka jingoh dor ïa ka jingmih sha ki nongkhaïi; ka jingot khajna da ka sorkar Pdeng, jingsiew bai ïarap da u nongkhaïi sha ki jaka die petrol bad ka Value Added Tax ba la oh da ka sorkar jylla.
Katba ka dor jong ka umphniang bym pat pynkhuid ha ka pyrthei kadei kaba rai ïa ka kiew ka hiar ka dor umphniang ha India, kaba dei ruh ka daw ka jingkiew dor ka Petrol bad Diesel.
Ïa mynta ka sorkar Pdeng ka oh dor kumba T.32-33 shi litar ka Petrol kum ka khajna ne Excise Duty bad ka VAT ba la oh da ka sorkar jylla ka long kumba T.22-23 shi litar ka Petrol.
Na ka bynta ka Diesel, ka Excise duty ka long kumba T.31-32 shi litar bad T.13-14 shi litar la oh kum ka VAT da ki Sorkar jylla.
Lada ngi lum lang baroh 2 ki khajna, lah ban ong ba kiba ñiah kali ki hap ban siew kumba 55% bad 50%, kum ki khajna na ka bynta ka petrol bad manla ka por ba ki leit thep umphniang ki kali.
Kane ruh kajuh ka daw ka jingktah ka kiew dor hapoh ka jylla jong ngi," ong u General Secretary ka HYC SengKmie Bah Roy Kupar Synrem ha ka shithi ba la phah sha u Myntri Rangbah ka jylla u Conrad Sangma.
U la ong ba ka jingkiew dor ka umphniang ka la wanrah ka jingkiew ka bai kit ha kylleng ka jylla bad ka ktah ïa ka dor ki mar ka kongsan.
“Haba ïohi ba manla ki mar ki dei kiba la poi sha ka jylla da kaba shu kit ne ïaid na ka surok, kumta kan ktah ïa ka jingkiew ka bai kit ha baroh ki liang, kumta kan ktah ïa baroh ha ka imlang sahlang, khamtam ki nongrep ka jylla," ong ka HYC.Ka seng ka la ong ba ha kum kane ka por ba ka pyrthei baroh kawei ka la shah ktah da ka khlam Covid 19 kynthup ka Meghalaya, ka sorkar Pdeng bad Sorkar jylla ka dang pynkit khia shuh shuh ïa ki nongshong shnong da kaba pynkiew dor ïa ki umphniang lyngba ki khajna.
Ka dor ki umphniang ka la ktah ïa ka dor jong baroh ki mar kiba pyndonkam manla ka sngi hapoh jylla.
“Namar kata la kyrpad ïa ka sorkar jylla ban ïakren ïa kane ka kam jong ka jingkyntiew ki khajna ka sorkar Pdeng halor ka kiew dor ka umphniang bad ki bor badei peit khnang ban banjur halor jong ki ban pynduna ïa ka Excise Tax bad khnang ba kan pynsuk ïa ki nongshong shnong ka jylla.
Ngi kyrpad ruh ïa ka Sorkar jylla ban pynduna ïa ka VAT haba ïadei bad ka jingdie ïa ka Petrol bad Diesel ha ka jylla da kumba 50% jong ka khajna ka VAT kaba la shim mynta," ong ka HYC.Ka la ong ruh ka kyrmen bad kyrpad ba ka Sorkar kan pdiang na ka bynta ka jingmyntoi jong ki nongshong shnong ka jylla bad ban pynjem ïa ki jingeh kum ha ki ne ki por.
“Ngi kyrmen ba da ka jingshimkhia jong ka sorkar jylla kan sa ailad ïa ki paidbah ban lait na ki jingeh ba ki kynduh," pynkut ka shithi ba la soi da u Bah Roy Kupar Synrem, General Secretary, Hynñiewtrep Youths’ Council, Central Executive Council.
Nongstoiñ: Ki pulit ka Anti Narcotic Task Force (ANTF) Nongstoiñ, mynta ka janmiet kila pynlong ïa ka jingpynap shrip hadien ba ki la ïoh jingtip ïa ka ïaid ka ïeng jong ki nongkhaïi drok kiba ju mlien ban khaïi ia u drok hapoh ka sor Nongstoiñ.
Hadien ka jingpynap shrip ki pulit kila ïoh ban bat ïa ar ngut ki briew ïa kaba kila suba jur ba kidei ki nongkhaïi drok bad kiba pyniaid ïew ïa u tei u jingdih pynbuiad u ba shyrkhei hapoh ka sor Nongstoiñ.
Kitei ki suba nongkhaïi drok kiba la ngat ha ka shrip jong ki pulit katba ki dang wan sha Nongstoiñ bad ïa kitei ki briew la tip kyrteng kum u John Kharbani 30 snem u ba na Themïew bad u Ridonlang L Lyngkhoi 27 snem u ba na Tiehsaw Nongstoiñ.
Ki pulit kila pynlong ruh ka jingkhyra ïa kitei ki ar ngut ki briew ïa kaba kila ïoh ruh ban kurup haduh 5 tylli ki tin rit kiba la thep ïa u drok u bala suba ba u dei u Heroin.
Kumta hadien ba ki pulit kila pyndep ïa baroh ki kyndon jong ka aiñ kila kem noh ia kitei ki ar ngut ki briew ïa bad pynngat ruh ia ki ha ki kyndon ka NDPS Act.
Nongpoh: Ha ka jingjia aksiden kaba la jia hynnin ka sngi Saitjain ha Surokbah NH-6, kaba hap hapoh ka shnong Sumer Umbang, wei u rangbah uba la tip kyrteng kum u Prem Pradhan, na Jail road Shillong, u la khlad noh hashen, kata hadien ba ka Scoty kaba u niah, ka la shah tynrah bad shah iuh syndon ha ka trok.
Katei ka jingjia ka la jia ha ka por 2:30 eiei janmiet katba, ha kaba katei ka scoty kaba don ia u number ML 05 S 2975, ka dei kaba mih na ki thain Nongpoh da ka jingthmu ban kiew sha Shillong, hynrei haba la poi ha Sumer Umbang, katei ka scoty ka la shah tynrah nadien ha kawei ka trok kaba don u number ML 05 R 0556, kaba la iuh syndon bad kaba la pynlong ia utei u nongniah jong katei ka scoty ba un khlad noh hashen.
La ong ba u nongniah jong katei ka trok, hadien katei ka jingjia, u la leit ban aiti noh ialade hakhmat ki Pulit ka Umiam Police Station.
Halor katei ka jingjia ki Pulit ki la dep ban rejister case bad la jingtohkit ka dang iaid shakhmat.
Ka thma shon kti ban pynmih 3 ngut ki MLA na 3 tylli ki madan ialeh (Constituency) ha ka 30 tarik mynta u bnai, ba khlad noh 3 ngut ki MLA barim, ka la pynskuin lut ia baroh, lait noh ia kito kibym don jingsngew.
Kmang kumba ap suh kha, tip yn kha baroh 3 da ki shynrang ne kynthei ruh, ka eh ban batai, wat la baroh kiba la pun kyrteng hapoh kpoh, ki sngew ba kin iamih pyrthei lut, balei tang 3?Dang shen la khlad noh u Bah David Nongrum na 13-Mawryngkneng, Bah Deng S.K.Sun na 24- Mawphlang bad u bhaiya Azad Zaman Mondal na 47-Rajabala Constituency, kumta hap pyndap ha kitei ki jaka thylli da kiba thymmai.
Lada don ka lynti kaban shu iasam mar-mar uwei hapdeng ka NPP, Congress bad UDP, kan jin da lait na ki jinglut jingsep, jingbun kam bad jingshitom bun rukom.
Hynrei ha ka kam synshar paidbah, ki mih kum kine ki jait jingeh, namar hap leh hok ban ailad lang ruh ia kiwei-kiwei, kynthup ia ki riew shimet.
I Democracy i long iba iar mynsiem ban kdup lang ia baroh.
Kat shaba leit ki rangbah Congress ha Mawphlang Constituency, ki ong beit ba ka jingkhlad u kpa kam don ei-ei bad ka jingialeh u khun, namar ka jingsngew synei ka lah da kut.
La mih kotkhubor ruh halor kane.
Kum uto u ksew kyndit suloi ba ong ki riew tymmen, ynda kynroi ki Congress na Mawryngkneng ia ki rangbah ba ka jingkren jong ki ha Mawphlang, ka la par lut sha Mawryngkneng ruh, mynta ki la sngap.
Hynrei kaba kham kthah eh ka long, ba ka Congress ha baroh kine artylli ki Constituency, ki la pra-pom, namar u Bah Lamphrang Blah uba la long MDC haduh 5 sien bad uba long ruh u nongialam ka kynhun Congress ha District Council (opposition leader), haduh kine khyndiat sngi, u dei shilynter u rangbah ka Congress, mynta u dei u nongiakhun ka Seng NPP.Ha Mawkynkneng kumjuh, u samla Norbert Marboh, uba la ju don kumba 20 snem bad ka Congress, ula mih noh ban iakhun kum u Independent shimet, namar ka Congress ka la pynieng da u Bah Highlander Kharmalki.
Nalor kata, sa ka UDP ruh kam shym ialeh, namar ka la rai ban ai jingkyrshan ia u Bah Pyniaid Sing Syiem ka NPP, uba long ruh u Chairman ka KHADC.Ki nia pynksan ki sawa ha suin, hynrei ha madan hi, dei ki jingshisha kiba kren briew bad kiba pynshong nongrim.
Tang halor kitei ki jingshisha, khlem da kdew ia kiwei-kiwei, hato kan ksan bad kan ieng ka nia ki Congress?Ka 47 Rajabala Constituency, ka dei ka jaka ba bun ki Muslim bad bunsien hi ki jop ki Muslim na kane ka Constituency.
Ka jingialeh hi imat katba lah ban ioh khubor kan dei hapdeng ka lok u MLA barim, ka Hasina Yasmin Mandal, pyrshah ia u Abdus Saleh ka Congress.
Ka UDP ka shu pynieng da u Ashahel D.Shira, uba long u MDC ka Batabari Constituency, kaba hab hapoh ka Rajabala.
Une ruh u dei jong ka Congress hi, uba la wan iasoh bad ka UDP, kumta hangne ruh, ka Congress ka la pra pom.
Tangba, kam long kaba suk ban khein kai ia u kulai iong (dark horse), namar ula dei lypa u MDC.Halor kitei ki jingshisha, hato ka nia ka ieng, ba ka Congress kan jop na baroh kine ki Constituency? To ngin ap ia ka por.
Ki paidbah ki iatai halor ki mat bakongsan, kum ia ka ILP, u pud u sam, ka Rel, ka Iewmawlong bad ki Sohmoh, ka jingsnai kam snai jam ki samla bad kiwei-kiwei ki kam synshar-khadar, kynthup ia ka bam sap.
Wat halor kitei ki mat ruh, ki nongialap bad ki nongkren ha ki shnong ki thaw, ki kdew ia ki phew snem ba synshar ki Sorkar Congress ha Meghalaya naduh 1970, ha ka por ka Sorkar Shylluit (provisional government) ba long CM u Capt.
W.A.Sangma, ter-ter sa, u Salseng Marak, P.A.Sangma, D.D.Lapang, J.D.Rymbai shipor, Mukul Sangma, lada khein lang ia ki snem baroh, ka long kumba 40 snem ei-ei, kumno khlem lah ban pynbeit ne pynsting ia kitei ki jingeh?Ki Seng trai-ri (regional) kiba khyndiat ngut, ki shong sorkar toit-toit shipor-arpor, ha ki por u Bah B.B.Lyngdoh bad kiwei, khamtam haba ka HSPDP ha kitei ki snem ka dang khlain bha bad ka ju ieng la kajong, kaba pyn-ngiah ia ki paidbah.
Katba ha u snem 1984, haba la don ka jingsngewthuh jingmut ban pyniajan lang noh, ha ka District Council election kaba la long ha u March 1984, ka APHLC bad HSPDP ki la jop 21 ngut ki MDC na ka 29, ka Congress tang -3.
Kiwei ki dei ki shimet IND.Kine ki dak jong ka jingiapait bad jingiatylli.
To ngin ap da ka jingskuin, aiu kan jia.
Ka kynhun Awaken India Movement (AIM) kaba long kawei napdeng ki National Movement jong ka Ri India baroh kawei lyngba ki Nongshong shnong kiba don ia ka jingkitkhlieh (Concerned Citizens) halor ki jingeh kiba bun bad ka la ioh ban ieng ialeh ban iada halor ka lynti jongka jingshah pynbor ki paidbah jong ka Ri India kumjuh hapoh ka Jylla Meghalaya lyngba ki bor synshar ba halor.
Lyngba ki Nongshong shnong hapoh ka Jylla la ioh ban thaw ia MeghalayaState Unit ban ieng ialeh khamtam ki paid ka Bri u Hynñiewtrep halor ka jingshah pynbor ban shim ia u TIKA jong ka Khlam Covid-19 kumba la iohi shai iaka jingpynkhein jubor iaka hok longbriew manbriew katkum ka hok bad ka nongkynti kaba ngi dei ban ioh.
Naduh kaba sdang kum ki nongshong shnong jong ka Ri India ngi la ioh iaka jingkyrshan halor ki hok ba kongsan tam katkum ka “Fundamental Rights jong ka Riti synshar ka Ri India (Fundamental Rights of the Indian Constitution) hynrei kibor sorkar ba halor ki khlem da iohi ne wat ban niewkor ia kata ka Hok jong u Paidbah kumba ka paw shai lyngba ki kyndon.
Haba phai sha ka bynta kaba iadei bad ka Election kaba dei ban jied ia ki Nongmihkhmat kum ki MLA hapoh ka Jylla khamtam hapdeng jong kane ka MLA Bye-Election jongki 3 (Lai) tylli ki Constituency ka kunhun AIM Meghalaya State Unit ka la phah ia ka Dorkhas sha u Election Commissioner jong ka Election Commission of India (ECI), Delhi kumjuh ruh sha u Chief Electoral Officer (CEO) jongka Jylla Meghalaya ban pynsngew halor ka jingshisha jong u Paidbahkatkum ka hok jong ki Paidbah kiban thep ia ka Vote ha ka ban jied (Right to Vote) ia kaba kidei ban ioh kumba kadei ban paw shai ha baroh kiliang.
Ka Election Commission of India (ECI) lyngba ka kyrwoh No.ECI/PN/83/2021, Dated 28th September, 2021, da kaba pynkup bor halor ka Bye-election jongka Parliamentary/Assembly Constituencies hapoh India khamtam hapoh ka Jylla Meghalaya ha kaba iadei bad ki 3 (lai) tylli ki constituency kum ka 13-Mawryngkneng (ST), 24-Mawphlang (ST) bad 47-Rajabala ka la buh ban pynlong ia ka sngi thep vote ha ka 30th Nailur (October), 2021 ha baroh.
Kumta hapoh jong kadorkhas ka AIM Meghalaya State Unit ka hap ban buh ia ki jingkylli halor ka Hok jong ki nongthep vote (Voting Rights) la kalong shisha ne em kaba donkam haduh katta katta namar kumba ngi tip shai ba ka Hok ka long kawei napdeng ki mat ba kongsan katkum ka “Fundamental Rights" jong ka Riti Synshar (Constitution) jong ka Ri India ha kaba iadei bad ki nongshong shnong baroh kawei ka Ri.
Ha kaba iadei bad kane ka bynta jong ka Bye-election, kum kita ki nongshong shnong ba don iaka jingkitkhlieh ngi hap ban tipshai la kane ka jingpynbor ban ai TIKA jongka Khlam Covid-19 kalong kaba donkam shisha ne em ban kynthup lang hapdeng jongki Paidbah ki bym treh ban pdiang ia u TIKA kumba ka paw lyngba ki Protocols bapher bapher kiba ka sorkar ka la buh kyndon kynthup lang ia ki nongshong dukan, nongtrei bylla sngi, Ki nongkamai kali lem bad kinongtreikam sorkar ruh kumjuh.
Lada ia ki protocols la shim ba kilong ki kyndon kiba u paidbah un hap ban bud pyrkhing halor ki jingshah pynbor bad shah byrngem bunjait ki lynti ha ki bor sorkar, kata kamut ba wat kum ki paidbah ki bym treh ban shim ia u TIKA Covid-19 ruh kim dei ban iashim bynta ha kaban jied ia ki Nongmihkhmat sha ka ïing Dorbar Thawaiñ jong ka Jylla ha kane ka kynti kaba mynta.
Katkum ka Artikle 326 jong ka Constituion jongka Ri India ladep ban batai shai ia ki NongshongShnong kiba dei hok ban long ki nongjied ia ki Nongmihkhmat sha ka ïing dorbar thawaiñ jong uPaidbah Ka Ri baroh kawei.
Ka khyrnit kaba 62 jongka “Representation of the People Act, 1951" ka la pynpaw shai ba manla iwei pa iwei lyngba ka Electoral roll jong kano kano ka Constituency ki la long shisha kiba don hok ban jied ia ki Nongmihkhmat sha ka ïing dorbar thaw aiñ jongka Ri bad ka Jylla baroh kawei.
Katkum ka Riti synshar jong ka Ri la dep bthah lypa ia ki paidbah baroh kiba la dap 18 snem shalor kiba la don iaka hok banlong kita ki nongthep vote hapoh ka Ri bad laitnoh tang kibala pynkheiñ ia ki kyndon aiñ bapher bapher ne kito ki bym dei ki nongshong shnong jongka Ri India ki bymlah banlong ki nongthep vote.
Ha kaba shem katkum ki kyndon ha kaba iadei bad ka Khlam Covid-19 ki la long shisha kiba iaid lait ia baroh ki kyndon aiñ haba phai katkum ka hok jong u paidbah jongka Ri India bad ruh kiba la pyrkhing da shisha ha kaba iadei bad ki riewpaidbah ki bymtreh ban shim ia u TIKA covid-19 khamtam hapoh ka Jylla Meghalaya naduh ki nongtreikam sorkar, ki nongbylla sngi, ki nongshong dukan bad barohlang kumjuh.
Ka jingpyrkhing kala long shaba palat liam kat haduhban byrngem byrsit ia ki ba treikam sorkar da kaba pyntieng pynsmiej ban set tulop ne wat ban beh kam ba kin ymlah shuh ban wan trei shisyndon, kumjuh kalong wat ia kiba treikam lajong ban ymshah shu ba kin pyndonkam ia ki lad kamai kajih jongki ha kiba bun ki bynta lada kimtreh ban shim ia u TIKA.Ka Central ne State Government ka la kletnoh ia ka rai kaba la mih lyngba ka ïing Kashari ba ha khlieh duh jongka aiñ, ka Hon’ble Supreme Court lyngba ka order Common Cause (A Registered Society) –Vs- Union of India and another, reported in (2018) 5 SCC 1 katkum ka kyrwoh kaba ong “Ka jingai TIKA jong ka jingpang Khlam Covid-19 kamlah banlong da kaba shu pynbor lyngba ki bor jong ka aiñ, hynrei kadei hapdeng ka mon lade jong man la iwei paiwei ban shim ne kyntait iaka".
Kiba bun ki rai kiba la mih lyngba ki High Courts jong ki Jylla bapher bapher hapoh Ri India bad wat ka High Court jong ka Jylla Meghalaya ruh kala dep ban pyni kumjuh.
Ki kyndon Aiñ kiba bun kiba ladep ban paw shai lyngba ki rai ba la mih jong ka ïing Kashari ba ha khlieh (Hon’ble Supreme Court) kumjuh lyngba ka ïing Kashari jong ka Jylla (Meghalaya High Court) kiba la bthah ban kynthup lang lyngba ki bor Sorkar pynban ki nongtreikam Sorkar ki pyrshang da kaba iaid lait na kita ki kyndon da kaba kyntait ban bud ryntih ia ki.
Ka jingbym bud ryntih ia ki rai jongka ïing Kashari kala kylla long kumba khlong noh shisyndon ia u thied bah ban ieng skhem katkum ki kyndon aiñ bapher bapher bad ba kan pynkylla long noh kumbaiohthiah ki bor jongka aiñ.
Ki rai jongki bor ka aiñ ba halor la shu khylliap noh sha lyndet ban kohnguh ia ki ha kiba bun rukom.
Ki bor jong ka aiñ kimdei ban ailad ia ki bor sorkar kiba pyrshang ban kiar.
Katkum ka Riti Synshar jongka Ri India lyngba “Ki hok ba kongsan tam (Fundamental Rights of the Indian Constitution)" ladep lypa ban pyni hynrei kumba ngi iohi ba nakaliang jong Central ne State Government ki khlem da bud pyrkhing ryngkatlang wat ia ka “Representation of the People Act,1951" ruh kumjuh.
Haba bishar bniah katkum ki kyndon ha baroh ki liang la iohi shai ba kadei ka hok jongngi ki paidbah kiba long ki nongjied (Voters) la kadei ne ymdei ba ngin jied ia ki Nongmihkhmat sha ka ïing dorbar thawaiñ.
Hato la kata ka hok jong ki nongjied nongmihkhmat (Right to vote) kiba dei ruh ki nongshong shnong ba pura kan ktah ne em lada shim ne kyntait ban shim ia u TIKA jongkane ka khlam ba mynta? Lada dei shisha ba kan ktah kata ka mut kum ki paidbah ymdon hok shuh ban long nongthep vote ne nongjied lane kan pynsangeh shisyndon tang namar ba khlem shim ia u TIKA. “Ka jingjied ia ki Nongmihkhmat da ka lynti kaba beit kan dang kyntiew ban wanrah ia ka jingkhuid bad kan nang ai bor shuh shuh ban wanrah ia ka rukom jied nongmihkhmat kaba janai bad kandang pynbor shuh shuh ia ki Seng Saiñ Pyrthei (Political parties) ba kin dang kyntiew ban wanrah ia ki Nongiakhun bakhuid (Clean Candidates) ha kipor ba jied ia ki Nongmihkhmat.
 Lada ‘Ka hok ban jied’ (Right to vote) kalong ka hok kaba shongdor katkum ka aiñ bad kumta ‘Ka hok ban kyntait (Right to reject)’ ia u Nongiakhun (Candidate) ban mihkhmat shapoh ka ïing thawaiñ ruh kalong shisha kaba shongdor katkum “Ki hok ba kongsan tam jongka Riti Synshar ka Ri India (Fundamental Rights of the Indian Constitution)" kaba long ka hok ban kren bad ban pynpaw ne jied katkum ka Artikle 19 (1) (a).
Haba kdew shai ha kiliang baroh, nakaliang jongka kynhun Awaken India Movement (AIM), Meghalaya State Unit lyngba ka dorkhas kumba la phah shapoh ka Election Commission of India (ECI) kumjuh sha u Chief Electoral Officer (CEO) ka la kyntu jur ba dei ban bud ryntih bad ban shim ia ki lynti kiba beit khlem da pynbakla katkum ka Conduct of Election Rules, 1961 bad ban peit bniah ha kaba iadei bad ka bynta ban khlem da don kano kano ka jingpeit shiliang iaki paidbah tang namar ba kim treh ban shim TIKA Covid-19 ne wat ban pynpaw da kaba ong ba ki long ki bym don hok, bym dei kiba khuid, kiba shah ialam bakla ne wat ban ong ruh ba kidei ki bym shongnia hangno hangno ruh kumjuh.
Lada nakaliang jongka Election Commission of India (ECI) kandang wanrah bad ban pynrung hangtei ba dei ban ai TIKA ne pyndep ia ka Test ia ki paidbah kiba kyntait TIKA hapdeng katei ka sngi ban jied ia ki Nongmihkhmat sha ka ïing dorbar thawaiñ kata kamut ka la pyrshang ban pynduh pyndam noh ia ki rai jong ka ïing Kashari khlem da khein snep shuh ne wat ia “Ki hok ba kongsan tam (Fundamental rights) jong ka Riti synshar ba hakhlieh duh jongkaRi India ruh kumjuh.
Khublei shibunBa phah ia kane ka kyrwoh.
Shillong: Ha ka 16 tarik u Risaw, 2021; Ka Nehru Yuva Kendra Sangathan Shillong ka la lah ban pynlong ïa ka jing pynkhuid shnong, ha Lad thanad Saitsohpen Elaka, Sohra bad la ïoh ban plie ïa ka da u Dr.K.Kharnaïor uba long u Doctor In Charge ka Hospital Sohra CHC.La ïoh ruh ïa ka jingkren na u Sirdar ka Elaka Saitsohpen, na ka Kong L.Sohkhlet kaba long ka Block Coordinator ka Office B.D.O Shella Bholaganj Block, kumjuh ruh na u NYV ka Shella Block u bah K.Nongrum bad ruh kumjuh na ka Capt.
Rikynti Kynta, kaba long ka ANO ka 61 BN Girls NCC, Meghalaya.
Ha kane ka prokram la wan shim bynta bad ïa snohkti lang na ka liang ka ki khynnah NSS ka Sohra Government College, ki NCC ka Rama Krishna Mission Higher Secondary School Sohra, Ko pulit ka Sohra Police Station, ki dkhot ka Sohra CHC, na B.D.O Shella Bholaganj Block, Forest Dept, Indian Oil Petrol Station, P.N.B, M.R.B, B.S.N.L Exchange, Post Office, ki khynnah skul bad ki nonghikai ka Sohra Academy, ki dkhot ka Sengsamla bad ka Sanitation Committee ka Saitsohpen, ki nongshong dukan ruh kumjuh.
Bad kiba la ïa don lem ha kane ka program ki long U Principal W.Diengdoh ka Sohra Academy, ki Ex N.Y.Vs u bah S.Shati ka Shella Block bad kumjuh ruh u S.Phanbuh ka Laitkroh Block.
Ïa kane ka program la lah ban pynlong da ki NYVs Ka Shella Block, u samla K.Nongrum bad U Bah R.Lynnong.
Shillong: Ki katto katne ngut ki riewrangbah ka thaiñ Laskein Block kiba don ka mynsiem ban kyntiew shaphrang iaka kam jngohkai pyrthei, da kawei ka jingmut ki la shim ia ka rai ban thaw syndon da ka Seng trei mon sngewbha ka ban peit thik naka bynta ban kyntiew shaphrang iaki kam jngohkai pyrtheì hapoh ka thaiñ.
Ia kane ka Seng trei mon sngewbha la tip kum ka Laskeiñ Block Tourism & Promotion Society (LBTPS) kaba don iaka ophis treikam (Head Quarter) ha shnong Iooksi, West Jaintia Hills.
Ki jingthmu bad ki jingangnud kane ka seng ka long ban kyntiew ia ki kam jngoh kai pyrthei , ban kyrshan iaki nongshongshnong daki jingai jinghikai bad ki jingpynsngewthuh paidbah na ka bynta ban pynmih ia ki lad iohkam ioh jam, ban pynneh pynsah iaka riti ka dustur jong ki paidbah, ban pyntikna ia ka khuid ka suba bad ka koit ka khiah hapoh ka thaiñ, ban pynsngewthuh paidbah iaka jingdonkam ka jingpynneh pynsah ia ka mei mariang bad ia ki sawdong sawkun jong ka bad bun kiwy kiwei pat ki jingangnud kane ka Seng Trei mon sngewbha.
Ki nongialam bad ki dkhot jong kane ka Seng ki long U Ma P Tangliang, President, President: P Tangliang, Vice President Elisha Sayoo, Secretary GC Dkhar, Asst Secretary  Leonard Rabon, Financial Secy  S Lapasam, Publicity Secy  Nangaibormi Sutnga bad sa kiwei ki dkhot.
La jied ruh ia u Ma Nujor Sungoh Local MLA kum u nongai jingmut, kane ka seng treimon sngewbha.
Ki shiphew tylli ki shympriah kti ki pynlong ia ki artylli ki kti bad ki pung kti.
Da kine ki shiphew tylli ki shympriah kti ngi trei ngi ktah bad ngi trud ia ka maw ka dieng ban bam bad kamai na ka umsyep.
Da ki shiphew tylli ki shympriah kti ngi їakhun-їaksaid ban bit ban biang ka jingim, ngi pynїar bad pynkhraw ia ka kam ka jam bad ka khaїi-pateng.
Da kine ki shiphew tylli ki shympriah kti ngi puh ngi daiῆ bad ngi lur ia ki lyngkha ki hali.
Da ki shiphew tylli ki shympriah kti ngi dro, ngi thoh bad pynwandur ia ka mynta bad ka lawei.
Da ki shiphew tylli ki shympriah kti ngi khan, ngi duwai, ngi phirat bad ngi tei ia ka jingim, ka imlang sahlang bad ka pyrthei.
Da ki shiphew tylli ki shympriah kti ngi bsa, ngi їada bad ngi kner ban kyrshan, ban kyntiew bad їarap lem ia kiwei.
Ka kitab Eksodus ka їathuhkhana shaphang ka jingphet bad jingїaid lynti jong ka kynhun u Moses sha ka jinglaitluid na ki kti kiba runar bad ki kti kiba ban beiῆ jong ki Pharoah ka Ijipt.
Ka kitab Eksodus 3 bad 4 ki їathuhkhana shaphang ka jingkhot bad ka jingkut jingmut jong u Moses ban їakhun bad їalam ia ka kynhun jong ki mraw sha ka jinglaitluid sha Ri Kanan.
Ki riewstad Baibl ki shem ba kita ki mraw ki kynthup ym tang ia ki Hebru, hynrei kiwei de ki jaitbynriew kiba long mraw ha ki Pharoah ha Ijipt.
Kumta ki riewstad ki jer ia kane ka kynhun kum ka kynhun u Moses.
Ka khana shaphang ka jingphet bad jinglaitluid jong ka kynhun u Moses ka long kaba jrong bad ki don ruh shibun ki jingjia ha kane ka jingїakhun bad jingїaid lynti jong ki haduh ba kin da buhai shnong ha Ri Kanaan.
Kynmaw ka Kanaan kam dei ka Ri kaba thylli ne ka bym don ki briew kiba la shong shnong, pynban ha shuwa ka jingbuhai shnong jong ka kynhun u Moses, ki jaitbynriew kiba pher kum ki Kanaan, ki Hit, ki Amor, ki Peris, ki Hib bad ki Jebus ki la don bad shong shnong lypa ha Kanaan.
(Eksodus 3:17) Kumno ka kynhun u Moses ka buhai shnong, ka tei bad saiῆdur thymmai ia ka jingim ha Kanaan, naduh ka trei ka ktah, ka kamai kajih, ka synshar-khadar, ka niam ka rukom bad ka kolshor ka dei kawei pat ka khana.
Ki katto katne ki symboh kiba ngi lah ban їoh na ka jingїakhun jong ka kynhun u Moses ha Ri Ijipt:Ki shipriati ki ban nion thep vote ruh ia ki lei san snem….
Kiba pyrta Para doh para snam tang ha ki por election.
Shillong:Ka jing ialehkai hapdeng ka MFC bad ka Khliehshnong FC, ka long ka jingialehkai ba itynnad shisha haba ka MFC ka la pynkhih ia ka jar ha ka kylla step da 1-0 goal bad ha ka kylla miet ka la ioh ban thep biang ia ka goal bad kumta ka Khliehshnong FC kam shym la lah shuh ban ialehkai bha ka la ioh ban thep ia ka goal lane ban pynphai tang shi kol.
Kumta na ka liang jong ka MFC ka la pynliem noh da 2-0 goal.
Ha kane ka final ba la pyniaid da ka synjuk ki samla Jong ka mot ar2 fc la don bynta lang ruh da U matabor ka kyntoit yiarbniaw, Bah Venus Khongthohrem, uba dei ruh u kongsan ha kane ka final ryngkat bad ki nong sakhi ia kane ka final na la ki jong ki jong ki team.
Shillong: U PD Sangma, MCS officer, u la shah thung kum u Deputy Commissioner bathymmai jong ka West Khasi Hills District ha ka jaka jong u Bah Tableland Lyngwa.
U PD Sangma u long mynta kum u Additional Deputy Commissioner jong ka West Khasi Hills District.
Katba ia u Bah Tableland Lyngwa, la thung kum u Secretary ha ka tnad Community and Rural Development.
U Bah Tableland Lyngwa u ba dei u IAS u la shakri kum u DC ka West Khasi Hills naduh u snem 2018.
Shillong:Ki pulit ki la ïathuh ba ha ka 12 tarik mynta u bnai ha ka por kumba 8.30 baje mynstep, u Rongchak M Sangma u la phah ka jingujor ba ka Maruti Zen car jong u kaba don u nombar ML-13-8285, kaba la pynïeng hajan ka jaka jngi ne najan Crinoline Swimming Pool, Shillong ka la jah noh na katei ka jaka.
Shuh shuh ha kawei pat ka khubor, ki pulit ki la ïathuh ruh ba ha ka 11 tarik myn ta u bnai, 2021 u Coy Commander, F-Coy, 30 Bn BSF BOP Lyng khat, East Khasi Hills District (EKH) u la phah ka jingujor ba ha katei ka sngi ha ka por kumba 6.45 baje dang step, ki shipai BSF ki la lap lai tylli ki Masi napoh Naya bazar (EKH).
Nongstoiñ: Kum shi bynta ban nang pyn khlaiñ shuh shuh ïa ka Seng jong ki Nonghikai SSA hapoh West Khasi Hills District, ka Seng jong ki Nonghikai SSA ha ka shatri jong ka All Meghalaya SSA Teachers Association West Khasi Hills District, myn hynnin ka sngi 15 Ttarik u Risaw ka la ïoh ban jied ia ki nongkit kam ba pura jong ka All Meghalaya SSA Teachers Association AMSSATA Nongstoiñ Block.
Ha kane ka sngi la jied ruh ïa u Babu Oberlin Marbaniang kum u President ka AMSSATA Nongstoiñ Block bad u Babu Shembor Lang rin kum u Secretary, 4 ngut ki officer bearers ryngkat bad ki 8 ngut ki Executive Members.
Ïa ka jing ïalang ban pynskhem ïa ki Nongkit kam la ïoh ban pynlong ha Upper New Nongstoiñ IB LP School ha kaba u Babu O Sangriang Vice president ka AMSSATA West Khasi Hills District u la pyndep ïa ka bynta ban pyn skhem ia kitei ki Nongkit ka AMSSATA Nongstoiñ Block.
Haba ai jing kren ha ka jingïalang u Babu S.Thyrniang Vice President ka AMSSATA Sengkmie u la ban jur bad kyntu kynpham ïa ki Nonghikai ban long kiba ïa tylli bad ban ïadei jingmut para Nonghikai khnang ban lah ban weng ïa baroh ki jingeh kiba ki Nonghikai SSA ki mad baroh shi katta.
“Ai ba ka jingmih jong ki Nongïalam ba thymmai jong ka AMSSATA Nongstoiñ Block kan long ka jingai mynsiem ïa ka District bad ïa ka Sengkmie hi baroh kawei" ong u Babu Thyrniang.
Na ka liang jong ka Association ka wer ïa baroh ki para Nonghikai ba kin long kiba la pynkhreh ban mih shakhmat ban dawa ïa ka hok khamtam ïa ka jingbymlah jong ka Sorkar ban ai noh ïa ka tulop jong ki Nonghikai SSA kaba la iaid mynta la jan 5 bnai.
Shillong:"U Pallium u dei ka jingdeng ba kyntang uba thew ïa ka jingïalong kawei jong u Lyngdoh Sad bad u Nonghiar pateng u Petrus ban ïalam ïa ki paid riewngeit sha U Blei U Trai Jisu bad ka jingshna ïa u Pallium da u shñiuh u khun Langbrot ka thew ba u Lyngdoh Sad un long u Nongsharai babha ban ïalam ïa ka Khun Langbrot ba la jah sha kajuh ka sem uwei u nongap," ong u nongmihkhmat jong u nongsharai ba ha khliehduh ka Balang Katholik u Pope Francis, uba khmih ïa ka India bad Nepal haba kren shwa ban pyndeng ïa u Pallium ha u Archbishop Victor Lyngdoh.
Kum u nongmihkhmat jong u Pope Francis ne u Kpa Bakhuid, u Apostolic Nuncio u Most.Rev.Leopoldo Girelli u la ong ruh ba kum u Lyngdoh Sad, u Most Rev Victor Lyngdoh u hap ban long u nongïalam ban synran ïa ki riewngeit sha U Khrist, ban long u nongshakri ha ka jingïalong kawei ka Balang.
Ha ka jingwan jngoh ha ka sien ba nyngkong sha Shillong, u Nuncio u la pynpaw ïa ka jinglong kyrpang ka Meghalaya halor ka jingitynnad ka mei mariang, ka jingdon ki krem, ka jinglong sngur mynsiem, ka jingpynneh ïa ka riti dustur, ki jingshad tynrai bad ong ba ka Jyllaniam Bah Shillong kadei kaba lah shah kyrkhu, khamtam da ka jingdon bun kiba ngeit ha U Khrist.
U la ong ba kum u Lyngdoh Sad u don ka kamram kaba heh ban tei ïa ka Hima jong U Blei.
“Aiba ka Jylla niam Bah Shillong kan long ka nuksa kaba bha bad kyrmen kan ïarap kyrpang ïa kiba duk bad kiba shah iehbeiñ, bad ba ki nongïalam niam, ki paid riewngeit kidei ban im ka jingngeit ban shah khring ym ban pynbor ïa ka jingngeit.
"U la ong ba ki riewniam kidei ban shakri ym ban synshar bad ym dei ban shah shakri.
Dei ban kyntiew ka hok ki kynthei, ki longïing ba kyrduh, ban long kiba kohnguh, ban kyntiew ka jingïalong kawei ym ka jingïapher, ban sngap iwei ïa iwei, ban sngewthuh bad sngap jingai jingmut kiwei bad ban kyrshan ïa ka Balang.
Ha ka jinglehniam u Nuncio u la pyndeng ruh ïa u Pallium ïa u Most Rev Victor Lyngdoh, da ka jingsakhi lang kiwei ki Lyngdoh Sad, ki riewniam, kiba shah khot sngewbha bad ki riewngeit.
Lah ban pynkynmaw ba hadien ka jingkhlad kyndit jong u (L) Most Rev Dominic Jala, u Pope Francis u la pynbna ba la thung ïa u Most Rev Victor Lyngdoh kum u nongmih bujli ban long u Lyngdoh Sad ka jyllaniam bah Shillong ha ka 20 tarik u Nohprah, 2020.
U Most Rev Victor Lyngdoh u la sharai ruh ïa ka Jyllaniam Nongstoiñ 10 snem bad Jowai 4 snem.
Ha ka jinglehniam la donlang u Myntri Rangbah ka jylla u Conrad Sangma, u MP ka Shillong u Ma Vincent H Pala, ki Myntri ka sorkar, ki MLA, MDC bad kiwei, nalor ki paid riewngeit.
La don ka jingpynkup burom da ka jingai syntiew bad momentos, nalor kiwei.
Shillong:Ka thain Dawki ka la shit tasam ha kine ki sngi.
U nong thoh khubor jong u Rupang u la leit hiar mynta ka sngi ka 15 tarik risaw 2021 ban ia kynduh bad ki nongniah lieng ha wah Umngot, hynrei kalong ka ba lyngngoh ba wat ka wah Umngot ka jing shit tasam mar ia hiar ha ki rud ka wah Umngot,ka bneng ka la khluid tar bad u ne u nongthoh khubor u la jaw ka sep ka sar na ka jingthang tasam jong ka sngi.
Ki nongniah lieng,ki nongshong dukan bad ki nongshong shnong jong ka tei ka thain,kiba shaniah ia ka pliang ja jong ki,na ka wah Umngot ki la iathuh haba ka jing shit jing khluid jong ka suin bneng ha kine ki sngi ka la nang jubor katta katta bad ki la iathuh ba ka jing shit jong ka mariang ka la nangjur mynta u snem ban ia kaba long ha u snem ba la dep.
Nongpoh:U Dr.W.R Kharlukhi, MP Rajya Sabha na ka National People’s Party(NPP), myn hynnin ka sngi u la shah pynkup burom ha ki nongialam ka Ri Bhoi Dorbar, kata ha ka sngi kaba kitei ki nongialam ka Ri Bhoi Dorbar, ki la pynlong ia ka Central Executive Committee, ka jingiakynduh kaba shisien shisnem ia kaba ki la pynlong ha Nongthymmai Umsning.
Kiba la don lang ha katei ka jingialang, ki kynthup ia u Dr.D.D Lapang, Nongaibuit ka sorkar jylla, nangta u Bah Jason S.Mawlong, MLA Umsning, u Bah Balajied Rani, MDC Nongpoh, ka Kong Macdalyne S Mawlong, MDC Umsning, u Bah RB Shadap, President ka Ri Bhoi Dorbar lem bad shibun kiwei ki riew rangbah na kiwei kiwei ki thain ha Ri Bhoi.
Ia katei ka jingialang la pynlong naduh ka por 11 baje mynstep, ia kaba la don tang da ki nongkitkam ka Ri Bhoi Dorbar, kiba la iakren na ka bynta ba kumno kin nanglah shuh shuh ban pyntyllun ia ki kam ka synjuk, khamtam eh na ka bynta ban trei bad ban wanrah jingkylla ia ka Dong Ri Bhoi hi baroh kawei.
Lyngba katei ka jingialang, kitei ki nongialam ka Ri Bhoi Dorbar, ki la shim ia ka rai ban pynurlong beit ia ki jingdawa jong ki na ka sorkar, kiba kynthup ia ka jingdawa kyntiew Civil Sub-division ia ka Patharkhmah Administrative Unit, ka Umsning Civil Sub-division, ka Umden C&RD Block bad ka Mawhati C&RD Block lem bad kiwei pat ki jingdawa.
Shillong:Hadien ba la pyllait ia ka jing khangdam bad ba la plie ia ki jaka jngoh kai pyrthei, ki nong wan jngoh kai pyrthei, ki la ia tuid sha ka thain Dawki.
Myn hynnin ka sngi, ha ka wah Umngot, ka don ka jing dheng kali kaba jur, ha kaba ki kali ki la sah kut sbak ha surok Dawki khlem la ioh iaid satia, na ka daw ba ki la khapngiah, ki kali Tourist na Assam bad na kylleng ki dong bad ki jylla bapher.
La iohi ba naduh na shaneng ka jingkieng wah Umngot, ki briew ki ba iaid da ka kjat na ka ka jingdheng kali.
Haba U Rupang u la ioh ban kren bad ki nongniah lieng, ba ialam ia ki nong wan jngoh kai ki la iathuh ba ka dei ba ka jing rit palat ka surok artat bad sa ka jing bun ki kali kiba wan kai shuti Puja jong kiwei pat ki jait bynriew.
Nongpoh:Ha ka sngi kaba ki nongialam Ri Bhoi Dorbar, ki la pynkup burom ia u Dr.W.R Kharlukhi, MP na ka NPP ha Nongthymmai Umsning, ka Ri Bhoi Dorbar, ka la aiti ruh da kawei ka dorkhas sha utei u MP ka Rajya Sabha, kaba long kum ka jingkyrpad na utei u MP ba un iarap kyrpang ban pynioh ia ka jingpynmang tyngka kumba T.18.77 klur, na ka bynta ban tei ia ka Ri Bhoi Dorbar National Dorbar Hall, kaba ki la thmu ban tei ha kawei ka jaka kaba don ha Pahamsyiem Nongpoh, ka jaka kaba la ai sngewbha da u Sirdar ka Nongpoh Sirdarship.
Haba iadei bad katei ka dorkhas kaba ki Ri Bhoi Dorbar, ki la aiti ha utei u MP ka Rajya Sabha, ka dei halor ka nongrim ba ki nongkitkam ka Ri Bhoi Dorbar, ki don ia ka jingthmu ban tei ia kata ka Ri Bhoi Dorbar National Dorbar Hall, ha kaba yn sa shna ha kata ka rukom jong ka jingtei ki mynbarim bad kaba lah ruh ban pyndonkam ha kiba bun ki liang, kumta halor katei ka jingthmu ka Ri Bhoi Dorbar, la antad ba la kumno kumno ka jinglut kan poi beit sha ka T.18 klur tam.
Lyngba katei ka dorkhas, kaba la aiti da u Bah JS Shadap, General Secretary ka Ri Bhoi Dorbar sha u Dr.WR Kharlukhi, MP ka Rajya Sabha, ka Ri Bhoi Dorbar hi baroh kawei, ka kyntu ia u ba un ialeh shitom na ka bynta ban pynurlong ia katei ka jingthmu, khnang ba ka long ka jingmyntoi ym tang ia ka Ri Bhoi Dorbar, hynrei ia ka Distrik bad jylla hi baroh kawei.
Nongpoh: Ha kawei ka jingjia shah syllad kali, kawei ka khynnah samla ba dang 23 snem ka rta, na ka shnong Sumer, Ri Bhoi, ka la mynsaw jur hadien ba ka la shah syllad ha kawei ka kali Honda Brio kaba don ia u number AS-01-BL-8603.
Katei ka jingjia, ka la jia hynne ka sngi ha ka por 1:30 ei ei, ha kaba katei ka kali Assam kaba la niah da u Dr.SP Sharma, ka dei kaba la wan na Guwahati da ka jingthmu ban kiew sha Shillong, hynrei haba la poi ha katei ka jaka, ka la kum syllad ia katei ka khynnah samla haduh ba kan da mynsaw jur.
U nongniah jong katei ka kali, haba u la kum syllad ia katei ka kali, u la pynkit noh mar mar ia katei ka samla sha Umsning CHC na ka bynta ban ioh jingsumar, hynrei namar ba la kham jur ka jingmynsaw, kumta la pynkit noh ia katei ka samla sha ki jaka sumar ha Nongbah Shillong, khnang ban ioh ia ka jingsumar kaba kham biang.
