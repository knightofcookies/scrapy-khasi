ban kdew ïa ki Khasi na ki Thymmei bapher bapher – kumne ngan ym poi sha kata ka Jingkdew ïa kawei ka Jaitbynriew da kawei ka Kyrteng! Katkum ka Jingsngewthuh ka jongnga bad jong katto ngut ki Riewshemphang, ka Kyntien “Khasi-Pnar" ka thew ïa ‘u Pnar hi’ uba don ïa ka Thymmei Khasi (Kam kdew ïa baroh ki Khasi ha kawei ka Liang bad ïa u Pnar marwei ha kawei pat ka Liang).
Kumne ïa ka Jingmut jong ka Kyntien “Khasi-Pnar" lah ban pynïasyriem bad ki Kyntien kum “Assamese-Hindu" kaba thew ïa u Hindu uba don ïa ka Thymmei Assamese; lane “Bengali-Muslim" kaba thew ïa u Muslim uba don ïa ka Thymmei Bengali.
Kumne ruh, ka Jingrwai “Talwiar u Sohpetbneng" ka mut ban thew sha ki Khasi jong ki Thaiñ bapher bapher haba ki ong: “Ngi pynithuh ruh la ki Thaiñ na Sor ne na Lyngngam; Khasi-khynriam ne Khasi-pnar, Khasi-bhoi, Khasi-war.
"Ha ki Shalyntem jong ka Por, ïa ka Bri jong u Khun HynñiewTrep la aiti pateng ha ki Longdien bamynta ryngkat bad ka Kyrteng kaba ïapher “Khasi-Jaintia" na ka bynta kawei ka Jaitbynriew kabym ïapher.
Ha kawei ka Liang, lah ban sngewsarong  ïa kata ka Kyrteng kaba la wanhap ha kane ka Pateng-bynriew ryngkat bad ki Khanapateng kiba ksoh lang ha ka.
Ha kawei pat ka Liang, lah ban sngewsyier ïa kum kane ka Kyrteng kaba don hapoh jong ka hi, ïa u Thylliej pharia Jaitbynriew.
HEBRU – ISRAEL – JIWKa Shalyntem jong ka Por HynñiewTrep ka ïasyriem shibun ïa ka jong ki Khun Israel kumba ka paw ha ka Baibyl.
Ka Khanapateng ka ong ba ïa kita ki briew kiba la wan buhai-shnong sawdong ka Palestain ha ka spahsnem ba 14 SK la khot ïa ki Hebru.
“Hebru" ka la lah ban wan na ka Kyntien “Habiru" ba la shem ha ki Ktien  Sumerian, Egyptian, Akkadian, Hittite, Mitanni, Ugaritic kaba thew ïa ki Poiwir, Poiei ne Nongshongbasa naduh ki thaiñ Mesopotamia bad Iran shaduh ki Khappud Ijipt jong ka Ri Kanaan (W.H McNeil – J.W Sedlar “The Ancient Near East").
La ong ruh ba ka Hima Hebru ka kynthup ïa ka Mamlekhet Yisra’el  (Shatei) bad Mamlekhet Yehuda (Shathie).
Na ka Kyrteng jong ki Hima, la khot ruh ïa ki Hebru jong ka Hima bashatei “Israel" bad ïa ki Hebru jong ka Hima bashathie “Yehudim" lane “Jiw".
Ïa ka Hima Israel (Shatei) la wan hiarthma bad pynjot da ki Assyrian ha u Snem 722 SK, bad la pynryngkangpar ïa bun ngut ki Israel.
Katto katne Ngut na ki, ki la leit phetrieh sha ka Hima Juda (Shathie).
Kumne, ha ka Jingïakhleh lang hapdeng ki ar kynhun kiba don ïa kajuh ka Thymmei Jaitbynriew (Israel bad Jiw), ki Syiem jong ka Hima Juda, na ka bynta ka Jingkhlaiñ Jingïatylli Shijaitbynriew, ki la hap ban pdiang noh ïa ka Kyntien “Israel" ban thew, ban mutlang, ban kduplang ïa baroh ar ki Kynhun.
Hadien khyndiat Snem (586 SK), ïa ka Hima Juda (Shathie) ruh la wan hiarthma da ki Babylonian.
Kumne, baroh ar Kynhun, ki Israel kiba la wan phetrieh na ka Hima Israel (Shatei) bad ki Jiw na ka Hima Juda (Shathie) ki la shah ringmraw sha Babylon.
Hadien khyndiat Snem pat (539 SK), ïa ka Hima Babylon la wan hiarthma da ki Persian ha ka Jingïalam jong u Patsha Cyrus bakhraw.
Kumne, u Cyrus u la shah ïa ki Israel (Israel-Jiw) kiba la shah ringmraw, ban leit phai sha Juda lada ki kwah.
Kumta, hadien ka Jingwanphai na ka Jingshahringmraw Babylon, ki Nongïalam bad ki Khrawpyrkhat Israel ki la pynphriang ïa ka Kyntien “ISRAEL" ban kduplang ïa baroh ar ki Kynhun (Israel-Jiw).
Mynta, ïa ka Ri kaba la saiñdur hadien u Snem 1948, la khot ISRAEL.Ym lah ban len ba ka Kynhun Zionist ka la trei borbah ban pynsaphriang bad pynurlong ïa ka Jingpdiang Paidbah ïa kane ka Kyntien ISRAEL kaba kduplang ïa baroh ki 12 Shevet.
KHASI – ISRAEL: KA JINGLAMBYRDEIHa ka Khanapateng Israel, ngi la ïohi ba tang ïa ka Kyrteng “Israel" (Mamlekhet Yisra’el) bad “Juda" (Mamlekhet Yehuda) la ïai kdew shi ïai kdew.
Shano ki la jahklep sa kita ki 10 Shevet? Kita ki 10 Hima, imat ki la shah kahsyrngiew noh ha kine ki ar Hima.
Ha ka Jinglambyrdei, imat ka Khanapateng Khasi ruh ka lambyrbud ïa kane ka Lynti.
Kum ka Nuksa, hadien ba ki British ki la leitphai noh na India, ïa ka Ri bakyntang jong ki Khasi la iehnoh pharia ha ka Kyrteng “Khasi-Jaintia" (H.JOSHI “Meghalaya: Past and Present" 91; R.S.LYNGDOH “Government and Politics in Meghalaya" 29), kaba ïasyriem ïa ka Kyrteng pharia “Israel-Judah".
Kumta, ki “7 Trep" ikumba ki la shah kynthup lang ha kine ki ar Kyntien “Khasi-Jaintia" kumba ki “12 Shevet" ikumba ki la shah kynthup lang ha kine ki ar Kyntien “Israel-Judah".
Ka Jaintia (Mihngi) ikumba ka la kdup ïa ka Hima Sutnga bad ïa kata ka Hima Hamsaïa Madur-Maskut na “Ka Ri ki 30 Syiem", katba ka Khasi (Sepngi) pat, ikumba ka la kdup lang ïa baroh kita kiwei pat ki Hima ba dang sah na “Ka Ri ki 30 Syiem".
Ha kajuh ka Rukom, ka Juda (Shathie) ka la kdup ïa ha Hima Juda bad Hima Benjamin, katba ka Israel (Shatei) pat ka kdup lang ïa baroh kita kiwei pat kiba dang sah na ki 12 Shevet.
Ka Khanapateng puriskam shaphang kumno u Kyllong Raja jong ka Hima Madur-Maskut, u la shah shetkylla ha ka Thei bhabriew jong ka Ri Synteng (Sutnga) ban ïathuh shaphang ka Tyllong jong ka Bor barieh jong u (P.R.T.Gurdon, The Khasis), ka ïasyriem shibun ïa ka Khanapateng shaphang u Samson bad ka Delila (Jdg.16).
‘JAINTIA’ – KYRTENG HIMA, YM ÏA KI BRIEWKi Khasi hyndai, ikumba ki smat bha ha ka ban ïasin kyrteng katkum ki Hima Khasi.
Kum ka Nuksa: ïa kito jong ka Hima Sutnga la sin da “Ki Synteng".
Watla katta ruh, imat ïa kata ka Kyrteng la sin da ki soh-shnong soh-hima, ym da lade ïa lade.
Ka Kyntien “Pnar", imat ka dei kaba ki la khot da lade ïa lade.
Kumta, kumba ka paw, ikumba ym du la don khoit u Trai muluk Hima uba la ju khot ïa lade da ka Kyrteng “Jaintia" wat hadien ba ka Hima Sutnga ka la kylla Jaintia.
Kumta, kumban shu pynwan noh, ka Kyrteng “Jaintia" ka thew ïa ka Hima, ym ïa ki Briew.
Kumta, ka Logic ka long: Lada ym ju la don khoit u Trai Ri Trai Muluk uba la khot ïa lade da ka Kyrteng “Jaintia" namar u kham sngewhun sngewtrai ban kam ïa lade “Pnar", “War", tt.
, te ban ong “U Jaintia" ka dei ban kdew ïa uno uno u Briew uba shong ba sah ha Jaintia, kam pher la u dei na ka Jaitbynriew aïu ruh.
Haba kumta, ïa u Bengali, Assamese, Bihari, Bangladeshi, Pnar, War, Khynriam, Maram, Bhoi, Hadem ne ïa uno uno lah ban khot “U Jaintia" lada u shong u sah ha Jaintia.
Lah ban dei ba ki pynshongnongrim ha kane ka Saiñpyrkhat ba ki Nongshna ïa ka Jingrwai “Khynriam, u Pnar, u Bhoi, u War" ki khlem pynrung khnang ïa ki Kyntien “Khynriam, u Jaintia, u Bhoi, u War".
Kumta, katkum ka Saiñpyrkhat kduplang, baroh ki Pnar ki dei ka Doh ka Snam “Khasi baïar" kumba long lem ki War, ki Bhoi, ki Maram, ki Lyngngam, ki Khynriam, tt.
Phewse, da kaba pynshongnongrim ha ka Logic ba la kdew haneng, ym baroh ki Jaintia ki dei ka Doh ka Snam jong ki “Khasi baïar".
AI JAKA ÏA KA JINGÏATYLLIKa kyrteng Jylla ne Kyrteng Ri kaba kduplang ka la dei lypa ka Dawai jong ka Jingïatylli.
Ñiuma, dei ban sngewthuh ba ha ka Jingjied ïa kano kano ka Kyrteng kduplang yn ym don 100 na ka 100 uban hun hi jrut! Kum ka nuksa, ha ka Por ba ka Israel ka dang wad ïa ka Kyrteng bakduplang na ka bynta ka Ri kaban ïoh laitluid ha u Snem 1948, la don kiba la tyrwa da ka Kyrteng “Zion" ne “Judea" hynrei la peit bniah, la pynshongnongrim bad la kyntait ïa ki (The Palestine Post , Jerusalem.7 December 1947).
Tang ïa ka Kyrteng “Medinat Yisrael" (State of Israel) la pdiang.
Kumne, ka Ri kaba la ïaid baroh shikatta da ka Kyrteng pharia “Israel-Judah" mynta pat, ha kane ka Kynti, ki Paidbah ki la iehnoh shadien ïa ka Sngewpher Hima ne Sngewpher Thaiñ tang ban pynurlong ïa ka Jylla bakduplang da kawei ka Kyrteng “ISRAEL".
Ha kajuh ka Sur, ka Mynsiem ieit Ri jong u Paid Khasi baïar ka dei ban thang duh noh ïa ka Jingkhim-Mynsiem, dei ban kiar na ka Jingpynlong Langsaitpap Langkitpap ïa ki Baluilui.
Ka la dei shisha ka por ban twad ïa la kajong ka Langthohdoh ban phaidien bad kylli: Hato ka Jinglong kawei Jaitbynriew ha ka Kyrteng “Khasi-Jaintia" (kumba ha ka Kyrteng Israel-Judah) ka la pynïatylli shisha? Lada em! Kam pat da slem than eh ban jam shakhmat ha kajuh ka Lynti ba la dep ïaid ka ISRAEL.Ai Jaka ïa ka Jingïatylli khnang ba ka Pateng lawei kan ïoh kheit ïa u Soh babha na u Dieng jong ka Pateng mynta!.
Shillong, 21 Lber:Mynta ka sngi Thoh dieng saw ngut ki kyrtong ki la thep kyrteng ban iakhun ia ka elekshon MP sha Lok Sabha na ka 1- Shillong parliament constituency.
Kine kiba thep kyrteng ki long u bah Vincent H Pala  na ka Congress, u bah Shibun Lyng doh na ka BJP bad u Pastor PBM Basaiawmoit kum kyrtong shimet.
Ia u bah Pala la synran lang da ki  nongkit kam jong ka seng Congress lem bad ki nongkyr shan jong ka seng, ba kynthup ia U bah HDR Lyngdoh myntri sorkar Jylla.
Ki nongialam ka seng congress ki la pyn sngew ba u kyrtong jong ka seng un jop ha kane ka kynti kaba mynta ruh.
Ha kawei ka liang, wat la ka BJP wat la kam shym la don ia ki nongmihkhmat hapoh ka iing dorbar thaw ain ka jylla, hynrei ka la sei ia u kyrtong jongka ha kane ka MP elekshon u Bah Shibun Lyngdoh.
U Pastor Basaiawmoit ruh u la thep ia ka kyrteng kum u kyrtong shimet, hynrei la kyrshan pat da ka kynhun CPF bad ar tylli ki seng sain pyrthei ka HSPDP bad ka KHNAM.Hadien ba la dep thep kyrteng, u Pastor Basaiawmoit u la kam ba ka jingkyrmen ban jop ka don ha kane ka kynti bad u kyrpad ia ki paidbah ba kin ai ka jingkyrshan ia u ha kane ka kynti kaba mynta.
Bad uwei pat u kyrtong uba thep kyrteng mynta ka sngi udei u Bah Richard Shabong na ka CPI.Haduh mynta ka sngi ki kyrtong kiba la dep ban thep kyrteng  na ka 1- Shillong LS kila poi sha ka san ngut.
U Bah Paul Lyngdoh jong ka UDP, u la thep kham mynshwa.
Shillong,21 Lber:Ar kynhun ki bor pahara ka Sashastra See ma Bal (SSB), ka kynhun iada khappud ki la wan poi ha ka jylla  na ka bynta ban pahara khnang ba ka elekshon MP Lok Sabha ha Shillong Parliamentary seat ka ban sa long ha ka 9 tarik u iaiong kan iaid beit iaid ryntih.
“Ar kynhun ki bor pahara ka SSB ki la wan poi ha East Khasi Hills" iathuh u Deputy Commissioner u Sanjay Goyal haba kren sha ki nongthohkhubor.
U Goyal ula ong ruh ba ia kiteiki ar kynhun yn phah sha nki bynta papher bapher ka East Khasi Hills ban peit ba kan ym don kano kano ka jingpynthut ia ka elekshon.
Ha ka juh ka por, la iathuh ba la thung lai ngut ki nongpeit pyrman ha kylleng ki jaka kynthup ia u nongpeit ia ka jingpynlutpynsep ki ki kyrtong ha kane ka elekshon.
La thung ia  u N Shirpa, u ophisar ka Indian Revenue Service (IRS) kum u nongpeit pyrman ia ki jingpynlut pynsep ki kyrtong ka Shillong Seat nalor ki ar ngut ki nongpeit pyrman ba kynthup ia ka  Neelam Gupta bad ka Sashi Bala Gulati, ong u Goyal.
Ka Gupta ka la poi sha kane ka nongbah mynta ka sngi katba ka Gulati kan wan poi lashai ka sngi, kitei ki nongpeit pyrman kin peit ia ka jingpynkhreh ia ka elekshon bad kiwei pat ki mat donkam kum ka jingpynkhein ia ka model code of conduct.
Shillong, 23 Lber:Ar ngut ki briew ki la shah kem ha shnong Wahkhen kaba hap ha Pynursla Police Station halor ka jingkynnoh ba ki donkti ban shoh ia uwei u rangbah ba la 60 snem ha ka 21 tarik Lber.
Katkum ka khubor ba la ioh lum na katei ka shnong, la iathuh ba ha katei ka sngi, uwei rang bah ba la tip kum u Bah Hum Khongsit u la shah shoh ha ki katno katne ki briew ha katei ka shnong katba u dang iaid lynti ban leit sha iing ha ka por janmiet.
Halor kane ka jingjia, kiba haiing utei u rangbah ba shah shoh, ki la ai jingujor ha ki pulit ka Pynursla halor kane ka jingjia.
Ki pulit ka Pynursla ki la hiar sha katei ka shnong bad ki la kem  ia ar ngut ba la tip kyrteng kum u Pynngeit Tynsong bad u Salam Khongsni bad kiwei pat kiba la suba ba donkti lang ban shoh ia utei u rangbah, ki dang shah thwet ha ki pult ban kem.
Utei uba shah shoh bad kiba shah kem ki dei na shnong Wahkhen.
Hynrei haba iakren bad ki pulit ka Pynursla, ki kyntait ban ong ei ei halor kane ka jingjia.
Une u rangbah u dang shah sumar ha Civil hospital Shillong namar ka jingshitom jur na ka bynta ka khlieh, shadem bad ki kti.
Shillong,21 Lber:“Lada nga pynmong ia phi, map noh" ki dei ki jingkren ka kong Ampa reen Lyngdoh sha ki nong Mawlai kiba la ia don haduh kumba 200 ngut tam ha ka jingialang kaba la long ha Indoor Stadium ha Mawlai Mawdatbaki, iathuh u samla Donbok  Kharlyngdoh President ka KSU Mawlai haba ia kren bad u Rupang.
Ki nong Mawlai ki la pdiang hun ia ka jingwan pan map ka Myntri ka tnad pynroi sor ha kaba ki la weng noh ia ka rai ban pynlong jingia lang paidbah lashai ka sngi ha Thangkhiew Petrol Pump bad ruh ba naduh lashai kin pyllait noh ia ki kali kit niut ban leit theh niut sha Marten.
“Kam shym la pan map da ka jingthoh kumba la dawa, ki nong Mawlai ki la pdiang ia ka jingwan pan map jong ka hakhmat ki paidbah hynrei ka la ong ba ka la pn map naduh mynsiem" ong u samla Donbok.
Ka khubor, ba la ioh lum da U Rupang, ka iathuh ba ka kong Ampareen, ka la pynshai, ba kam shym la mut satia ban kynthoh sniew ia ka Mawlai, da ka kyntien “slum" lane ka jaka jong ki riew khlem iing khlem sem, hynrei, ka jingmut jongka, ka long ba ki don ki bynta jong ka Mawlai, kiba hap ha ki jaka jong ka Municipal bad kumta, ha ka, ka don jingthmu ban ai jingiarap ia kitei ki nongshong shnong, na ki skhim bapher jong ka sorkar India.
Kumba ka long mynta, ka bynta jong ka Mawlai kaba la pynhap ha u pud u sam jong ka Municipal, ka dei ka Mawlai Nongmali  1,2 & 3, ha kaba la ia kren ruh, ban pyllait noh, ia katei ka jaka bad ban wan rah biang ha ka kyrdan, kumba long lem kiwei pat ki bynta jong ka Mawlai, ki bym shym la hap satia hapoh Municipal.
Lah ban pynkynmaw hangne ba ki nongialam jong ka jingiakhih ne ka Joint Committee jong ki seng bhalang bad ki seng bapher bapher ha Mawlai ki la dawa ba ka kong Ampareen ka dei ban pan map da ki jingthoh sha ki nongialam ka Committee bad ruh sha ki kot khubor, hynrei kumba ka long mynta ka sngi, kitei baroh ki jingdawa kim shym la urlong, namar ba ym shym la shah ia ki nongthohkhubor ba kin rung hapoh ka kamra long jingialang ne ka Myntri kam shym la ai jingthoh sha ki nongialam.
“Ka kong Ampareen ka la ong ba ka kwah ban ia kren tang bad ki paidbah nong Mawlai" ong biang u samla Donbok uba la iathuh ruh ba ha ka jingkren jong ka, ka la ong ba ka dei ka briew ka bym ju pule kot khubor bad ruh ba ki kot khubor kin nion beit tang ia ka manla ka sngi.
U President ka KSU u la ong ruh ba lada ka myntri kam kwah ba ki nongthohkhubor kin ia donlang ha ka jingialang  ki nang mut ba kan sa kren eiei hadien ba la wai ka jingialang, “Ngi lyngngoh ba kam kren eiei’, bynrap shuh shuh u samla Kharlyngdoh.
Shuh shuh ha ka jingialang la iathuh ruh ba ka kong Ampareen ka la pynpaw ba ka dei ka myntri kaba poi jan manla ki 2 sngi sha Mawlai ban wan thied doh.
Haba  ia kren bad ki nongialam Sengbhalang Mawlai , la sngewthuh ba ka jingwan ka kong Ampareen Lyngdoh, Myntri ka tnad pynroi sor ban pan map na ki nong  Mawlai ka dei lyngba ki ksiang kiba pynbit pynbiang ia katei ka jingwan jong ka, la kynnoh ba la wan ialam ia ka kong Ampareen sha Mawlai da u MLA ka Mawlai u bah Embhah Syiemlieh, u MLA ka Nongthymmai u bah Jemino Mawthoh bad ki Rangbah Shnong jong ka Mawlai.
Shillong,21 Lber:Ar ngut ki kyrtong ki ban ia khun ha kane ka elekshon MP lok Sabha 2014 na Tura seat ki la dep thep kyrteng mynta ka sngi, u Daryl William Mo min u la thep kyrteng ha ka por 12 baje mynsngi katba u Purno Agitok Sangma u la thep kyrteng ha ka por 2 baje noh phai sngi.
Ha katei ka sngi thep kyrteng ia u Daryl la wan synran da u Myntri ka tnad kam Sport u Zenith Sang ma, u Parliamentary Secretary u Noverfield Marak nalor ki MLA bad ki MDC ka Congress  bad ki nongkyrshan jong u.
Ia u Purno la wan ban pynsynran da ki khun jong u ka Agatha K Sangma , ka MP  ba mynta bad u James K Sangma, la wan synran ruh u John Leslee Sangma MLA bad kiwei pat ki heh Party.
Hadien ba la dep thep kyrteng, la pdiang sngewbha ia u Daryl da ki nongkyrshan jong u kiba la pyrta bad kynhoi ba u long u nongjop, u Daryl haba kren sha ki nongthohkhubor u la pynpaw ba um don jingtieng ne jingsalia ban ia khun pyrshah ia utei u radbah ka Politik ha Ri-Lum Garo.
“Ngam tieng ban ia khun pyrshah ia u Purno" ong u Daryl, 27 snem karta u kyrtong ka seng Congress na Tura Konstitwensi.
Haba phai sha u Purno pat u la ong ba u la long thikna lypa banjop  ha kane ka kynti ba mynta , “Nga la long thikna ba ki paidbah Garo kin jied ia u ban pyllait ia ka India na ka jingsynshar ka Congress" ong u Purno.
Ia u Purno ruh la wan ban pdiang sngewbha da ki paidbah nongkyrshan jong u ha ka por ba u la mih na kamra ba u la wan thep kyrteng.
Lah ban kdew, ba ha katei ka konstitwensi ka jingiakhun  kan long para marwei kata hapdeng  u Purno A Sangma uba la long teng u MP  ka Tura bad rurh u Lamphang barim ka Dorbar bah Lok Sabha, bad u samla ba dang 27 snem ka Congress uba dang thymmai ha katei ka lympung elekshon, uba long  ruh u khun ksiew jong u Myntri Rangbah ba nyngkong eh ka jylla u Captain  Sangma.
Shillong, 23 Lber:Ka kong Iborina Shylla ka la  thep kyrteng hynnin ka sngi kum ka kyrtong shimet ban iakhun ia kane ka elekshon MP na ka 1-Shillong Lok Sabha.
“Kaba pynlong ia nga ban ngan shim ia kane ka bynta ka long ba nga iohi ba ym don ki kynthei na ka 1-shillong Lok Sabha ki ban long ki nongmihkhmat sha Lok Sabha kumta mynta ka kynti nga la rai ban ia aireng la ka long kumno kumno bad ban shim ia kane ka bynta", la ong ka Kong Iborina.
Ka la ban biang, “Nga kwah ruh ban kyntiew kham sha jrong ia ki khun samla jong ka jaidbynriew, bun ki paibah ki shah leh bein bad shah iehbein kham tam ha ki thain nongkyndong namar ba ym don ba peit ia ki haba ki la dep ban jop ia ka election kane ka long ka ei ka ei ka ba sngewsih haba ka long kumne.
Ha kaba nyngkong nga la rai ba ngan ia khun na ka seng BJP, hynrei nga iohi ba ki briew kiba don ha kane ka seng kim long kiba  beit ryntih ha ka rukom trei kam, kumta kane kala pynlong ia nga ba ngan ia aireng noh kum ka kyrtong shimet la pynkut ka kong Iborina.
Shillong, 23 Lber :Phra ngut ki kyr tong ki la thep kyrteng ban iakhun na Shillong Parliamentary Constituency katba na Tura Parliamentary Constituency kiba thep kyrteng ki don tang ar ngut.
Ki 8 ngut ki long u Bah Denis Siangshai, ka Kong Ivoryna Shylla bad Pastor PBM Basaiawmoit ki la thep kyrteng kum ki kyrtong shimet katba  u Bah Vincent H Pala na Congress, Bah Pual Lyngdoh na UDP, Bah Shibun Lyngdoh na BJP, Bah Richard Shabong na CPI, Bah Armerington Kharshiing na ka Aam Aadmi Party ( AAP).
Na Tura Parliamentary Constituency, ki don tang ar ngut kiba thep kyrteng mynta.
Kiba la thep kyrteng ban iakhun na Tura ki dei tang u nongialam ka National People’s Party ( NPP) u Purno Agitok Sangma uba dei ruh u Lamphang barim ka ïing Dorbar Lok Sabha bad u Daryl William Momin, u kyrtong ka Congress.
Shillong, 23 Lber:Ka Bengaluru, ka la shah pynliem mynta ka sngi, ha kaLajong da 3-0, ha ka jingialehkai mynta ka sngi ha JN Sports Complex, Shillong.
Ha kawei pat ka liang, ka Rangdajied, ka la shah pynliem ha ka East Bengal da 3-1 ha ka jing ialehkai ha Kolkata mynta ka sngi.
Shillong, 23 Lber:U Chairman ka tnad Meghalaya Tourism Development Corporation (MTDC) u Bah David Nongrum u la iathuh ba ka tnad kam ain ka dang eksamin ban buh noh ia ka Special Purpose Vehicle (SPV) ba la tyrwa da u nongshimwai ia   ka hotel Crow Borough Hotel kaba don ha Khyndai Lad.
“Ngi la pan ia ka jingiarap na ka tnad kam ain namar ba ka jingiateh kam shym la shah ban buh ia ka SPV na ka bynta kane ka projek", la ong u Bah Nongrum ha kane ka sngi u Blei.
U la ong ba kin iapyr khat ia kane hadien ba la ioh ia ka jingai jingmut na ka tnad kam ain.
Ha ka jingshisha, ka por ban pyndep ha u Nailur 2013, hynrei la pynjlan sha ka Nailar 2014.
Kane ka hotel ne ka iingbasa ka heh 28,869 sq.
ft.
la ai wai ha u Lessly Shylla uba dei u nongkhaii dewiong na Jaintia Hills ha ka 28 tarik Jymmang, 2008 ban pyndep ia katei ka projek 33 snem.
Ia kane ka kam la sdang ha u snem 1980, hynrei ka sah slem haduh kine ki sngi kynthup ka jingdon ruh ki mukotduma.
Shillong, 23 Lber:U shipai (Havildar) ka tnad  Assam Regiment Centre (ARC) u la shah ha ka sngi thohdieng jong ka taiew namarba ba u la pynpait ia ka ATM kaba don hajan ka Military Hospital, Shillong.
U tei u shipai u dei uba la tip kyrteng kum u Pranab Kumar Ray (38)  u dei uba trei ha ka tnad  Assam Regiment Glacier Unit,  la sdang ban tohkit ia u naduh ka sngi saitjian, la hukum ba un don hapoh ka judicial custody.
Ki pulit ki la kem ia utei u shipai hadien ba ki la ioh jingujor na u D.Guru Raja Rao, Assistant general manager SBI ba ha ka 26 tarik mynta u bnai ba la lah ki runar ki la pynpait ia katei ka ATM kaba don  ha katei ka jaka.
Hadien ba la ioh katei ka jingujor ki pulit ki la leit ban wad jingtip na ka SBI administrative branch, kaba don ha Bawri Mansion  bad hadien ba la peit lyngba ka CCTV la lap ba uba la donkti ban pynpait ia katei ka ATM dei pynban u shipai ka ka ARC.Kham hadien u heh shipai jong katei ka tnad u la lah ban ithuh ba utei uba donkti ha katei ka kam dei u Pranab bad la phah ia u sha u Commanding Officer 101 area bad la kem noh ia u na Madanrting.
Katkum ka tyllong khubor ba la ioh lum na ki heh katei ka tnad shipai ki la iathuh ba utei u shipai u dei uba don jingduna ha ka bor pyrkhat.
La iathuh ruh ba utei u shipai u khlem ioh tulop la katto katne bnai bad haba u la leit ban peit ia ka pisa jong u lyngba katei ka ATM u la khie bitar bad pynpait ia ka ATM.Shillong,23 Lber:Ka Kynhun Peitngor bad ka CSWO hapoh ka jingialam ka kong Irene Hujon ki la kynnoh ba u Myntri Langstieh bad ka Hima Mylliem ki la donkti ha ka ban ia bamsap lang bad ka Raid Laban Dor bar, kaba kitei ki ar seng ki la kynnoh ba ka dei ka seng be-ain.
Kane ka jingkynnoh ka dei halor u Lum Majneh (Shillong View Point), ba kitei ki ar seng ki la ong ba haduh mynta kam shym leh eiei ia katei ka seng Raid Laban Dorbar.
Shuh shuh ki la kam ba ka jingmih ka  jingthoh, kaba la pynieng dang shen harud surok khlaw ka ban leit sha Lum paring (Area Kynjat phut bol Umkynrut) kaba ki bor synshar shnong kim don jingtip eiei ka dei ka dak jong ka jingshisha, kam ki ar seng.
Kitei ki ar seng ki la kynnoh ruh ba katei ka seng Raid Laban Dorbar ka dei ka seng ka bym pat ithuh da ka KHADC, hynrei mynta ki la kynnoh ba katei ka seng ka la kam trai syndon ia ki khlaw ki btap.
Namar ba ia kine ki khlaw la ju khot ki law Khasi, ne ki khlaw shnong kiba hap hapoh ka jingpeit jong ka shnong bad ka Hima.
Ki la pynpaw ruh ka jingsngew lyngngoh ba ha kitei ki khlaw  ba la ju khot ki khlaw Khasi ne ki khlaw shnong kiba hap hapoh ka jingpeit jong ka shnong bad ka Hima  la ia don lang ruh u District Forest Officer (T), ki la kynnoh ba utei u ophisar  um da tip bha ia ka riti synshar jong u Khasi Khara hynrei u la hap ban ia bamsap lang.
Ka CSWO bad ka Kynhun Peit ngor ki la kynthoh ba katei ka jingailad ka Hima Mylliem kan sa wanrah ka jingjah burom bad ka jingktah mationg ia ka synshar khadar jong ka Hima bad ka District Council.
Ha kaba ia dei ba katei ka kam na ka liang ki ar seng, ka Kynhun Peitngor hapoh ka jingialam u Bah Teibor Dkhar kum u President bad ka CSWO hapoh ka jingialam ka Kong Irene Hujon kum ka President, ki la ong ba kin sa leit ban iakynduh ia u Syiem ka Hima Mylliem, u Paiem Latho Manik Syiem bad ruh ia u C E M ka KHADC, u Bah Ardent Basaiawmoit.
Shillong,23 Lber:Ka Sport Club Moo rathud ha ryngkat ka jing iatreilang ka tnad Planning jong ka West Jaiñtia Hills District kala pynlong ia ka workshop kaba shi sngi halor ka ‘Khuid ka Jngiar’.
La pynlong ia katei ka prokram ha ka 13 tarik mynta u bnai ha ka shnong Moorathud.
Ha kane ka workshop la wan ban iashim bynta da ki 30 ngut ki khun samla kynthei bad shynrang.
Ia ka prokram la wan ban plie da  u President ka Par-umkhen Youth Welfare Organisation (PYWO) ma E.G.War, uba long ha kajuh ka por kum u resource person.
Haba kren ha kane ka sngi u ma War ula batai bniah shaphang ka jinglehkhuid.
U ong ba ka jinglehkhuid ka sdang nalade shimet.
Ula pynkynmaw ruh ia baroh ba ka por mynta ym dei shuh ban leit painkhana sharud lynti syngkien ne kat shaba lap, hynrei dei ban don ne shna ia la ki jong ki painkhana, khnang ban lait na kino kino ki jingpynjakhlia ia ka mariang bad ban lait na ki jingsma iwtung kiba wanrah ia ki jait jingpang ba har rukom.
Ula ong shuh shuh ba ki pung umdih ki dei ban long kiba khuid bad kiba lait na kino kino ki jingpynjakhlia.
Ula ai jingmut ruh ba dei ban tih da ki nur baroh sawdong ki pung um khnang ba ka umslap ba wan na rud kan ym iohlad ban rung shapoh ka pung umdih.
Ia ka jingialang la pyniaid da u Rangbah Shnong ka Moorathud u ma Plantis Pasleiñ.
La ioh ruh ia ka jingkrenpdiang bad jingkren ai khublei da u Rangbah shnong.
Shillong, 23 Lber:U Ma Dennis Siang shai u la thep kyrteng hynne ka sngi kum u kyrtong shimet ban iakhun na ka bynta ka elekshon MP na Shilong Lok Sabha Parliamentary Constituency.
Haba kren hynnin ka sngi sha ki nongthoh khubor, hadien ba la dep thep kyrteng, u Bah Siang shai u la ong ba ka rai ka jong u ban iakhun ia kane ka elekshon MP ka long namar ba u don ia ka jing thrang ban shakri bad ban kyntiew ia ka jaidbynriew barit paid.
“Ngan shim khia halor ka jingkiew ki mar bam mar dih, ka diesel bad ka petrol, ka jingkiew dor ka LPG kaba la palat ka la ktah ia u duk u suk", la ong u Bah Siangshai.
U la kular ruh ba lada u shah jied kum u MP un shimkhia ban iakren ia u pud u sam jong ka jylla ym tang katta hynrei un shimkhia ia ki mat ba ka jaidbynriew ka jong ngi ka donkam.
U Bah Siangshai u la ong ba lada u jop ha kane elekshon ka thong jong u ka long ba un leh  bha khamtam ia ki ba duk ba suk.
U Bah Siangshai u dei u kyrtong u ba la iakhun teng ha kane ka elekshon MP jong u snem 2009.
Katkum ka jingiathuh jong u la kam ba ha kaneka elekshon mynta u jop beit namar  ba ka lyer na  Jaintia Hills ka kham beh bha sha u namar bun ki paidbah ki la ngiah ia u Kyrtong ka Congress u Bah Vincent Pala.
“Ka jingiakhun mynta kan long ba nga don ka jingkyrmen ba ngan rah ia ka thong khamtam ki paidbah ka Jaintia Hills ki la ngiah ia une u MP ba mynta u Bah Pala", la ong u Bah Siangshai bad kaba donkam ia u ka long ba un trei shitom ha ki jaka jong ka Khasi Hills kynthup ha East Khasi, Ri-Bhoi bad ka West Khasi Hills.
U Bah Siangshai u la ong ba u la pan shap da ka Shang ha kane ka kynti.
Shillong, 23 Lber:U nongialam ba ha khmat eh ka UDP ha Maw ryngkneng Block u bah David Kharsati ryngkat ki nongkyrshan jong u ki la leit pyniasoh ialade sha ka UDP myn ha kane ka sngi saitjain ba la dep.
Ia u bah David la pdiang sngewbha da u President ka UDP ha kane ka jylla u bah Khlur Lyngdoh ha ryngkat ka jingiadonlang kiwei pat ki nongialam ba ha khmat eh ka BJP.Haba phai sha ka jingleit pyniasoh utei u nongialam ka UDP  sha ka BJP, u la ong ba ha kane ka Ri ka don ka jingbam sap kaba jur bha, bad ka BJP ka dei tang ka seng sain pyrthei kaba ia khun pyrshah ia ka bamsap, bad kane ka dei ka daw kaba u la jied ia ka BJP kum ka sem ba thymmai jong u.
Ha ka jingialang pdiang sngewbha ia utei u nongialam ka BJP, u bah Khlur Lyngdoh u la kyntu ia u ban trei borbah ban wanrah jingjop ia ka seng ha kane ka elekshon MP Lok Sabha 2014.
U bah Lyngdoh u la kam ruh ba mynta ka kynti ka BJP kan jop palat ia ka 272 seat hapoh ka jingialam u kyrtong MRD u Narendra  Modi.
U bah HS Syiemlieh President barim ka BJP ha kane ka jylla u la ong ba u Modi u la tur sha manla ki jylla ban wanrah jingjop ia ka seng bad hangne ha Shillong Seat ruh ki don ka jingkyrmen ba skhem ban jop.
Shillong,23 Lber:Ka  Meghalaya Water Foundation (MWF) ka la pynlong ia ka jingiathir jingmut halor ka um bad ki tyllong um ha Shillong bad ha ki thian shatei Lam mihngi, la pynlong ia katei ka prokram ha ryngkat ka jingiatreilang ruh bad ka sorkar Meghalaya, ka  India Water Foundation (IWF), GIZ Climate Change Adaptation for North Eaast Region, Meghalaya Water Resources Development Agency bad  Meghalaya Basin development Authority.
La pynlong ia katei ka rynsan ia pyni nia ha Convention Centre, NE HU, Shillong.
Ha katei ka jingiathir jingmut la ia don ryngkat u Dr.KK Paul, u lat ka jylla, u Phrang Roy, Chairman, Meghalaya Water Foundation, u Mihir Shah, u dkhot ka  Planning Commission ka India, U B  Warjri, Chief Secretary , Meghalaya bad u Prof.P Shukla, Vice Chancellor, NEHU, u D.Molden, Director ICIMOD bad u  RM Mishra, Principal Secretary sha ka sorkar jylla.
Namar ka jingkylla ka suinbneng  na ka por sha ka por sha ka por, ki stad kia iohi jngai ki la iohi ba ka kan don ka jingkyrduh um kaba khraw ha kane ka jylla, namar ba kumba ka long mynta dei tang ka Mawphlang ka tyllong kaba ai um sha kyleng ka nongbah Shillong.
Ha ka jingiapyni nia ki la sngewdei ban shim ki lad ki lynti ban iada ia ka Mawphlang na ki jngshah pynjoto kum ki jingkhlong maw bad kiwei.
La ioh sngew ha katei ka jingiatai na kiba bun ki nongkren kiba la ai la ki jong ki jong ki jingmut jong ki, u Roy Chairman ka MFW u la ong ba ba ka MFW ka long tang kum ka jingkieng ka ban pyniasoh ban pynsngewthuh sha ki paidbah bad ka bor hi ka shong ha ki kumno kin pyrkhat ban tyngkai bad ban iada na ki ingshah pynjot ki tyllong um, u la ong ruh ba donkam ban pynlong da kiwei pat ki rynsan bapher bapher ban ai jingmut halor ka jingpyntreikam ia ka buit ban tyngkai um.
U nongkren ba bud u dei u Vice Chanchellor ka NEHU , u la pynsngew ia ka jingkyrduh kaba ha NEHU kaba la wanrah jingeh ia ki samla pule.
La ioh ruh ki jingpyni jingmut na u Shri Mihir Shah, u dkhot ka  Planning Commission ka sorkar India.
U lat ka jylla u Dr.KK Paul haba ai jingkren u la ai khublei ia ka  MWF, namar ka jinglah jong ka ban pynlong ia katei ka rynsan, ha ki jingkren ba lyngkot u la ong ba ka um ka dei ka jingdonkam kaba khraw tam ha ka jingim briew, u la ong b aka dei ka por ban thaw ia ki lad ki lynti ban iada kyrpang ia ki tyllong um, u la ai nuksa ia ka Fatepur Sikri, ka nongbah U Akbar kaba la mad ia ka jingkyrduh um.
U la ong ba ka long kaba donkam ban pynkylla biang ia ki um ba la dep pyndonkam kum kiba  lah ban pyndonkam biang.
La ioh ki jingkren ai khublei na u bah B.Warjri , Chief Secretery ka Jylla.
Shillong,23 Lber:Namar ka jingbym lah ka tnad PWD ban pyndep noh kloi ia ka jingkieng Kuriliya kaba la sahteng haduh 9 snem eiei mynta, ka JSU Mukhap Unit ka la leit ban aid a ka jingthoh sha u Myntri ka tnad PWD u Ma Sniawbha Dhar bad ka la leit ruh ban ia kynduh ia u Secretary ka PWD u bah M.Sun bad ruh ia u Chief Engineer u bah Passah.
Ka kyrwoh na ka JSU ka la iathuh ba ka jingkieng Kuriliya ka dei ka jingkieng ban jam ia ka wah myntang bad pyniasoh ia bun tylli ki shnong kiba don ha ki thain khappud bad ka jylla Assam.
Ia katei ka jingkieng ka tnad PWD ka la la mang pisa naduh u bnai Nailar  jong u snem 2004 bad la aiti ha kawei kopany shimet kaba la tip kum ka M/S R.V Associat ban shna pyndep.
Katei ka jingkieng ka dei ruh kaba pyniasoh ia ia bun tylli ki shnong kiba don ha khap pud bad ka Assam, kum ka Khatkasla, Psiar, Moolber, bad kumjuh kiwei pat ki shnong kiba hap hapoh ka Block-1 Area.
Ka kyrwoh na u general Secretary ka JSu Mukhap Unit samla N.Sungoh ka la ong ba ka  jingbym lah ban pyndep ia katei  ka  jingkieng haduh kine ki sngi ka khangladruh ia ka roi ka par jong ka thain nalor ba ki paidbah ki ia kynduh jingeh ha ka leit ka wan khamtam haka pang ka shitom.
Ka JSU ka la ong ruh ba na ka liang ka Unit ryngkat bad ka jingiatreilang bad ka Sengkmie ka juh leit buh ia ka jing pynkynmaw na ka por shaka por sha ki bor ba dei peit khamtam sha u EE jong ka PWD Jowai north Div.
hynrei ka shu kut beit tang ha ka jingkular ban pyndep kloi.
Dei ha  kane ka taiew ba la dep ba ka JSU Mukhap Unit hapoh ka jingialam jong u General Secretary bad u Vice president ryngkat ka jingia donlang ki nongialm ka sengkmie kila ia kynduh ia u Myntri ka tnad PWD ma S.Dhar, u Secretary ka PWD bah M.Sun bad ruh ia u Chief Engineer ba dei peit ia kane ka thain u ma Passah ha kaba la ai ruh iaka jingthoh kaba la dawa ba ka tnad ka dei ban pyndep ia katei ka  jingkieng hapoh Ar bnai naduh ba ki ioh ia kane ka jingthoh namar ka jingiaishah kala kut bad kim kwah ba ka jingiaishah kan ialam sha ka jingbakla.
Shillong,23 Lber:U kyrtong ka NPP  na Tura uba long ruh u President ba rangbah katei ka seng u Purno A Sang ma hynnin ka sngi, u la leit ban ialap elekshon ha ka konstitwensi u Myntri Rangbah ka jylla u Dr.Mu kul Sangma ha Ampati, ha katei ka ingleit ialap elek shon la wan synran ia u Purno da ka khun jong u ka Agatha Sangma kaba long ruh ka MP ba mynta ka Tura.
Ka sngi ba kitei ki shi kpa shi khun ki la leit ban ialap elekshon ha ka ktem u Myntri Rang bah  ka dei artad ruh ka sngi iew ba ki paidbah ki bun bha.
Haba kren ha ka jingialang paidbah u Purno u la ther tyngeh nyngkong ia ka jinglong jingman jong ka shongsuk shong sain ha katei ka konsti wensi namar ba ba ka shong suk shongsain kam don shuh, namarba la iohi ia ki dak tang ha ka sngi iew ba ki briew ki hap ban khang lut ia ki dukan jong ki tang shu dap 4 baje janmiet bad ki paidbah ki hap ban leit phai ing noh bad ban pyndep ia ki jingdonkam jong ki tang hapoh ka 4 baje.
“Ka Ampati ka dei ka shnong  jong u Myntri Rangbah bad nga lyngngoh ban iohi ba dang 4 baje ki dukan ki la khanglut, lada tang shu dap 4 baje ki dukan ki khang lut mut dur ia ka jinglong jingman jong ka shongsuk shongsain ha katei ka jaka" ong u Purno A Sangma haba ia kren bad ki lad khubor.
U Purno u la ther tyngeh bad u la ong  ba kumno u Myntri Rangbah un lah ban tuklar ia ka shongsuk shongsain ha ka jylla haba tang ha Konstitwensi la jong rurh um lah.
Kaba pynkham lyngngoh shuh shuh ong u Purno ka long ba haba iaid lynti ha ki surok tang vha ka por 5:30 baje janmiet ym iohi briew shuh ha surok.
Ka Agatha haba ai jingkren ka la ong ba kitei baroh ki jingjia ha katei ka thain  la iohi ba ka dei ka ingbym ler jong u Myntri Rangbah kum u trai shnong ban leh eiei, “Ka la dei ka por ba ngin phah noh da u briew uba la ih bha ha ka politik kum u kpa jong ka (P.A Sangma) sha Delhi", ong ka  Agatha.
Ka la ong ruh ba u briew ba dang shu rung thymmai ha ka politik kum u kyrtong ka Congress u Daryl un ym lah ban leh eiei ban pynlait ia ki paidbah Garo na ki jingeh ba ki jia kynduh.
Halor ka jingkynnoh u Mukul ia u Purno ba u kwah ban klun lut ia kiei kiei  shuwa ba un iap, ka Agatha ka la ong vba u kpa jong u kwah ban shakri ia ki paidbah Garo bad lada dei ba u kwah tang ialade un ym mih madan hi ruh ban ia khun ha kane ka elekshon.
Shillong, 23 Lber:Ka jingbishar bniah ia ki kot ki sla jong ki kyrtong kan long lashai ka sngi Nyngkong na ka bynta ka Shillong bad ka Tura Parliamentary constituency.
Kane ka jing bishar ia ki kot ki sla kan long ha ka por 11 baje mynstep.
Na ka bynta ka Shil long ki don 8 ngut ba la thep kyrteng bad ar ngut na Tura.
Kibathep kyrteng na ka bynta ka Shillong Lok Sabha constituency ki long u MP ba mynta u Bah Vincent H Pala na Congress, Bah Paul Lyngdoh na UDP, u Bah Shibun Lyng doh na BJP, Bah Richard Shabong na CPI, u Bah Armerington Kharshiing na AAP.U kyrong shimet ba kyrshan ka HSPDP bad ka KHNAM u Pastor PBM Basaiawmoit, Bah Denis Siangshai bad Kong Alborina Shylla.
Na ka bynta ka Tura ka jingialeh kan long para marwei hapdeng u kyrtong ka  NPP u Purno A Sangma bad u Daryl Sangma ka Congress.
Ka jingweng ia ki kyrteng kan long ha ka sngi Balang.
Shillong, 24 Lber:U kyrtong MP jong ka United Democratic Party (UDP), Bah Paul Lyngdoh un leit ban ialap ilekshon ha ka 26 tarik mynta u bnai ha Maw kyrwat kaba dei ka sngi Iew ha ka por 11 baje mynstep.
Ha kane ka sngi nalor ubah Paul Lyngdoh kin don ruh kiwei pat kinongialam jong ka party ki ban leit pynshai ha kaba iadei bad ka ilekshon MP ka ban long ha ka 9 tarik jong u bnai ban wan.
Na ka liang jong ka party ka la kyrpad ia baroh ki nongkyrshan jong ka party bad kumjuh ruh ia kiwei pat kiba don mynsiem ban ai ka jingkyrshan ia u bah Paul Lyngdoh ba kin poi khnang khnang  ha ktei ka sngi na ka bynta ban shah shkor ia kaei kaba ki nongialam ki don ban pynshai khamtam u bah Paul Lyngdoh u ban ai jingpynshai hi dalade.
Shillong,23 Lber:Kham ha shuwa na pdeng baroh ki kyrtong kiba la wan thep kyrteng u Ma Vincent Pala u la long u kyrtong ba riew spah tam, hynrei dei tad ha ka sngi sait jain ba la mih sa uwei u kyrtong uba kham riewspah ban ia u Ma Vincent Pala, uta u dei u kyrtong shimet u Ma De nis Shingshai, bad mynta na baroh ki kyrtong ia khun MP na Shillong Seat, U Ma siangshai u dei u kyrtong ba riewspah tam bud sa u Ma Vincent Pala.
U Ma Siangshai u don ka jingdon jingem kaba haduh T.332.65 klur tyngka katba u Ma Pala pat u don T.241.75  klur tyngka.
Baroh ar ngut kitei ki kyrtong ki dei na East Jaintia Hills District.
Katkum ki jingai jingkhein jong u Ma Siangshai, 49 snem karta na ka shnong Mookhep kaba hap hapoh Lad Rymbai u la pyni ba u don haduh T.332.65 klur tyngka ki jingdon jingem.
U Ma Siangshai u don T.60 lak tyngka ha kti, katba ka lok jong u ka Mela Kyndait ka don T.20 lak ha kti, u don ka ksiar kaba shongdor T.40 hajar tyngka bad kawei ka pistol 9mm kaba shongdor T.2.10 lak tyngka, katba ka lok jong u ka don ki jingdeng ksiar kiba khia haduh 5 tula bad ki shongdor T.2 lak tyngka.
U Ma Siangshai u don 11 ngut ki khun, bad um don ram ha ki bank lane kino kino ki jaka ai ram.
U don ia ka khyndew (jaka) ha ki 17 tylli ki jka kiba long ban rep ki shongdor  T.140.5 klur , bad ki bym long rep ki shongdor T.10.15 klur kynthup ia ka ing paki dulan kaba shongdor T.44.90 klur tyngka.
Haba phai pat sha u Ma Vincent Pala, ka jingdon jingem jong u kynthup bad ki jong ka lok jong u ka kong Dimorine Tariang  ka long haduh T.241.75 klur tyngka katkum ka jingai jingkhein sha ka tnad elekshon.
U Ma pala u don T.10 lak ha kti katba ka lok ka don T.5 lak ha kti.
U Ma Pala u don 9 tylli ki jaka bym long rep, kiba shongdor haduh T.31.26 klur tyngka katba ka lok jong u ka don 8 tylli ki jaka kiba shongdor T.74 klur tyngka nalor ka ing paki dulan kaba shongdor T.48.5 klur tyngka.
U thep pisa ha ki 25 tylli ki bank, u don pisa T.38.67 klur tyngka ha bank katba ka lok pat ka don T.19 lak ha ki bank bapher bapher.
U kyrtong ka UDP u bah paul Lyngdoh u don ki jingdin jingem ba lah ban pynkynriah kiba haduh T.17,30,706  bad u don T.550000  tyngka ha kti.
U don pisa ruh ha ki 6 tyllvi ki bank account jong u , u don T.87,592  ha Meghalaya Cooperative Apex Bank, T.28,576 bad T.10,600 ha ki ar tylli ki  SB accounts ka  HDFC bank, T.153383 ha  IDBI bank,  T.67, 224 ha  Vijaya Bank bad T.98, 331 ha  ICICI bank.
U bah paul u don ka kali SX 4 Maruti kaba shongdor T.7 lak tyngka , u don ar tylli ki sati ksiar kaba shiteng tola kawei kaba shongdor T.35 hajar tyngka kawei.
U don T.60  lak tyngka ki jingdon jingem ki bym lah pynkynriah kynthup ia ka jaka ka bym long rep kaba haduh  327571 sq feet  ha Umsning Ri Bhoi district  kaba shongdor kumba T.20 lak tyngka, u don ruh ka ing ha Mawprem kaba 4975 sq feet kaba shongdor haduh T.40 lak tyngka.
Ka lok jong u ka kong Sweety Jane  Pala ka don ki jingdon jingem ba T.36,41,223  tyngka bad ka don T.27,5000  ka pisa ha kti.
Ka don ki ingdon jingem bym lah pynkynriah kiba haduh T.60 lak tyngka , ka don ar tylli ki ing kawei ha Mawprem bad kawei pat ha Rynjah kiba shongdor T.25 lak bad T.35 lak tyngka.
Haba phai sha kiwei pat ki kyrtong, la iohi ba u kyrtong shimet u Pastor PBM Basaiawmoit u don pisa T.10 hajar tyngka ha kti, katba ka lok jong u ka don T.15 hajar tyngka, u don ar tylli ki bank account T.5,012 tyngka ha Indian Overseas bank bad T.12 hajar tyngka ha  Bank of Baroda katba ka lok jong u ka don T.25 hajar tyngka ha SBI.U pastor u don ka sati  ksiar ba shongdor T.30 hajar tyngka, ka lok ka don ki jingdeng ksiar ba shongdor T.60 hajar tyngka.
U don ki jingdon jingem ba shongdor T.57,012 katba ka lok  T.77,000.
U Pastor um don jaka puta ne ki khyndew ki shyiap katba ka lok jong u ka don ar acre ka jaka rep ha Kleng Mawpat bad ka dor katei ka jaka ka long T.10 lak tyngka.
Ka don ruh 4 tylli ki jaka bym long rep kawei kaba 4 acre bad kawei pat kaba 2 acre ha Mawpat bad ka dor kitei ki jaka ki jla poi haduh T.50,00,000.
Ka don ruh ka ing kaba  1200 sq feet kaba shongsor haduh T.3.30 klur tyngka.
U kyrtong ka CPI u bah  Richard Shabong u don T.10 hajar tyngka ha kti, katba T.5 hajar tyngka ha bank.
U khun jongu, U  Siewdor Marbaniang  u don T.200,000  bad T.1,100 tyngka ha ki ar tylli ki account ha bank, ki jingdon jingem jong u ki long  T.15,000, u don ruh kawei ka ing ha  Lower Mawprem kaba shongdor T.10 lak tyngka.
U kyrtong ka BJP u bah Shibun Lyngdoh u don pisa T.18,52,550 ha kti, ka lok jong u ka don  T.22,02,728,katkum ka affidavit ba ki la phah.
U don 15 tylli ki bank account bad 5 tylli ki life insurance policies.
U don 6 tylli ki kali bad ka jingdon ki jingdon jingem kiba lah ban pynkynriah ki poi haduh T.127,85,767  katba ka lok jong u ka don T.54,99,902.
U bah  Shibun Lyngdoh u don 17 tylli ki jaka ba long rep katba ka lok ka don 2 tylli, u don 24 tylli ki jaka bym long rep, bad ka lok ka don 2 tylli bad kawei ka ing sah.
Ki jingdon jogn u ma shibun ki kot sha ka T.23,62,375 katba ka lok sha ka T.46,99,090.
U bah Shibun u don T.33,059 ha  UBI Bank Khliehriat branch, T.19,681 ha  Meghalaya Rural Bank, Khliehriat branch, u don ruh T.59,977 ha  Axis Bank, Khliehriat branch bad T.120,337  ha  SBI Account, Khliehriat branch, nalor ka T.1,31,047 ha Meghalaya Rural Bank, Ladrymbai branch.
U thep pisa ruh T.200,000 ha TDR ha Meghalaya Rural Bank, Ladrymbai branch.
, u don T.346,079 ha  SBI, Shillong branch bad T.101,757 in HDFC Bank, Byrnihat branch, kumjuh ruh T.300,000 ha  Meghalaya Rural Bank, Jowai branch.
Shillong,23 Lber:Ha ka step sngi saitjan, ka la don ka jingiather kuli kaba jur hapdeng ki  suba lehnoh ka GNLA bad ki pulit  Special Weapon and Tactic (SWAT) ka jylla, bad katei ka jingjia ka la jia ha  Ambari kaba don ha jan Shallang.
La iathuh ba  ha katei ka jingiather ki lehnoh GNLA ki la ioh phet krad noh sha ki khlaw ba rben ka Ambari.
Ki lad khubor ki la iathuh ba ha ka por mynstep, jogn ka sngi saitjain kumba 12 haduh 14 ngut ki dkhot ka GNLA kiba la kieng atiar bha ialade ki la wan sha Songsak, ban lum pisa na kawei ka khyrdop kaba don hangtei na ki trok kiba iaid lyngba katei ka surok.
Hadien ba ki pulit ka Shahlang ki la ioh jngtip shaphang ka jingwan dawa pisa ki kynhun lehnoh ha Songsak, la phah ia ki pulit SWAT ba kin hiar wut wut sha katei ka jaka.
La iathuh ruh ba mar sien poi ki pulit kitei ki lehnoh ba la kieng atiar bha da ki tiar siat ba khlain bor ki la ther kuli sha ki pulit, bad ka jingiather kuli kaba markylliang ka la sdang.
La ong ba ka jingiather kuli ka la neh la kumba 15 minit eiei ha kaba ki dkhot ka GNLA ki la ioh lad ban phet krad noh.
Ki pulit ki la iathuh ba na katei ka jaka ba la neh ka jingiasiat ki la ioh kurup kawei ka AK-47, shijur ka slipper, ki jain phong Uniform Commondo, ka tupia commando bad kawei ka kot dawa pisa jong ka GNLA.Kuala Lumpur,24 Lber:La kumba ar taiew la wad ha kylleng ki jaka ia ka liengsuin ka Malaysia ka MH370 kaba la jah rngai naduh ka 8 tarik mynta u bnai, ryngkat ki 239 ngut ki briew kiba don hapoh jong ka, katei ka liengsuin ka la shu jah rngai tang marsien mih na Kuala Lumpur ban leit sha Beijing.
Hadien ka jingwad kaba khlem shongthait, la iathuh ba mynta la lap ksai ba katei ka liengsuin ka la ngam,  ha ka duriaw bah ka Indian Oceon bad ha kaba baroh 239ngut ki briew, kiba don ha katei ka liengsuin, ki la iap lut, ong u Myntri Rangbah Duh  ka Malaysia u  Najib Razak.
U la iathuh ba katkum ki jingkdew jong ki bor satellite ba la pyndonkam ban wad ia katei ka liengsuin ka pyni ba ka don ha Southern Indian Oceon.
U Myntri Rangbah Duh katei ka Ri u la ong ba haduh mynta ym pat lah ban ai ka khubor kaba thikna hynrei lashai ka sngi kin pynthikna noh sha ki bahaing ha sem jong baroh ki briew kiba don hapoh katei ka liengsuin.
"Nga sngewsih kthang ban pyntip sha phi ba katkum ka jingkdew jong ki bor satellite ka MH370 ka don sha ki bynta ba kut ka  southern Indian Ocean" ong u Razak, uba la iathuh ruh ba na ka liang ka Malaysian Airline ka la pyntip ia kane ka khubor sha ki bahaing ha sem jong ki lanot.
U Selamat Omar, u kpa jong uwei u Enjiniar uba dang 29 snem karta uba don hapoh katei ka liengsuin u la ong ba kane ka khubor ka la pynpait dohnud ia ki ba haing hasem, “Ngi pdiang ia katei ka khubor ba sngewsih , ka dei ka nusib" ong u Selamat haba kren sha ki nongthohkhubor ha Kuala Lumpur.
Shillong,24 Lber:Halor ka jingmih khu bor, kaba kynnoh bamsap ia ka Tamasa Monolith, ka Khasi Heritage Conservation Forum( KHCF) ha poh ka jingialam u bah Titos Chyne kum u Chairman ka la thet kti halor katei ka kam.
Haba ia kren bad u Rupang u bah Titos u la ong ba ka kamram jong ka Forum, ka dei tang ban pyniaid ban pynlong ia ka Tamasa kaba tang ar sngi, kata ban pynbiang ia ki um ki wah, ki bording, ki bor jingpynsawa, ki jingpyn bna paidbah kiba dei na ka bynta kitei ki ar sngi, katba halor ki jingkynnoh kiba la mih ha ki khubor halor ki jingtei bad ki jingshna bapher bapher kynthup ia ka jingaiti ha ka Anderson Structural Consultant, u la ong ba ka Forum kam don jingtip eiei , u la ong ba ka dei ka kam jong ka EC bad u CEM barim ka KHADC u bah Pynshngain N Syiem.
U bah Titos u la ong ruh ba ka jingkynnoh ia ka Forum, ka dei tang ka jingthmu ban pynbudnam.
U bah Titos Chyne u la pynpaw ka jingsngewsih halor kiba kum kitei ki jingkynnoh bad u la ong ba na ka liang ka Forum ka la trei shitom ban pynphuh pynphieng ia ka Tamasa ba kan long kaba jop  ha kaba bun ki paidbah ki la ai ka jingiaroh hynrei la shah kynnoh bamsap pynban.
Halor ka jingkylli, ba ioh lehse, ka  HSPDP bad ka KHNAM, ki kwah  ban pynbudnam, ia u CEM barim, u bah Titos u la ong ‘Ki don ka hok ban wad jingtip kum ka EC ba thymmai’.
Halor katei ka juh ka phang, u Rupang  la ia kren bad u EM barim ka KHADC uba peit ia ka tnad Arts and Culture, u bah Teinwell Dkhar uba long ruh u Deputy CEM ba mynta, ban kylli na u hato kitei ki khubor ki long ne-em kiba shisha; u bah Tein uba dang bteng ban bat ia kajuh ka tnad u la ong ba ka KHADC ka don la ka jong ka Engineering Wings bad shuwa ban pyllait ia ka pisa ki shim ingkhein katkum ka kam ba la pyndep.
Khlem da kren bun ktien u bah Tein u la kyntait ia ka jingkynnoh bamsap bad u la ong ba kiei kiba la pynshai da u CEM barim ki long katkum ka jingiapynbeit bad ka jingiasngewthuh jingmut lang jong ki, bad la sngewthuh na ki jingkren u bah Tein ba shuwa ba u bah Pynshngain un kren sha ki nongthohkhubor ka la don ka jingiasngewthuh jingmut hapdeng kitei ar ngut u EM barim bad u CEM barim.
Lah ban pynkynmaw hangne ba u bah Tein well Dkhar u dei u EM ha ka EC barim ba la ialam da u bah PN Syiem kum u CEM barim, bad mynta u long Deputy CEM ha ka EC ba thymai ba la ialam da u bah Ardent Basaiawmoit kum u CEM ba mynta.
Shillong, 24 Lber:Na ka bynta jong U bah Mohendro Rapsang, uba la ia khun pyrshah ia U bah Paul Lyngdoh, ha ka  elekshon MLA 2013 bad uba la shah pynliem tang kumba  400vote, u la iathuh ha U Rupang, ba u don ka jingkut jingmut ban pynjop noh mynta ka kynta ia u kandidet jong ka seng Congress na Shillong West Constituency.
Wat la ula shah rem ialade, ha ka elekshon ba ladep, hynrei, na bynta kane ka elekshon, kaba mynta, ula ong “Ngin pynjop beit ia u kandidet lajong" bad u ong ruh ba mynta, ka jingiakhun ha Delhi, ka long kaba eh bha bad kumta, ka donkam, ban pynjop ia u kandidet jong ka seng na Shillong Constituency.
“Ngin iaid beit, katba kum ka rai jong ka Seng" ong U Bah Rapsang.
Halor ka jingkylli, la U bah Paul, un jop ne em na ka Constituency, kaba ula jop kham mynshwa, ha ka elekshon MLA 2013, ka jubab na U bah Rapsang, ka long “Ngin tam mangi, ngin trei shitom bha, ba ngin tam mangi" ong U bah Rapsang.
Halor ka jingkylli, la u sngew kumno, ba haba U bah Paul, uba dang shu jop elekshon MLA ha u snem 2013, ula kwah pat ban ialeh sa ia ka MP, ha u 2014, ka jubab na U bah Rapsang, ka long “Haba ka seng, ka kwah ba un ialeh, un hap ban ialeh".
Ka jubab, kaba pynkut na u myntri Rapsang, ka long ruh, ba lyngba kane ka elekshon MP 2014, ka jingpynkhreh jongki ruh, ka la iaid, ba kin rah beit ia ka thong ha u snem 2018, kaba dei kawei pat ka elekshon MLA.Shillong,25 Lber:Katkum ka khubor ba la ioh jingtip la ong ba na ka liang jong ka sorkar haduh mynta ka la ioh ban lum jingtip ba ki don haduh 11 tylli ki seng lehnoh kiba treikam ha ka jylla bad ka sorkar ka dang ialeh katba lah na ka bynta ban tehlakam ia ka jingmih bun ki seng kiengatiar ha ka jylla khamtam ha ka thain Garo Hills.
Napdeng kine ki seng lehnoh kiba treikam ha ka jyllaki kynthup ia ka Hynniewtrep Liberation Council (HNLC), ka Garo National Liberation Army (GNLA), ka Achik National Volunteer Council (ANVC), ka A.Chik National Volunteer Council (ANBC-B), ka Achikj Songa An Panchakgipa Kotok (ASAK), ka United Achik Liberation Army (UALA), ka Achik National Liberation Army (ANLA) ka Achik national Liberation Coopertaive Army (ANLCA), ka Liberation of Achik Elite Force (LAEF)  ka Achik Tiger Force (ATF) bad ka Achik national United Force (ANUF).
Napdeng kine ki seng kaikhlaw kiba treikam ha ka jylla kham bun ki dei ki seng lehnoh kiba triekam ha Garo Hills bad kumba ka long mynta ka shongsuk shongsain ka duna bha ha Garo Hills namar ka jingspynsyier jong kiba bun ki seng kiengatiar khamtam ka GNLA.Kumba ka long mynta ka ANVC bad kumjuh ruh ka ANVC B ki dang don hapdeng ka jingiasoi soskular bad ka sorkar bad na ka liang jong ka GNLA kaba dang shu seng khyndiat snem mynshuwa hapoh ka jingialam jong u heh pulit uba la shongthait ka la leh ia kiba bun ki kam pyntriem ha ka thain Garo Hills.
Shillong,25 Lber:Ka  Khasi Student’s Union Sengkmie sa shisien biang kan pynlong ia ka jingkyrsiew thiah ne ka Khasi National Awakening Day ka ban long ha ka  4 tarik u bnai ban wan, ka kyrwoh na u General Secretary ka seng u samla Auguster Jyrwa ka la khot la wer ia ki paidbah ka Bri u Hynniewtrep ban ia poi lang ha katei ka sngi ha ka jaka kaba ka KSU kan sa pynbna shen, ha katei ka sngi u GS u la ong ba la pynkhreh ia ki prokram bad ka jingiaiaid paidbah.
Ha kaba ia dei pat bad ki 13 seng u GS ka KSU u la ong ba ki 13 seng ki la dep phah ka jingthoh sha ka sorkar ban khot ia kren noh halor ka ILP, hynrei mynta la ar taiew ka sorkar kam pat khot ia kren, na ka liang ki 13 seng ki la kyntu ba ka sorkar ka dei ban khot ia kren noh ym ban pynslem ia katei kam.
Shillong,25 Lber:Ka Congress ka la pynlong ia ka jingialang ialap elekshon ha ka 24 tarik mynta u bnai ha Raliang, West Jaintia hills ha katei ka jingialap elekshon la don u kyrtong ka congress u Ma Vincent Pala, u bah john F Kharshiing uba la shah pynduh tiket ha ka Congress, uba dang shu shimti shen kum u Vice President ka MPCC.Haba ai jingkren u bah john u la ong ba  ka seng Congress ka long kum ka kynhun ialeh Football, bad bun ki player kiba tbit bad kiba long ki ‘all rounder’ teng teng u player uba tbit uba ia leh shakhmat u hap ban khih sha dien kum u defender lane kum u mid-field lane kum u ba mareh na sha ‘right wing’ ne ‘left-wing’.
U la pynkynmaw ruh ba teng teng ki player kiba paw ha ka pyrthei kum u ‘maradona’ u ‘messi’ ki shong kum ki reserve bad ki ai lad ia kiwei pat bad ki mih ha ki minit shwa ban wai.
U la ong ba ka kam shakri paidbah kam dei tang lyngba kawei ka kam hynrei ki don bun ki rukom shakri paidbah.
U la ong ba ki paidbah ki don ka hok ban jied ia uba ki sngewbit, hynrei u la kyrpad ia ki ban pyndep ia ka hok ban leit thep vote ym dei ban pynlehnoh ei ia ka hok ban jied.
U la ong ba ha ki Ri kiba la shai ki shah ot ka bording bad ka um haba ki pep ban thep vote, katba ha Ri India ki paidbah ki ioh ia ka jinglaitluid ban jied katba ki mon.
Kiwei kiwei kiba la kren bad kiba la iadon lang ki long u Bah G Sten, President, WJHD Congress  Committee, u Bah Winning G Sungoh, MDC, Mokaiaw, u Bah Rio Sten, MDC, Borato, u Bah Bhawan Chyrmang, Ex-MDC, bad bun kiwei kiwei bad la pyniaid ia ka jingialang da u Bah B Dkhar, Rangbah Shnong, Raliang.
Shillong,25 Lber:Ka ophis u District Home Guard Commandant,East Khasi Hills ka la pynbna ba ba ka don kam ia ki pulit Home Guard kiba dep shah hikai na ka bynta ka MP elek shon 2014, ka jingdon kam ka long ha East Khasi Hills 350 ngut, ha West Khasi Hills 100 ngut, South West Khasi Hills 100 ngut bad ha Ri-Bhoi district 60 ngut.
Ka ophis ka la pyntip ruh sha kito kiba kwah ban thep ba kin sngewbha ban leit ripod sha ka ophis u Superintendent of Police kat kum ki district ba la kdew haneng ha ne shuwa ka 4 tarik u Iaiong 2014.
Na ka bynta jong ka East Khasi Hills kin report sha ka office jong u District Home Guard Commandant,East Khasi Hills,Mawdiang-diang kat kum ka tarik haneng, kane ka long katkum ka kyrwoh na u bah C.Ranee District HomeGuard Commandant , East Khasi Hills Shillong.
Shillong, 27 Lber:U Chief Executive Member (CEM) ka Khasi Hills Autonomous District Council (KHADC) u la wanrah ia ka mang tyngka kaba T.15,24,82,406 na ka bynta lai bnai naduh 1 tarik u Iaiong haduh 1 tarik Jylliew 2014 na ka bynta ban pynlut ki jing donkam na ka bynta ka Coucil.
Haba wanrah iaka ne ka, mang kaba lai bnai (vote on Account) u Bah Ardent u la ong ba ki kane ka mang tyngka kan long na bynta ki 9 tylli ki tnad treikam ka Council.
Ka General Asministration Department T.3,73,88,440, Law Department T.11,79,630, Revenue Budget & Finance Department T.1,03, 96,730, Forest Administration Department T.1,28,67,320, Administration of Justice& Judicial Department T.58,29,690, Legislative Department T.76,26,400, Education Department T.1,77,760, Civil Work & Development Department T.6,98,78,380, Enforcement Scheme for Protection of Tribal Land & Interest T.71,44,110.
U Bah Ardent u la ong ba kumba ia tip ba u snem mang tyngka jong u snem 2013-2014 ka la jan kut ha ka 30 Lber 2014.
Ia ka jingkhein jingsiah hallor ka jingioh bad ruh ha ka liamh jinglut jingsep dang lah ban tip tad haduh ba kut jong ka snme mang pisa kata 31 tarik Lber 2014.
Kumta um pat lah ban pynkhreh ia ka mang tyngka ba pura na bynta u snem 2014-2015.
Khnang ban bteng ia ka jingtreikam ka District Council ka Executice Committee ka la pynkhreh ia ka mang tyngka kaba lai bnai ban pyndep ia ki kam ba danng sah, la ong Bah Ardent.
Kane ka mang Tyngka kan long ban siew ia ka tulop ki dkhot ka Council, Chairperson, Deputy Chairman, leader opposition, ki ophisar bad ruh ki nongtrei ha ka tnad bapher bapher ha ka Council.
Ka jing mang pisa ha kine ki lai bnai ki kynthup ruh ia ki jingdonkam bad ki kam pynroi kiba ka jinglut kin long na ka grant kiba ioh na ka sorkar jylla.
Ia ka Budget ba pura jong u snem 2014-2015 yn wanrah ha ka sien shong Dorbar kaban sa wan, la ong u CEM.Shillong,25 Lber:Kham mynshuwa ki la mih ki jingpyni daw bad ki jingkynnoh ka KHNAM halor ka jingbym lah jong ka ban ai ka jingkyrshan ia u kyrtong ba la pynieng da ka seng UDP u bah Paul Lyngdoh, katto katne tylli ki daw ki long ba ka la kyn noh ba dei u bah Paul uba la thmu ban pynduh pyn dam shisyndon ia ka KHNAM, ba u dei uba la pynkhyllem ia ka sorkar MPA bad kiwei.
Hynrei na ka liang u Vice President ka UDP Youth Wing, u bah Hamlet Dohling haba ia kynduh bad ki nongthohkhubor u la ong ba ki daw hi kiba la pynlong u President ka KHNAM u bah Pyndap Saibon ban kren  bun kiei kiei ka dei na ka daw shimet jong hi.
U bah Hamlet u la ong ruh ba kumno ka KHNAM ka lah ban ong ba u kyrtong ka UDP um lah ban poi sha ka thong jong ka jingjop, khlem da shim jingkhein lane jurip ha kylleng ki jaka.
U bah Hamlet u la ong ruh ba haba ia nujor bad ka vote ba ka KHNAM ka la ioh ha baroh kawei ka jylla ha ka elekshon MLA ba la dep ka dang tam ka vote u bah Paual marwei, u la ong ba ka KHNAM ka ioh tang 8600 vote katba u bah Paul marwei u ioh 9333 vote tang na Shillong West Konstitwensi.
NANGBUN KI DOCTOR NANGKYNREI KI JINGPANG(Bah Apol Mawñiuh, Laitkroh, East Khasi Hills)Nga ju їohsngew na ki babun ki paralok kiba leit phah sumar sha ri dkhar kum sha Vellore, Chennai, Mumbai bad shawei de, ba hana ki doctor shathie, ki kren beiñ їa ki doctor Meghalaya.
Ka daw ka long ba bun na kiba leit phah sumar shabar jylla, dei kiba shitom na ka jingpang ‘wrong treatment’ (bakla sumar ne bakla ai dawai) ne na ka daw ka ‘wrong diagnosis’ (ka jingbym nang wad jingpang) jong ki doctor Meghalaya.
Na Shillong, u doctor u thoh ba ka jingpang ka dei ka bajur, ynda poi shathie sha ri dkhar pat, ki ai tang da u dawai uba 5 tyngka shi sla, u nongpang u lah koit.
Nangta shuh shuh ki ong ba ha Vellore kim ju ai dawai khlem da pynthikna їa ka jingpang; ki da leh shwa їa ka jingwad bniah bajanai (thorough investigation); nangta kin sa sumar, da kaba shu ai dawai ne shu puid lada donkam.
Ka daw jong ka jingbymler ki doctor jong ngi, ka lah ban dei ba ki їoh long doctor lyngba ka Reservation Quota ne ki shu peit kot tuh ne lah ruh bym biang ki kor wad jingpang.
Hadien ka jinglaitluid jong ka ri India, ka jaidbynriew jong ngi ka shong suk shongsaiñ bad ki Ahom (nong Assam).
Hynrei u doctor James Joy Mohon Nichols Roy, ba la ju khot ieid u Bah Joy, u la lap (diagnosed) ba ka jaidbynriew Hynñiew Trep ka shitom na ka jingpang rit paid bad lada ym sumar kloi kloi, ka jaidbynriew kan sa shah tyllep ha ki heh paid jong ka ri India bad ka lah ban poi sha ka jingduhjait.
Kumta ban їada na kane ka jingpang, u la pan na ka sorkar India da ka dawai tah (malom) kaba kyrteng ka ‘District Council’ bad la shna їa kane ka dawai ha Shillong ha u snem 1952.
Kumba ka long mynta, katei ka dawai ka don bun ki jingktah (side effect).
Kat nangtah, katta nangmih bun ki khñiang jingpang.
Ka daw ka long ba ki doctor kiba hadien jong u, ki khlem bud satia їa ka jingbthah jong u doctor Joy.
Ki pynїeng їa u durmot jong u hakhmat ka pharmacy (office) jong u; hynrei kim kohnguh їa ki jinghikai jong u.
Ki burom arsap їa u.
Ki long kum ki Khristan kiba rah Baibyl kat shaba leit; hynrei kim kohnguh ne pyntrei kam satia їa ki jinghikai jong ka.
Ki kham arsap ban їa ki pharisi.
Hadien 9 snem, kata ha u snem 1961, la mih sa kawei ka jingpang thymmai kaba kyrteng ka ‘Ktien Assamese’ ba la wanrah da ka sorkar India hi kaba ong ba baroh kiba shong ba sah ha Assam ki dei ban nang ban pule bad thoh їa ka ktien Assamese.
Kane ka dei ka jingpang pharia (divide and rule policy) ba їa bit, ba la wanrah da ka sorkar phareng.
Ban lait na katei ka jingpang ‘Ktien Assamese,’ ki doctor jong ka APHLC Medical College, ha kito ki snem ki la dawa na ka sorkar India ban ai noh da ka dawai ‘Hill State;’ hynrei kine ki doctor ki la lap (diagnosed) ruh ba ka jaidbynriew ka shitom na ka jingpang Autophobia (tieng ban shong marwei).
Kumta, ki la dawa na ka Mei India ba kan ai de da ka dawai shngaiñ.
U nongshna їa kane ka dawai u dei na Bengal bad kumta u la jer kyrteng їa ka, da ka kyrteng shnong la jong, ka ‘Mekhaloi’, ka dawai kaba kynthup lut їa ki jaidbynriew baroh khnang ban shngaiñ ki Hynñiew Trep tieng pyut.
Kane ka dawai Mekhaloi ruh imat ka bun bah ki jingktah (side effect), kum ka jingpang kit khunrei-khun pongka, ka jingpang influx, outflux bad ter ter.
Kumta, ha ka jaka ba ka jaidbynriew kan nangroi, pynban ka nangpar bad shah їuh ha ki kada khlaw bad ki masi khlaw kiba wan bam phlang sha ki pyntha phlang bajyrngam jong ka ri jong ngi, kum ha Ïewduh, Khyndailad, Polo, Rynjah, Laitumkhrah, Lad Rymbai, Sutnga, Dawki, Balat bad kiwei kiwei de, lait noh ha Mairang, Nongstoiñ bad katto katne ki thaiñ nongkyndong.
Ki da pdiang bad dih ruh їa ka dud bad ka ngap kaba tuid na ri jong ngi, katba ki trai shnong jong ngi, khamtam ki shynrang ki dih da ka dud ba tuid na Sohїong, Tyrsad bad na kiwei dei ki karkhana shna dud.
Don katto katne ki doctor tymmen jong ki snem 1960 khlieh kiba kob sarong ba ki la lah ban pynїoh їa ka dawai Hills State/Mekhaloi; hynrei kim їohi pat їa ka jingktah jong ka.
Ngam tip ki la bakla diagnose ne ki їoh doh kyndang lem na u trai karkhana shna dawai.
Nangta naduh u snem 1992 ter ter haduh u snem 1997, ki doctor jong ka KHADC Medical College, ha ka jaka ba kin shna da u dawai їada jaidbynriew uba kham khlaiñ ban їa u dawai jong u Bah Joy, ki shna pynban da u dawai bih uba kyrteng u ‘Khasi Custom of Lineage Act.
’ Une u dei u dawai shoh dab bad law lyngkhuit їa ki shynrang Khasi kiba shong basah hapoh u pud u sam jong ka; hynrei uba pynshlur їa u khyllahjait ban rep ban riang, ban pynroi bad bet bun jait ki symbai katba ki mon, ha ki lyngkha jong ngi.
Haduh mynta, ngam pat їohsngew wat uwei ruh u MDC jong ka KHADC u ban pyrshah їa katei ka aiñ kaba shoh dab bad law lyngkhuit їa ki shynrang khasi kiba shong basah hapoh u pud u sam jong ka.
Ki shong hangtei tang ban kamai spah, katba ka jaidbynriew pat ka nang dkhaw man ka sngi.
Hato kine kim dei ki thlen thymmai? Nga nangmut ba ki MDC Shillong ki dei ki bastad, pynban ki kham biej ban їa ki MDC Jowai bad Tura.
Ha kine ki sngi, nga їohi ba ki la mih bun ki saїantis ne ki doctor specialist na ki Medical College bapher bapher kiba don kumba 12 tylli tam bad kine ki pynїasoh їalade bad ka University of NGOs.
Katei ka University imat kam da їapher than na ka CMJ University ne ka MLCU.Kine ki saїantis jong ka NGOs University ki la leh bun ki jingwadbniah (research & experiments) ban lap їa ka daw tynrai jong ka jingktah (side effect) jong ka dawai District Council, ka dawai Hills State bad ka dawai Mekhaloi.
Hadien ka jingїit bniah, ki tei ki saїantis ki ong hana ba ki la lap їa kawei ka jingpang thymmai kaba kyrteng ka ‘INFLUX’.
Kumta ki la leit kyrpad їa u Syiem Mekhaloi ba un shna noh da ka malom thymmai kaba kyrteng ka ILP.Uwei na ki doctor rangbah jong ka UDP Medical College ruh, uba la dep їoh TC na ka KHNAM Medical College, u ong ba dei ban tah da ka malom ILP.Ki doctor jong ka HSPDP Medical College pat ki ong ba nalor ka malom ILP, dei ruh ban pyndih da u dawai ba la lap thymmai da u doctor rangbah jong ki, uba kyrteng u ‘Khasi-Jaiñtia State’, namar ba ka dawai Hills State kam trei kam shuh; bad ruh ba ki khasi mynta ki la shlur, kumta ngim donkam shuh їa u dawai pynshngaiñ.
Ha ka jingshisha kane ka jingpang influx ka la don naduh ka por jong ka sorkar phareng ter ter haduh ka por Assam; hynrei ka sdang paw pyrthei ha u snem 1979.
Ha utei u snem ki doctor jong ka KSU Medical College, ki la pyndih їa ka jaidbynriew da u dawai ‘Beh Khar bang’, tangba u khlem trei kam satia.
Nangta ha u snem 1987, ki la pyndih da u dawai ‘Beh Khar dai’; ha u snem 1990, da u dawai ‘Beh Khar metor’ bad ha u snem 1992, da u dawai ‘Beh Khardot’.
Phewse, katba nang ai dawai, u jingpang u nangpur pynban sha baroh kawei ka met (ka ri).
Imat ki dei ki dawai 2 nombor!Mynta lei lei la mih sa u jingpang thymmai uba la wan her na ri thor Bangladesh, lyngba ka Assam bad une u pur beit beit sha kpoh ki samla kynthei (i.
e.
u їoh shong kha їa ki kynthei Khasi) khamtam sha ki khun khatduh.
Ha Lad Rymbai kine ki khñiang jingpang Bangladesh ki ju pynlong jingїalang bad ka rai jong ki jingїalang ka long ba baroh ki dei ban leh shitom ban їoh tnga da ka kynthei trai shnong, khnang ban skhem ka jingshong.
Hato lah mo ban pynkoit їa utei u jingpang INFLUX da ka dawai ILP kumba ai jingmut kitei ki saїantis jong ka NGOs University.
Ha nga te, nga ong EM.Lada kwah ban pynduh jait, dei ban shu puid beit, kumba leh ki doctor (Dorbar shnong) jong ka New Nongstoiñ.
Ha u snem 1999, shwa ba ngan leit bylla sha Nongstoin, nga ju їohsngew їa ka ktien kren beiñ ki nongsor Shillong, hana ki briew shathie ki dei ki ‘Wild West.
’  Tip ma, ynda nga la shong la sah hi, nga shem pynban ba ki dei ki ‘Wise West.
’  Dei ha Nongstoiñ ba la pyntrei kam nyngkong eh їa ka aiñ khang dih duma ha ki kali paidbah, katba ha East Khasi Hills, kim pat phoh sniew.
Sa mynta ka kynti, katba ki nongsor ki dang їa kyrbeh kum u nongbuaid ban dawa ILP, ka dorbar shnong Nongstoiñ ka la da dep pyntrei kam.
Haba kumne mano ba kham stad?Shabas Rangbah New Nongstoiñ; phi kham stad ma phi ban їa ki nongsor ne ki MDC Shillong.
Nga kyntu їa ki rangbah jong kiwei pat ki shnong ba kin bud їa ka nuksa babha tam jong ki rangbah New Nongstoiñ.
Dei tang da kane ka lynti ba la hikai ki ‘riewhyndai kaba lah ban pynim pat їa ka jaidbynriew.
Haba nga peit їa kane ka jingїakhih jong kita ki seng bhalang, nga kynmaw їa ka jingїathuh khana shaphang u nongshohnoh ba la їoh ‘їad tang snem.
Ki ong hana ba u nongbylla shohnoh uba la їoh ‘їad tangsnem na ka trai thlen, wat la u la ieh noh їa ka kam beh shohnoh, pynban u ju leh klumar ha ka por ba khie katei ka kїad bad kane ka ju jia shisien shi snem.
Katkum ka jingkynmaw jong nga, kine ki seng ki ju їakhih barabor ha ki por soh piskot.
Kumta don kiba khot їa kine ki jingїakhih da ka “Jingїakhih Piskot ne ka Squash Revolution.
" Imat kine ki la їoh dih da ka ‘їad ‘tangsnem Piskot ba la ai da ki Khar kaїa.
Lada kam dei kumta, balei keiñ ki їakhih kum ha kane ka por? Balei kim їakhih ha ka por tlang ba їoh shuti ki khynnah skul bad ba u nongrep ruh um donkam shuh ban leit die їa ki mar rep jong u? Balei kim їakhih pyrshah їa ka jingpynkiew dor ki khar kaїa їa ki mar bam mar dih? Haduh mynta, ngam pat ju їohsngew ba kita ki seng bhalang kin mih surok ban pyrshah їa ka jingkiew dor ka umphniang kali ne kino kino ki mar, khamtam ki mar bam mar dih.
U juh u briew u buh dor їa ki mar ba u thied na ki nongrep bad їa ki mar ba u die sha ki.
Bad ngim pat ju shem ba u marwari un pynheh їa ka mar ba u thied ban їa ka mar ba u die! Haei phi ju lap ba u phan u kham rem dor ban їa u khaw ne ka shini? Hato ki seng bhalang kim їohi їa kane? Їa u juh u phan, ngi ki nongrep ngi die ha u khar kaїa 5 tyngka shi hajar gram; hynrei ynda u la pynkylla chip u die kylla sha ngi 10 tyngka shiphew gram.
Ko seng pynkhih shnong, phi tip ne-em ba ha ki por їakhih beh dkhar ma phi, u Marwari pat u nang kjit їa ka snam ki nongrep phan da kaba khñiot їa ka dor phan? Don ruh ki khep ba ki nongrep ki hap kit biang їa u phan sha shnong.
Haba kumne phi їakhih ban myntoi ki para ri ne ban myntoi ma phi bad ki Marwari? Haba khang shnong mano ba duh nong, ba їap thngan? Ym dei u marwari, ym dei u mahajon heh, malik karkhana heh lane ki shakri sorkar, lane ma phi; hynrei dei ki nongrep nongbylla kyndoi ja kpoh.
Haba mih ka jingklumar kum ha kine ki aїom, ki nongrep bapli ki hap bret lut їa ki jhur ki jhep.
Haba kumta hato phin siew ma phi їa ka bai khaw, bai skul, bai jaiñ bai nep jong ki khun ki kti jong ki nongrep nongbylla? Nangta balei phi pynjot їa ki mar sorkar? Phi tip ne-em ba їa kito ki kali sorkar, їing sorkar bad ki mar sorkar ba phi pynjulor la thied da ka khajna ba la lum na ki nongrep nongbylla? Haba kumta hato kam dei ba phi pynjulor їa ka umsyep jong ki?Bun na phi ki nongїalam seng phi shong ha sor.
Kumta phi sngewthuh aїu їa ka jingeh jingshitom jong ki nongrep-nongbylla? Hato ka jingїakhih ha kum kane ka por kam dei ba phi kjit їa ka snam jong ngi ki nongrep-nongbylla khnang ban pynkdang їa ki marwari? Lada kam dei kumta, na ei phi їoh pisa ban leit pynlong jingїalang kylleng ka ri Khasi Jaiñtia? Mano ba ai bai umphniang kali, bai bam-bai dih їa ki volunteer jong phi? Kaei ka lad kamai (source of income) jong phi? Nga hap kylli namar ngam pat ju їohi ne їohsngew ba phi pan jingїarap pisa na ka bynta ki jingdonkam jong phi.
Nalor kata, phi leit pynlong jingїalang ha ki jaka їew, phi kam pat ba ki paidbah ki kyrshan їa phi.
Lada phi kwah shisha ban tip la ki paidbah ki kyrshan ne-em їa phi, leit pynlong jingїalang paidbah sha jngai na їew kumba leh ki jingїaseng Synod.
Hangta phin sa їohi katno ngut ki paidbah ki kyrshan їa phi bad kin sa noh jingkynshew ruh sha ka seng jong phi, kumba ki noh jingkynshew ha ka jingїaseng Synod.
Ha kata ka por phim donkam shuh ban leit khrong na ki heh spah ne ki marwari.
Nga ruh nga long uba la kloi ban noh synñiang na ka bynta ban pynim їa ka jaidbynriew lada ka jingtrei kam jong phi, ka long kum ka um sngur.
Lada phi kwah shisha ban pynim їa ka jaidbynriew, balei phim їarap khyllie lem їa ki samla shynrang jong ngi, kiba thiah nala bad їap dih man ka sngi? Balei phim їarap lem їa ki nonghikai shem pap bapli kiba hap shah thngan ban їoh їa ka hok la jong? Ne phi itynnat ba ki shah dait ha ki ksew sorkar? Balei phim їakhih pyrshah їa ka District Council kaba pynkit khunrei їa ki kynthei jong ngi haduh ba ki hap shong dukan kum ki nongkhrong hakhmat ka jingkhang jong ki dukan dkhar ha їew duh? Hato phim їohi ba ka pliang ja u khasi ka la kylla ka pliang ja u dkhar? Balei phim dawa na ka District Council ba kan ai iktiar їa phi ban long trai їa ki khun ki kti, khnang ban lait kit khunrei ki longkmie jong ngi; ne phi kwah ban pynkit khunrei shuh shuh їa ki? Ynda ki la їoh lok dkhar pat phi їakhih ban beh dkhar! Haba kumta, balei phim beh shwa їa kito ki padeng, paduh, pakhynnah, pasan bad ki kyn-um dkhar jong phi?Lada phi ieid shisha їa ki sem shiliang ki kup shiliang, balei phim їakhih pyrshah їa ki thlen san snem jong ngi kiba tang hapoh san snem ki la kylla ym tang ki millioner hynrei ki billioner? Hato phi la ju wad jingtip katno ki їoh bai nong ha ka shi bnai, ba tang hapoh san snem ki la kylla billioner? Hato kito ki їing paki dulan bad ki business establishment jong ki, kim dei ba la shna la seng da ka pisa jong u paidbah?Ki їing bishar jong ka jylla jong ngi, ki dei kiba poh kyrdan (flop) tam ha ri India.
Bun na ki ‘riew runar ki їap shwa ban їoh їa ka rai pynrem; namar ba slem than ka jingbishar.
Kiba duk bapli ki rem case tang namar ba kim don pisa.
Ka case kaba dei ban dep hapoh shi taїew, ar phew snem ruh ym dep, namar ba shet shukor ki plidar bad ki nongbishar.
Hato don napdeng jong phi ki seng bhalang kiba la ju wad jingtip їa kine?Balei phim їakhih pyrshah їa ki nongtrei sorkar kiba bamsap ym tang їa ka pisa; hynrei їa ka por ruh? Ki poi office 11/12 baje bad leit phai їing 3/4 baje.
Nalor kata ha ka jaka ban leh kum ki shakri, ki ak pynban kum ki kynrad bad peit ibeiñ їa kiba leit donkam ha office khamtam їa ki nongkyndong.
Ha ki sngi u Blei pat ki leh kum ki riewkhuid.
Balei phim їakhih pyrshah їa ka failed education policy jong ka sorkar jong ngi.
U khyllung ba 7 snem u hap kit ka pla kot kaba khia kum ka kot khynnah class 10.
La shu pynkhia kai їa ka met bad ka jabieng u khunlung tang da ki kot bymlar kam satia, khamtam ki kot Khasi.
Lada phi ieid shisha їa ka jaidbynriew, balei phim їakhih pyrshah їa ka jingrem ki bai skul bad ka jingkiew dor khlem akor jong ki mar ki mata? Balei phim їakhih bad dawa na ka sorkar ba kan ai ka juh ka jingsumar bad jingmyntoi їa ki nongrep nongbylla sngi, kumba їoh ki nongbylla sorkar haba pang ba shitom? Phi tip ne-em, ba don byllai ki nongrep-nongbylla ki hap їap noh khlem pat dei por, na ka daw ba kim don pisa ban phah sumar sha ki hospital barem dor, wat la ka jingpang ka long kaba lah ban pynkoit? Balei phim їakhih pyrshah їa ka sorkar na ka daw ka jingheh than jong ki khajna jong ki mar bapher bapher, khamtam jong ki marbam bad ki dawai dashin?Lada phi їa kloi ban їatylli ban pynkhih shnong; balei phim їatylli ban seng їa ki company bapher bapher, khnang ba u dkhar un leit phai noh sha la shnong la jong? Balei phim їatylli ban shong hi noh ha dukan sha dukan ja bad phah shong noh їa ki hynmen para kynthei ha їing, khnang ba u khyllah jait un ym їohlad shuh ban kren shait, leh samla, pyrsia ne pynkit khunrei їa ki? Ka jaidbynriew jong ngi ka thad їa ki ha dukan sha, dukan kїad; ynda ki la kit khunrei bad kylla nuti pat, ngi kren beiñ kren toh met kylla їa ki! Kumba ka long mynta, ki briew jong ngi ki shongkha kum ki mrad, namar ka juk kñi ka la їap katba ka juk kpa kam pat wan.
Lada phi sngewkhia shisha na ka bynta ka jaidbynriew, balei phim їatylli ban їa tuklar lem noh bad ban їakit їabah lang ha ka shongkha shongman ruh, kumba ngi leh ha ka por їap briew, khnang ban pynim їa ka jaidbynriew?Ka jaidbynriew jong ngi mynta ka shitom jur, ym tang na ka jingpang influx; hynrei ka don bun ki jingpang, kum: ka jingpang їap kїad khlem pat dei por jong ki shynrang, ka jingpang kit khunrei-khun pongka jong ki longkmie jong ngi, ka jingpang їaphet tnga, ka jingpang їoh tnga katba mon jong ki kynthei, ka jingpang bun tyngkong (bun tnga) jong ki rangbah kat shaba leit bylla (posting), khamtam ki shakri sorkar, ka jingpang shahbeh ha ka lok, ka jingpang їaid nuti, ka jingpang bat tnga jubor, khlem mab shuh wat їa ki khyllung ruh, ka jingpang tharai sniew, ka jingpang bishni bad pihuiñ para Khasi, ka jingpang sarong, ka jingpang ha nga mei, ka jingpang khyllew, ka jingpang arsap-bamsap, ka jingpang kamai suk, ka jingpang jaituh, ka jingpang tieng eit, ka jingpang xenophobia (tieng mynder) ki ‘rang samla, bad ka jingpang outflux (shahrah ki thei Khasi shabar jylla).
Kumta ka la dei ka por ba ngin sumar noh kloi їa kitei ki jingpang; hynrei їa ka jingpang influx dei ban shu puid beit kumba leh ka dorbar shnong New Nongstoiñ.
Lada nga la pynmong їano їano, sngewbha mab їa nga.
Nga khlem thoh їa kane ka jynthoh ban pynmong їano їano; hynrei ban kyrsiew thiah їa ka jaidbynriew, namar ngam kwah ba kan duhjait na kane ka sla pyrthei.
Ha ka juh ka por nga kwah ruh ban pynsngew, ba ym dei tang maphi ki seng bhalang kiba ieid jaidbynriew; hynrei nga nud ban ong ba nga kham ieid jaidbynriew ma nga ban їa phi.
Ngam pyrshah їa ka jingdawa ILP jong phi; hynrei nga ngeit skhem ba kan ym da trei kam than.
Lada phi kwah shisha ban pynkoit їa ka jaidbynriew, dei ban pyntreikam їa ka ILP ha la їing bad ha la shnong la thaw.
Shim nuksa їa ka ri Saudi Arabia bad ka ri Kuwait.
Da ki million ngut ki mynder ri, khamtam na Bangladesh bad India ki leit trei bylla shatai; hynrei kim lah ban long trai shnong ne shongkha їa ki kynthei trai ri, namar ki kynthei shatai kim laitlan kum ki kynthei jong ngi, namarba ki rangbah shatai ki don iktiar (authority).
Kumta sa shisien, nga ban biang ba ka lad babha tam ban pynkoit pat їa ka jaidbynriew, dei da ka lynti ba la leh ka dorbar shnong New Nongstoiñ bad kiwei pat ki shnong; kata ba kano kano ka kynthei kaba їoh tnga khylla jait ka dei ban leit bud noh їa u.
Kane ka jingїakhih jong phi ka dei tang ka jingpynsyrwa kai їa ka por bad kan wanrah tang ka jingjot їa ka jaidbynriew khamtam їa u nongrep nongbylla sngi.
Shwa ba pynkut nga kwah ban buh kine ki jingkylli bajem bha їa phi ki Seng bapher bapher.1.
Katno ngut ki dkhot jong ka seng KSU ki la pass їa ki exam IAS, IPS ne kiwei pat ki jait 	exam ba la pynїaid da ka UPSC?2.
Katno ngut ki dkhot jong ka seng KSU ki la wan top ten ha ki exam bapher bapher naduh ka 	sngi ba seng їa ka?3.
Katno ngut ki khynnah Khasi ki la ju їoh First Ten First ha ki exam bapher bapher 	naduh ba ngi їoh la ka jong ka jylla?4.
Katno tylli ki kam babha ba phi la leh na ka bynta ka jaidbynriew naduh ka sngi ba phi 	sdang їa ka seng?Khublei shibunBah Apol MawñiuhLah ban їakynduh їa u nongthoh ha u No.9856902044*********************************************************.
Shillong, 25 Lber:U Chief Executive Member (CEM) ka KHADC u Bah Ardent Miller Basaiaw moit, u la ong ba um sngewhun ia ka rukom ka Executive Committee (EC) barim ba la ialam da ka Congress halor ka jingpyntreikam ia ka Khasi Heritage Village project ha Mawphlang khlem da khot tender.
“Ka EC ba myn shwa  ka la aiti ia kane projek ha ka Anderson Strucutural Consultant khlem da khot tender.
Kane ka la wanrah ka jing sngew artatien ha ki paidbah", la ong u Bah Ardent Basaiawmoit  ha ka zero hour notice ba la wanrah da u MDC ka Congress u Bah Pynshngain N Syiem  bad u Lam phrang Blah ha kane ka sngi nyngkong jong ka Dorbar ka KHADC.U la ong ba ka jingmang pisa ia kane ka projek kam da iahap namar ba tang na bynta ki ar tylli ki painkhana la pynlut haduh T.32 lak bad ka la mih bun ki jingkylli na ki paidbha kikba pynpaw ia ka jingsngew artatien halor kane ka jing pynllut pisa.
“ Ka jingthmu jong kane ka projek ka long ban pynneh pynsah ia ka kolshor jong ka jaidbynriew", la ong u Bah Ardent.
“Ngim sngew iahap ia kane bad ka EC ba mynta kan shong ban pyrkhat kaei ba dei ban leh halor kane", la ong u CEM ka KHADC.Hynrei ha kajuh ka por u la ong ba ka EC kan nym don kano kano ka jingthmu ban pynhiar kput ia ka EC kaba rim.
U la ong ba ki dkhot ka liang pyrshah kim dei ban sngewthuh bakla halolr kane namar ka EC  ba mynta kan sa shong pyrkhat ia kaei kabaki dei ban leh halorb kane.
“Ngi don hangne ban gin ai jingshai iaki paidbah khnang ba ki paidbah kin tip ia kaei kaba ngi leh ha ka  Council," laong u CEM ka KHADC.Shwa iakane u CEM barim u Bah Pynshngain N Syiem u la ong ba ka long kab snngewsih ba la mih ka jingkynnoh halor ka jingpyndonkam ia ka pisa.
“Ka jingkynnoh ka mih katkum ka Detailed Project Report (DPRs) ka bym dei kaba shisha" la ong u Bah Syiem.
U la ong ba na ka T.5.97 klur ba la mang, ka EC barim ka la pynlait pisa tang T.2.80 klur sha ka kompeni kaba shna ia ka projek.
“Ngi la pynthikna ba dei tang hadien ba la hun ia ka jingtrei ba ngin pynpait ia ka pisa baroh", la ong u Bah Syiem bad u la bynrap ba ia ka projek la pynshong nongrim katkum ka Meghalaya PWD (Building) Schedule of Rate 2010-11.
U la ong ban ka jingshna ia ka surok sha ka Heritage Village kam pat sdang satia.
“Nga sngew lyngngoh ba la kdew ba ka T.1.24 klur la dep siew na ka bynta ka jingshna ia ka surok.
Kumno ngin siew ia ka pisa khlem pat dep ia ka kam", la ong u CEM barim.
Ka kompeni ka la shan projek ban shna painkhana haduh T.17.33 lak bad  T.14.52 lak na ka bynta ban shna ia ki 2 tylli ki septic tank.
“Ka Council kam pat siew lut ia ka pisa namar ba ka jingshna kam pat dep", la ong u Bah Syiem.
U la pynshai ruh ba ka Council kam pat siew ia ka T.30 lak ba la mang na ka bynta ban thied ia ki tiar tynrai.
“Ngi la pynlut tang T.1 lak na ka bynta kane ka kam", u la ong.
Shillong,25 Lber:Ha ka lah sngi u Blei ka tnad pulit ka la pynlong ia ka jingiatai nia halor ka phang ‘ ka long mo kaba lah ban pyniaryngkat lane ban pynwan dur hapdeng kumno ban tyngkai ia ka hok longbriew man briew jong uno uno u briew  bad ka jingialeh ia ki kam pyntriem ha ka jylla’.
Ha katei ka jingiatai nia la iohi ba na baroh ki pulit ba la wan ban ia shim bynta ki pulit ka West Garo Hills ki kham proh jabieng namarba ia ka nam bat bit tam la ioh rah da ki.
Ha katei ka jingiatainia u K.S Kropha Addl.Chief Secretary uba dei peit ia ka tnad pulit (Home) u long u nongbishar ba ha khliehduh ha ryngkat u Addl.DGP ka Law and Order ka tnad pulit u Y.C Modi bad u B.R Rana, IGP (CID) kum kiwei pata ki nongbishar.
Ki pulit ki la pynlong ia katei ka jingiakop tai nia khnang ban wanrah ka jingshai halor ka hok longbriew man briew bad kaba donkam ban kyntiew ia ki da iada.
La pynlong ia katei ka jingiakob da ka Meghalaya Police ha ryngkat ka jingiatreilang bad ka National Human Rights Commission( NHRC).
Ha katei ka ijngiakhun la wan ban ia shim bynta da ki pulit jong baroh ki District ryngkat ki pulit Batallion bad kiwei pat cki tnad pulit.
Ha katei ka jingiakop ia ka nam lahduh la ioh rah da u Sub Inspector Arpash D Sangma jong ka West Garo Hills District, ia ka nam kaba –ar la ioh rah da u Sub Inspector Sagar Sharma jong ka tnad CID bad u Inspector Clever D Shira jong ka South West Garo Hills kijba la iasam lang  ia ka khusnam.
Ia ka nam kaba lai la ioh rah da u Sub Inspector Raymond Kurkalang ka West Garo Hills.
Iaka kynhun kaba tbit tam la ioh rah da u Sub Inspector Raymond Kurkalang  bad u Sub Inspector Arpash D Sangma baroh ar ngut ki dei ki pulit ka West Garo Hills.
La ioh ruh ki jingkren na u K.S Kropha uba la ong ba ka long kaba donkam ban don ki ain ban pyntreikam kumno ban iada ia ka hok longbriew man briew bad ban pynbna ia ka jingdonkam ka imlang sahlang ban mih shakhmat , kaba don ki District kiba ki paidbah ki mih ban iarap ia ka rukom pyntreikam ia ka ain.
U DGP Hanaman u la kyntu ia ki pulit ban kin pyrshang ban pyndonkam da ki buit kijba bha ban pynneh ia ka hok longbriew man briew jong iwei pa iwei.
Shillong, 25 Lber:U kyrtong MP ka NPP na Tura u Purno A Sangma u la ong ba un ialam ia ki paidbah ban dawa ia ka jylla Garo State lada ki kwah ia u ban leh kumta.
Haba kren ha ka jingialang paidbah ha Resubelpara, North Garo Hills kaba dei ka jaka jong u Chairman ka  State Planning Board u SC Marak, u  Sangma  u la ong ia ki paid bah bad ki seng lehnoh ba ki dei ban ieh noh ia ki ktang suloi bad ban wan shakhmat ban dawa ban thaw ia ka jylla Garo.
“Lada ki paidbah ki kwah ia nga ban ialam, nga long uba la khreh na ka bynta kane", la ong u Sangma.
Haba kren shaphang ka jingbym biang ka suk ka sain ha ka thain Garo Hills, u Sangma u la ong ba ki seng lehnoh ki dei ban wan shakhmat ban iasnoh kti lang ban pyynurlong ia ka jingdawa na ka bynta ka Garo State.
U la kyntu ia ki paidbah ban kyrshan ia ka NPP lada ki kwah ban pynurlong ia kane ka jingangnud jongki.
Ha kane ka jingialang paidbah la wan ban iashim bynta u MLA ka South Tura u John Leslee Sangma, U MLA ka Gambegre u Saleng Sangma  bad u myntri barim u  CB Marak nalor kiwei de.
Pynshisha NyllaNgan hap pynduna noh ban thied khaw khnang ba ngan ioh ban siew ia ka bai light khnang ba ngan ioh ban thang ding.
Balei ka kiew kput kynsan kynsan? Ngi dei ban siew ne em ia ka? Kumno ngi dei ban siew? Dei ban siew biang katkum ka jingthang ne dei ban siew tam lai shah ia ka jingthang? Lada ngi ialeh pyrshah, hato kan iarap ne em ia ngi? Kine ki jingkylli ba ngi dei ban kylli ia u minister jong ka Power u Clement Marak, phone ha une u number 8014192895.
Sngewbha ia check ia kane ka website jong ka jylla ba phin tip haduh katno ki don ki tnad treikam kiba trei hapoh ka Power Department, www.
meghalaya.
nic.
inNgan iathuh ia phi ka sorkar lei kam donbor shuh ban tuklar ia ka jingpyniaid ki kompeni ia ka bording ha ka jylla jong ngi.
Mynshuwa haba dang dei ha ka jingpyniaid jong ka sorkar,  MeSEB ( Meghalaya State Electricity Board) ngim ju tip kata ka jingkiew bai lait.
Dei ha u snem 2011 ba ka sorkar ka la aiti lut ha ka MECL ( Meghalaya Electricity Company Limited) ba kan tip dah tip dong ha kaba iadei bad ka bor ding.
Man la u snem ka MECL lyngba ka tnad Meghalaya State Electricity Regulatory Commission, kane ruh ka kompeni kaba hap ha ka jingpyniaid ka MECL ka ju kyrpad ia ka sorkar Jylla ba kan wanrah ha ka dorbar ia ka jingpynthymmai ia ka bai ding man ba shong dorbar, man ki aiom ki samoi.
Ka MECL ruh ka wanrah ia ki ram ki shah kiba ka dei ban siew, kita ki bai nongtrei, ki bai tiar, ki bai tar, kiba iadei bad ka Leshka Myntdu project sha ka sorkar Jylla.
Ka MECL ka pynbiang ia ki jingkhein jingdiah ha kaba iadei bad ka jingpyndonkam ia ka bording da ki nongshong shnong.
Te, lada ngim treh ban siew tam ia kata ka bai bording, ngin dei ban shah ba ka jingpynlip lait pathar kan jia.
Kane ka long thik kum ha Manipur, ka lait ka wan shi sngi bad ka pep shi sngi.
U khynnah nongkyndong u ba wan pule ha sor, un hap ban siew bai lait na ka 300 spah shi bnai sha ka 800 spah tyngka, ka bai ing 2000 tyngka, kaba tad eh, nangta sa ka bai bam la kumno kumno u pynlut 1500 tyngka shibnai.
Bai ing bad bai bam lah long lypa 2800 tyngka plus ka bai bam lah long 4300 tyngka.
Tang ban im hap donkam 4500 tyngka, shaei ka bai skul, ne bai college, bai bus saw khmut, bai top up card ban phone sha ing ha ka por ba donkam bad kumta ter ter.
Kita ki kompeni kiba pyniaid ia ka bor ding ki dei lypa ki kompeni shimet ne kiba pyniaid da ki heh khlieh, kiba lah shongthait na ka kam sorkar, kita ki “Bureaucrats".
Kine ki shna ia ka pla pisa jong ka MECL ba kan thied tang katba dap pisa ka ding na ka NEEPCO ne kiwei kiwei ki kompeni.
Lada ia ki kam baroh lah pyniaid da kita ki heh khlieh te ka bainong ia u minister jong ka bording ruh dei ban pynduh noh.
Lehse ka bai tulop bad bai iaid bai ieng jong u ka lah kynpham ia ka bai ding jong ki khynnah shongwai kumba 50 ngut ei ei.
Kumba ka long mynta, ka sorkar kan pynkiew suki suki bad kan poi sha ka thong ba ka buh la kumno kumno, katkum ka jingkhein ki stad, ka bai lait kan kiew sha ka 225 percent.
Ka jingpyndonkam bording kan hiar, ki briew kin kit ram, kin nym siew bai lait, kin shah ot bad lada ki apply thymmai ruh kin hap iaid lyngba ki rules ba bun jait bad ka jingmyntoi ka long ba ka bording yn nang pahuh, bad ka MECL kan ioh ban die hun jrut sha Assam ne wat sha Bangladesh ha ka dor ba ia ryngkat lang ha pyrthei.
Kynmaw ba ki kompeni kin ym shah jynjar na ka bynta u paitbah namar ki dei ban poi sha ka thong kaba ki lah mang ha kaba iadei bad ka jingioh nong.
Ka jinglong mynta ka lah wan rah ia ka syrngiew jong ka jingshah khnoit bein ha kita ki riew shimet.
Kaba sngewsih ka long ba ka sorkar ka itynnad ia ka jingtreikam jong kine ki kompeni hynrei kam kylli kein ia ka jingiohnong.
Ka lah ban long ba ka jingiasam ia ka bai iohnong kan long marshiteng.
Mynta ha pyrthei baroh kawei kane ka stai (trend) ka iaid.
Ngi im ha kata ka juk Capitalism, pyniaid da ki heh spah, Facism, leh donbor u nongsynshar bad Managerialism, pyniaid da kita ki Managers kiba kwah tang ban break record man ka sngi.
Shillong, 25 Lber:Wat la ka jing kanbas ia ka elekshon MP, ka la nang iaid shakhmat, hyn rei, kane ka jingialeh kaba mynta, la imat, kumba kan long kaba kham pher, na ka bynta ki lai ngut ki kandidet, kiba lehse, kin long kiba kham shakhmat ha ka jingialeh bad kitei kin kynthup ia U Ma Vincent Pala, u kandidet jong ka seng Congress, U Pastor PBM Basaiawmoit kandi det ba kyrshan ka HSPDP bad U KHNAM bad nangta sa U Bah Paul Lyngdoh, u kandidet jong ka seng UDP.Ka jingkylli, kaba don ha khmat eh mynta, ka long la ki 7ngut ki MLA shimet, kiba shu shong narud jong ka sorkar MUA, ki kyrshan hok ne em, ia U Ma Vincent Pala, ha kane ka elekshon MP?Kitei ki kynthup ia U MLA jong ka Jirang u bah Lamboklang Mylliem, uba dei U MLA shimet,nangta U MLA jong ka Mawhati u bah Julius Dorphang, nangta U MLA jong ka Khliehriat u bah Justine Dkhar , U MLA jong ka Raliang u bah Comingone Ymbon , Mawryngkneng u bah David Nongrum, Amlarem bah Stephan Mukhim.
Ki lad khubor, ba la ioh lum haduh mynta, kim kren shai, la kitei ki 7ngut ki MLA shimet, kiba don ha kane ka sorkar MUA, ki mynjur ne em ban kyrshan ia u kandidet ka Congress bad lada jia ba kitei kim trei shitrhem, ban ia wer ia ki nong jied jongki, ba kin kyrshan  ia U Ma Pala, kumta la shim, ba ka jingialeh, ha kane ka kynti, kan long kaba lai liang bad kaba yn nym don mano mano ban nud ban khein shngain ha ka jingialeh.
Shillong, 25 Lber:Ka Khun Kynthei Hynniewtrep Association (KKHA) ka la maham ia uwei u bar jylla uba la pyndik ia iwei I kong ba die brut hajan SBI, Mot phran ha kaba une u dkhar uba shong dukan ha Lalu Ram, u la pyndik.
Ka president ka KKHA Kong R Jyrwa ka la ong ba uwei u dkhar uba don dukan ba kyrteng ka Lalu Ram u la pyndik ia iwei I kong Khasi ba kyrteng Loti Kharsyiem iong iba die brut hakhmat jong kane ka dukan la 25 snem.
Mynta ka sngi, ha dien ba la shah beh, ine I kong I la wan ujor sha ka KKHA ha kaba ka seng ka la leit ban ai jingsneng syndon ia utei u bar jylla uba pan map noh bad kular ban nym pyndik shuh", la ong ka kong Jyrwa.
Ka la ong ba une u dkhar u la bret lut ia ki tiar ba ine ki kong I la die naduh ka por myn step bad baroh shi sngi I la sah khuslai bad dei hadien ba I la ujor sha ka seng ba ka la leit ban maham ia utei u bar jylla ba u dei ban sangeh shi syndon ia ka jingpyndik lym kumta ka seng kan sa ai jingsneng kaba tyngeh, la ong ka kong Jyrwa.
Shillong,25 Lber:Ka khynnah kynthei ba dang 14 snem karta kaba la jah rngai na la ing ka Miss.
Chunthailiu Gang mei, kaba shsong ba sah ha Laitumkhrah  la lap noh  mynta ka sngi na Mawlai.
La ong ba hadien ba la don ba iohi ia katei ka khynnah ha Mawlai bad ki la phone sha u  Officer-In-Charge, Laitumkhrah PS, namarba ka la mih ka jingthoh mynta ka sngi ha ki kot khubor , bad ki pulit ki la wan ban shimti noh ia katei ka khynnah.
Ki pulit ki la pyntip ruh ba haduh  myngta ka jingtohkit ia katei ka khynnah ka dang iaid shakhmat ioh  lehse ka lah ban dei ka ijngthmu jongno re jongno ban  phah ia ka shabar ne ban khaii.
Ki pulit ki la pynpaw ruh ka jingai khublei ia ki kot khubor kiba la pynbna shaphang ka jingjah katei ka khynnah bad ki la kam ba dei lyngba ki kot khubor ba la lap biang ia ka.
Shillong, 26 Lber:U Bah JB Basaiaw moit EM ba dei peit ia ka Labour haba jubab ia ka jingkylli jong u Bah J M Tynsong jong ka seng Congress, u la ong ba ka Executive Committee kam don jingthmu ban aiwai ia ka Labour license.
Ha kawei pat ka jingkylli ha kaba ia dei bad ki kam skul, ka kong Grace Mary Kharpuri Em ba dei peit ia ka Education, haba jubab ia ka jingkylli jong u Bah JM Tynsong, ka long ba ka Executive committee kan dang hap ban shong pyrkhat ia kane ka kam bad kan sa shim ia ka rai ha ka por kaba biang.
U Bah KP  Pangniang EM ba dei peit ia ki kam Elaka haba jubab ia ka jingkylli kaba la wanrah da u Bah M Nongrem bad ka jong u Bah A Nongrum ha kaba ia dei bad ka kam Syiem hapoh jong ka hima Mawsynram, la ong ba ka dei ka jingshisha ba ka tei ka hima kala ioh ia u Syiem ba pura.
Ha dien ba ki myntri jong ka hima Mawsynram kila ithuh ia u Syiem bad na ka liang jong ka Executive Committee kala pynskem ia u Bah Amos Singh Malngiang kum u syiem ba pura jong katei ka hima.
Ia ka elelction la pynlong ha ka 28 tarik jong u bnai Risaw 2013.
Shillong,26 Lber:Ka KSU Laskein Circle ka la buh ia ka jing dawa  na ka sorkar jylla ba kan thung nong hikai noh kloi ha ka Mynksan Govt.
LP, School, Myn ksan namar kumba long mynta don  tang kawei ka nonghikai ha kane ka skul kaba don naduh klas A haduh klas 5.
Naduh kine ki bnai baladep  kane ka nonghikai ka la hap ban trei shitom tyngeh ban pyndep lut ia baroh ki Subject jong baroh ki Klass.
Kane ka long namar ba uwei u Nonghikai bajuh don mynshwa u la shah pynduh noh ha ka kam hikai bad  kumba long myn ta kane ka  nonghikai ba  mynta ka shem shitom shibun eh ban peit  ia baroh ki klas tang marwei.
Te naka  liang jong katei ka Seng Ki Samla Pule ka ba peit iaka bha ka miat jong ka thain, ka  dawa naka sorkar jylla  lyngba ka tnad Eduction ba kan sngewbha ban shimkhia noh kloi ban thung da kiwei ki nong hikai haka jaka u ne bala shah pynduh haka sorkar.
"Ngi kyntu ia ka tnadPule puthi ba kan thung kloi da kiwei kinonghikai  kiba tbit ha kane ka skul khnang ba ki khynnah skul kin ioh shisha ia ka jingnang jingstad, ym tang ban shu weng kumto ia ki nonghikai  bad khlem thung shuh.
Kham mynshuwa ruh, ka seng ka la leit ujor ha ka ophis DSEO ha Jowai ban tuklar ia kiwei pat ki jingbymbiang ha kane kajuh ka skul kum ki miej, ki karma hikai, kiwei.
Ka por ka la biang pura ba ka tnad sorkar jong ka pule puthi kin leh da ka kam ha kaba ia dei bad ka jingbha kane ka skul bad ki khynnah skul hi jong ka shnong Mynksan hi baroh kawei", la pynpaw  U Samla Garland Shadap Manner, Education Secretary.
Shillong,26 Lber:Ha ka 6 tarik mynta u bnai, ka KSU Iooksi Unit  ka la leit ia kynduh mar khmat ia u AEE, MeECL Khliehriat Distribution Division, ha ryngkat bad ka jingthoh, ban ujor halor ka jingbym biang bording ha ki shnong Iooksi, Um diengling.
Ha ka jingiakynduh bad ki seng u AEE u la jubab ba  ka daw ka long namar ka jingduna nong trei(staff) ba ha ka jaka ban don da u Lineman, ki la buh tang da u Casual Helper ban peit sha kitei ki thain.
Bad u la kular ban shimkhia ia katei ka kam ban pynbiang bording ia ki paitbah ha kitei ki thain.
La ialam ia kane ka kynhun da u samla N.Sutnga (Org.
Secy KSU JHDU) bad W.Shadap (Environment secy KSU Khliehriat Circle) Ha kajuh ka por, ka KSU Saphai Unit ka la pynrem jur ia ka jingbymbiang bording ha ka shnong Saphai bad ka la dawa na ki bor ka MeECL ban pynbiang kloi ia ka bording namar ka jinglip ding ka la buh ia ki paitbah, ia ki khynnah ba leit skul,  ha ki jingeh khamtam ba ia ka bai bording(Electricity bill) ki siew beit thik thik kat kum ba la buh.
Kane ka long ka kyrwoh na ka KSU Iooksi bad Saphai Unit.
Shillong, 26 Lber:Na ki daw ki bym lah kiar ia ka jingialang bah jong ka Meghalaya Angan wadi Workers and Helpers Union (MAWHU) bad ka ASHA Workers Union (AWU) la pynkynriah na ka 31 tarik Lber sha ka 11 tarik Iaiong 2014 hapoh ka jingialam jong ka AITUC.Kane ka jingialang bah, kan sdang ha ka por 10 baje mynstep ka ban sdang na ka ophis treikam jong ka AITUC Quinton Road.
Te na ka liang jong ka Union ka la kyrpad ia baroh ki nongtrei ba kin iapoi khnang khnang sha kane ka jingialang paidbah, namar ka jingiashim bynta ka jong phi ha kane ka rally kan wanrah iaka jing jop bad kaba sei soh.
Jowai, 26 Lber:U President ka JPMF, Jaintia Hills, ma Bait lang Pohsngap ha ka jing pyllait khubor jong u mynta ka sngi ula ong ba wat la ka la don ka jingmih khubor ha kine ki sngi ba ka don ka jingpyrshah lane ka rai ban nym shah ia u Rev.PBM Basaiamoit ban wan sha ka pyrthei Politic kum u pastor ban iakhun ha ka Election Lok Sabha.
Hynrei kala dei ka por ia ki briew jong u Blei ban wan sha sain hima sima lada don ka jingkhot ba kyrpang ong u ma Poh sngap.
U ma Pohsngap u ong ba katkum ka khubor la ong ba ym bit ia ki Pastor ban rung sha ki kam sain hima sima lane ka shynshar khadar (Politic), namar ki ong ba ym bit ban iakhleh lang ia ka Politics kum ki briew jong u Blei.
Halor katei, ka kyrwoh ka ong “Lada ka politic ka dei kaba sniew kala bha ia ngi ban nym ia thep vote shuh ban nym iadei kam shuh, thet kti noh".
Hynrei lada ka long kaba bha pat, ka la ban pyrkhat bha bad kan long ka jingkyrkhu lada ngin ioh ia ka shynshar khadar da ki briew kiba tip ia u Blei.
Ka kyrwoh, ka ong ba ka long kaba sngewsih ban ong ba ha ka jaka ban  kmen ba ki la don ki briew jong u Blei kiba kloi ban kit ia kane ka lyngkor kaba khia kaba dei ka kam iap kam im jong ka Ri bad ka Jaidbynriew bad ka long kawei na ka kam Mission ba khraw ban saindur na ka ba sniew sha kaba bha, ba ki don  pynban kiba pyrshah.
“Hato kam long kaba myntoi haba ngi la ioh ia ki briew jong u Blei kum ia U late Rev.JJM Nichol’s Roy uba la wan rah ia ka stieh (Six Schedule) kaba la iada ia ngi haduh mynta ngi long kumba ngi long dei ba don une u reiw khraw u ba long u briew jong u Blei, phin ong kumno"? ong shuh ka khubor.
U ma Pohsngap ula ban jur ia baroh ki para doh parasnam ba kim dei ban sngewthuh bakla, ha kaba u ong ba U  Rev.Basaiawmoit u long u briew uba tbit uba lah ban shaniah bad ba lah ban iasaid ia ki jingeh jong ki paidbah sha ka Dorbar thawain Parliament  jong ka ri India bad kam don jingwit eiei,  wat la u long pastor.
Shillong, 26 Lber:U CEM ka KHADC u Bah Ardent M Basaiaw moit u la ong ba nangne shakhmat, kino kino ki kompeni ne ki kynhun ne ki riew shimet kiba dei nabar, kim lah ban wan seng kam seng jam hapoh u pud u sam ka KHADC khlem da ioh ia ka jingbit na ka Council.
“Ngim nym ailad ba ka sorkar jylla kan knieh ia ka bor bad ka iktiar jong ngi", la ong u Bah Basa iawmoit uba kdew ba bun ki kompeni bad kiwei ki tnad kiba nabar, ki wan ban leh ia ki kam ha kane ka jylla, tang da kaba ioh ia ka NOC na ka sorkar jylla khlem da iaid na ka District Council kaba dei ka nongbat bad ka ri ia ka khyndew ka shyiap ka jaitbynriew.
U Bah Basaiawmoit u la ong ia kane haba jubab ia ka motion halor ka kamram ka district council ia kajingshim jaka jong ki paidbah da u MDC ka Sohra u Bah Donevan Wanlang.
U Bah Basaiawmoit u la ong ba kumba long haduh mynta, ka sorkar kam khien snep ia ka district council bad bun ki karkhana, ki kompeni ki la iaid lait ban wan sha ka Council ba pan ia ka NOC.“Ka sorkar kam lah ban kurup ne shim ia ki jaka jong ki paidbah khlem da ioh ia ka jingmynjur na ka district council", la ong u CEM.Shwa ia kane, u MDC ka Sohra u la pynpaw ia ka jingsngew khia ia ka jingshim jaka ka sorkar jylla khlem da sngap ia ka jingujor jong ki paidbah ha Saitsohpen ha Sohra.
U la ong ba ka sorkar jylla ka la shim ia ka jaka ha ka jingheh kaba 900 akar ka khyndew ha Saitsohpen ban buh ia ka National Institute of Technology (NIT).
“La iathuh ia nga ba ka sorkar kam shym la iaid lyngba na ka Council halor kane", la ong u Bah Wanlang.
Ia kane ka phang la kyrshan ruh da u MDC ka Laitumkhrah u Bah Antonio N War  uba pynsngew ruh ia ka jingeh jong ki paidbah ha ka thain shnat Raid Tynring bad Raid Mawpdang namar ka jingshim jaka ka sorkar ban thaw ia ka New Shillong Township.
“Nga sngew tieng ba ki paidbah nongrep kin shah beh shnong na kane ka jingshim jaka ka sorkar", la ong  u Bah War bad kyntu ia ka district council ba kan tuklar ia kane ka kam.
Shillong, 26 Lber:U Vice Chancellor ka NEHU u Prof P Shukla u la ong ba ka phang kaba iadei bad ka jinglong kyrpang ne identity ka dei kaba iar bha.
Haba kren lyngkotha ka seminar ha lor ka phang, Constructing Identiry in Tribal Literature and Langauges of India ba la pynlong da ka Khasi Department NEHU ryngkat ka jingiatreilang bad ka Tribal Literacy Forum of India hynne ha NEHU, Shillong, u Prof Shukla u la ong ba ka jingmut ka jinglong ba kyrpang na identity ka kynthup bun ia ki jinglong jingman jong ka Jaitbynriew.
U la ong ba ka jingmut tribal kam mut ba ki briew ha kane ka thain bad ha kiwei ki jaka jong ka ri India, ki lait na kaba siew khajna, ba ki lah ban thied ia ki jaka puta, bad ban ioh ia ka syrnod jinglong tribal.
“Kane ka mat ka long kaba iar", la ong u Prof Shukla.
Ka jinglong kyrpang jong kano kano ka jaitbynriew ka kdew ia ka jinglong kyrpang ha ka liang ka riam ka beit, ka kolshor, ka jingleh jingkam bad ka ktien ka thylliej nalor kiwei ki jingleh jingkam.
Ia kane ka seminar la sdang ha kane ka sngi bad kan kut ha ka 28 tarik.
Ki riew pule, ki riew wad bniah, ki samla pule bad ki nonghikai na ki kolej bapher bapher ki la wan ban iashim bynta ha kane ka jingiathir iatai halor kane ka phang ha kine ki sngi.
Ki don ruh ki briew kiba wan bar ka jylla.
Kiba aijingkren ha kane ka sngi sdang ki kynthup ia u Prof KC Baral u director ka Eanglish and Foreign Languages University, u Dr DRL Nonglait na ka Khasi Dept ka NEHU, Prof S Dkhar bad kiwei.
Pynshisha NyllaNgan hap pynduna noh ban thied khaw khnang ba ngan ioh ban siew ia ka bai light khnang ba ngan ioh ban thang ding.
Balei ka kiew kput kynsan kyn san? Ngi dei ban siew ne em ia ka? Kumno ngi dei ban siew? Dei ban siew biang katkum ka jingthang ne dei ban siew tam lai shah ia ka jingthang? Lada ngi ialeh pyrshah, hato kan iarap ne em ia ngi? Kine ki jingkylli ba ngi dei ban kylli ia u minister jong ka Power u Clement Marak, phone ha une u number 8014192895.
Sngewbha ia check ia kane ka web site jong ka jylla ba phin tip haduh katno ki don ki tnad treikam kiba trei hapoh ka Power Department, www.
meghalaya.
nic.
inNgan iathuh ia phi ka sorkar lei kam donbor shuh ban tuklar ia ka jingpyniaid ki kompeni ia ka bording ha ka jylla jong ngi.
Mynshuwa haba dang dei ha ka jingpyniaid jong ka sorkar,  MeSEB ( Meghalaya State Electricity Board) ngim ju tip kata ka jingkiew bai lait.
Dei ha u snem 2011 ba ka sorkar ka la aiti lut ha ka MECL ( Meghalaya Electricity Company Limited) ba kan tip dah tip dong ha kaba iadei bad ka bor ding.
Man la u snem ka MECL lyngba ka tnad Meghalaya State Electricity Regulatory Commission, kane ruh ka kompeni kaba hap ha ka jingpyniaid ka MECL ka ju kyrpad ia ka sorkar Jylla ba kan wanrah ha ka dorbar ia ka jingpynthymmai ia ka bai ding man ba shong dorbar, man ki aiom ki samoi.
Ka MECL ruh ka wanrah ia ki ram ki shah kiba ka dei ban siew, kita ki bai nongtrei, ki bai tiar, ki bai tar, kiba iadei bad ka Leshka Myntdu project sha ka sorkar Jylla.
Ka MECL ka pynbiang ia ki jingkhein jingdiah ha kaba iadei bad ka jingpyndon kam ia ka bording da ki nongshong shnong.
Te, lada ngim treh ban siew tam ia kata ka bai bording, ngin dei ban shah ba ka jingpynlip lait pathar kan jia.
Kane ka long thik kum ha Manipur, ka lait ka wan shi sngi bad ka pep shi sngi.
U khynnah nongkyndong u ba wan pule ha sor, un hap ban siew bai lait na ka 300 spah shi bnai sha ka 800 spah tyngka, ka bai ing 2000 tyngka, kaba tad eh, nangta sa ka bai bam la kumno kumno u pynlut 1500 tyngka shibnai.
Bai ing bad bai bam lah long lypa 2800 tyngka plus ka bai bam lah long 4300 tyngka.
Tang ban im hap donkam 4500 tyngka, shaei ka bai skul, ne bai college, bai bus saw khmut, bai top up card ban phone sha ing ha ka por ba donkam bad kumta ter ter.
Kita ki kompeni kiba pyniaid ia ka bor ding ki dei lypa ki kompeni shimet ne kiba pyniaid da ki heh khlieh, kiba lah shongthait na ka kam sorkar, kita ki “Bureaucrats".
Kine ki shna ia ka pla pisa jong ka MECL ba kan thied tang katba dap pisa ka ding na ka NEEPCO ne kiwei kiwei ki kompeni.
Lada ia ki kam baroh lah pyniaid da kita ki heh khlieh te ka bainong ia u minister jong ka bording ruh dei ban pynduh noh.
Lehse ka bai tulop bad bai iaid bai ieng jong u ka lah kynpham ia ka bai ding jong ki khynnah shongwai kumba 50 ngut ei ei.
Kumba ka long mynta, ka sorkar kan pynkiew suki suki bad kan poi sha ka thong ba ka buh la kumno kumno, katkum ka jingkhein ki stad, ka bai lait kan kiew sha ka 225 percent.
Ka jingpyndonkam bording kan hiar, ki briew kin kit ram, kin nym siew bai lait, kin shah ot bad lada ki apply thymmai ruh kin hap iaid lyngba ki rules ba bun jait bad ka jingmyntoi ka long ba ka bording yn nang pahuh, bad ka MECL kan ioh ban die hun jrut sha Assam ne wat sha Bangladesh ha ka dor ba ia ryngkat lang ha pyrthei.
Kynmaw ba ki kompeni kin ym shah jynjar na ka bynta u paitbah namar ki dei ban poi sha ka thong kaba ki lah mang ha kaba iadei bad ka jingioh nong.
Ka jinglong mynta ka lah wan rah ia ka syrngiew jong ka jingshah khnoit bein ha kita ki riew shimet.
Kaba sngewsih ka long ba ka sorkar ka itynnad ia ka jingtreikam jong kine ki kompeni hynrei kam kylli kein ia ka jingiohnong.
Ka lah ban long ba ka jingiasam ia ka bai iohnong kan long marshiteng.
Mynta ha pyrthei baroh kawei kane ka stai (trend) ka iaid.
Ngi im ha kata ka juk Capitalism, pyniaid da ki heh spah, Facism, leh donbor u nongsynshar bad Managerialism, pyniaid da kita ki Managers kiba kwah tang ban break record man ka sngi.
Shillong, Lber 26:Ka Hynniewtrep People Social Organisation West ‘Khasi Hills District kum kawei na ki sengbhalang ha poh ka thain ka dap da ka jingsngewkhia ia ki paradoh parasnam kaba la jia ha ka jingshah ktah ha u eriong ha ka 19 tarik mynta u bnai ha ki shnong kiba haphapoh ka thain umyiap ha kaba saw ngut ki mynsiem kordor ki la duh noh ia la ka jong ka jingim bad kiba bun kiba mynsaw kiba duh ia ki iing ki sem.
Na pdeng kine kiba la shah ngat ha kane ka jinglynshop jong ka mariang, ki don na ki katto katne ki bym don shuh wat ki jain ki nep ki tiar ki tar namar kane ka jingjia kumta na ka liang ka seng ka buh ka jingkyrpad ia baroh ki nongshong shnang hapoh ka bri Hynniewtrep la ki  riewshimet, ki seng bhalang bapher bapher ki seng mon trei sngewbha ki nongmihkhmat bapher bapher ka seng ka buh ka jingkyrpad baphin sngewbha iapeit lem lane kyrshan lem ia kitei ki lanot.
Kumjuh na ka liang ka seng ka buh lem ha ka jingduwai ba u Blei un pyntgnen bad don ryngkat lem bad kitei ki longing kiba la duh noh ia la ki jong kiba ha iing ha kane ka jingjia pynkut ka kyrwoh na u Wanteibok Lyngdoh President Hynniewtrep People Social Organisation West Khasi Hills.
Kuala Lumpur, 26 Lber:Ki la paw ki dur, kiba nang kham thikna bha, ba ki don haduh 100 tylli ki dur kiba paw hapoh um, kiba lah ban dei kiba la pait la pra na katei ka liengsuin jong ka Malaysia, kaba la jah rngai myn ta la 18sngi kynthih.
Ki don ki dur, kiba la ioh ban shim, na ki satellite jong ka Australia, China bad ka France, ha kaba ki pyni, ba ki don kitei ki tiar kiba la pait la pra hapoh um, ong u myntri ka tnat jong ka kit ka bah ka sorkar Malaysia, U Hishammuddin Hussein, haba kren ha ki kotkhubor mynta ka sngi.
Haduh mynta, ki don da ki spah tylli ki liengsuin, ki jhad bad ki shipai um, kiba leit sha katei ka jaka, ban wad ia katei ka liengsuin bad ban tip ia ki sabut kiba shisha, halor ka jingjia kaba iadei bad katei ka liengsuin, kaba don 239ngut ki briew.
Shillong, 26 Lber:Ka Tourist Taxi Driver Association Lad rymbai (TTDA)  ka ai ka jinkyrshan pura ia u Ma Denis Siangshai u ba long u kyrtong shimet u ban iakhun ia kane ka elek shon MP.Ka TTDA  ha kane ka kynti na ka bynta ban jied ia u nong ialam ba thymmai sha ka  Ing Dor bar Thaw Ain jong ka India, la ong ba ngi kum ki paitbah jong ka 1-Shillong Parliamentary Constituency ngin kyrshan ia u Ma Denis Siangshai namar u don kata ka shap ha ka jylli Democratic, ha ba bun sien ju ia kynduh bad u ha kino kino ki kam shimet bad ki kam imlang sahlang ngi shem ba u long u briew uba kloi ban pdiang bad ruh uba kloi ban pyni ki lad ki lynti.
Na ka liang jong ka TTDA ki pyrshah jur ia ka jingwan ialap elekshon jong u Ma Vincent H Pala ha kane ka thain East Jaintia Hills namar ngim kwah shuh u nongialam ba kum ma u ha ka ne ka pali ban jied nongmih khmat thymmai sha ka Ing Dorbar Thaw Ain jong ka India, kaba kum ki paitbah jong ka 1-shillong Parliamentary Constituency ngin jied ha ka 9 tarik Iaiong 2014.
Hooid ym lah ban len ba la sngew sarong ha kine ki san snem ba la dep ba ngi la ioh ia u nongmih khmat sha ka Lok sabha na ka 1- Shillong Seat da U briew u ban a ka thain East Jaintia Hills jongngi, namar ngi kyrmen ba ka Khliehriat Subdivision  bad mynta dei  la tip iaka kum ka East Jaintia Hills District kan ioh shibun bah ka jiongmyntoi na u ne u MP ( V H Pala ) , hynrei ka jingphohsniew jong ki paitbah ka kut khlem ki soh ki sla.
Kum ka Association jong ki nongniah kali la shem shibun ki jingeh ha ka jingiaid lynti ha pdeng ka suroh bah NH-44 ba ka long ka surok wat tang u kulai ruh u ym long iaid shuh.
Te ha ka jingoiadei bad ka ne ngi na ka liang ka seng ngi pynrem jur bha ia ka jingialap election jong u Ma Vincent H Pala ka long ka baleh rain iangi da hi ha duh kata kata.
Ia kane ka kyrwoh khubor la pynlait da president   Happy Hymbai bad U General Secretary Mr.Eilias Dkhar.
Shillong, 26 Lber:Ka RBYDSO ka kyrpad ia ki paidbah baroh ba ki dei ban da  pynshong nongrim bha haba jied ia u Nongmihkhmat ha kane ka elekshon MP mynta, ym ba ngin peit ia kano kano ka party.
U  Bah Dibishon Malai, President kane ka  Seng u la kyntu ruh ia ki paidbah ba kin jied ia u Nongmihkhmat uba don ka jingkyrmen ruh na ka bynta ka jingbha ka lawei jong ka jaidbynriew.
U bah Dibison u la ong ruh, “ngi donkam ban da puson bad pyrkhad bha  haba ngi jied ia ki nongmihkhmat kiba lah ban iasaid ia ki jingeh kiba ap na ka bynta bad dei ban  jied ia u nongmih khmat da ka mon ba laitluid.
"“Ngi donkam ia u Nongmihkhmat uba lah ban thaw ia ki lad pyniohkam ia ki samla namar ka jingkyrduh ban  iohkam iohjam bad uba kren pyrshah ia ka jingjyllei palat jong ka bamsap," la ong biang une u nong ialam.
“Ngi donkam ruh ia u Nongmihkhmat uba don ka thong ban weng ia ka jingduk, ka jingkyrduh  bad ka jingsah dien, namar kine ki dei kiba pyntroin ia ka ri bad ka jaidbynriew" la pynkut u bah Malai.
Shillong, 26 Lber:U CEM ka KHADC u Bah Ardent Miller Basa iawmoit u la ong ba ka Council  ka donkam ban don ia ka Land Bill kaba khlain shwa ban ailad ia ki paidbah ba kin wan registar ia ki  jaka pata jong ki khamtam kito kiba sah ha jaka khappud.
“Ngi donkam ban pyntreikam noh ia ka Land Bill khnang ban pynsuk ia ki paidbah ba kin wan ban rejistar",la ong u Basaiaw moit haba jubab ba la wanrah ka motion da u MDC ka Congress  u Bah Victor Ranee halor ki jingeh ba ki paidbah kiba sah ha khappud ki ia kynduh ia ki jingeh.
U la ong ba ba lah ban don bun ki jingeh lada ki shu rejistar ia ki khyn dew khlem  don ki ain kiba biang.
“Ka executive committee  kan bishar bniah halor ki ain ban rejistar ia ki khyndew", la ong u Bah Basaiawmoit.
Haba phai pat sha ka liang ka motion u Bah Ranee u la ong ba bun ki shnong ki ba ha khappudki rejistar ia ki khyndew jong ki bad ka Assam  namar ba bun ki jing dkoh haka liang ban rejistar ia ki jaka jong ki ha Meghalaya.
“Tang ban ioh ia ki kot ki sla jong ki jaka paata na ka Dorbar shnong, ki paidbah ki hap ban ai pisa ia ki Rangbah Shnong bad ia ka Executive Committee.
Lada ki donkam ban registar ia ki jaka bad ki Syiem ki donkam ban theh pisa shuh shuh", la ong u Congress MDC ka Jirang.
Ha kajuh ka por u MDC ka Laitumkhrah u Bah Antonio War u la ai jingmut ia ka Council  kadei ban leh ia ka casdastral survey na ka bynta ban rejistar ia ki jaka paata hapoh ka Council.
Shillong, 27 Lber:Saw tylli ki kynhun seng lehnoh bapher bapher ha Ri-Lum Garo ki la dawa na ka sorkar ba ka dei ban pyllait noh ia u dkhot jong ka A’chik National Liberation Central Army (ANLCA)  u ba la wan pyndem ialade ha u Superitendent of Police  ka  East Khasi Hills district.
Ki kynhun lehnoh ba kynthup ia ka United A’chik Liberation Army (UALA), Liberation Achik Elite Force (LAEF), A’chik National Liberation Central Army (ANLCA) bad ka  A’chik Sangma An’pachakgipa Kook (ASAK) ki la dawa ba ka sorkar ka dei ban pyllait noh ia u Charles D shira hapoh ka laisngi,  lym kumta ki la byrngem ban khan glut ha Garo Hills.
Lah ban pynkynmaw ba u Charles D Shira u la wan pyndem ha khmat u SP ka East Khasi Hills ha ka 4 tarik mynta u bnai, ryngkat bad ki tiar ialeh jong u, ka AK -47 bad ki kuli.
Hynrei kitei ki seng lehnoh ki la kam ba watla u Shira u la wan pyndem, hynrei ki pulit ki la kem bad pynshitom bein ia u.
Shillong, 27 Lber:Ban pynkhlain ia ka seng ka Confederation of Ri Bhoi People (CORP) ha ka jingialang kaba long ha ka sngi Ba-ar ha Pathar khmah ka la ioh ban jied thymmai ia ki nongkitkam kynthup ia ka Western Zone bad ka Patharkhmah Circle na bynta ban pyn khlain ia ka jingtrei kam ka seng ha ka thain Ri Bhoi sepngi bad ka Jirang Constitwency hi baroh kawei.
Ha ka jingialang la jied thymmai ia ki nongkit kam kynthup ia u President Western Zone, Bah Lumkur Lapang, Secretary Bah Wanker Talang lem bad kiwei ki dkhot, katba na bynta ka Patharkhmah Circle la jied bad pynshkem ia u Bah Wanhun Sangkli kum President bad u Bah HD Paswet kum u Secretary lem bad kiwei ki dhkot ka Executive Committee.
Ia kitei ki nongkitkam la pynshkem bad pynsmai da u Bah Bandary Ryntathiang, Working President sengkmie ha ryngkat ka jingkyntu kynpham ba kin shimkhia ban trei ia ka kam ba la bynshet na bynta ka imlang ka sahlang bad ka roi ka par jong ka thain bad ka Ri Bhoi hi baroh kawei.
Shillong, 26 Lber:U CEM ka KHADC u Bah Ardent M Basaiaw moit u la ong ba lada ki Khasi kim ioh shuh ban bat ia ka khyndew ka shyiap, ka long kumba la iap hi kumjuh.
Haba jubab  halor ka mat, ba la wanrah da u MDC ka Jirang u Bah Victor Ranee, mynta ka sngi, hapoh ka iing dorbar halor ka jingrejister ia ki jaka, u Bah Basaiawmoit u la ong ka Executive committee ba la ialam da ma u, kan ai lad ia ki briew kiba sah ha ka thain khappud ban wan rejister ia ki jaka khlem da donkam siew eiei.
“Hynrei ngim lah ban shu leh kumne, namar ba ngi hap ban pyrphat la ka don ne em ka jingiadei bad ka ain, namar ba khlem ioh jingkyrshan na ka ain, ka jingrejister ia ki jaka kam long kaba khlain", la ong u Bah Ardent bad bynrap, ba ka EC kan shong pyrkhar halor kane, ban thaw ia ki lad ki lynti kumno ban  thaw da ka ain, ban pynkhlain ia ka jingrejister ia ki jaka hapoh u pud u sam ka KHADC khnang ba kito kiba don ha khappud bad ka Assam, kin nym leit noh.
“Ngi donkam ia ka Land Law, ym da ka Land Bill", la ong u CEM.Ha kajuh ka por, u la ther ia ki nongpyniaid shnong kiba ju mlien ban die jaka jong ki paidbah.
Katkum ka jingong u Bah Basaiawmoit, ki sordar, ki Syiem, ki Myntri bad kino kino ki bor synshar shnong, kim lah ban kam trai ia ki jaka bad ka bor jongki, ka long ban synshar ia ki khlieh briew.
U CEM u la kren ia kane ha kaba don bun ki jaka ki puta kiba dei jong ka shnong bad jong ki raid, jong ki Hima, la leh donbor da ki nongpyniaid shnong, ki Syiem na ka myntoi ialade shimet.
“Ngi donkam ban phai khmat sha ka tynrai ia ka rukom bat khyndew ha kaba ia ki jaka paidbah, ym lah ban die ne pynkhaii da ki nongsynshar shnong, synshar hima", la ong u CEM.Shillong,27 Lber:U Myntri Rangbah ka jylla u Dr.Mukul Sang ma u la her kylleng ki jaka jong ka ri-Lum Garo ban ialap elekshon na ka bynta u kyrtong ka seng Congress u Daryl Momin, ka thong kaba u Myntri Rangbah u la her na kawei ka jaka sha kawei pat da ka Helikoptar ban pynrem ia u kyrtong ka NPP u Purno A Sangma na Tura Seat.
Mynta ka sngi ka la don ka jingialap elekshon u Myntri Rangbah ha  Rongara, bad ha katei ka jingialap elekshon u Myntri Rangbah u la khlei ia ki tien jali jaum jong u ban khroh ia ki paidbah Garo ban kyrshan ia u kyrtong ka Congress.
Haba ai jingkren u la ong ba Ki Garo ha Bangladesh , Tripura bad Assam kim ioh ia ki hok jong ki kumba ki Garo jong kane ka jylla ki ioh, bad u la ong ba ha kane ka jylla  dei ka seng Congress kaba la pynioh ia kita ki hok jong ka jaitbynriew rit paid ki Garo.
‘Ki Achik ha Bangladesh , Tripura bad Assam kim ioh ia ka hok kum ki Garo ha kane ka jylla, dei ka seng  Congress kaba la ai ia  ki’ ki dei ki jingkren u Myntri Rangbah.
Haba phai sha ka liang u kyrtong u Sangma u la ong ba u Captain Williamson Sangma, u dei  u Myntri Rangbahba nyngkong eh ka jylla, bad u dei u briew uba iohi jngai ia ka lawei ki Garo, bad dei ma u uba la sain dur ia ka seng Congress ha kane ka jylla ha ka por ba ka Indira Gandhi ka dei ka MyntriRangbah Duh jong ka Ri, bad u la ong ba ka jingsei jong ka seng Congress da u khun ksiew jong utei u rangbah ka dei na ka bynta ba un pynurlong ia ka jingang nud ki paidbah Garo.
Shillong,27 lber:Ar tylli ki files ki la jah na Secretariat, bad kitei ki file ki dei  jong ka tnad kam khlaw ka jylla Forest and Environment Department.
Kitei ki files No.FOR.76/2006,  ki dei kiba don ki jingthoh halor ka jingpyndonkam bakla ia ka Border Area Development Programme, Ka  Smt.
A.Nikhla, MCS, Dy.Secretary sha ka sorkar  Meghalaya, Forest & Environment Department, Shillong ka la ujor ia katei ka jingjah ka files sha  Sadar PS,.
Kitei ki files ki la jah  na ka tnad  Forest & Environment Department, Secretariat building, Shillong.
Ka Nikhla ka la ujor ba kitei ki files ki la jah hapdeng u 2006 bad ka 19 tarik mynta u bnai, Ki pulit ki dang pynlong ia ka jingtohkit.
Shillong,27 Lber:Ar ngut ki MDC jong ka South West Khasi Hills District , ka District ba dang shu kha thymmai, kata u bah Hadrian Lyng doh ka UDP  na Maw kyr wat bad u bah Manstur dy Nongrem ka Congress  na Langrin Konstitwensi ki la phah da ka jingthoh sha u Chief Executive Member ka KHADC, ban mang tyngka kyrpang na ka 13th Finance Commission 2014-2015 na ka bynta ban buh ia ka tnad treikam jong ka District Council ha Mawkyrwat.
Ha ka jingthoh ki la kyrpad ia u CEM ba un leh kham kloi ia katei ka kam na ka bynta ka jingsuk bad ka jingmyntoi u paidbah.
Ka jingiatai ia thir hapdeng ka BJP, na ka bynta ban sei u kyrtong u ban ia khun pyrshah ia ka President ka AICC ka Sonia Gandhi, ka dang thnam bha.
La ong ba ka BJP kam pat lah ban shim rai ianao kan phah ban ia khun pyrshan ia katei ka Khliehduh ka seng Congress, ka la don ka jing iathir janai bha hapdeng ka BJP la kan phah da ka  nongialam Uma Bharti lane ka MP Smriti Irani , iathuh u nongialam ba kham rangbah ka BJP u M Venkaiah Naidu.
“La katei ka ripod ka dei kaba shisha ne em , yn tip thikna hadien ba la dep ban pynbna tiket, ka dei ka jingshisha ba ka la don ka jingai jingmut ban pyn iakhun da ka Uma Bharti, hynrei ka la don pat ruh ka ingai jingmut ban pyniakhun da ka Smriti Irani" ong utei u nong ialam ka BJP.Ha kaba ia dei bad ki jingkynthoh jong ki nongialam kum u Jaswant Singh (na Barmer, Rajasthan) bad u Lalmuni Chaube hadien ba ki la duh tiket, u Naidu u dkhot ka BJP Central Election Committee, u la ong bau la don ka jingsngew iahap ban ai tiket sha u Myntri sorkar barim.
U Naidu u la ong ruh ba u Jaswant Singh u dei u nongialam ba la rangbah ka BJP, bad ka seng ka la ai shibun ki lad ia u, u la long u MP, u myntri bad u nongialam ka liangpyrshah ha Rajya Sabha, nga ruh nga kwah ba un ioh ia ka tiket hynrei ym shym la ai ha u namarba ki daw kiba hapoh konstitwensi.
Shillong,27 Lber:Ka Sahana P Marak kaba shong ba sah ha Mawlai,Shillong ka la ujor FIR sha Mawlai PS ba ka nongtrei ing jong ka ka Miss Sangita M Sangma ka la jah rngai na ing jong ka naduh ka 18 tarik u rymphang2014, halor ka tei ka jingujor ki pulit ki la rejistar case Mawlai PS Case No.18(3) 2014 u/s 366(A) IPC, ka Sangitha ka dei ka khun jong ka Umila M Sangma na Gusigaon Assam.
U SP City bah Vivek Syiem, u la pyntip sha ki paidbah ba lada don ba lap ia katei ka khynnah pyntip sha u Officer Incharge ka Mawlai PS da kaba shu phone ha u nombar +919436115536 lane Land Line 0364 2575505.
Shillong,27 Lber:Hadien ba ka jingpeit bniah ia ki kot ki sla , bad hadien ba la kut ka tarim ym shym la don uwei ruh u kyrtong ban weng kyr teng bad baroh ki kyrtong kin ia aireng lut ha kane ka elekshon MP Lok Sa bha na Shillong Seat, u Returning Officer ka Shillong Parliamentary Seat uba long ruh haka juh ka por u Deputy  Commissioner ka East Khasi Hills u Sanjay Goyal u la pynbna ba ym shym la don uwei ruh u kyrtong ban weng kyrteng.
Ha kaba ia dei bad ka shap ka muhor baroh ki kyrtong ki la ioh la ka jong ka jong ka shap, ki seng ba la  heh ba la ithuh kum ki National Party ki la ioh la ka jong ka shap kumba ju long,  kum ka Congress, BJP bad ka CPI.U bah Paul Lyng doh ka UDP u la ioh da ka shap jong ka UDP hi ka Bom, katba u Bah Ame ringtone Kharshiing ka AAP u la ioh hi da u Synsar motor.
U Ma Denis Siang shai u kyrtong shimet u la ioh da ka shap jong ka shang ba dap da u soh, ka kong Ivoryna Shylla ka la ioh da ka shap jong ka Television, bad u Pastor PBM Basaiawmoit u la ioh ia ka shap kaba u pan u Mombati.
Shillong, 27 Lber:Katkum ka rai jong ka Balang Presbyterian ba uno uno u Pastor u ba don bynta ha ki kam sain pyr thei un duh noh ia ka kyrdan Pastor, kane ka long katkum ka rai jong ka synod ba la ong da u Pastor R Sohkhlet.
Kane ka rai jong ka synod kan pynngat ruh ia u  Pastor PBM Basaiaw moit u ba la mih madan ban iakhun elekshon ha kane ka kynti.
U Pastor Sohkhlet u la ong ba ha ka u snem 2011 ka synod ka don ia ka ain ba ki pastor kim lah ban long dkhot jong kano kano ka party, kim lah ban long u Kandidate, ban long Polling Agent ne wat ban leit kanbas elekshon ruh.
Lada ki iaid lait na ki jing pynbeit ba la buh da ka synod kin duh noh ia ka kyrdan ba ki bat.
“Katkum kane ka rai u Pastor PBM un sa duh noh ia ka kyrdan jinglong Pastor", la ong u Pastor Sohkhlet.
“Lada uno uno u Pastor wat la u dang don ha ka kam ne shongthait na ka kam, shisien ba ki la rung ha ki kam sain pyrthei un duh noh ia ka kyrdan Pastor", la ong u Pastor R Sohkhlet mynta ka sngi haba kren bad u Rupang.
“Katkum ka rai jong ka Synod ba uno uno u ba don bynta ha ki kam sain pyrthei un duh ia ka kyrdan bad ia ka pension bad kiwei ki jingai ka synod", la ong u Pastor Sohklet.
La ong ba na ka liang jong ka Synod kan sa shong jingialang bad yn sa ai ia ka rai  ha u snem 2015 ban pynbna paidbah ia ka rai.
U Pastor Sohkhlet ula iathuh ba u Pastor Basaiawmoit u dang ai jingtip sha ka Synod shwa ba yn thep kyrteng na kane ka bynta MP elekshon.
U Pastor Sohkhlet ua la iathuh ba ha u snem 1972-1976 u Pastor W Jungai shwa ba un rung sha ka kam sain pyrthei, u la ieh noh ia kane ka kam shakri Balang da kaba ai jingtip sha ka Synod.
Ha kawei ka liang u la iathuh ruh ba haduh mynta um pat ju don kano kano ka ujor pyrshah  na ki paidbah bad lada don kano kano ka jingujor dei ban iaid lyngba ka Committee Balang.
Shillong, 27 Lber:Napdeng baroh ki district ba hap hapoh u pud u sam ka KHADC, ka Ri-Bhoi ka dei kaba bun tam kiban wan siew khajna sha ka Council.
Ki don 128 tylli ki kompeni kiba hap hapoh u pud u sam ka KHADC.Ha Ri-bhoi ki don 111 tylli, ha East Khasi Hills 9 tylli bad ha West Khasi Hills ki don 7 tylli.
Ka Executive Member ba peit ia ka khajna, ka Kong Grace Mary Kharpuri ka la pyntip ia kane ha iing dorbar mynta ka sngi halor ka jingkylli ba la wanrah da u MDC ka Laitumkhrah u Bah Neil Sntonio War.
Ka Kong Kharpuri ka la ong ba kine ki kompeni ki siew khajna sha ka Council ha ka dur jong ka jingioh, ki nongtrei jongki ruh.
Kane ka dei ka lad pynmih khajna jong ka Council, la ong ka EM.Perth, Australia,27 Lber:Haduh mynta la ong ba ym pat shym la ioh eiei ia ki lyngkhot lyngkhai lane ki kynja tiar na katei ka liengsuin, kaba  kaba la hap hapoh duriaw bah ka Indian Ocean ka dei ka MH370, wat la ka Malaysia, ka iathuh, ba ki don haduh 300tylli ki lyngkhot lyngkhai, kiba la pra na katei ka liengsuin jongka.
Ki kynhun ba leit wad ha ki bynta ka Indian Oceon ki la iathuh ba ka jingthut na ki bor ka suin bneng ki la pyndik ha ka tei ka jingleit wad ban pynthikna ba ka dei ne em ka MH370.
Kham myn shuwa, ki bor ba leit wad, ki la iathuh ba ka MH370 ka la hap ha Southern Indian Oceon, hynrei mynta la mih biang ki jingar tatien, namar ba ym pat lap ia ki jingshisha wat la ki kynhun leit wad ki la tur shaduh katei ka duriaw bah.
"Haduh ba ngin da ioh eiei ban wanrah ban pynthikna ba ka dei ka MH370 ngim pat lah ngeit hynrei khlem ki jingpyn shisha ki long tang ki jingmutdur bad ki jingan tad ba ka lah ban dei ka MH370″ ong u Steve Wang, uba ka kmie jong u ka ba 57 snem karta ka don ha katei ka liengsuin.
Ki bor syntiat jong ka Japan ki la kam ba ki la iohi ba ki la don haduh 10 tylli ki tiar kiba lah ban dei kiba la hap na katei ka lieng suin, bad kitei ki tiar ki don ha kajaka kaba jngai kumba 2,500 kilometer (1,560 miles) southwest jong ka Perth.
Ha katei ka juh ka jaka ka bymda jngai eh na ka jaka ba la pyntip ki bor stad ka Japan, ki bor Satellite ka Thailand ruh ki la pyni ba ki iohi haduh kumba 300 tylli ki jait tiar kiba lah ban dei na katei ka liengsuin.
Ki bor Satellite ka France ruh ki lap 122 tylli ki jait tiar, ha Australia ruh ka Australian Maritime Safety Authority  ka dang wad  ban lap ia katei ka liengsusin bad la pyndonkam haduh 11 tylli ki liangsuin ban wad bad 5 tylli ki jhad.
Shillong,27 Lber:U Secretary ka  National People’s Party (NPP) u  IB Pandey u la u jor sha ka  Election Commission of India pyrshah ia u Myntri Rangbah ka jylla u Dr.Mukul Sangma halor ki jingkynthoh jong u ia ka ktien iap, kaba la kynnoh ba ka dei ka jingkwah jong u Dr.Mukul ba u Purno un iap, ong ka NPP.Lah ban kdew ba kham mynshuwa, ha kawei ka jingiakynduh bad ki nongthohkhubor, ha ka 20 tarik mynta hi u bnai, u la pyndonkam da ki ktien kiba u ong ha ka ktien Garo ‘ ‘cha.
e siangna’  kaba mut ‘ ba u Purno u kwah ban klun ia kiei kiei shuwa ba un iap noh’.
Halor kitei ki jingkyn thoh jong u Dr.
