Katba i Kong Lumspah bad ka Daiahun pat ki nang bud nadien nadien.
“Ale hangne pha don shibun bha ki doh, ale shane.
? La khot i Kong DapmiarI Kong Lumspah bad ka Daiahun ruh bran bran ki leit sha ka jaka ba don i Kong Dapmiar.
Ki la sdang ban tong da ka tangsong bad ruh ban pynap da ka jain kyrshah.
Shisha tang hangta ki la ioh shikham ki shalynnai bad kiwei pat ki doh rit.
Ki la pynlut por ha kane ka juh ka jaka kham slem tad haduh ba ki iohi ba ym don eiei shuh.
Hadien nangta ki la sdang na kata hi ka jaka ban kiew kham shaneng bad kham shaneng jong kata ka wah namar ba bun kiwei pat kiba ia tong doh kum ma ki.
Kumba i ong, i Kong Dapmiar lynti lynti i kem wat ia ki tham ruh.
Katba nang ioh ki nang sngew tynnat bad ki klet ba ka por ka la iaid stet katta katta.
Dei tad ynda haba i Kong Lumspah i kynmaw ban peit ia ka sngi ba ka la sdang noh sha ban sep.
Shillong: U myntri ka tnad ka koit ka khiah, u bah Alexander L Hek, u la ong ba ka jingjia ba sngewsih ka ju jia haei haei, hynrei khlem da ioh ia ka kaiphot ka ba pura, ym dei ban kynnoh ia ki briew jong ka tnad ka koit ka khiah.
Haba ia kren bad ki lad pathai khubor u bah Hek u la ong ba ki briew jong ka tnad ka koit ka khiah, ki dei ki ba trei shitom bha ban sumar ia ki nongshong shnong, hynrei khlem da ioh ia ka kaiphot ka ba pura ym lah ban kynnoh ba ka don ka jingleh torti jong ki doctor lane ki nurse.
Ia kane u bah Hek, u la pynshai halor ka jingkynnoh ba don ka jingleh torti jong ki doctor bad ki nurse ha Dangar PHC kaba la wanrah ia ka jingkhlad jong kawei ka longkmie ba armet ha kane ka PHC.U bah Hek u la ong ba ym pat ioh ia ka kaiphot ka ba pura halor kane ka jingjia, hynrei kat kum ka jingtip ba ki la iathuh ka long ba kane ka long kmie ka dei ka ba don jingshitom naduh ba kha ia i khun ba nyngkong.
U la iathuh ruh ba ha Dangar PHC tang mynta u bnai haduh 5 ngut ki longkmie ki la kha ia ki khun wat la mynta kaba don ka khlam, ka jingjia sngewsih ka lah ban don haei haei ruh, hynrei khlem da ioh ia ka kaiphot ba pura yn ym pat lah ban kynnoh ba ka dei ka jingleh torti.
U bah Hek u la iathuh ba ynda la ioh ia ka kaiphot ba pura halor kane ka jingjia ban tip ba ka dei ne em ka jingleh torti bad lada lap ba don ka jingleh torti ka tnad kan sa shim ia ki sienjam ba tyngeh.
U bah Hek u la iathuh ba ki jaka ki ba hap hapoh ka Dangar PHC ki briew ki ba ioh pang Covid ki long 5 ngut, 3 ngut kiba la ioh jingkoit pura bad 2 ngut ki ba Isolation ia lade ha la ki ing ki sem.
Shillong: Kiba ioh pang khlam covid myn hynnin ka sngi, ki long 514ngut bad kitei ki kynthup ia 183ngut ha East Khasi hills, 90ngut ha West Garo hills, nalor kiwei pat.
Kiba jem, na katei ka jingpang khlam, ki long 526ngut bad kiba iap, ki long 10ngut, ha kaba ha East Khasi hills, ki don 7ngut kiba iap, mar iwei ha Ribhoi, West Jaintia bad West Garo hills.
Kiba dang don ha ka jingpang khlam, ki long mynta 4,993 bad kiba iap, ki la poi baroh sha ka 714ngut.
Na ki 514ngut, ki kynthup ia 9ngut ha East Jaintia hills, ha kaba 3ngut ki don ha Lad Rymbai.
Ha East Khasi hills, ki don 183ngut bad kitei ki kynthup ia 5ngut ha Ichamati, 5ngut ha Kharang, 4ngut ha Laitkyrhong, 5ngut ha Laitlyngkot, 18ngut ha Mawlai, 4ngut ha Mawlynrei, 9ngut ha Mawngap, 5ngut ha Mawshbuit, 5 ha Mylliem Mawsawa, 6ngut ha Nongmynsong, 7ngut ha Nongthymmai, 42ngut ha Pynthor, 4ngut ha Umpling.
Hynriew ngut ha Ribhoi, 43ngut ha South West Khasi hills, ha kaba 23ngut ki don ha Marshillong, 4ngut ha Mawlyngat, 11ngut ha Nonghyllam.
Ha West Jaintia hills, ki don 71ngut, ha kaba ha Amsohti ki don 7ngut, Myntriang 6ngut, Pambthuh 4ngut, Salini 7ngut, Ummulong 6ngut.
Ka West Khasi hills, ka don 27ngut, ha kaba 17ngut ki don ha New Nongstoin, 3ngut ha Aradonga.
Mumbai: Ha kine ki sngi, ka don ka jing pyrkhing ia ka leit ka wan bad ka iaid ka ieng jong ki paidbah ha Mumbai, hynrei, uwei u samla briew, u don ka jing donkam kaba kyrpang eh bad ka jing duhthiah duh dem bad pisa mynsiem kaba palat liam bad kata ka long, ba um ioh ia kynduh ia ka samla jongu, na ka daw jong ka jing pyrkhing ha ka nongbah Mumbai bad kumta, utei ula kylli, la u lah ban pyn donkam, da ka kynja rong aiu, ba un mih na la iing bad leit ia kynduh ia ka samla ba ieid thep mynsiem jongu.
Katei ka jing kylli, ka mih, namar ba ki pulit, ki la bthah, ba kito kiba leit sha ki jaka ba donkam eh, ki dei ban tah da ki sticker.
U Ashwin Vinod, u samla briew, kumta ula thoh ha ka twitter jongu, ha kaba ula kylli, la un pyn donkam da ka rong aiu, namar ba u kwah ban tah sticker ha ka kali ban leit ia kynduh ia ka samla jongu.
“Pulit Mumbai, da ka sticker, kaba don rong aiu, ngan tah ha ka kali jongnga, ba ngan mih ban leit sha iing ka samla jongnga.
Nga la kynjah palat ia ka" ula thoh ha ka twitter.
Ka jubab na ki pulit ka Mumbai, ka long ba katei ka jing donkam, kam dei satia kaba donkam eh bad kam hap ruh ha ki kyndon kiba donkam kyrkieh than bad kumta, ki la bthah ba un shong khop ha iing.
“Ngi sngewthuh iaphi sir, ba phi donkam eh ban ia kynduh ia ka samla jongphi, hynrei katei kam hap satia ha ki kyndon kiba donkam eh jongngi.
Ka jing ia jngai jongphi, ka ailad ruh ka jingieid kan nang jylliew shuh shuh, na kaba ju long bad ba phin ioh ruh ia ka met kaba koit ba khiah.
Ngi kwah ba phin ioh ia ka jingim kaba bha nangne shakhmat, kane mynta, ka dei tang khyndiat ka jingeh" jubab ki pulit Mumbai.
Shillong: Myn hynnin ka sngi, ki dkhot jong ka Ephatha Society (Ka Society kaba peit kyrpang ia ki briew kiba don jingduna ha ki dkhot met/Differently Abled Person) hapoh ka jingialam jong U President Rev.E.S.Sapuh; ka la ai jingïarap da ki marbam kum u Khaw, U Phan, u Dai bad ka jingda khmut (mask), sha ki 15 tylli ki long-Ïing kiba don ha ka shnong Tber Kmai Shnong, East Jaintia Hills District, ki long ïing kiba don ia ki khun ki kti kiba don jingduna ha ki dkhot met.
La synran lang ia ki dkhot jong ka Society da U Waheh Shnong jong ka Shnong Tuber Kmai Shnong, Ma Jiedlang Sana, Secretary Shnong, Ma Micky Lyngdoh bad ka kong Samjan Shyrmang (Asha).
Ha ka jingiakren bad u Secretary jong ka Society, Ma Shaniah phawa, u la ong ba kane ka jingkhangdam lane ka lockdown ka la ktah shisha ia kito ki long ïig kiba don ïa ki khun ki kti ba don jingduna ha ki dkhot met, namar ba kim lah shuh ban leit trei leit ktah, bad ha ka juh ka por kiba kum kine ki long ïig kim da ioh lad eh ban leit trei leit ktah kum kiwei, namar ki hap ban peit ban sumar ïa ki khun jong ki kiba don jingduna ha ki dkhot met.
Da ka mynsiem jong ka jingiatip lem ka Society da kawei ka jingmut ka la pynbeit ban ïarap ïa kine ki Long-Ïing.
U la ong ruh ba kane ka jingiarap jong ngi ka long tang kum ka dak ban ia kyrshan lem ia ki.
Bad ngi duwai ba U Blei un kyrkhu ia kine ki jingai khnang ba kin ioh ban dap ban biang ha ka jingim ba man ka sngi.
Amritsar: 100ngut ki riew niam, kiba na Punjab, ki la leit sha Pakistan, na bynta ka lehniam Baisakhi, hynrei, mar ia wan phai sha ka jylla, lajong, ki la ioh ia ka jingpang khlam corona.
La iathuh ba kitei ki dei na ki 800ngut ki riew niam, na Punjab, kiba la leit sha ka Gurdwara Panja Sahib, ha Lahore, na ka bynta ka lehniam Baisakhi.
Kitei ki la ioh ia katei ka khlam, haba la test, da ka  rapid antigen test , ha ka por ba ki wan phai bad rung sha India, lyngba ka  khyrdop ha Attari Wagah.
Kitei ki riew niam, ki la leit sha katei ka jingleh niam jong ka  Gurdwara Darbar Sahib, Kartarpur, kaba la long ha  ka 14tarik Iaiong 2021.
Ka Delhi High Court, mynta ka sngi, ka la ther tyngeh biang ia ka sorkar India, halor ka jing bym biang ka  jingsam ia ka lyer oxygen sha ki hospital bapher bad ka la bthah namarkata, ba ka sorkar India, ka dei ban pyn thikna lyngba ka tnat kam poh iing, ba ka jingiaid ka lyer oxygen, ka dei ban long khlem jingthut eiei ruh em.
Haba ther tyngeh, ia ki kam jong ka sorkar India, ka High Court, ka ong “Kane ka sorkar kam shim khia eiei satia" bad la ong shuh “Kumba ka long hi mynta, ngi tip ba ia kane Ri, dei tang U Blei, uba pyniaid".
Mynta ka don ka jingeh kaba khraw, ba ki sorkar jylla, ki khang lynti, ia ki trok kit lyer, ba kin iaid na kawei ka jylla sha kawei pat bad ka tnat kam poh iing, ka la pynmih ia ka hukum ba tyngeh, ba ki jylla, kim dei ban khanglad ia ka jingiaid ki kali, kiba kit ia ka lyer oxygen.
Ha kawei pat ka khubor ka Fortis Hospital, ha Haryana, ka la thoh sha U Narendra Modi, myntri rangbahduh, sha U Amit Shah bad sha kiwei ki heh sorkar, ba ka lyer oxygen jongka, ka la lut plain bad mynta, ka dang lah ban pyn donkam sa tang 45 minit eiei.
Ka India, ka dei mynta ka ri, ha ka pyrthei, kaba don ia bun tam ki nongioh pang covid ha ka shi sngi bad kata ka long ba ha ki 24 kynta ba ladep, ki don haduh 3,14,835 ngut kiba ioh ia katei ka jingpang khlam ha India.
Ki don sa 2,104 ngut kiba iap hynnin ka sngi bad mynta kiba ioh pang, ha ka Ri, ki la poi baroh, sha ka 1,59,30,965 bad baroh kiba iap, ki la poi sha ka  1,84,657.
Ha United States, ki don 300,669 ngut kiba ioh ia katei ka jingpang ha ka shisngi, ha ka 8tarik Kyllalyngkot, ong ka khubor jong ka New York Times, hynrei da ka jingpoi sha ka 3,14,835; ka India, ka la tip ia katei ka jingkhein, jong ka America mynta ka sngi.
Ka Delhi High Court, ka la dumok tyngeh ia ka sorkar India, hynnin ka sngi, halor ka jing bym don oxygen ha ki hospital ha ka nongbah Delhi.
Ka Division Bench, ba la khlieh da U Justice Vipin Sanghi bad ka Rekha Palli, ki la ther tyngeh, da kaba ong “Shu leit khrong, pan kylliang lane shu tuh ruh biang hi.
Ka dei ka jingma kaba shyrkhei tam ‘Beg, borrow or steal.
It is a national emergency," ong kitei ki nongbishar.
Ka Delhi High Court, ka ong shuh shuh ba ki jingim briew, la pyni, ba ka sorkar kam salia satia.
“Ngi kyndit tyngeh bad sngew diaw shi katdei, ba ka sorkar India, kam kwah ban iohi ia ka jingshisha.
Kaei kane? Balei ka sorkar kam peit da ki khmat kiba shisha?" ong ka kashari.
Katei ka dei ka jing ujor, ba la leit rah da ka  Max Healthcare, kaba pyniaid ia bun tylli ki hospital ha Delhi.
“Ngi sngew eiei.
Shu khrong ruh biang, pan kylliang ruh biang.
Tuh ruh biang" ong ki nong bishar, ia ka sorkar India, ba ka dei ban pynbiang mar mar ia ka jingdonkam oxygen ha ki hospital.
Ka kashari, ka la ther tyngeh ia ka sorkar India, ba ka ailad ban pyndonkam ia ka oxygen, sha ki karkhana shna nar bad ki karkhana petrol, katba kam ai oxygen sha kito kiwei pat ki karkhana trei kam ba kham donkam.
“Lada donkam, ka sorkar India, ka dei ban pyn kylla ia katei ka rukom trei kam, khamtam na ki karkhana shna nar bad kiba ai petrol" ong shuh ka kashari.
La ong shuh shuh, ba ka bneng, kan nym hap satia sha khyndew, lada jia ba ki karkhana shna nar bad ki jaka shna petrol, kim ioh ia ka oxygen.
Shillong:U Conrad K Sangma, myntri rangbah ka jylla, ula iakren bad ki Deputy Commissioner bapher ha ka jylla, kynthup ruh ia ki heh jong ka tnat ka koit ka khiah, lyngba ka video conferencing, halor ka jinglong jingman jong ka khlam covid.
U Sangma, ula pynsngew, halor ka jing nang kiew ka khlam corona, na kawei ka sngi, sha kawei pat ka jylla bad ula ong ba ka dei ban shim ia ki lad ki lynti, ban iada na ka jingma, kaba ap ha ki sngi ban sa wan.
" Ngi hap ban iada bha, ban lait na ka jingwan kyrthep ka khlam kumba la jia ha Delhi bad ha Mumbai, da kaba bud pyrkhing ia ki kyndon bad ba ngin shah injek ialade" ula ong.
U myntri rangbah, ula pynpaw ruh ba kam don kano kano ka jingthmu ban pynlong biang ia ka jingkhang shnong ha ka jylla, hynrei, ula ong ruh ba ka jingthaw ia ki lad ban kamai bad ka jingbud ia ki kyndon ka koit ka khiah, ka dei ban iaid ryngkat ryngkat.
Ula ong ruh ba ka jinghiar ka injek corona, ka long kaba jur ha ka jylla bad ula ong ba la mang ban injek ia ki 6.5lak ngut ha ki 7 sngi ban sa wan bad ban jied ia ki jaka bad ki briew, kiba dei ban shah injek.
U khot ia kito kiba dei ban shah injek, ba kin wan shakhmat bad u khot ruh ia ki Dorbar Shnong, ki Rangbah shnong, ki nongialam niam bad kiwei, ba kin shim bynta, ha kaba hikai halor ka jing donkam ka injekshon.
La ong ruh ba ka injek, kam ktah satia ia kiba shah injek, hynrei, ka shu lah ban pythut ia ka met malu mala bad lada ka wan ka khlam corona ruh, ka lah ban nym pynsniew satia, kum ia kito kiba khlem pat dep injek.
U myntri rangbah, u leit jngoh ruh ia kiba bun ki jaka, ha kaba la pynlong ia ka jing injek corona bad u iakren bad kiba shah injek, ba kin nym sngew tieng bad artatien satia.
Nongpoh: Ha ka sngi kaba ki nongialam jong saw tylli ki kynhun seng ha ka jylla, kiba kynthup ia ka KSU, FKJGP, HNYF bad RBYF, ki la hiar sha Ri Bhoi Sepngi bad pynlong jingialang ha Patharkhmah, na ka bynta ban pan jingkyrshan na ki nongialam shnong ha katei ka thain, halor ka jingdawa ban pyntreikam ia ka ILP bad MRSSA ha ka jylla, ki nongialam shnong na katei ka thain, kiba don ha ka shatri ka Western Ri Bhoi Durbar, ki la ai ka jingkyrshan kaba pura bad kular ban ai ka jingiatreilang bad kitei ki 4 seng.
Lah ruh ban pynkynmaw hangne, dang ha kine ki khyndiat Taiew, kitei ki saw seng ki la pynlong ia kaba kum katei ka jingialang ha Byrnihat bad ha katei ka jinglang jong ki, kaba long kum ka jingpan jingkyrshan na ki nongialam shnong, ki la ioh ia ka jingkyrshan kaba radbah na ki nongialam shnong ka thain Byrnihat.
Ha katei ka jingialang, la iohi ba la jan baroh ki nongialam shnong na ki shnong bapher bapher kiba don ha Ri Bhoi Sepngi, ki la iamih ryntih, na ka bynta ban leit sngap ia ka jingpynshai da kitei ki heh nongialam jong ki 4 seng, halor ki mat jingdawa jong ki, kaba ki la dawa na ka sorkar jylla bad sorkar pdeng, na ka bynta ban pyntreikam ia ka Inner Line Permit (ILP) bad ruh ban pynskhem ne ban pyntreikam pura noh ia ka Meghalaya Residents Safety & Security Act (MRSSA).
Ki nongkren kiba long kum ki nongpynshai sha kitei ki nongialam shnong ka thain Ri Bhoi Sepngi, ki kynthup ia u Samla Donald V.Thabah, General Secretary ka KSU Sengkmie, u Samla Kitboklang Nongphlang, Chief Organizing Secretary ka FKJGP Sengkmie, u Bah L.K Sawkmie, Vice-President ka RBYF, u Bah Marcus Marten, President ka HNYF ha Ri Bhoi lem bad kiwei ki nongialam jong kitei ki saw seng kiba don ha Ri Bhoi.
Na ka jingkren uwei hadien uwei, ki nongialam jong kitei ki saw seng, ki la kynthoh jur ia ka sorkar jylla, khamtam eh ia ka sorkar pdeng, namar ka jingbym lah ban pyntreikam ia ka ILP ha Meghalaya.
Ki da pynpaw ruh ba lada kiwei ki jylla kiba don ha Northeast ki lah ban pyntreikam ia ka ILP, kan eh aiu pat lada pyntreikam ha Meghalaya.
Kumta halor ka jingmynthi ka sorkar jylla bad sorkar pdeng, kitei ki saw seng ki la byrthen ban leh da kaba kham tyngeh bad katno tam lei, haba ki nongialam shnong bad ki paidbah, ki la sngewthuh halor ka jingdonkam ban don noh ki Ain kiba pyrkhing, kiba lah ban tehlakam halor ka jingwan rung kyrthep ki briew nabar.
Na kaei kaba la iohi ha ka jingialang ha Patharkhmah, la iohi ba ki nongialam shnong na katei ka thain, ki la ai shisha ia kata ka jingkyrshan kaba radbah ia kitei ki 4 seng, namar na ka sur jingkren jong ki nongialam shnong, la iohi shisha ia kata ka mynsiem kaba ki la ai shisha ia kata ka jingkyrshan kaba naduh mynsiem.
Shillong:Ki ar seng, ka Khasi Students’ Union bad ka Federation of Khasi Jaintia and Garo Peoples napoh ka thain War Jaintia, hapoh ka jingialam u samla Laitphar Syngkrem, president ka KSU, bad u samla Reachingson Kongwang, Secretary ka FKJGP, myn ha ka 19 tarik mynta u bnai, ki la leit iakynduh ia u Deputy Commissioner kum u khlieh ka district ban iakren ia ki jingeh ki paitbah kaba ki la mad na kane ka jingkhang dam ia bun tylli ki shnong hopoh war Jaintia.
Ha kane ka jingiakren, kine ki ar seng, ki la dawa na ka sorkar lyngba u DC, ban thaw lad thaw lynti ban pyllait noh ia ki paitbah na ka pakhang shnong bad ban pyntreikam da ka pakhang iing ne pakhang dong, ha ka jaka ban set pura ia ki paitbah namar da kaba set hajuh ia ki kan sa nang buh jingeh shuh namar shibun na ki paitbah khamtam kiba duk ba rangli ki mad jingeh namar ka jingbym ioh lad ban leit kamai kajih ban pyndap ia ka ing ka sem.
Kine ki ar seng, ki la kynthoh jur ruh ia ka sorkar namar ki bor ba dei khmih ki shu wan test bad mar sien dep test kiba ioh positive, ym don jingiarap eiei satia ia ki la shu ieh beit kumto ba kin tip hi ban shong quarantine ha ing.
Katkum ka jingong ka sorkar, ba ka khang shnong, kam dei shuh ha ka jylla, pynban ha kine ki katto katne tylli ki shnong balei la shu khang beit sbak khlem ai lad shuh wat ia ia ki nongrep ban leit sha ki jaka rep ne ki bri jong ki, la kynthoh shuh shuh kine ki ar seng ba haba ia ki iew khappud, la shah ban plie, kumta dei ban ai lang ia kajuh ka lad ruh ia ki paidbah.
Kine ki kynhun na ki ar seng, ki la kyntu jur ruh ia ki paitbah ba kim dei ban khein sting ia kane ka kam, hynrei ki dei ban bud beit bud ryntih ia ka jingbtah ki bor ba dei khmih khnang ban lait ban mad jingeh hadien habud.
Shillong:3ngut ki doktor, ki la ioh ia ka pang khlam corona mynta ka sngi bad kitei ki kynthup ia arngut na Shillong bad iwei na Nongpoh, ong U Dr A War, DHS (MI) haba iakren badmyn hynnin ka sngi.
Na ki 8ngut ki nongtrei ka tnat ka koit ka khiah, ki kynthup ruh ia kawei ka anganwadi, kawei ka anm bad 3ngut ki staff nurse.
Kiba iap na ka khlam corona mynta ka sngi, ki long U Nihar A Adhikari 83 snem, uba sah ha Forest Colony, Shillong.
Nangta U Harish Kumar Kushwaha 50 snem, uba na Rilbong, Zig Zag Road, Shillong bad nangta sa U Jada belbra Bhattacharjee 55 snem, uba na Laban, Shillong.
Shillong: Ka Deputy Commissioner, East Khasi Hills District, ka la ioh khubor, halor ka jing pynkhein kyndon ki taksi kamai, da kaba kim shym la kit briew satia, katba kum ka jingbthah jong ka tnat pyniaid kali ka sorkar Jylla, nangta ba kam don ka jingdeng mask bad sait ia la ki kti.
La ong ruh ba ki taksi, ki dei ban pyni paidbah ia ka dor bai kali, kumba la bthah da ka tnat pyniaid kali, lyngba U Distric Transport Officer.
La bthah ia ka ophis U DTO, ba kin peit khah khah, ia kiba pynkhein ia kitei ki kyndon bad la bthah ruh ia ki nongshong kali, ba kin pyntip ia ki kali, kiba pynkhein ain sha ka thanat, kaba hajan tam bad la ong ruh ruh ba kito kiba pynkhein ia ki kyndon covid, kin ngat ha ka jingshah pynsaja kaba tyngeh.
Nongpoh:Ka Deputy Commissioner, Ri Bhoi District Nongpoh, myn hynnin ka sngi, ka la pynlong da ka meeting ha Conferenrence hall DC’s Office, kata na ka bynta ban iakren bad thaw ia ki lad ki lynti, ban iada na ka jingsaphriang sted khlam Covid-19.
Ha katei ka jingialang kaba la khot pynlong da ka Kong RM Kurbah, DC Ri Bhoi, la wan ban iashimbynta naduh ki MLA na Bhoi, ki nongialam niam, ki BDO na baroh ki Block kiba don ha Bhoi, ki ophisar na ki tnad sorkar bapher bapher lem bad kiwei.
Haba batai halor ka jingkiew kynsan ki briew kiba ioh ia ka khlam Covid-19, ka Kong RM Kurbah, ka la iathuh ba ha ka kylla ba-ar jong ka Khlam Covid-19 ka Ri Bhoi Distrik tad haduh u bnai February ym pat don uwei ruh uba ioh Khlam Covid-19, hynrei tang ha kine ki khyndiat taiew ka Ri Bhoi ka jingdon ki briew kiba ioh ia katei ka khlam, ka la kiew kynsan kynsan bad haduh mynta ki don 83 tylli ki positive case, ha kaba ka jingdon jong kiba ioh ka long 20, 30 bad 33 ngut ha ka shi sngi.
Ha katei ka jingialang, ka DC ka la ban jur ruh halor ka jingdonkam ban ai Tika, da kaba ong ruh b aka sorkar ka la pynkhreh shaid shaid ia ka jingai tika ia ki nongshong shnong, khnang ba kan long kum kawei na ki lad ban iada na ka jing pur sted bad ka iarap ruh ban pyntlod bor iaka jingtreikam jong u khniang hapoh ka met.
Shuh shuh, ka la ong ruh ba ha Ri Bhoi District, kata iaki ba la 45 snem shaneng tang kumba 1800 ngut kiba la dep ban ai tika naka 34 hajar ngut, bad kane ka long ka jingma iaki nongshongshnong namar ym don da kiwei pat ki lad iada lait naka tika, kumta ka la kyntu jur iaki paidbah ban mih sha khmat khlem kano kano ka jing sngew artatien halor ka tika.
Ka DC ka la kyntu ia ki nongshong dukan, ki nongshong iew, ki Whole Saler bad ki Fair Price Shop Dealer ba ki dei ban ai tika ialade khnang ban iada ialade bad ia ki wei pat.
Nalorkata, ka DC ka la pyntip ruh ia ki paidbah ha kaba iadei bad ka Entry point, ha kaba ka la ong ba baroh ki nongshongshnong kiba wan na ki thain sharum (Byrnihat), ki dei ban pynrung kyrteng ialade ha ka Meghalaya Covid Act bad na ka bynta ki bym register ki dei ban shim slip na Exit Point da ka ba ai iaka kyrteng jong baroh kiba shong ha ka juh ka kali bad ia katei ka slip ki dei ban pyni pat ha Entry Point ha ka por ba ki la wanphai.
Haba iadei bad kito kiba sah shabar ka jylla bad kiba wan trei manla ka sngi ha Meghalaya, na ka liang ki bor pyniaid district kin issue da ki Health Card, hynrei ki hap pat ban test ialade man la ka 10 sngi, katba ia kiwei pat ki ba wan na shabar jylla ki hap ban leh ia ki RTPCR Test bad katba ki dang ap iaka Report test ki dei ban set slung ialade bad la kyrpad ruh iaki nong wan na shabar ba kim dei ban sheptieng ha ka ban register ialade hashwa ba kin rung shapoh ka jylla, ki dei ban ai iaka kyrteng, jaka shong ba pura bad ka phone number kaba dei ym da ka ba shu thok.
Ka DC Ri Bhoi, ka la kyntu ruh ia ki paidbah ban ai ka jingiatreilang bad ka sorkar da ka ba kohnguh bad bud ryntih ia baroh ki jingbthah jong ka sorkar.
Ha kajuh ruh ka por, ka la kyntu ruh ia ki Nongialam Shnong ba ki dei ban pyntreikam biang iaki Community Covid Management Committee lane Behavioral Change Management Committee Team bad ia ki nong pyniaid shnong bad ki nongpeit ia ki iew ba ki dei ban peitngor bha iaki nongleit nongwan ha ki iew ha ka ban bud ryntih iaki jingbthah ka sorkar.
Dei ka GTC kaba wan tam pud sha surok PWD.Balei ka GTC kaba dang wan pynieng gate ha surok PWD ban leit sha Mawshbuit mynta dang ha u snem 1984, kam leh kumba leh ka Assam Regiment Centre (ARC) bad Assam Rifles (AR), kiba pynieng ia ki khyrdop jong ki ha ki jaka rung-mih lajong, kumba leh ruh ki shipai 101 Area bad ki Air Force ha ka surok bah Upper Shillong.
Ka AR kaba la don ha ri India naduh u snem 1835, ka ARC ha u 1941 ha ri India bad ha Shillong ruh, ki burom ia ki paid ka ri lajong, nalor ba la seng ia ki naduh ki por Phareng.
Kane ka GTC lei kaba dang mynhynnin lada ianujor bad kitei ar lane bad ka shnong Mawshbuit ruh kaba la don da ki spah snem, katkum ka jingsakhi ki nongshong shnong, hynrei ka pynmih jingkulmar pynban man ka por.
Nga la ai jingthoh sha u Chief Minister Conrad Sangma ban weng shisyndon ia katei ka gate da ka bor Sorkar lane da ka bor ain, lym kumta ki jingiakhih paidbah kin kham shyrkhei.
Ka GTC kan hap ban pynbeit ialade, namar ka don la ki jingthmu bun syrtap, ym kum ki nongiada ia ka Ri bad ia ki paidbah.
Sd/.
Jowai: Mynta ka sngi ki pulit na West Jaintia Hills kiba kynthup ia u DSP (Hq) u bah J.Marngar, u OC ka Nartiang PS bad ha ryngkat ka kynhun jong ki ha ryngkat bad ruh u BDO ka Laskein Block ki la leit hiar sha shnong Saba -sha thain Khappud Karbi-Anglong bad West Jaintia Hills bad pynsangeh mardor ia ka jingtei ka Assam ia ka ktem Pulit jong ka ha katei ka jaka.
La iathuh ba katei ka jingtei ka long ka Assam Type Building kaba shiteng da ka dewbilat bad na jrong da ka tin ka la jan dep artad bad ka la ibiang nadong shadong na ka bynta ka shong ka sah ki pulit jong ka Assam.
La iathuh ruh ba la tei sop sop ia katei ka ktem hapoh kawei ka khlaw bad ym shym la don ba tip mano mano ruh tad haduh ba ki pulit ka West Jaintia Hills ki la ioh khubor bad leit hiar noh mynta ka sngi ban phah sangeh ia ki pulit Assam wat lada ia katei ka jingtei la jan dep artad.
U Ramesh Pokhriyal ‘Nishank’ u myntri ka pule puthi ka sorkar India, ula ioh ia ka pang khlam covid mynta ka sngi.
U Nishank, uba 61 snem ka rta, u iathuh ba u don mynta ha ka jingshah sumar.
U  Shashi Tharoor, uba dei u nongialam jong ka seng Congress bad U MP Lok Sabbha, u iathuh mynta ka sngi, ba ula ioh ia ka jingpang khlam covid 19.
U iathuh ruh ba ka kmie jongu bad ka para jongu, ruh ki ioh lang ia katei ka jingpang khlam covid.
U Adhir Ranjan Chowdhury, uba dei U MP jong ka seng Congress na West Bengal, u la ioh ia katei ka khlam covid 19.
U Ranjan, u ong ia kito kiba ula ia kynduh, ba kin buddien bha ia ki kyndon jong ka koit ka khiah.
Shillong: Namar ka jingbun ki briew ki ba shah ktah ha ka Jingpang Covid -19, ki dei na East Khasi Hills, kumta na ka liang u Symbud Myntri rangbah ka jylla u bah Prestone Tynsong, u la kyntu ia ki briew kiba na bar ka nongbah Shillong ba kin kiar ban wan kiew sha ka Nongbah shillong.
Haba ia kren bad ki lad pathai khubor u bah Prestone u la ong ba ka jingkiew sted jong ki Covid  Case ha nongbah Shillong ka sorkar ka la phah ban kiar  ia ki briew ki ba don sha bar jong ka nongbah Shillong ba kim dei ban wan sha Shillong lada kam dei ka kam ba donkam eh.
Ha kaba ia dei ban shim ia ki lad ban iada na ka jingpur sted jong ka jingpang Covid -19 ka sorkar mynta ka sngi ka la shim ruh ia ka rai ban khang mardor ia ki jaka jngoh kai pyrthei ki ba don ha East khasi Hills District ha duh ka 30 tarik mynta u bnai.
La shim ruh ia ka rai ba naduh ka 23 tarik u Iaiong haduh ka 30 tarik u Iaiong ki jaka kilan met (Gym), ki  jaka khap shniuh (Parlour, Saloon), ki  Cinema, ki jaka jngi (swimming pool) bad ki jaka dih kyiad (bar) ha ki hotel bad ki restaurant kiba don ha ka Nongbah Shillong  kin khang.
La shim  ruh ia ka rai ba naduh ka 26 tarik mynta u bnai haduh ka 2 tarik u Jymmang 2021 ki dukan ki bym ia dei bad ki mar bam mar dih ha Nongbah Shillong kin khang.
Ha kaba ia dei bad ka jingphah wan ia ki nongtrei sorkar ka sorkar ka la shim ia ka rai ban phah wan trei tang 33%.
Shillong: Halor ka jingnang iai kiew jong ki briew kiba ioh ia ka jingpang Covid 19 ha ka jylla, mynta ka sngi ka 21 tarik u Iaiong 2021, u Bah Prestone Tynsong u ba dei u Symbud Myntri Rangbah jong ka jylla haba kren sha ki lad pathai khubor u la ong,"Ngi dang khmih bha shwa kaei kaba jia bad kumno kan long ha kaba iadei bad ka jingkiew jong ki briew kiba ioh ia u Covid 19 ha ki 24 kynta, te ngin ia ap bad ia peit shwa ia kata bad ngin sa rai pat.
Nga shu ong lypa ia ki paidbah ba lada ngim lah ban tehlakam ia kane ka jingpang bad ba ym don lad don lynti shuh ngim banse ban ai biang da ka jingkhangdam".
Shuh shuh u la ong,"Ka rai kaba ngi shim kaba ar mynta ka sngi ha ka meeting ka long ba kito ki tourist bad ki jaka jngoh kai kylleng kylleng kiba don hapoh ka East Khasi Hills District ka jong ngi, ngin khang noh shwa haduh ka 30 tarik jong une u bnai Iaiong".
Kane ka long tang ka jingsdang jong ka jingjynjar.
Hynrei kaba hadien ka kham eh ban iaka ba Myrna.
Kumba UBlei ULaleh iaki khun Israel haki por barim ba U la theh haduh 10 tylli ka khlam namar ka pop jongki kumta kan long iangi ruh haki ne ki sngi Mynta.
Shillong: Kiba ioh pang corona mynta ka sngi ha ka jylla, ki long 192 ngut.
Na kitei ka East Jaintia Hills, ka don 4 ngut bad kitei ki kynthup ia 2ngut kiba wan phai na shabar bad 2ngut kiba don jyrhoh lane ILI Case.Ka East Khasi hills, ka kiew stet shi katdei, ha kaba ki don 148 ngut kiba ioh pang thymmai bad kitei ki kynthup ia 69ngut kiba wan na shabar jylla, 23ngut ki shipai, 4 ngut ki nongtrei ka koit ka khiah, 22nut ki high risk, 2ngut ha Mawlai, 6ngut ki ILI, Jhalupara, Mawbah, Laitumkhrah, Nongthymmai, mar iwei kiba ioh pang, Nongmynsong 2ngut, Police Bazaar 6ngut, SARI Case iwei, kiba leh screening 9ngut.
Ka Ribhoi ka don 30ngut, ha kaba 4ngut kiba wan phai na shabar, 10ngut ki high risk contact, 10ngut kiba leh screening, 2ngut ki shipai, 4ngut ki health worker.
Ka West Garo hills, ka don 4ngut bad arngut kiba wan phai na shabar bad sa arngut ki high risk.
Ka West Jaintia hills 3ngut, iwei iba wan phai na shabar bad 1ngut kiba wan na shabar bad 2ngut kiba leh screening.
Ka West Khasi hills, ka don 3ngut bad ki dei kiba wan phai na shabar.
Ki don 3ngut kiba iap mynta ka sngi bad kitei ki dei na East Khasi hills.
Kiba jem na ka khlam mynta ka sngi, ki long 25ngut.
Baroh kiba don ia ka jingpang khlam, ki long 1,021 ngut bad ka Eat Khasi hills, ka don ia 746 ngut, West Khasi Hills 25ngut, South West Khasi Hills 7ngut, Ribhoi District 85, West Jaintia hills 116ngut, East Jaintia 22ngut, West Garo hills 18ngut, East Garo bad North Garo hills mar wei.
Baroh kiba ioh pang, ki la poi mynta sha ka 14,130 ngut bad kiba iap ki long 157ngut.
Ka la don ka jing iakren, naduh kham mynshwa, ba ka khlam corona virus, ka dei kaba her ha ka lyer lane ha ka haw haw, bad mynta, U Director ka AIIMS, ula pyn thikna ia kane, da kaba u pdiang ba ka dei kaba her ha ka lyer bad ka neh kham slem ruh ha ka haw haw.
U Director Randeep Guleria,  Director ka AIIMS-Delhi, u ai jingmut, ba ha ki kamra hapoh iing, dei ban ailad ia ka lyer, ba kan rung bad kan mih laitluid.
“Ailad ia ka lyer, ba kan rung kan mih ha ki kamra kiba set khop, namar ngi tip shai ba ka jingpang jong ka khlam covid, ka her slem bha ha ka haw haw, ban ia kaba ngi pyrkhat" ong U  Dr Randeep Guleria.
“Kiar na kaba ia shong bun briew" ula ong shuh shuh.
U Director ka AIIMS, u ong shuh shuh ba kito kiba la dep shah injek ruh, ki dei ban iai bteng ialade, ban deng mask, namar ba kin don kiba iajan bad ki, ki bym pat dep injek satia bad kumta, ki lah ban ia bit jingpang biang.
Shillong: U Conrad K Sangma, ula thoh ha ka peij jongu ha facebook, ba na ka daw jong ka jingnang kiew ka khlam corona, kumta  la buh ia ki kyndon kiba pyrkhing ha ki bynta jong ka East Khasi Hills District.
Ka RT-PCR test, ka dei kaba hap ban leh, ia kito kiba rung sha ka jylla bad kito kiba la pyndep baroh ar sien, kin hap ban pyni, ha ka jaka rung sha ka jylla.
La ong shuh shuh ba baorh ki jaka shang kai pyrthei, yn khang haduh ka 30tarik Iaiong 2021 bad ki kolej bad ki University ha Shillong, kin khang haduh ka 3tarik Jymmang, lait noh tang kito kiba leit sha ki eksamin jongki bad ki online class ki lah ban dang iai bteng.
Ki Gyms, Clubs, Swimming pools, Gaming parlours, Cinemas, Salons, bars, kin khang naduh ka 23tarik, haduh ka 30tarik Iaiong 2021.
Ki dukan, ki bym da donkam kin khang, naduh ka 26tarik Iaiong, haduh ka 2tarik Jymmang bad ki ophis sorkar, kin trei kam, ha ka jingbun briew kaba tang 33 percent.
La ong shuh shuh ba ym dei ban ia leit ia wan thurmur, ban kiar na ka jingleit sha ki jaka ba bun briew bad la pynshlur ruh ia kito kiba 45 shaneng, ba kin injek noh ialade.
Shillong:Ka Deputy Commissioner, East Khasi Hills District, hynnin ka sngi, ka la pynmih ia ki kyndon kiba pyn trei kam ha ki jaka kiba hap ha ka nongbah Shillong bad kynthup ia ki jaka kiba hap ha u pud u sam jong ka Municipal, ki jaka kiba hap ha Cantonment, ki jaka jong ka Mawlai C&RD Block, nangta sa ka Mawpat C&RD Block, nangta ka Mylliem C&RD Block na Umshyrpi Bridge sha 7th Mile, Upper Shillong nangta ka Madanrting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong bad ka Siejiong.
Ki hukum, ki kynthup ba la khang ia ki jing ialang ia lum, haduh ban da pynbeit da kumwei pat.
La shah ban leit sha ki jaka iap briew, tangba ym dei ban palat ia ka 50ngut bad dei ruh ban da pyntip sha ophis ka Deputy Commissioner, East Khasi Hills District.
La shah ia ki jing iathoh shong kurim, tangba dei ban pyntip shwa sha ophis ka Deputy Commissioner, East Khasi Hills District.
La shah ban iathoh ha ki iingmane, katba kum ki kyndon, tangba yn nym shah ban ia lum palat ia ka mar shiteng, na ka jingdon ki jaka shong bad kiba shah khot sngewbha, kim dei ban palat ia 50ngut.
Ki jing iaseng, ki lah ban long, tangba ym dei ban palat ia ka 50 percent na ka jingdon ki jaka shong.
Ki hotel bad ki restaurant, kin plie, tang ha ka jingdon ba mar shiteng jong ki breiw bad lada don ki bym bud ia ki kyndon, kin shah khang ia ki dukan jongki bad la ai jingmut ia ki briew, ba kin shu thied ia ki jingbam bad leit rah sha iing.
La shah ia ki dukan bad ki iew ban plie, tangba ki bym bud ia ki kyndon, kin shah khang ki dukan jongki.
Ki nongdie madan ruh ki dei ban bud pyrkhing ia ki kyndon jong ka koit ka khiah bad ki dei ban ia shong jngai iwei ia iwei pat.
Ki jaka ialehkai, ki lah ban long, tangba ki dei ban bud ia ki kyndon bad yn nym shah, ban don ki nong peit kai.
Ki ophis sorkar, kin trei kam, katba kum ka jingbthah jong ka tnat kam poh iing, ka sorkar jylla, kaba 19tarik Iaiong 2021.
La ong shuh shuh, ba kito kiba donkam kin phah da ka email sha ka dcofficeshillong@gmail.
com/ dc-ekh-meg@nic.
in lane sha ka PFC, Ground Floor, Deputy Commissioner’s Office, Shillong.
Ka dawai injek covid, ka covishield, ba la pynmih da ka Serum Institute of India, kan die T.400 shi bitor injek sha ki sorkar jylla bad nangta, kan die ruh T.600 shi hospital shimet, ong ka khubor na katei ka kompeni, mynta ka sngi ha Pune.
Katei ka dei ka jing pynbna jong ka kompeni, hadien ba ka sorkar India, ka la pynbna, ba kito kiba 18 snem shaneng, kin lah ban ioh ia katei ka dawai injek, naduh u bnai Jymmang.
Ka rai jong ka sorkar India, ka long ba shiteng, na kitei ki dawai, yn pynmih iew da ki kompeni bad nangta sa shiteng, yn ai sha ka sorkar India bad yn die ha ka dor T.150, kaba la ia kut naduh kham mynshwa.
Mynta ki sorkar jylla, ki hospital jong ki riew shimet, ki lah ban thied ia kitei ki injek shon bad kin die sha kito kiba hapdeng ka 18 haduh kiba 45 snem.
Ka jing pynbeit kaba mynshwa jong ka sorkar India, ka long ba kiba 45 snem shaneng, kiba leit ha ki hospital sorkar, kin ioh ban shah injek ei bad ha ki hospital jong ki riew shimet, kin hap siew T.250 na bynta kawei ka injekshon.
Ka seng Congress bad ki Left, ki la tyngeh ia ka sorkar BJP, halor ka jing pyn iapher ia ka dor jong katei ka injekshon, ha kaba kum kane ka por jong ka jing dawa kaba jur, ban ioh ia ka injekshon.
Ka Serum Institute,  kan die T.400  ia kawei ka dawai injek sha ki sorkar Jylla bad T.600 shi ki hospital jong ki riew shimet bad nangta sa T.150 sha ka sorkar India.
Ha kine ki sngi, ba ka don ka jing kyrduh kaba jur jong ka oxygen, lane ka lyer khuid bad ring bad pynhiar mynsiem, hynrei mynta ka sngi, ka la jia ka jingjia kaba sngewsih bad kata ka long ba 22ngut ki nongpang, ki la shu iap ei ha ka hospital sorkar ha Maharashtra, na ka jing synjor jong ka jingtam ia u buiam ka jaka buh lyer.
Katei ka jingjia, ka dei ha ka  Dr Zakir Husain hospital, ha Nashik District jong ka Maharashtra bad ka daw, ka dei na ka jing bym skhem bha ka jingtap, ha ka jaka buh oxygen jong ka hospital.
U Uddhav Thackeray, myntri rangbah ka Maharashtra, ula phah tohkit ia ka jingjia bad ula pynbna ruh ban siew bai lutksan kaba T.5 lak marwei, sha kiba iap.
Ka Zakir Hussain Hospital, ka dei ha hospital, kaba la buh kyrpang ban sumar ia kiba pang covid bad la iathuh ba ki don 150 ngut ki nongpang ha katei ka hospital, ha ka por jong ka jingjia.
La iathuh ba ki nongtrei, kim lah satia ban khang ia katei ka jing synjor ka jingtap bad ka shimpor haduh shi kynta ban pynskhem biang ia ka.
La iathuh ba u jingtap, u lam synjor bad katei ka pynlong ia ka lyer oxygen, ba kan rung beit beit sha u nar, uba bsa lyer sha ka jaka ki nongpang covid.
Ki bor District jong ka Nashik, ki iathuh ba katei ka lyer, ka la dap mam ha ka phyllaw jong ka hospital bad ka phyllaw, ka la lieh shait, da ka jingher jong katei ka lyer khuid.
La khot ia ki nongtrei fire brigade, ba kin maramot mardor, hynrei, kat ba kin da dep shna, ka la lyer, ka la lait lut khait na katei ka hospital.
Shillong: Ha ka shiteng synnia kumba 12 shiteng eiei hynnin ka miet ka la don ka jingpluh kaba kynsan jong ki hynriew tylli ki dukan die dohmasi kaba don ha Iewduh ha kaba ki thylliej ding ki la bam lut ia ki jingdon jingem kiba don ha kine ki dukan bad ka la wanrah ruh ia ka jingduhnong kaba khraw bha ia ki nongdie doh masi.
Katkum ki tyllong khubor ba la ioh lum la iathuh ba ka daw jong katei ka jingpluh kitei ki dukan ym shym la tip satia namar ba ka la jia ha ka por shiteng synnia hynrei la shu iohi pat da ki katto katne ngut ki briew kiba iaid lynti ba ka la don ka jingpluh hapdeng jong ka Iewduh bad tad haduh mynne mynstep ki trai jong kitei ki dukan ki lap ba ki dukan ki jong ki, ki la iingkhong hi khait na ka jingshah bam duh ha ki thylliej ding.
Na ka liang jong ki pulit hi ki dang pynlong ia ka jingtohkit ban lap ia ka daw kaba la pynlong ia kine ki dukan ban kem ding.
Ka khlam corona, ka la nang kiew stet ha India bd ha ki 24 kynta ba ladep, ki don 2.95 lakh (2,95,041) kiba ioh pang thymmai bad mynta kiba la ioh ia katei ka jingpang ha ka Ri, ki la poi sha ka  1,56,16,130.
Nangta, ki don sa  2,023 ngut kiba iap ha ki 24 kynta ba ladep bad mynta kiba iap, ki la poi sha ka  1,82,553 ngut, ong ka khubor jong ka tnat ka koit ka khiah ka sorkar India.
Kiba dang don ia katei ka jingpang, haduh mynta, ki long 21,57,538  bad kiba la jem baroh ki long  1,32,76,039.
Shillong: Ka Khasi Students Union Mynksan Unit myn ha ka sngi saitjain ba la lah ka la sam da ki tin bret ñiut (Dustbin) sha baroh ki dong ki shnat kiba don ha poh ka shnong Mynksan.
Ha kane ka jingsam ia kitei ki tin bret ñiut la ia donlang u Waheh Chnong ka shnong Mynksan, ki dkhot bad Nongialam ka KSU Mynksan Unit.
U President ka KSU Mynksan Unit u samla Thrang Law ula ong ba kane ka jingsynniang da kitei ki Tin Bret Niut ka long kum shibynta ban wanrah iaka jingkhuid jingsuba hapoh shnong poh thaw.
Shillong: Kiba pang corona, ki la nang kiew stet ha ka jylla bad mynta ka sngi, ki don 137 ngut kiba ioh pang thymmai.
Na kitei ki kynthup ia 111 ngut ha East Khasi hills bad kitei ki kynthup ia 62 ngut kiba wan phai na shabar jylla, 15 ngut ki high risk contact, 3ngut na Mawlai, 12 ngut ki ILI, uwei u pulit bad 6ngut kiba leh screening nalor kiwei pat.
Ha Ribhoi, ki don 9ngut bad na kitei ki kynthup ia 7ngut kiba wan phai na shabar jylla bad 2ngut kiba pang ILI, ka West Jaintia Hills, ka don 7ngut bad kitei ki kynthup ia 2ngut ha Bakur, 4ngut kiba wan na shabar jylla bad uwei  uba leh screening.
Ha West Khasi Hills, ki don 4ngut, ha kaba 3ngut kiba wan na shabar jylla bad nangta iwei iba leh screening.
Kiba jem na ka jingpang, ki long mynta 34 ngut baroh bad baroh kiba don ia ka jingpang covid ha ka jylla, haduh mynta ka sngi, ki long 857 ngut, ha kaba ha East Khasi Hills, ki long 618 ngut bad ha West Khasi hills 22ngut, South West Khasi Hills 7ngut, Ribhoi 56 ngut, West Jaintia hills 119ngut, East Jaintia hills 19ngut, West Garo Hills 14ngut.
Baroh kiba la jem, ki long 14,105 ngut bad kiba iap, ki long 154 ngut baroh.
U Arvind Kejriwal, myntri rangbah ka Delhi, ula thoh sha ka sorkar India mynta ka sngi, halor ka jing donkam kyrkieh ia ka oxygen, ha ki hospital bapher jong ka Delhi bad ula iathuh ba ka jingma kaba khraw, ka ap ia ki hospital ha katei ka jylla rit, namar ba ki don bun ki hospital, kiba la thylli ki lyer ring mynsiem (oxygen) bad kitei kin lut noh, sa tang ha ki khyndiat kynta.
U Kejriwal, u ong ba ka jing duna ka lyer ring mynsiem, ka dei kaba shyrkhei tam, ia kito kiba pang corona virus.
U Kejriwal, ula thoh shithi ruh sha U Piyush Goyal, myntri ka sorkar India, uba peit ia ka tnat  Commerce and Industries bad kyrpad, ba un peit kyrkieh halor kane ka jingma kaba khraw.13 ngut ki riew niam, kiba wan na ka lehniam Kumbh ha Haridwar bad kiba dei ban leit phai sha Nagaon jong ka Assam, ki la ioh ia ka jingpang khlam corona.
La test ia kitei ki 13ngut ha Mariani Junction, ha Tinsukia, hynrei, la lap ba ki don ia ka jingpang khlam corona.
Haduh mynta, ki la don 25 ngut kiba wan phai bad kiba la dep shah test ha Mariani, kiba ioh ia katei ka jingpang khlam.
La phah ia kitei kiba ioh ia ka khlam, ba kin leit sha la iing bad ba kin shong kyrpang ialade.
Uwei u briew, uba 41 snem ka rta, ula dep shah injek covid, lah ar sien kynthih, hynrei mar ia dep shah injek, ula ioh sa ka jingpang covid.
Utei u dei uwei na ki 91 ngut kiba ioh thymmai ia ka jingpang khlam covid ha ki 24 kynta ba ladep, ha ka jylla Mizoram.
Utei u briew, u dei uba wan na Delhi bad ula ioh ia ka injek, kaba nyngkong, ha ka 3tarik Lber bad nangta kaba ar, ha ka 4tarik Iaiong.
Haduh mynta, la iathuh ba u  Covishield, u dei u dawai uba kham khlain bor, ban ia u  Covaxin bad kitei ki dei ki jait ki dawai, ba la pyndonkam ha India, haduh ha kine ki sngi.
Ka Mizoram, ka la pynlong da ka pakhang shnong, kaba sdang naduh ka por 4baje mynta ka step bad katei kan bteng, na ka bynta shi taiew kynthih, kaba long haduh ka por 4 baje mynstep jong ka 26tarik mynta u bnai, ha baroh ki nongbah jong ki District jong ka jylla, kaba kynthup ia ka nongbah Aizawl.
Ki jingbam baphi donkam ban bam bad kiar na ka bynta ka jingkoit jingkhiah jong u klongsnam.
Katba ka rta ka nangiaid, shibun kiei kiei ki jingkylla ki wan haka jingim jongphi.
Kidon ki jingkylla kiba wanrah kiei kiei kiba bha bad ki don ruh katto katne kiei kiei ki ba wallam ka jingbymsngew tynnad haba ka rta ka nangheh khamtam ha kaba iadei bad ka jingkoit jingkhiah jongka met.
Bun nangi, ngi lah ban iohi ba kito ki briew kiba la kham heh ka rta, ki ju mad katto katne ki jingshitom haka met bad ka jingpang klongsnam kadei kawei naki jait jingshitom kaba kynrei bha kaba ki broew ki ju shahktah bha katba ka rta ka nangheh.
Kumba ngi tip, u klongsnam udei uwei naki dkhotmet ba donkam tam jongu briew bad lada um lah ban treikam bha, u briew ulah ban mad iaki jingshitom kiba shyrkhei bad wat ka jingiap ruh.
Ka jingpang klongsnam ka kynthup iaka jingpang ba ktah ia u thiedbah jongu klongsnam, ka jingbymbiang ka jingtied jongu klongsnam, ka jingpang shadem, ka jingpei thliew ha u klongsnam, ka jingtlot u klongsnam bad kiwei kiwei de.
Haba u klongsnam u sangeh ban treikam lane ban kynshait snam ha ki katto katne sekhon, u briew u lah ban khlad hangto hangto hi.
Ka jingshitom ha u klongsnam kalah ban dei naka daw ka jingbymbiang shapoh ka met lane naka daw ki rukom im ki bymbha kum ka jingmlien ban bam ki jingbam bymtei, ka jingduna ka jingkilan met, ki jingbankhia bad ka jingkyrni haki jingmlien ba sniew.
Ki jingbam ba tei met ki shim iaka bynta kaba kongsan halor ka jingkoit jingkhiah jong u klongsnam bad harum ki katto katne ki jingai jingmut kiba phi donkam ban bam bad kiar na ka bynta ka jingkoit jingkhiah jong u klongsnam.
KI KATTO KATNE KI JINGBAM KIBA PHI DONKAM BAN KIAR.KI KATTO KATNE KI JINGBAM BA PHI DONKAM BAN BAM.Shillong: Ka Ministry of Home Affairs, jong ka sorkar India, ka la jied ia ka  Lumdiengjri Police Station jong ka East Khasi Hills District, kum ka  Police Station kaba bha tam ha Meghalaya bad katei ka dei na ka bynta jong u snem 2020.
Ka ‘Certificate of Excellence’ la aiti sha U Officer-in-Charge, Lumdiengjri Police Station, da U bah MK Dkhar, IPS, Inspector General of Police (Eastern Range), ha ka jingdon lang U Bah S Nongtnger,  Superintendent of Police, East Khasi Hills.
Shillong: Ha ka 19 tarik u Iaiong, ka Sorkar Meghalaya ka la pynmih ia ka hukum kaba la bthah ia ki ophisar bad ki nongtrei jong ki 14 tylli ki jaka trei ba kin trei noh na la iing bad ba kin long kiba la kloi lada don kino kino ki jingdonkam.
Kine ki kynthup ia ka Directorate of Arts and Culture, ka Controller of Legal Metrology, Registrar of Cooperative Societies, ka Directorate of Economics and Statistics, ka Directorate of Education Research and Training, ka Directorate of Housing, ka Chief Inspector of Boilers and Factories, ka Directorate of Printing and Stationery, ka Directorate of Program Implementation and Evaluation, ka Directorate of Sericulture and Weaving, ka Directorate of Small Savings,nka Directorate of Sainik Welfare, ka Directorate of State Lotteries bad ka Commandant Civil Task Force.
“Kiwei kiwei ki jaka treikam kin treikam beit 100 percent ka jingwantrei na ka bynta ki ophisar jong ka Group A bad B bad 50 percent na ka bynta ki nongtrei jong ka Group C bad D", la bthah ka hukum bad kane ka hukum kan iai bteng beit, tad ynda la pynbna da kumwei pat.
Nongstoin: Ka School St Peter’s H.S School Nongstoin, ka pynbna ba kan khang shuwa shipor ia mynta, namar ba don kiba ha iing ha sem jong ki khynnah skul ki ba wan pule ha kane ka skul kiba ioh ia u khñiang jing pang COVID-19.
Kumta na ka liang ki bor pyniaid jong ka skul ki la rai ban khang shuwa haduh ynda ki la ioh ia ka kaiphod, kaba tikna jong ki khynnah.
U Ma Hamehi Lamare Raliang, uba trei ha Jowai Police Station, ula khlad noh ha ka 19tarik Iaiong 2021.
Yn leh burom khadduh, ia ka met jongu, ha ka 21tarik Iaiong 2021.
U Rahul Gandhi, uba dei u nong ialam jong ka seng Congress, u iathuh ba ula ioh ia ka jingpang khlam covid mynta ka sngi bad kumta, ula bthah ia kito kiba la ia kynduh ia u, ha ki khyndiat sngi ba ladep, ba kin bud ia ki kyndon jing sumar.
“Hadien, ba nga la ioh ia ka jingpang kaba malu mala bad kumta, nga la phah test covid ialade bad nga la ioh ia katei ka jingpang covid" ong U Rahul Gandhi.
Nalor U Rahul Gandhi; u Anand Sharma, uba dei sa uwei u nongialam ba rangbah jong ka seng Congress, ula ioh ia katei ka jingpang covid bad ula leit shah sumar ialade ha ka hospital ha Gurgaon.
Shillong:U Conrad K Sangma, myntri rangbah ka jylla, myn hynnin ka sngi, u la ong ba ha u snem ba la dep, ka jylla ka la mad ia ki jingeh kiba khraw, namar ka khlam covid -19, hynrei mynta u snem ka sorkar kan ym kwah ban khang dam shuh, hynrei ka sorkar kan pyrkhing ia ki kyndon ha kaba ia dei ban iada ia ka khlam covid ba kan sap hriang bad kane ka lah ban pynurlong ha ryngkat ka jingsnoh kti lang jong ki paidbah ka jylla.
Ha kaba ia dei bad ki nongtrei ha ki ophis bapher bapher, ka sorkar jylla ka la rai ban shah 50% ki nongtrei ha ki ophis jong ki riewshimet bad ki ophis sorkar, hynrei ha kaba ia dei bad ki bank, ki Post office bad kiwei kiwei ki ophis kiba donkam ki lah ban trei kam kumba ju long.
La ong ruh ba ka sorkar jylla, kan ym khang ia ki iew bad ia ki dukan, hynrei la shim ia ka rai ba ia ki dukan bad kiwei kiwei ki jingtrei ki lah ban plie kumba ju long, hynrei ki dukan ki dei ban bud pyrkhing ia ki protocol bad lada lap ba ki dukan kim bud ia ki protocol ka sorkar kan phah ban khang khyrdep noh.
Ha ka juh ka por la bthah ruh ia ki nongpyniaid shnong ba kin peitngor bad ban bthah ia ki nongdie dukan ban pynthikna ba kan ym don ka jingpynkhein ia ki protocol.
Ha kaba ia dei bad ki Hotel bad ki Restaurant ka sorkar ka la shim ia ka rai ban buh ia ki kyndon ha ki restaurant bad ki hotel ban shah tang 50% ki briew bad ia kine ruh yn peitngor bha, ha kaba yn pynthikna ba kan don ka jing bud ryntih ia ki protocol.
Ka sorkar ka la khang ia kino kino ki jingialang paidbah ha nongbah Shillong na ka bynta ka 14 sngi, kumjuh kan don ruh ka jingpyrkhing ha kaba ia dei bad ki jingiap briew, hynrei ha kaba ia dei bad ka jingkhawai ia thoh bad ki jinglehniam ka sorkar kan ym khang, hynrei kane kan donkam ia ka jingioh jingbit na ki Deputy Commissioner.
Ka sorkar kan ym lah ban khang ia ki jaka jngohkai kiba lah ban pynthikna ia ka jingwan tuid u paidbah kum ka Wards Lake, hynrei ki jaka jngohkai pyrthei ki ba ym lah ban khang ia ka jingwan rung ki paidbah ka sorkar kan khang kum ha Golflink.
U Myntri rangbah, u la ong ba ban iada ia ka khlam covid ba kan saphriang ha ka jylla, donkam ia ka jingsnohkti lang jong u paidbah ba yn bud pyrkhing ia ki kyndon ba la pynmih da ka sorkar.
Ah ka pap ha jaka ban pyrkhing iaki jingleh sngewbha pyrkhing man iaka iap brw.
Shillong:U CEM jong ka KHADC u bah Tistosstarwell Chyne, myn hynnin ka sngi, u la leit ban jurip ia ka Khasi Traditional Medicine Institute kaba don ha u lum Sohpetbneng Ri Bhoi District ban peit ia ki kam kiba dang sah ha kane ka jaka sumar khasi jong ka KHADC.Haba ia kren bad ki lad pathai khubor na ka liang u bah Chyne u la iathuh ba ka jingwan jong jurip jong u, mynta ka sngi ka long ba hadien ba ia ki iing, ki la dep bad kaba ym pat dep mynta ka dei sa tang ka surok, ka um bad ka ding ilektrik.
U CEM u la iathuh ba ka jingwan jurip mynta ka sngi ka long ban pynthikna ba hapoh mynta u snem kane ka jaka sumar khasi, yn lah ban pyndep noh.
U bah Chyne u la iathuh ba kane ka jingshna ka dei ka ba la kot sha ka jinglut kaba long T.7 klur eiei Ha kaba ia dei bad ka jingbym pat lah ban pynrung ia ki rule hapoh jong ka Act 2014, u CEM u la ong “Ka dei ka jingshisha ba ia ka Act la ioh na duh u snem 2014 hynrei ka jingbymdon ia ki rule ha kane ka dei namar ba ka EC ka kylla na kawei ka por sha kawei ka por bad ki chairman ka Commission ki kylla na kawei ka por sha kawei ka por, hynrei hapoh ka jingialam jong nga ha kine ki arsnem ngi la ia shim khia bha bad ia ka jingpynrung ia ki Rule ban register ia ki nongsumar khasi bad da kumno kumno ruh mynta u bnai yn pyndep ia kane.
"U bah Chyne u la iathuh ba ynda la plie ia kane ka jaka sumar khasi, kaba nyngkong eh ka ban wan rah ia ka jingmyntoi ka dei na ka bynta ki nongsumar khasi, ha kaba bunsien la ju iohi ba kim ju ioh ban ai pateng ia ka jingnang sumar jong ki sha kiwei bad lada ki la khlad noh, kane ka jingnang jong ki kan leit lang noh bad uto u briew, hynrei lyngba kane ka Institute kan ai jinghikai ia ki khynnah samla ki ba kwah ban nang ban sumar khasi.
U la iathuh ruh ba ha kane ka jaka, ka Council ka don jingthmu ruh ban buh ia ka Herbal Garden ha ka ba kin ai ban rep bad pynneh pynsah ia ki kynbat dawai bad ka KHADC kan buh ruh ki processing Unit bad ka laboratory ban peit bniah ia ki kynbat dawai.
Shillong: Ka football tournament bad ka khusnam ba T.3 lak, yn pynlong da ka  Wahiajer Sports club.
Katei ka jing ialehkai, ka dei kaba la tip, kum ka  6th Invitation knock out football tournament, kan sdang ha u bnai Jymmang.
Ka tarik ba khadduh, ban shim kyrteng, kan dei ha ka 13tarik Jymmang 2021.
Ka nam lahduh, kan long T.2lak bad kaba rem kan long T.1lak ka khusnam.
Kiba kwha ban tip kham bniah, kin phone ha u number  8787611280.
Ha India, ki don sa  2,59,170 ngut kiba ioh pang covid thymmai bad nangta sa 1,761 ngut kiba iap ha ki 24 kynta ba ladep, ong ka khubor na ka tnat ka koit ka khiah ka sorkar India.
Kiba la ioh ia katei ka jingpang haduh mynta ha India, ki la poi sha ka  1,53,21,089 ngut bad kiba dang don ha ka jingpang, haduh mynta, ki long  20,31,977 bad kiba la jem, ki long  1,31,08,582 ngut.
Kiba iap, ki la poi mynta sha ka  1,80,530 bad kiba la shah injek, ki long  12,71,29,113ngut.
Nongpoh: Namar ba la don ki khynnah kiba leit skul ha St.Paul’s SS bad Savio School, kiba la ioh ia ka jingpang Covid-19, na ka liang ki bor distrik ka Ri Bhoi, ki la pynbna paidbah ba kitei ki skul kin hap ban khang khyrdep ha ki ar-sngi ki ban wan.
Kumba ka St.Paul’s SS, ka dei kawei na ki Centre na ka bynta kito ki khynnah ba thoh ia ka SSLC, ka Examination jong ki kan iaid beit shakhmat bad ki dei ban bud ryntih, kat kum ki jingbthah da ki briew ka koit ka khiah jong ka sorkar jylla.
Shillong: U myntri rangbah ka jylla u Conrad K Sangma, u la kyrpad ia ki Sengbhalang ha ka jylla ba kan bha ia ki ba kin leit sha nongbah Delhi ban pynsngew ia ka jingdawa, ia ka jingpyntreikam ia ka Innerline permit ha ka jylla.
Haba ia kren bad ki lad pathai khubor na ka liang jong u Myntri rangbah u la ong “Nga kyrpad ia ki sengbhalang  ba kin shimkhia ban leit ia kynduh ia u ophisar lane ia ki nongialam sha Delhi ban rah ia kane ka mat jingdawa ha ryngkat bad ka sorkar jylla ban wad ia ki lad ki lynti ban weng ia kine ki jingeh.
"Halor ka jing wantur jong ka CoMSO ha Secretariat u Myntri rangbah u la ong ba kam dei ka jingia khih kaba pynkulmar, hynrei ka dei ka jingiakhih kaba jai jai, ha kaba ki la wan bad pynpaw ia ka jingiakhih ka ba jai jai.
U la ong ruh “Kane ka rukom wan jong ki, ka long kaba beain namar ba ki khlem shim jingbit, hynrei na ka liang u Myntri kam pohing u la khot ban ia kren ia ki halor kane ka bynta".
U la ong ruh ba ha kaba ia dei bad ka ILP, ka sorkar Meghalaya ka la shim ia ka rai kaba skhem, ha kaba ka la dep ban pdiang ia ka resolution ILP, hapoh ka ingdorbar bad haduh mynta ka sorkar jylla ka dang iakren halor kane ka bynta; hynrei ha kum kane ka por, ka dei ha kti jong ka sorkar pdeng bad  ka sorkar jylla ka shim khia ban ia kren.
U la pyntip ruh ba na ka liang u myntri kam pohing jong ka sorkar pdeng u Amit Shah, u khlem lah ban wan ha u bnai Lber namar ba ka don ka election ha West Bengal bad la khmih lynti ba un sa khot ha ki sngi ki ban sa wan.
Nongpoh: Mynta ka step, ki pulit ka Ri Bhoi distrik, ki la ioh ban kem noh ia arngut ki briew, kiba la shah suba jur ba ki la donkti ha ka ban donkti ha ka ban pyniap ia u wei u briew, uba la tip kyrteng kum u Bah Jeklis Mawphniang na ka shnong Kbet Nongbri, Ri Bhoi Distrik.
Lah ruh ban kdew hangne, ba u Bah Jeklis Mawphniang, u la lah na la iing naduh ka 11 tarik mynta u bnai bad la lap ia ka metiap jong u ha ka 17 tarik mynta na kawei ka krem kaba don ha ka shnong Umkaduh Raid Nongsohbar, kaba la tip kum ka Krem Sohni Lung kaba don ha ka shnong Umkaduh.
Ka sorkar India, ka pynbna mynta ka sngi, ba kito kiba la palat 18 snem ka rta, ki lah ban shah injek ialade, na ka bynta ban iada ia ka khlam corona virus, naduh ka 1tarik Jymmang 2021.
Mynta la ailad ruh ia ki kompeni pynmih dawai, ba kin pynmih shuh shuh kham bun ka dawai bad nangta, ba kin die mar shiteng, na kitei ki dawai sha ki sorkar jylla, katba kum ka dor, ba la dep pynbna kham mynshwa.
U K Chandrasekhar Rao, myntri rangbah ka Telengana, ula ioh ia ka jingpang khlam  Covid-19.
U Rao, ula pyni dak malu mala, ba u don ia katei ka jingpang bad u don ha ka jing sumar ki doktor, ong shuh ka khubor.
Shillong: Ka sorkar jylla, ka la rai ban khang shwa ia ki skul, ha Shillong; na ka bynta 14 sngi kynthih bad katei kan trei kam, naduh lashai ka sngi, ka 20tarik Iaiong 2021.
Ka daw, ka long namar ka jing nang jubor jong ka jingpang khlam corona ha ka Jylla.
U Conrad K Sangma, myntri rangbah ka jylla, u iathuh ba ki eksamin  Higher Secondary School Leaving Certificate (HSSLC) bad Secondary School Leaving Certificate examinations (SSLC), kin iaid kumba la pynbeit.
Ha kawei pat ka khubor, ka sorkar jylla, ka la rai ban khang shwa ia ka jing wan jong ki nong wan kai pyrthei kiba nabar jylla bad katei kan trei kam, naduh ka 23tarik Iaiong 2021, tangba ki trai jylla, ki lah ban bteng ia ka jingleit sha ki jaka shangkai pyrthei, ong U Conrad Sangma, mynta ka sngi.
New Delhi: Ka jingkhang dam, ia ka jylla rit Delhi, kan trei kam, na ka bynta hynriew sngi kynthih bad kan trei kam, naduh ka por 10baje mynta ka miet bad kan bteng, haduh ka por 5baje mynstep, jong ka Sngi nyngkong, ka ban sa wan.
“Lada ngim pyntrei kam noh, da ka jing khang dam, kan lah ban mih ka jingma, kaba nang jur shuh shuh.
Ka sorkar kan kit khlieh ia ka jing donkam jongphi bad ngim shim ia kane ka rai kaba eh, da kaba iohi, ia ka jingma kaba khraw, kaba ap ha khmat" ong U  Arvind Kejriwal.
U Kejriwal, u ong shuh shuh ba ki kamra ICU, ki la jan lut ha ka nongbah Delhi bad ka oxygen ruh, ka la duna shi katdei ha ka jylla Delhi bad u iathuh ba kawei ka hospital, ka la jah lut ka oxygen, naduh ka por 3baje mynstep jong ka sngi saitjain ba ladep bad kane kan sa kylla long ka jingma kaba khraw shi katdei.
Shillong: U Superintendent of Police, East Khasi Hills, u pyntip, ba ki don ki kali ar shaka bad ki kumjuh ki kali saw shaka, kiba pyn donkam ia ki lyer pyn sawa kiba khlain bha bad katei ka la pynthut shibun ia ka iaid ka ieng ha ka nongbah Shillong bad kaba pynkhein ruh ia ki kyndon jong ka  Motor Vehicle Act, ha kaba wat ha ka por mynmiet ruh, ki ju pyndonkam ia pyn donkam da katei ka jing pynsawa, kaba pynthut ia ki khynnah bad ki riew tymmen ruh.
Ki pulit pyniaid kali, ki kyrpad ia kito kiba pyn donkam ia kitei ki jait jing pynpah, ba kin weng noh shi syndon bad ba kin buh, da kito kiba la ju don lypa ha ki kali bad yn peit ia kitei ki jait kali, haduh ka 30tarik Iaiong 2021 bad hadien kata, ia kiba leh pyrshah, yn dain kuna, katba kum ka  Section 182-A4 jong ka Motor Vehicle (Amendment) Act, 2019.
U Dr Manmohan Singh, myntri rangbah duh barim ka India, ula leit shah sumar mynta ka sngi ha ka hospital AIIMS, na ka daw ba u ioh ia ka jingpang khlam corona virus, ong ki lad khubor.
La leit ialam ia U Singh sha katei ka hospital ha Delhi, hadien ba u don ka jing pang suhjer suh khriat ka met jongu bad u don ha hospital, naduh ka por 5baje mynta ka janmiet.
Shillong: U Nandeswar Das, uba don 80 snem ka rta, uba shong ba sah ha Nongrim hills, ula leit shah sumar ha  Supercare Hospital bad ula ioh ia ka jingpang covid 19, ha ka 18tarik mynta u bnai, ha ka por 3.20 baje nohsngi bad ula khlad noh, ha kajuh ka sngi, ha ka por 4.22 baje janmiet.
Ka daw jong ka jingiap jongu, ka long na ka jingpang covid 19 bad kumjuh, na ka jingpang  Diabetes Mellitus.
Jowai:U samla uba 26 snem ka rta uba la tip kyrteng kum u Sati Dkhar uba dei u khun jong ka kong Song Dkhar bad ma Bok Symblai u la jah nala iing naduh ka 16 tarik une u bnai.
La iathuh ba utei u samla u dei uba trei bylla surok sha ka shnong Kyrdemkulai bad na ka liang kiba haing hasem ki la ujor ejahar bad ki la hiar ruh sha katei ka jaka bylla ban leit wad ia u.
Hynrei haduh mynta ka sngi Palei ym pat shym la lap satia ia u.
La kyntu ia ki paidbah lada ki don jingtip eiei shaphang jong u kin sngewbha ban phone ha u No.96156-60151.
Shillong: Kiba ioh pang corona ha ka jylla, ki la poi mynta ka sngi, sha ka 754 ngut, da ka jingdon jong ki 108 ngut kiba ioh pang tang mynta ka sngi.
Ka East Khasi Hills, ka don 95 ngut kiba ioh pang thymmai bad kitei ki kynthup ia 42 ngut kiba wan phai na shabar jylla, 26ngut ki high risk contact, 9ngut kiba leh screening, 6ngut na Sadew bad 8ngut na Nongthymmai, 2ngut ki ILI bad 2ngut ki shipai.
Ka Ribhoi, ka don 5ngut ki high risk contact, ka West Jaintia hills, ka don 7ngut, ha kaba iwei iba wan phai na shabar jylla bad sa 6ngut ki high risk contact.
Don iwei iba iap mynta ka sngi ha East Khasi Hills.
“Ia noh Bhalang ngin leit sha stan Taxi Mawlai.
Peit ka por la jan don 6 baje" la ong u Kni.
Tang shu poi ha stan ki la ioh Taxi noh hi.
Tang hapoh shiphew minit ki la poi ha iing.
U Bhalang u la leit sha la kamra ban bujli jain namar ba la jhieh lut.
Ki la ia bamja miet ha ka por 8:30.
Katba dang bamja u Bhalang u la pur khana hapdeng jong ki ba u shah kynhied ha u dkhar ha Iewduh tang namar ba u rieh slap.
Kita ki khun kynthei u Kni ki la samrkhie bad ka sngew synei ia la u bakha uba na nongkyndong.
“Kumta seh! balei bym da kynhied markylliang sa ka dkhar ruh kaba shong ha jaka ki briew ruh ka ak baheh" la ong ka Nia.
“Tip seh, haba i mama im don lang bad nga te.
Ma i i leit rieh shawei nga pat hangta" la iathuh u Bhalang.
“Ka la ima hi ka jingbun ka dukan dkhar ha Iewduh.
Haba shu peit tharai 3 powa u dei u dkhar bad u jong ngi pat tang shi powa.
Imat ka don ka daw.
Kumno un shu ioh rung suk haba um dei u trai muluk.
Kane te imat ka la don ka jingpei nangno-re-nangno.
Tip ka lah ban long ruh ba u dei uba ioh pisa ban ai boina (advance) ioh ki jong ngi pat kim don.
Imat la dei ban don mano mano ban wad ia ka daw tynrai" la kren ba tip ka Nia.
“Ban kren ia u Khasi jong ngi te kmie bun hi ki daw.
Ka jingduk, ka jingbieit, ka leh suk, jingbym don nongialam lynti, ka jingbishni, ka jingbym iatylli, ka jingbym lah shah, ka jingbym pyndem bad ka jingbym iohi jngai khamtam na ka liang ki heh spah haba la bun than tang ka sha lade.
“Oh kumno kumta kata ka ja ka shu lut la ka lut na pliang.
Imat ba la bang eh ka khana dkhar" la ong u Bhalang.
“Shaid ki la iarkhie ba la sngew dei eh ka jingong jong u bad ka sngew sammut.
“To bteng biang se kpa sngew shoh khana bha mynta ka miet.
Ngam ju kynmaw ba ngin ia pur khana kumne ia la ka jaidbynriew Khasi" la ong ka kmie kaba dang khat umshit biang ha la ka pliang.
“To ap ngan sa bteng ynda la dep bamja ioh her sa u khiewja te la kulmar thlim" la ong bad kren biria u menkpa bad ka rkhie.
Ynda ki la dep bamja bad dep lum dep lang baroh ki la iashongkai lang ha kamra pdeng.
U kpa u la shong ha shuki thri, ka kmie ha shuki dieng ki khun pat ki shong ha mula nar bad mula plastic.
“Katba nga nang iathuhkhana phi nang pynkhylliap kwai kumba 30 kyntien ba ngan rah lashai" la ong u kpa.
“Phi i ka long kumne.
Nga ngam pat da heh kyrdan hynrei nga shu iohsngew na ki ophisar jong nga bad na ki kattio katne ngut ki paralok kontraktor kiba la kham don kyrdan.
Kaba da jynjar haduh katta katta ban pynsngewthuh ia ngi ki jaidbynriew Khasi namar la shongkulai eh ka jingbishni.
Ka jingiatylli ruh kam don, ka jingburom ia ki nongialam ruh kam don, uba stad suda uba tip lut suda.
Ban ia pyrkhat ia kaei kaei ruh kaba mih ka long tang ka jingmutdur rngai hynrei khlem lah pynurlong.
Ka daw ka long ba ngi ngim iapher na u prew ne ka umsaw ne u khiew aluminuim, kaba mut khluit/shongshit kloi bad dait thah kloi.
Te kum ia kita la tasam masam.
Kaba sah ka dei sa tang ka ud bad ka jingnang ud kaba la palat.
Phi shait iohsngew ba ki ong ym donkam um donjam.
Katba u dkhar u klieng da ki hajar kilo meter ruh u wan shane ba u iohi ia ka lynti ka pisa".
Nangta peit shuh shuh, peit kito ki dkhar kiba ieng da u lain ha ha Iewmawlong, hapdeng surok, hapoh khrum kali ….
Shillong:U Myntri ka tnad ka koit ka khiah, u bah Prestone Tynsong u la iathuh ba ka jingai injek iada corona, ia ki nong shong shnong ha ka jylla baroh kawei ka la poi sha ka 49% bad u khmiih lynti ba shuwa ban kut u Nailur ka jingai Vaccine kan iaid shait shait bad kan tam ia ka 70%.
Haba ia kren bad ki lad pathai khubor, na ka liang u bah Tynsong u la iathuh ba haduh myn ta ka sngi ka jingai injek ka la poi 49% bad kane ka long ka khubor ba bha ha ka ba ka la pynthikna ia ka tnad ba shuwa ban kut u bnai Nailur ka jingai injek, kan tam ia ka 70%.
U myntri u la ong ruh ba mynta ki briew ki la kham sngewthuh ia ka jingdonkam ban shim ia ka jingkitkhlieh ban ai injek ialade ha ka ba kane ka dei ka khubor ba bha bad lada ka jingai injek, kan poi 80%-90% baroh ki jingkhang ki ba la pynjari da ka sorkar kan weng lut bad yn sa lah ban im kum ba ju im ha ki por ba la dep.
U bah Prestone u la pynpaw ruh “Haduh mynta ki dang don ki briew ki ba dang artatien bad ki dang tieng ban wan shakhmat ban ai Vaccine hynrei nga thikna ba kat dang iaid ka por ki nongshong shnong kin dang sngewthuh ia ka jingdonkam ban ai Vaccine".
U la ong ruh ba ka thong jong ka sorkar hi mynta ka dei ban phah ia ki nongshong shnong ban buh ia ki SOP, kum ha ki jaka ki ba don ki iew duh la bthah ia ka Hima mylliem ban pynthikna ba ki trai dukan kin bud pyrkhing ia ki SOP.“Mynta kam dei shuh ka kam ram jong ka sorkar ban khang ia u paidbah ban mih shabar, hynrei kadei ka kam ram jong ki paidbah ba kin bud pyrkhing ia ka SOP kum ba deng mask, ka jingpyniajngai na iwei na iwei.
Ka sorkar ka kwah ban tynrong ia ka kamram ban iada ia lade na ka ne ka khlam namar ba la da ngi pynmih ia ki SOP kam dei na ka bynta ka sorkar hynrei kadei na ka bynta ka jingbha u nongshong shnong hi" u la bynrap.
Ha ka ba ia dei bad ka jingmih da ki phew hajar ban sngewlem ha ka sngi ba ontep ia u bah Cherister field Thangkhiew ha Mawlai Kynton Massar u bah Tynsong u la ong ba “Ha jingiadei bad ka jingmih u paidbah ha ka sngi ka ba leit on tep ia u bah Cherist ka sorkar kam lah ban khang namar ba ki paidbah ki mih sngewlem “u la ong.
Shillong:Ka seng National Peoples Party (NPP), lyngba U Marcuise N Marak, uba dei u nongkren jong katei ka seng, ka pynrem jur, halor ka jingkren U Randeep Surjewala, u nongkren jong ka seng Congress, ha kaba ula kynnoh ia ki samla ka Shillong, kum ki Taliban.
Katei ka seng, ka ong ba ka jingkren utei u heh Congress, ka pyni, ba ka seng hi, kam sngewthuh, ia ka jingmih, na kiba kum kitei ki jingkren bad la ong shuh shuh, ba ka sorkar MDA, ka dang wad ia ki lad ban wan rah ia ka jingsuk, hynrei ka seng Congress, ka kwah ban nang pynshit, da kaba kynnoh Taliban, ia ki samla na Meghalaya, ha khmat ka ri hi baroh kawei.
La ong shuh shuh ba ka seng Congress, ka la dei ban long adkar ialade, ban ia kaba kren kum kitei ki kyntien ki bym sngew iahap satia bad katei ka jingkren, ka dei ruh kum ka jingkren niewbein ia ki trai shnong jong ka jylla, ha khmat ka Ri baroh kawei.
Ka NPP, ka kynnoh ruh ba ka sorkar Congress, kaba la khlieh da U Mukul Sangma, ka dei kaba la ju mad da shibun ki jing pakhang shnong, ki jing ia byrngem byrsit, hynrei mynta pat, la lah ban ia leit ia wan sha kylleng ka Ri Khasi Jaintia bad Garo, khlem da donkam ia ki pulit pahara.
Ka NPP, ka pyn kynmaw ia ka synshar thombor bad ka bym dei satia, ka rukom synshar paidbah, ha ka por jong ka jing synshar U Mukul Sangma bad la pyn kynmaw, halor ka jingshah pyniap jong U Fullmoon Dhar, uba la shah siat iap ha ki pulit, ha ka 1tarik Jylliew 2009, hadien ba ula lait phet na phatok Shillong, nangta sa U Bah PJ Marbaniang, SI, uba dei peit ia ka Patharkhmah outpost ha Ri Bhoi district, uba la shah siat iap, ha ka jaka sah jongu, ha ka 24tarik Kyllalyngkot 2015, hadien ba ula bat ia 32 tylli ki trok kiba kit dewiong, kiba iaid beain na surok Patharkhmah.
Ha shwa ka elekshon 2018, u kandidet ka seng NCP, U Jonathone Sangma, ula shah siat iap ha ki ehrang ha Garo Hills bad wat tang ka jing tohkit ruh kam don satia; wat la U Jonathone, ula ujor shaphang ka Deborah Marak, ha shwa ka elekshon 2013, ba ka pyn donkam da ki ehrang GNLA, ban pyntieng ia ki nongthep vote bad ba ka Marak, ka la jop ia ka elekshon ha u snem 2013.
Ym tang katta, ka Congress, kam dei satia ban klet, ha kaba ki la siat iap ia 9ngut ki samla pule, hajan ka ophis ka MBOSE ha Tura bad Williamnagar, ha ka por ba U Mukul Sangma, u long u myntri kam poh iing ha u sne 2005.
Ka seng NPP, ka kynnoh ba U Surjewala, uba dei u briew, uba nabar, u kwha ban pyn budnam ia ka jylla, khlem da wad ia ki jing shisha, halor ka jinglong jingman ka jylla.
La dawa namarkata ia U Surjewala bad ka seng Congress, ba kin pan map na u paidlang ka jylla, halor katei ka jingkren pohjait ia ka jylla, ong ka kyrwoh na U Marcuise N Marak, uba dei u nongkren jong ka seng National People’s Party,Shillong, Meghalaya.
Shillong:Namar ka jingpyneh jong ka sorkar Assam ban weng ia ki ktem CRPF na poh ka shnong Umlaper kaba don ha block II, na ka liang u MDC ka Mawhati Constituency u bah Charles Marngar, myn hynnin ka sngi u la kyntu ia u myntri rangbah ka jylla u Conrad K Sangma ban phah pulit kham bun sha ka thain Ummat Ribhoi District.
Haba kren bad ki lad pathai khubor, na ka liang u bah Charles, u la iathuh ba katkum ka jing iathuh u SP ka Hamren West Karbi Anglong Assam, la ong ba kane ka jing buh ia ka ktem CRPF hapoh ka shnong Umlaper, ka dei naka bynta ban peit iaka shong suk shong sain haka 15 tarik Nailar, namar ba ka dei ka sngi ban rakhe iaka sngi laitluid ka ri India, hynrei haduh mynta kine ki Pulit CRPF ki dang don hapoh ka shnong Umlaper kaba don ha block II Ribhoi district.
“Ka sorkar Assam ka la buh ia kane ka ktem CRPF hapoh ka shnong Umlaper naduh 9 tarik mynta u bnai daka jing thmu ban tem iaki jing ia kynnad kiba lah ban mih ha ka sngi rakhe sngi laitluid ka ri bad kala don ruh ka jing iapynbeit bad u Superintendent of Police ka Ri-Bhoi District ban weng noh iaki pulit CRPF haka 16 tarik mynta u bnai hynrei haduh mynta ka sorkar Assam ka leh mynthi ia kane" u la ong.
U bah Charles u la iathuh ba halor kane ka la don ruh ka jing iakynduh lang u Superintenden of Police ka Ri-Bhoi District bad u Superintendent of Police ka Hamren West Karbi Anglong, hynrei kane ka jing pynneh jong ka sorkar ban dang phah bteng ka jing pahara iaki pulit CRPF ha kane ka thain ka lah ban buh jing syier iaki paidbah bad kane pynthut iaka iaid ka ieng ki paidbah ka thain.
U bah Charles u la iathuh ruh ba kane ka jing leh ka sorkar Assam ka pyni ba kam burom ia ka jing iakren jong ki myntri rangbah jong ki ar jylla ha ka ba ia dei bad ka mat ban iapynbeit noh ia u pud u sam.
Halor kane u MDC ka Mawhati u la iathuh ba ka jing iakynduh jong u ia u myntri rangbah ka jylla mynta ka sngi kadei naka bynta ban phah weng noh mardor iaka ktem ki pulit BSF napoh ka shnong Umlaper namar kane ka jing don ki CRPF ka buh jing syier pynban iaki paidbah ka thain.
Nalor kane u bah Charles u la ong ruh ba u la dawa na u myntri rangbah ka jylla ban buh daka ktem pulit CRPF ne ki shipai BSF hapoh ka shnong Ummat lada ka Assam kam weng mardor iaka ktem CRPF napoh ka shnong Umlaper.
“Ngi tip ba u Conrad K Sangma ha ka 16 tarik mynta u bnai, u la iakren bad u myntri ka tnat kam pohïng ka sorkar kmie ban phah sa 3 kynhun ki pulit CRPF bad 2 kynhun ki shipai BSF bad nga la dawa na u ban phah da kine hi ki kynhun shapoh ka shnong Ummat ban ai jing shngain iaki paidbah nong shong shnong ka thain" la ban biang u bah Charles.
Haba kylli kaei ka jing kular na ka liang u mynri rangbah ka jylla, u bah Charles u la ong ba na ka liang u Conrad K Sangma u la kular ban iakren bad u myntri rangbah ka jylla Assam naka bynta ban iapynbeit ia kane naka bynta ka shong suk shong sain hapoh ka thain khappud.
Shillong: Naduh ba lah wan lynshop ka khlam Covid-19 ha ka jylla naduh ka snem 2020, ki khynnah pule jong ka jylla ki lah duh shibun bha ki jingmyntoi kiba ki dei ban ioh ha ki kamra klas jong ki namar ka jingbatai kot ka la long tang lyngba ki mobile phone kaba la pynlong ruh pat ia ki kmie ki kpa jong ki khynnah pule ba kin khuslai na ka bynta ka lawei jong ki khun ki kti jong ki.
Ha kaba iadei bad ka jingsdang plie biang jong ki skul ha ka jylla, u Symbud Myntri Rangbah ka jylla, u Bah Prestone Tynsong ha ka sngi Palei kata ha ka 19 tarik u bnai Nailar 2021 u la pyntip ba ka Sorkar kan sa shim ia ka rai la shem taiew ban rai ban sdang plie biang ia ki skul.
Haba kren sha ki lad pathai khubor, u Bah Prestone Tynsong u la ong,"Ngin sa shong biang sa shisien ban iakren sani bha halor ka jingsdang plie biang ia ki skul, tharai na ka bynta ki klas 11 bad klas 12 la shem taiew".
Katkum ka jingsngew ka jong u, ka Sorkar kan sa iakren sani bha ruh ia ka jingdonkam ban sdang plie biang ia ki kam jngoh kai.
Nongpoh: Mynta ka step ha ka por 4 baje eiei mynstep, ki Pulit ka jylla Assam kiba don ha Jerobat Police Outpost, ki la ioh ban kem bad bat ia kawei ka trok kaba la kit ia u drok heroine ba shongdor da ki klur tyngka.
Ka tyllong khubor, na ki Heh Pulit ka Nongbah Guwhati, la ong ba ki pulit ka Crime Branch ha ryngkat bad ki pulit ka nongbah Guwahati, ki la ioh ka jingtip kaba thikna halor ka jingdon kawei ka trok kaba wan na jylla Manipur bad kaba kit ryngkat bad u Drok, da ka jingthmu ban pynpoi sha Guwahati.
Haba katei ka trok kaba don ia u number MN 04 A 9866, ka la poi ha Jerobat, ka la shah bat noh ha ki Pulit Assam bad haba ki la talasi ia katei ka trok, ki Pulit ki la ioh ban kurup ia u drok Heroine ba shongdor kumba 4.5 klur u ba don ruh kumba 660 gram eiei ka jingkhia ba la thep ha ki 60 tylli ki sop sabon.
La ioh jingtip ba ia kitei ki song drok, la buh rieh ruh ha ka engine katei ka trok, hynrei da ka jingtalasi bha ki Pulit la lap ia kitei ki drok ba la song bha ha plastic na katei ka trok.
Haba iadei bad katei ka jinglap drok na katei ka trok, ki pulit kila kem ia u nongniah katei ka trok uba la tip kyrteng kum u MD Warish (26) bad u nongbud jong katei ka trok u Jennyson Tayenjan (20).
Shillong: U Symbud Myntri rangbah ka jylla, u bah Prestone Tynsong mynta ka sngi, u la ong ba haduh mynta ym pat don kino kino ki seng sain pyrthei, kiba iasynrop lang ha ka sorkar Meghalaya Democratic Alliance, kiba la ioh ia ka shithi na ka liang ka party Congress.
Na ka liang jong u bah Prestone u la iathuh ruh ba lada ki seng sain pyrthei kiba don ha ka sorkar synroplang jong ka MDA ka ioh ia ka shithi na ka liang jong ka Congress, kan sa shong ban iathir bha halor kane ka bynta.
U bah Prestone u la pynphai nia ia u nongialam ka liang pyrshah u Dr Mukul Sangma, halor ka sienjam kaba na ka liang ka Congress ka la rai ha ka jingialang jong ka CLP kaba la long hynnin ka sngi, ban thoh da ka shithi ia ki seng sain pyrthei kiba don ha ka sorkar Meghalaya Democratic Alliance, namar ba ka sorkar ka ba la ialam da ka seng sainpyrthei NPP ka la pynjot ia ka jylla namar ka sorkar kam don ki nongialam ba biang.
“Ngam don eiei ban ong halor kane ka rai jong ki hynrei nga buh jing kylli kaei ka kamram jong ki liangpyrshah? Ka kam ram jong ka liang pyrshah hi ka dei na ka bynta ban pynkhih win lane ban pynkhyllem ia ka sorkar bad kane ka jing kam u Dr.Mukul baka sorkar MDA ka la pynjot iaka jylla, ka dei ba u la kren katkum ka kamram jong u nongialam ka liangpyrshah"u la ong.
U symbud myntri rangbah, u la ong ba kadei ka kamram jong ka sorkar lada ia ka sorkar la ialam da ka NPP, ka Congress lane da kane ka no ka sengsain pyrthei ruh ban pynthikna ba ki paidbah ki im ha ka shong suk shong sain ha ka jylla.
“Kampher ki sengsain pyrthei aiu ba ialam iaka sorkar, hynrei baroh ki dei ban tip ba kadei ka kamram jong ka sorkar ban wan rah ka shong suk shong sain hapoh ka jylla" la ong u bah Prestone.
Ka sorkar MDA hapoh ka jingialam jong ka party NPP ka la thung bad thaw da ki jait pa ki jait ki Committee ban pynbiej,pynthanda bad pynhun(to appease) ia ka jingbitar bad jingkhluid ki paidbah.
Ha kito ki 2 snem tam ba la dep,ka don ka jingkhie bitar bad jingiakhih paidbah halor ka issue Harijan Colony ha Them Mawlong Iewduh,Shillong.
Kane ka jingiakhih kam don nongialam satia hynrei ka rukom iakhih pat kalong kaba shyrkhei bad iaid beit.
(well planed/ organised).
Kham hadien pat ka pynpaw pyrthei ba ia kane ka jingiakhih la ialam pynban da ka ‘Sur u Paidbah’.
Ka jingiakhih ka lip noh da ka jingpynbang pynthiang bad pynthymme ka Sorkar ban thung da ka High Level Committee(HLC) ba la khlieh da u Deputy Chief Minister uba dang bat hi ia katei ka kyrdan haduh kine ki sngi.
Ka jingthrang bad jingangnud u paidbah ha kito ki por ka long ba katei ka Committee kan pynmih ia ka rai ne ka report kham kloi bad lada ka pynslem kin pynjur biang ia ka jingiakhih.
Ka report jong kane ka HLC ka sahkut ha shiteng suin(hangs in the balance).
sha bneng ruh kam poi,sha khyndew ruh kam hap.
Kalong kumba suh khun khlem kha 2 snem tam mynta.
Hynrei ki briew ki ong barabor kiba kloi than ban klet noh(human memory is very short).
Katba nang pynslem, ,katta, ki paidbah ruh ki la myllen bad nang klet.
Ka jingbishar hok ia ka jingshisha bad ka jingrai pynkut ka la nangjah nangjah katba nang pyntud bad nang pynslem(justice delayed,justice denied).
Ka Sur u paidbah ruh ka nang lip nang lip katba ka por ka nangtyllun bad nangiaid.
Hadien ka jingshah siat iap pat u Ex.General Secretary jong ka seng HNLC ha ka 13th August 2021 ha Mawlai bad ha ka sngi leit on tep ia ka met ba dangsah(his mortal remains) jong u ha ka sngi Independence’day,kata ha ka 15th August 2021,ka mih ka jingpyrshah(protest) da ki nong Mawlai pyrshah ia ka jingleh bym don mynsiem jingiatip lem ki pulit ban shu siat kum ia ki mrad ki mreng kat ia ka mynsiem briew khlem don jingisynei shuh.
Kane ka jingiakhih ruh la ialam da ka ‘Sur ki Nong Mawlai’.
Kane ka jingiakhih ruh kaba ima bad i shyrkhei bha wat la ka don ka jingiapher hangne hangtai ha ka rukom jingiakhih ba la pynlong da ka ‘Sur u Paidbah’ ha kito ki por halor ka issue Them Mator ha Them Mawlong.
Hynrei ka sorkar MDA pat ka pyndonkam da kajuh ka buit(style) ia ki artylli ki jingiakhih jong ka ‘Sur u Paidbah’.
Ban pyniapher pat na ka High Level Committee(HLC),ka ai kyrteng noh da ka ‘Peace Committee’ia kane jingiakhih ba mynta ha Mawlai hynrei ka sorkar ka aiti biang ban khlieh hi da ujuh briew uba bat ia ka kyrdan Deputy Chief Minister uba la khlieh ia kajuh ka HLC.Ka Judicial Enquiry la pyndonkam noh ha Mawlai ha ka jaka ka Magistrial Enquiry jong ka Harijan Colony ha Them Mawlong,Iewduh.
Ki nong Mawlai bad ki kynhun nongsynshar shnong jong ka Jaiaw pyllun pat kim treh satia ban ia don bynta lang ha katei ka ‘Peace Committee’ ba la thaw da ka sorkar.
Imat ki la sma ba ka sorkar ka shu theh kyiad ha ujuh u bitor rim(old wine in the new botle).
Ka ‘Sur ki Nong Mawlai’ ka ai por shi taiew ia ka sorkar ba kan weng shwa ia ki pulit naduh kiba bun khlur haduh ki bym don khlur ruh kumjuh kiba don bynta ha ka jingsiat iap ia u Ex.General Secretary ka HNLC ha Mawlai khnang ba katei ka Enquiry kan long kaba khuid bad kaba lait na ka jingmushlia.
Yn sa peit kaei kaban mih hadien ka shi taiew namar ka sorkar ka kwah ban ai jingsneng pat ia ki pulit siat briew baroh haduh ban da mih ka report na ka Judicial Enquiry kaban pyntud shi pyntud kumba long ka raibi Harijan Colony jong ka Them Mawlong.
Tangba, lada kane ka jingiakhih ka ia synrop lang pynban bad ka isue ILP,Border issues,etc,kan kham ma, kham shyrkhei shuh shuh bad kan kham shitom hi ruh ia ka sorkar ba kan tem bad pynlip ia katei ka ding ba dang rhem.
Shillong: Ka sorkar jylla hadien ka jingialang bishar bniah halor ka jinglong jingman jong ka khlam Covid -19, mynta ka sngi, ki la shim ia ki katto katne tylli ki rai ban pynjynsur ia ki jingkhang ia ki kam ki jam ha baroh kawei ka jylla, ha kaba na ka liang jong ka sorkar ki la buh ia ki SOP ki ban kynthup ba tang ia ki ba 18 snem shaneng bad ki ba la dep ban ai Vaccine yn shah ha kine ki jaka.
Haba ia kren bad ki lad pathai khubor na ka liang jong u bah Prestone Tynsong u Myntri ka tnad ka koit ka khiah, u la iathuh ba ha ka jingialang la shim ia ka rai ban shah noh ban plie ia baroh ki jait jingialeh kai (Sport) ha baroh kawei ka jylla naduh ka sngi nyngkong kata ha ka 23 tarik mynta u bnai.
“Halor ka jingpynthikna ia ki khynnah kiba ia lehkai kin long tang kiba la ioh Vaccine bad ki ba la 18 snem shaneng na ka liang jong ka sorkar ha ka state level la ai bor ha ki Deputy Commissioner ha kaba ia dei bad ki Club bapher bapher kan sa phah da ki application bad na ka liang ki DC kin sa syllok bad ki briew ba don bynta ha kane".
U la ongkawei ka rai kaba ki la shim ka long ban shah noh ban plie ia ki Cinema hall, kiba don ha ka jylla, hynrei ka rukom shong kan long tang 1/3 kat kum ka jingheh jong ka hall, bad kumjuh ka sorkar, ka la rai ban plie noh ia ki Jackpot Parlour.
U Myntri u la iathuh ruh ba ka sorkar jylla ka la shim ruh ia ka rai ban shah ban plie noh ia ki park jong ki riew paidbah kum ka Lady hydary park, ka Elephant Fall bad ka Nan palok na duh ka sngi nyngkong.
‘Hynrei ha kine ki jaka kin don ki jing pyntrei kam ia ki SOP ba thikna ki ban kynthup ban shah tang ia ki khynnah kiba la ioh 18 snem shaneng bad ruh ki ba la dep ban ai Vaccination ia lade" u la ong.
U bah Prestone u la ong ruh ba ka sorkar ka la shim ruh ia ka rai ban shah ban iaid 1/3 ia ki kali jong ki riew shimet ki bym don ia ki car pass bad halor kane yn sa bynshet ha ki Deputy Commissioner ban pynbeit ia kane ka bynta.
Shillong: Lashai ka sngi, yn pyn jynsur ia ka korphiw ha ka nongbah Shillong, naduh 5 baje mynstep, haduh 6 baje janmiet, ong ka kyrwoh khubor, ba la ioh pdiang mynta ka janmiet.
Nangno ka sdang ka Government ne ka sorkar? Ka jubab ka long na u Blei kein bad ka ktien u Blei ka don ban kren shaphang kata ka Government.
Ha ka jingshisha, u Blei u la buh ia u briew ha ka kper ka jingsuk, ka kper Eden.
Hynrei u soitan u buddien ban pynjot ia u briew naduh kper Eden, ka Eden ne ka jingsuk ka la hap.
U briew u la ryngkang iaka Hukum Blei.
Genesis 3:1-24.
Ka pop ka jingryngkang ka la hiar pateng ha ki khun u Adam bad ka Im.
Kata  u Kain bad u Abel.
U kain u la kren ha u Abel u para jong u, te ka la jia mynba ki ladon ha ka lyngkha, u kain u ieng ialeh ia u Abel u para jong u, bad u la pyniap ia u.
Genesis 4:8.
Haba la jia ka jingpyniap, u Blei u la buh ka jingmaham bad ka ain.
Bad kane ka ain Blei hi ka long ka jingsdang ban synshar (to govern) da u briew ia u briew, kaba long ka ain U Blei.
Kumta u Blei u kren – “Bad shisha ia ka snam ka jingim jong phi ruh ngan dawa; naka kti u Mrad baroh ngan dawa ia ka, bad na ka kti u briew ruh, bad na ka kti u para briew ngan dawa kein ia ka jingim jong u Briew.
Jar uba pynim ia ka snam u briew, da u briew kein yn sa pynim ia ka snam jong u ruh: NABA HA KA DUR U BLEI LA THAW IA U BRIEW, And surely your blood of yours lives will I require: at the hand of every beast will I require it and every man’s brother will I require the life of man.
Whose sheddeth man’s blood, by man shall his blood be shed: for in the image of God MAN HE MADE.Genesis 9:5-6.
Kumta ka jingsynshar, ka ain ban synshar ka dei kaba wan na u Blei kein.
Ba da kane ka ain u Briew u lah ban ioh ia ka hok bad ka jingsynshar hok (Men might have justice and righteousness)Te dei nakata ka daw, ka ktien u Blei ka ong ha ka shithi u Paul sha ki Rome – “To ai baka mynsiem baroh kan pynhapoh ialade ha ki bor kiba ha khlieh.
Namar ymdon kano kano ruh ka bor LYMDA NA U BLEI: Te kita ki bor ki ba don, la buh beit ia ki da u Blei kein.
Let every soul be subject unto the higher powers.
For there is no power that be are ordained of God.
Rome 13:1-2.
Kamut ba u briew u dei ban burom ia kata ka bor jingsynshar na ka bynta ka suk ka sain, naba ka jingsynshar baroh long ba la buh beit da u Blei na ka bynta u briew ha ka pyrthei.
Shuh shuh ka ktien u Blei ka ong – “To phin pynkohnguh ialade ha ka jingpyniaid ba kynja briew baroh, na ka bynta u Trai la ka jong ha u syiem kum ha uba ha khlieh.
We are to submit ourselves.
To every ordinance of man for Lord’s sake, whether to the king as supreme or unto governors ….1 Peter 2:13.
Kaba sngewsih ka long ba ha kine ki sngi ymdon shuh ka jingburom da ki Ri ki hima Pyrthei ia kano kano ka jingsynshar, bad ki Nongsynshar ruh ki shim barabor ba kata ka kam ban synshar ka long pynban ka lyngkha trei (business) jong ki hi, La bam smai ha khmat u Blei (sworn before God) ia kaban synshar hok ia ka Ri ka jaidbynriew hynrei tang ha ka ktien ka thylliej khlem da burom ia kata ka jingsynshar bad khlem da sheptieng ia u Blei, la I pynban ba kata ka kam synshar khamtam ha ki Ri synshar paidbah (Democracy) ka long tang kum kata ka jingialeh ban ioh synshar (struggle for powers).
Na kata kadaw ka mih noh ka jingkulmar ha ka synshar ka khaddar bad ha ka imlang sahlang, namar ba u briew um tip kaei ka jingsynshar bad nangno kawan?        Kane kajuh ka jia mynta ha kylleng ki Ri ka pyrthei haduh ba mih ki jingialeh pyrshah sorkar bad I kumba ki jingsynshar kim biang shuh bad ki la nang tlot nangswai, ki mih ki kynrum kynram namar ba u briew hi uba don ha ka bor um nang ban sheptieng ia u Blei u ba la ai ia kane kabor ban synshar.
Ka pyrthei ka la nangsniew (The world is corrupted).
Ki briew kim sngew shngain shuh ia ka jingsynshar briew da u briew namar u briew hi u la synshar donbor ia ka pyrthei khlem da sheptieng bad khlem da tip ia ki ain Blei.
U Blei ruh na kata hi ka daw u pyllong ka jingbitar ha kiba bun ki Ri ka pyrthei mynta.
Kumta, ki briew ki la ngiah ia ki jingsynshar briew, ka pyrthei hi mynta ka la noh iar ka la tlot ka la swai namar ki jingsynshar (government) kimlong shuh kiba shngain bad kiba janai.
Kumta kan poi noh ka jingsynshar u Mrad khlaw bad hadien kane, u Jisu Khrist un synshar ma u 1000 snem ha kane hi ka pyrthei.
Daniel 7:14.
Bad dei ia kane ka jingsynshar kaba hok ba ka ktien u Blei ka ong – “wan ka hima jong me.
ha khyndew kumba ha bneng".
Thy kingdom come.
Mathaios 6:10.
Kane ka jia hapoh kita ki 1000 snem kein.
Kumta ki Bor bad ki jingsynshar (Powers and authorities) ki long kiba la buh beit da u Blei.
u briew udei ban sheptieng ia u Blei, bad synshar ha ka hok da kaba burom ia kata.
Shillong: Ka iing dorbar synrai jong ka jylla, kan sdang naduh ka 10tarik Nailur 2021.
Katei ka dorbar, kan shong trei kam, na ka bynta hynriew sngi.
Ha ka 14tarik bad 17tarik Nailur, yn mynjur ia ka jing dawa pisa shuh lane kaba ki ong voting on supplementary demands for grants.
Ha ka 12, 14 bad 16tarik Nailur 2021, yn iakren halor ki mat ban wan rah da ki dkhot lane ki Private Members Business.
Shillong: Ka Khasi Students’ Union (KSU) Jaiaw Circle, ka sngewban ai ka jingkyrshan kaba pura ia baroh ki Dorbar Shnong Ka Jaiaw Pyllun, Ki Dorbar Shnong ka Mawlai Pyllun, ki Seng Samla bad Sengbhalang, halor ka rai ban weng noh shisyndon ia ka ktem CRPF kaba don ha ka shnong Mawlai Nongkwar, kaba dei ka jaka jong ka Arts and Culture bad kumjuh ruh ia ka Camp CRPF kaba donha Jingkieng Mawlai,kaba hap hapoh ka Jaiaw Laitdom Dorbar.
Ka jingjia kaba lah jia ha ka miet jong ka 15 tarik Nailar 2021, ka la pynpar niangkhriat ia ki paidbah nongshnong shnong ha kaba ki Pulit CRPF ki la shu bom shu tied kulmar bad pynjulor lut naphang ia ki iing ki sem jong ki nongshong shnong ka Mawlai Nongkwar.
Kane ka jingleh riewkhlaw ki shipai CRPF kam dei shuh ka sien kaba nyngkong hynrei kum kine ki jingjia ki la juh jia na ka por sha ka por naduh ki snem ba ki lah ioh ban bsuh khlieh ha kitei ki jaka,bad ka jingdon jong kine ki camp ka wanrah ia ka jingbym shongshngain shuh namar ka jingshah thombor ki paidbah nongiaid lynti kiba hap ban iaid lyngba na kitei ki jaka kaba lah pynthud bad pynjynjar shi katdei eh.
Ka jingleh ki CRPF, ka ktah ym tang ka Shnong Mawlai, hynrei ia baroh ki Shnong kiba markhap kum ka Jaiaw, Mawprem bad kiwei ki Shnong kiba hap ban iaid lyngba na kitei ki jaka.
Kumta, na ka liang ka Seng ai ka jingkyrshan kaba pur ia ki dorbar Shnong jong kine ki shnong kiba da kawei ka sur ki la dawa ban weng noh mardor ia kitei ki Camp CRPF, khnang ba kum kine ki jingjia kin ym jia shuh nangne shakhmat bad ban ioh biang sa shisien pat ia ka shongsuk shongshgain jong kane ka dong ka thain hi baroh kawei, ong ka kyrwoh na u Samla Melajied Khongbuh, Publicity Secretary KSU Jaiaw Circle.
Shillong: Kiba ioh pang corona mynta ka sngi, ki don 325 ngut bad kiba jem na ka jingpang, ki long 308 ngut.
Kiba iap, ki don 5ngut bad ki dei ki bym pat dep injek satia.
Kiba don ha ka jingpang, ki don mynta 3,241 ngut bad baroh kiba iap, ki la poi sha ka 1,257ngut.
Ka East Khasi hills, ka don 176 ngut kiba ioh pang thymmai, ka Ribhoi 48ngut.
Shillong: Ka jingjia ha ka step phyrngap jong ka 13 tarik Nailar 2021,ka la pynkyndit bad sah um dum ia kiba bun balang, namar ia u briew uba la wan phai sha ka Jingim kaba thymmai ha ka Im lang ka sah lang la shu shim bad dkhat jubor da kaba shu siat iap ka long ka bym lah pdiang, namar lada don kano kano ka jingsuba la dei ban shu kem kat kum ka lynti jong ka aiñ.
Kumta halor kane ka mat kaba la pynsah umdum ia ka Khasi Students’ Union(KSU) ka la kren shai kdar ba ïa ka kynhun tohkit (judicial inquiry)ba la thung da ka Sorkar ka dei ban long ka jingtohkit kaba laitluid, ka dei ban long kaba shai kaba lah ban wanrah ia ka kaiphot kaba pynhun bad pdiang da ki ba ha iing hasem, ki riew paidbah kumba ka jing khmih lynti bad angnud bad ym kwah ba ka jingtohkit kan shu jah lynti bad kan shu sah umdum.
Halor kane ka bynta ka seng ka kyntu jur bad dawa iaka sorkar ba ka dei ban pynsangeh trei kam shipor (suspension) ia kito ki pulit kiba ialam iaka kynhun ban siat iap ïa u GS barim ka HNLC bah Cheristerfield Thangkhiew  bad wat ia u DGP ruh dei ban bujli noh,katba dang iaid ka jingtohkit, khnang ba ka jingtohkit kan long kaba khuid kaba suba ban nym don kano kano ka jingkah lynti hangne hangtai bad lada ka sorkar kam pat lah ban ai suspension shwa ia kito ki Pulit kiba don bynta ha khmat ban ialam ha katei ka step, kan long ka bym don jingmut haei haei ruh ban iohi ia kata ka jingtohkit kaba biang tara, namar ba ka seng kam kwah ba ka jingtohkit kan kyllaiñ bad dam lynti,hynrei ka seng ka kwah ba kan long kaba shai kaba khuid bad kaba laitluid khlem da don ka jingteh ne mushlia da mano mano ruh.
“Ka jingangnud jong ka seng ka long kum kine ki jingjia kim dei shuh ban dang jia nangne sha khmat, namar ioh lehse ka don ka jingsuba iano iano yn shu jubab da kaba shu siat iap bad ka dei ka lynti kaba yn nym lah ban pdiang ha kane ka Ri Synshar Paidbah.
Ka seng kan don ha syndah bad kiba ha iing ha sem ha baroh ki liang khnang ban ioh iaka jingbishar kaba hok kumba la khmih lynti" pynkut ka kyrwoh na U Bah Lambokstarwell Marngar, President KSU.Nongstoiñ: Da ki spah ngut ki paidbah ki la ia wan snoh kti sha ka rally kaba jai jai ba la khot pynlong da ka sur ki nongwest na ka bynta ban pynrem ia ka jingshah siat iap u bah GS barim ka HNLC ha ki pulit.
Ïa kane ka rally kaba jai jai la sdang na Upper New Nongstoiñ bad iaid pyllun ia ka sor Nongstoiñ bad pynkut ha ka Market Complex ha ïew Nongstoiñ ban pynlong ia ka jingialang.
Ki paidbah ki la iamih ryntih tang ha kawei ka sur kata ka sur jong ki paidbah ki nongwest ha ryngkat ki lama iong bad placard kila pynrem jur ia ki pulit ka Meghalaya da kaba ki la pyrta ba ki dei ki menshohnoh bad kila pyrta ruh ia ka jingdawa ban pynioh ia ka jingbishar kaba hok ia u bah Che.
Ki nongkren kiba la ai jingkren ha kane ka jingialang ki la ong ba ka jingiakhih ha Mawlai kadei ruh ka jingiakhih ka jong ki paidbah Nong West bad ka jingjia ia u bah Che ka lah ban jia iano iano ruh.
Ki nongkren kila kynthah ruh ia ka sorkar jylla da kaba ong ba kadei ka bymdon ka jingiadei kaba jan bad u paidbah khamtam bad ki bor shnong ba sa mih ki jingklumar na ka por sha ka por.
Shuh shuh kila maham ruh ia ki pulit ba kimdei ban sngewheh haba ki phong ia ka uniform namar ki paidbah ruh ki phong ia ka uniform jong ka jaitbynriew bad ki pulit kimdei ban pynkylla ia ka pyrthei namar lada u paidbah u dom kan sa pluh ha manla ki jaka.
Ha kajuh kapor ki nongkren ki la kyntu ia ki paidbah, ba kin iakhih da ka lynti ym ban leh ia ki kam beaiñ.
Ki kmie kiba don khun rit ha Afghanistan, kim banse ban shu kawang ia ki khun rit jongki sha shiliang ki sainar shiah, tangba ki khun kin leit hap ha kti jong ki shipai Bilat bad katei ka jingmut, ka long ba kitei ki shipai, kin synei ban kit ia kitei ki khun rit bad kumjuh ia ki kmie ruh sha ka jaka, kaba shngain ba kin ioh mih noh na Afghanistan.
Katei ka jingjia, ka la jia hynnin ka sngi, ha kad liengsuin Kabul, kaba dei ka jaka ba ki don ki shipai England, kiba lum ba lang ia la ki jong ki briew bad ia ki tiar ki tar jong katei ka Ri, kaba la mih noh na Afghanistan.
Katei ka jing phet krad jong ki kynthei, ka dei na ka daw, ba ki ehrang Taliban, ki shoh bein ia ki kynthei bad ki siat iap, ia kito kiba mih ban pynpaw pyrshah, ia ka jing synshar jongki.
Uwei na ki shipai, uba don ha Baron hotel, kaba don hajan ka kad liengsuin ha Kabul, u ong “Ki kynthei ki syier mynsiem ialade, namar ba ki shah shoh bein ha ki ehrang Taliban.
Ki pyrta sumar lem ia u khun jongnga bad ki kawang sha ka liang ba ngi don ma ngi.
Don na kitei ki khyllung, kiba leit hap ha ki sainar shiah".
“Baroh, ngim lah khlem da iam pangnud, haba ngi iohi, ia kine ki jingjia" ong utei u shipai jong ka Parachute Regiment.
Hynnin ka sngi, ki ehrang Taliban, ki la siat iap ia 3ngut ki briew ha Jalalabad, kaba don sha mihngi jong ka Afghanistan bad sa hynriew ngut kiba mynsaw, ha kaba ki leit siat ia kito kiba mih ban iakhih pyrshah, halor ka jingknieh jubor ki Taliban, ia ka sorkar ha Afghanistan.
Shillong: U Chairman jong ka Meghalaya State Planning Board, u Bah Lambor Malngiang u ba dei ha kajuh ka por u MLA bad u MDC jong ka Nongkrem Constituency u la leit ban iakynduh ia u Myntri Rangbah jong ka Mizoram, u Pu Zoramthanga u ba dei u Chairman jong ka Mizoram State Planning Board ha ka sngi Balang kata ka 18 tarik u bnai Nailar 2021.
Ha katei ka jingialang ba la long, kitei ki long heh ki la iakren sani bha halor ki mat kiba iadei bad ka roi ka par jong ka khaii ka pateng na ka bynta kine ki artylli ki jylla.
U la iakren halor ba kumno ka jingtreikam ka jong u ka long kaba iajan bha bad ki nong Mizo bad kumjuh ruh bad kiwei kiwei ki jait riewlum na Mizoram ha ka konstitwensi ka jong u, u Chairman jong ka Meghalaya State Planning Board u la pynpaw ruh ia ka jingkyrmen kaba bha bad ka jingngeit skhem kaba bha na ka bynta ka ban sa wan ba ka jingialong paralok hapdeng kine ki artylli ki jylla kan iaineh bad ban don ka jingiatreilang ha baroh ki liang.
U Myntri Rangbah jong ka Mizoram, u Pu Zoramthanga, u la iai ban ruh ia ka jingdonkam ban ri ban sumar bha ia ka jingiadei kaba bha hapdeng kine ki artylli ki jylla bad u la ong ba ha kano kano ka khep ruh ka jylla Mizoram ka long kaba la kloi ban iarap katba lah ia ka Jylla Meghalaya, ha ka liang ka roi ka par jong ka khaii ka pateng.
Hadien kane ka jingialang bad u Myntri Rangbah ka Mizoram, u Bah Lambor Malngiang u la leit ban iakynduh sa bad u Vice Chairman jong ka Mizoram Planning Board, u Pu H.Rammawi bud sa ka jingialang bad ki nongialam jong ki sengbhalang ka jylla Mizoram.
Ia u Bah Lambor Malngiang la synran lang da u Dr.Krishna Chauhan u ba dei u Expert Member (Economist) jong ka Meghalaya State Planning Board lem bad u Enrich GL Nongbri jong ka Law Department ka Sorkar Meghalaya.
Shillong: Ka Kur Lawriniang ha ka 18 tarik Nailar, 2021 ka la ioh ban leh burom ia u Samla Kevinstrong Lawriniang ha iing sah jong u ha shnong Pyndengumiong ha ka por 2 baje nohphai sngi.
Kane ka jingpynkup burom ka Kur Lawriniang ka long hadien ba u ne u Samla u la ioh ban bat ia ka kyrdan ba nyngkong duh ha ka ka jylla baroh kawei kaba la long ha ka eksamin Secondary School Leaving Certificate (SSLC) 2021, kaba dang shu dep pynbna Result dang shen da ka Meghalaya Board of School Education.
(MBOSE).
Ka jingioh kheit u samla Kevinstrong Lawriniang ia u soh jingjop ba nyngkong eh kam shym la long ka burom tang ia ka iing ka sem, ka shnong ka thaw, hynrei ka long ruh ka burom bakhraw kaba pynkmen lut wat ia ka kur baroh kawei kiba na jan bad na jngai kumjuh.
Ha kaba kum ka kur ym pat ju don koit mynno mynno u ban wanrah kat ia kane ka nam ka burom jong ka Kur baroh kawei, hynrei dei tang u ne u Samla u ba la long u soh nyngkong ka Kur baroh kawei ban poi shaduh kane ka thong ba ha khlieh duh kum u nongjop ha kane ka exam SSLC 2021.
Kumta na ka liang ka kur ngi phah ruh ka jingkhublei kyrkhu kyrdoh sha U Samla Kevinstrong Lawriniang bad kiba ha iing hasem jong u, ba kin nang ioh ka met ka phad ba koit ba khiah ha ka jingim ba manla ka sngi.
Khamtam eh ia u Samla Kevin Lawriniang, U Blei un nang kyrkhu ia phi ba phin nang lah ban ialeh bha shuh shuh ha kiwei pat ki por ki ban nang wan ruh kumjuh.
Ha katei ka jingleh burom la ioh ruh ki kyntien kyntu kynpham na ki nongkren ka Kur haba ia dei u Samla Kevinstrong Lawriniang.
Shillong:  Ka UDP Shillong city youth wing, ka dawa ia u nongialam jong ka seng congress, U Randeep Singh Surjewala, ba un pan map, ba u pyn ia syriem ia ki khun samla bad ki riew kieng atiar.
Ha ka jing pynmih khubor, ka  UDP ka dap da ka jingsngewkhia, jingsngewsih bad ka jingbitar kaba jur haba iohi ia kine ki jing niew beiñ bad shah kynthoh kulmar na une u nongialam ka seng congress ha kaba u lah kynnoh ba ki khun samla jong ka jaitbynriew ki long bad iasyriem kum ki lehnoh riew kieng atiar.
“Ka seng ka dawa ban panmap mardor na ki khun samla jong ka Ri Khasi namar ngim dei kita ki riew ngi kieng atiar, kumba u lah kynnoh lehse u lah shu mutdur kulmar namar u lah shu peit ia kaei ba jia ha ka ri Afghanistan bad u lah pynwan dur kumta hangne ha ka Ri Khasi kaba dei ka Ri Tip Briew Ri Tip Blei.
Bunsien kine ki jingshah kynthoh ki ju iai jia na ka por sha ka por na ki briew kiba nabar kane ka long kumba pynshit" ong ka kyrwoh na U bah Desmond KL Mawlong, Vice President UDP Youth Wing, Shillong City.
New Delhi:Ka seng Congress, ka pyn ia syriem halor ka jing rah tiar siat ki ehrang Taliban ha ki surok bah ha Kabul bad ka jing rah tiar siat, da ki suloi AK 47 ha Shillong, ha ki khyndiat sngi ba ladep.
U Randeep Singh Surjewala, uba dei u nongkren jong ka seng Congress, ula kynthoh myn hynnin ka sngi, ba ka jinglong jingman ha ka thain shatei lam mihngi, ha kine ki sngi, ka la poi sha ki kam pyntriem ba i shyrkhei bad kaba la long palat ia ki kyndon ka synshar khadar jong ka Ri.
U Surjewala, u ong “Ngi iohi ia ki jingjia kiba itriem ha Afghanistan, hynrei ia ki jingjia sha ka thain shatei lam mihngi, la buhrieh da ka sorkar.
Haba ki Taliban, ki sei ia ki tiar siat jongki, ngi tip ba ka jingjia ka dei ha Afghanistan, hynrei ka mih sa kawei ka video, kaba pyni ia ki briew kiba deng mask bad kiba rah ia ki suloi AK 47 ha ki surok bah ha Shillong.
Katei ka dei ka jing leh sting jong ka sorkar India".
“Ka sorkar jong U Modi, ka leh mat lah halor ka jingjia sha ka thain shatei lam mihngi bad kane ka dei ka jingleh matlah bad ka jingrhah bor jong ka seng BJP" ula ong shuh.
U Randeep Singh Surjewala, u kren sngew khia ruh halor ka jingjia ha khappud ka Assam-Mizoram, halor ka jing ia siat ha ka 26tarik Naitung bad nangta ha ka 17tarik Nailar, ha kba u ong “Ka Assam bad ka Mizoram, ki leh kumba ki ia dei ki nongshun, hato u myntri kam poh iing, um don jing kitkhlieh?"U Surjewala, ula ong shuh shuh “Ha ka sngi laitluid, la pyn jari da ka korphiw bad la khang ia ka internet, nangta ka kali jong U Lat, ruh ka shah lun maw, hynrei haei ka sorkar U Modi bad haei u don u myntri kam po iing?"Nangta u Surjewala, u ong shuh ba ka soskular iasuk jong ka sorkar India, kaba la ia soi h aka 3tarik Nailar 2015, ka la kylla kam kai, namar ba ka NSCN – IM, ka la kyntait ban ithuh ia u ksiang jong ka sorkar India, ha kaba u ong ba ka soskular iasuk, kaba ka kwah ka NSCN – IM, ka dei kaba long sha palat ka riti synshar ri jong ka India bad ba ki nongialam Naga, ki la kren shai, ba kin nym iasoh satia bad ka India.
Kumno ne u briew(surjewala) u batai stad katne2 khlem dalap dashem imat ne dei ba u mut leh politic ne iakane kakam.
Shillong:Halor ka jingbym leit ban synran jong u MLA ka Mawlai Constituency ia ka Sur Ki NongMawlai ban ia kynduh bad u myntri rangbah ka jylla u Conrad K Sangma, myn hynnin ka sngi, ka long namar ba kat kum ka rai ba la shim hyn shi sngi; ki nongialam shnong ki sengbha lang ki nongmih khmat, ki la shim ia ka rai ba kin ym treh ban leit ia kren bad ka sorkar, lada kam pat lah ban wengkam shipor ia ki pulit kiba don kti ban pyniap ia u bah Cheristerfield Thangkhiew ha ka 13 tarik mynta u bnai.
Haba ia kren bad ki lad pathai khubor, na ka liang u bah Sawkmie u la ong “Ha kaba ia dei bad ka jingialang jong u Myntri rangbah bad ki rangbah shnong ka shnong Mawlai bad ki Sengbhalang, ki la pyntip ia nga ba kan don ka jingiakynduh ha kaba ia dei bad jing long jingman ha ka shnong Mawlai".
“Hynrei ka jingbym don bynta jong nga ha ka jingialang, ka long namar ba hyn shi sngi, ha ka jingialang kaba la long ha Mawlai la shim ia ka rai ba lada ka sorkar kam pat pynurlong ia ki jingdawa jong ki sengbhalang, ki rangbah shnong ki nongmihkhmat na ka liang jong ngi, ngin ym shim bynta ha ka Peace Commitee kumta nga la rai ban ym shim bynta ha kano kano ka jingialang" u la bynrap shuh shuh.
U bah Sawkmie, u la iathuh ba ka jingdawa jong ki nong Mawlai ka long ban thung Judicial Inquiry, ban weng kam shipor ia ki pulit kiba donkti ban siat iap ia u bah Cheristerfield Thangkhiew.
“Nga kum MLA nga hap ban bud ryntih ia ka ei ka rai kaba ki la shim ha ka jingialang" u la ong.
Shillong:U myntri rangbah ka sorkar jylla u Conrad K Sangma, u la iathuh ba haduh mynta na ka liang ka tnad pulit kam pat lap ia ki tiar siat kiba la shim da ki briew ki bym lah ban ithuh ha ka 15 tarik mynta u bnai na Mawkynroh police outpost.
Haba ia kren bad ki lad pathai khubor na ka liang jong u myntri rang bah u la ong “Haduh mynta ngim pat ioh jingtip eiei halor ki tiar iasiat ki ba la shahknieh hynrei ngi la buh ka jingkyrpat ia ki bor shnong ki sengbahlang ba kin kyntu ia ki briew ki ba don kti ban shim ia ki tiar ia siat na ki pulit ba kin pynphai noh ia ki sha ka sorkar".
U myntri rangbah u la ong ba kan don ka jingbuhrieh ia ki ba lah ban ai jingtip halor kine ki tiar, namar ba ia mynta hi ka ba kham donkam eh kan long ban wanrah noh ia ka tiar ia siat ki ba ki la knieh.
U myntri rangbah u la ong ruh ba na ka liang jong ka sorkar jylla kam pat ioh jingtip ka ba shai halor ka jinglong jingman kaba la pynlong ba kin shim ia kine ki tiar ia siat bad ban shu rai beit mynta mynta kam pat long.
U la ong ruh ba na ka liang jong ka sorkar jylla kaba donkam eh mynta hi kan long ban ioh noh shuwa ia ki tiar iasiat ki ba ki la shim da kine ki briew.
Halor ka jingshah kawang maw ia ki kali ki ba synran ia u Lat ka jylla hynnin ka sngi na ka liang u Myntri rangbah u la ong ba ka la don ka jing shah kawang maw ia ka kali synran ia u Lat ha ka por ba ki la wan phai hadien ba ki la leit ban buh ia u Lat ka jylla sha, ha kane ka jingjia kawei ka kali ka la julor.
Na ka liang u myntri rangbah u la iathuh ba halor kane ka jingjia la iakren bad ki nongialam shnong ka Mawlai.
Na ka liang ki nongialam shnong Mawlai ki la iathuh ba ban teh lakam ia kano kano ka jingpynmih ia ka jingkulmar mynta la arsngi ki rangbah, ki longkmie ki la mih na la ki ing ban ap pahara ha la ki shnong ki thaw, khnang ban pynthikna ba kan don ka shong suk shong shngain.
“Wat la ka don ka jingpahara kaba jur na ka liang jong ki bor shnong, hynrei ki don hi ki jingjia kiba jia, hynrei ki la ai ktien ba ha ka juh ka por ki la pynthikna ban pynneh ia ka suk ka sain ki long kmie ki rangbah ki mih ban pahara ia ka shnong mawlai baroh kawei" u la iathuh.
Shillong:Myn hynnin ka sngi, ka seng Congress ka la shong ia ka jingialang jong ka Congress Legislative Party(CLP).
Haba kren sha ki lad pathai khubor, u nongialam jong ka CLP, u Dr Mukul Sangma, u la ong ba ka Sorkar kaba bat mynta ia u lakam synshar ha ka jylla kata ka Meghalaya Democratic Alliance(MDA) ka dei ma ka ban bah khlieh ia ka jingbym don shuh ka jingshong shongsaiñ ha ka jylla mynta.
U Dr Mukul Sangma u la iawer lem ia baroh ki seng saiñ pyrthei kiba don hapoh ka shatri jong ka Sorkar MDA ba kin ia long noh kawei ban iatreilang noh bad ka seng Congress ban iakren sani bha ba kumno ban lah ban weng ia ki jingeh jong ka jylla.
U Dr Mukul u la ong ba ka seng Congress kan sa thoh sha ki seng saiñ pyrthei kiba don hapoh ka Sorkar MDA ban iatreilang noh bad ka seng Congress ban pyllait im noh ia ka jylla.
U Dr Mukul Sangma u la ong ruh ba lada ngim leh eiei halor kane ban pyntikna ban don noh da ki nongialam ki ban kitkhlieh shisha ia ka synshar ka khadar, ka jingjot jong ka jylla kan dang iai bteng bad kan dang pynjot shuh shuh ia ka jylla bad kan dang pynpait arshah ia ka jylla bad hangta kan sa dang iai shim jingeh pat ban pynbeit biang kumba ka ju long.
U la ong ruh ba haba ngi peit ia ka jinglong jingman kylleng sawdong jong ngi bad kaei kaba ngi iohi ha kine ki sngi kiba dang shu dep shen tad haduh ka sngi rakhe laitluid jong ka Ri ruh la iohi ba dap sa tang ka jingklumar suda bad hapdeng kine kiei kiei ki jingjia kiba dang shu dep shen ka la pynlong ia ngi ba ngin tip ia kaei kaba jia.
U la ong ruh katkum ka jinglong jingman ka jylla ka pyni ba ka Sorkar ka don hynrei kam don pat ia ka synshar ka khadar.
U la ong ruh ba ka seng Congress ka lyngngoh ba ka Sorkar ka thmu ban phah khubor ba ym don u Myntri u ba dei khmih ia ka tnad kam pohïing ka jylla bad kane ka jingleh jong ka Sorkar MDA ka pyni shai ba kam don ia kata ka jingkitkhlieh ha ka bad u la ong ruh ba haduh mynta ym don jingtip satia mano ba peit ia ka tnad kam pohïing ha ka jylla bad ka Sorkar MDA kam pyni satia hano la bynshet ia kane ka tnad kaba long ruh ka tnad kaba donkam bha ha ka synshar ka khadar hynrei u la ong ba ka Sorkar MDA ka lah shu kyndit thret na ba iohthiah bad hapdeng ka jingkyndit jong ka kam nang shuh ban leh kumno kumno ruh.
U Dr Mukul Sangma u la ong ruh ba u Myntri Rangbah ka jylla, u Conrad K Sangma u la pyrshang wat sa ban mushlia ia ka jingtohkit halor ka jingshah siat iap jong u General Secretary barim ka seng Hynniewtrep National Liberation Council(HNLC), u Bah Cherishsterfield Thangkhiew kaba la jia ha ka 13 tarik u bnai Nailar 2021 bad u la ong ba ym dei satia ban don mano mano ban mushlia ia ka jingtohkit, lada ki kwah ba ka jingshisha kan paw shynna bad u la ong ba lada kim sngewthuh ia ka kam, ka dei ka kamram jong ki hi ban iehnoh.
U Dr Mukul Sangma u la ruh ba kane ka jingleh jong ka Sorkar MDA ban khynñiat ia ka jingkitkhieh na uwei ha uwei u bad pyrshang ban pyllait ialade na kata ka jingkitkhlieh ka long kaei kaei ka jingleh kaba shah pynrem bad kum kine ki jingleh yn nym lah ban pdiang satia bad ki dei ban shim beit ka jingkitkhlieh ha baroh ki liang ha kaba iadei bad baroh khoit ki jingjia kiba dang shu dep ban jia.
Shillong:Myn hynnin ka sngi ka Sur ki Nong Mawlai, ki la leit ban ai ia ka dorkhas ha u myntri rangbah ka sorkar jylla, u Conrad K Sangma, ban pynsngew ia kiba bun tylli ki mat ha ka ba ia dei ba ka jingshah ktah ka shong suk shong sain ha kine ki sngi ba la dep ka ba la mih na ka jingshah pyniap u bah Cheristerfiled Thangkhiew ha kti ki pulit ha ka 13 tarik mynta u bnai.
Haba ia kren bad ki lad pathai khubor na ka liang u Myntri rangbah ka jylla u Conrad K Sangma u la iathuh ba mynta ka sngi u la iakynduh ia ki Rangbah Shnong jong ka shnong Mawlai, ha ryngkat ki sengbhalang bapher bapher ki ba don ha Mawlai ha kaba ha kane ka jingialang ki la ai ia ka dorkhas ka ba ki la dep ban shim ia ka rai hynnin ka sngi ha ka jingialang ka ba la long ha Mawlai.
U myntri rangbah, u la iathuh, ba ha kane ka jingialang la iakren ruh halor ka rai jong ka sorkar ban wanrah ia ki pyrton na ka sorkar India, la ia kren ruh halor ka jingkhang ia ka Internet bad ka jingpynjari ia ka Curfew bad halor ka jingweng ia ki CRPF camp ki ba don ha Mawlai.
U myntri rangbah u la iathuh ba halor ka jingkhang ia ka internet yn weng noh naduh ka 6 baje mynta ka janmiet bad ia ka jingpynjari Curfew la dep weng na ka bynta shipor bad kin dang bishar ia ki jinglong jingman bad hadien kane kin sa dang pynjynsur shuh shuh hadien habud.
Halor ka jingdawa ban weng noh ia ka CRPF Camp kaba don ha ka shnong Mawlai na ka liang u myntri rangbah u la iathuh ba kane ka jaka sah jong ki CRPF kam dei kaba shirta, hynrei mynta la bun bun snem ki CRPF ki la sah hang tei.
“Hynrei mynta ka sorkar ka la iaid shakhmat ban sdang ban pynkynriah noh ia ki na ka shnong Mawlai, ha kaba na ka liang jong ki CRPF ruh ki la mynjur ia kane ba kin kynriah noh bad kane ka kam ka dang iaid shakhmat", u la ong.
New Delhi: Ka Union Ministry of Education, ka la pynbna mynta ka sngi, ia ki nong hikai kiba shah jied ia ka khusnam  National Award to Teachers (NAT ) na bynta u snem 2021.
Ki don 47ngut ki nong hikai, kiba shah jied ha une u snem.
Ki nonghikai, kiba shah jied na ka thain shatei lam mihngi, ki long kumne harum –.
Nongpoh: Ka Kong Mimi Lamare, kaba dei ka kmie u Dasakhiatbha Lamare, MLA Mawhati, bad kaba la ujor Ejahar ha Mawlasnai Police Outpost halor ka jingshah pynjulor dusmon ka iing kaba don ha Mawlasnai, mynta ka sngi ka la pynshai paidbah halor ka jingshah kynnoh jong ka, ba ka la ujor Ejahar ia ki khynnah rit ha katei ka shnong.
Haba kren sha ki lad pathaikhubor, ka Kong Mimi Lamare, ka la ong ba ka khlem ujor Ejahar pyrshah ia kitei ki khynnah rit, hynrei ha ka Ejahar kaba ka la ujor sha ki Pulit, ka long beit tang ka Ejahar halor ka jingshah pynjot pynpra ka iing jong ki, kaba don ha Mawlasnai, khnang ba ki pulit kin ioh ban kem ia kiba donkti ha katei ka kam pynjulor dusmon ia katei ka iing.
Shuh shuh, ka la ong ruh ba dei tad hadien ba ki briew ha katei ka shnong, ki la tip ba ki pulit ki thwet ia kiba la leit ban pynjulor ia katei ka iing, dei ha kaba kum katei ka por, ba kitei ki khynnah rit, ki la leit ban phla ba dei ma ki, kiba la leit ban prong ia katei ka iing.
Tang mar ia tip ba dei ki khynnah rit, kiba la leit pynjulor ia katei ka iing, ka Kong Mimi Lamare ha ryngkat u Dasakhiatbha Lamare, ki la weng noh ia ka Ejahar.
Ka Kong Mimi Lamare bad u Dasakhiatbha Lamare, ki la pynpaw ia ka jingsngewsih kaba khraw eh, namar wat haba ki la weng ia ka Ejahar, hynrei u Bah Joplin Sten, Sordar ka shnong Mawlasnai, u pynmih pat ia ki jingkynnoh da kaba ong ba ki khynnah rit na Mawlasnai, ki la shah ujor Ejahar ha ka Kong Mimi Lamare bad u Dasakhiatbha Lamare, ha kaba katei ka jingkren u Bah Joplin Sten, ka la bakla shaba palat eh.
Shillong: Ka Khasi Jaintia Christian Leaders Forum (KJCLF) ka pynpaw ia ka jing sngewkhia kaba jur halor ka jinglong jingman ha ka ri jong ngi ha kine ki khyndiat sngi.
Ka jingsngew sih kaba khraw ka la tap ia baroh na ka bynta ka jingshah siat iap noh jong u Bah Cheristerfield Thangkhiew ha la iing ha ka miet synñia shuwa ka step phyrngap jong ka 13tarik u Nailar 2021.
La iohi ba ki briew jong ka aiñ ki la thombor ha rympei ha shnong, bad kane ka la pynkyndit bad pynkthang eh ia baroh.
Kane ka la pynlong ruh ba ki briew jong ka aiñ, bad kiba bat ia ka bor ki duh noh ia ka jingshaniah kaba sngur jong ki nongshong shnong baroh.
Nyngkong eh, ka KJCLF ka phah ia ka jingsngewlem sha ki bahaiing hasem U Bah Cheristerfield Thangkhiew bad sha baroh kiba mad ia ka jingkynjah da ka jingbymdon shuh jong une u rangbah.
Nangta, ka Forum ka kyntu ia ka Sorkar bad ki bor jong ka aiñ ban pyndep kloi ia kiei kiei kiba donkam ban leh ha ka rukom kaba hok bad kaba shai na ka bynta ka shongsuk shongshngaiñ ha ka ri.
Khatduh, ka Forum ka khot ia ki nongialam jong ki Balang bad ki kynhun bapher, ki nongialam shnong, ki longkmie, ki khun samla bad ia baroh ki nongshong shnong, kynthup ia ka Sorkar ruh – ban iatreilang na ka bynta ka shongsuk shongshngaiñ ha ka jylla.
Nalor ki jingshah ktah dukhi jong kiba bun ha ka khlam Covid19, mynta ym lah shuh ban dang shah sa ha kiwei pat ki jingbankhia kiba ktah ia ka jingim ba man ka sngi jong ngi.
Ka Forum ka duwai ba U Blei Trai Nongbuh Nongthaw un kyrkhu ia baroh.
Nongpoh: Ha kawei ka jingjia shah pyniap kaba la jia hynnin ka janmiet ha shnong Mawlyngkhung, Ri Bhoi, uwei u rangbah uba la tip kum u BahTeibanskhem Nongbri, u la khlad noh na sla pyrthei, hadien ba u la shah bom ha u Banteilang Dkhar, uba dei ruh u Kyn-um trai jong utei uba shah pyniap.
La ioh jingtip ba katei ka jingjia, ka la jia hynnin ka janmiet ha ka por 6 baje ei ei janmiet, ha kaba utei u rangbah uba la khlad noh, u la leit rung ha ka iing ba shong u Banteilang Dkhar, da kaba jingthmu ban leit teh ia u, namar ba u dei u briew uba don jingduna ha ka bor pyrkhat pyrdain bad ba u la pynkulmar palat ha iing ka iing ka sem, hynrei katei ka jingthmu utei u Kyn-um, ka la kylla da khongpong, namar u la shah bom iap pynban ialade.
La ong ruh ba ha katei ka por ym shym la don briew bad ym don kiba iohi ia katei ka jingjia, hynrei na kaei kaba la iohi ia ki dak mong jong utei uba la khlad noh, ka long ba u la mynsaw eh ha ki bynta ka khlieh bad kaba la pynsuba ba utei u Banteilang Dkhar, u la dom da ki kynja Dieng ha khlieh jong u Bah Teibanskhem Nongbri, uba shong ia ka para trai jong u Banteilang Dkhar.
Shillong: Ka Sur ki Nong Mawlai, mynta ka sngi ka la ai por shitaiew ia ka sorkar jylla ba kan weng kam shipor ia ki pulit ki ba donkti ban pyniap ia u bah Cherister Field Thangkhiew ha ka 13 tarik mynta u bnai, khamtam ia u Superintendent of Police jong ka East Jaintia Hills bad ia u Superintendent of Police, Incharge jong ka Shillong City, da kaba ong ba lada ka sorkar jylla ka leh mynthi halor ka ne ka jingdawa na ka liang ki Sur ki nongMawlai kin ym shim kano kano ka jingkit khlieh lada mih kino kino ki jingkulmar.
Haba ia kren bad ki lad pathai khubor na ka liang u president ka SSMP u bah Samuel Biam u la iathuh ba ka jingwan ban ia kynduh ia u myntri rangbah ka jylla ka long ban ai dorkhas ia u Myntri rangbah halor ki rai ki ba na ka liang jong ka Sur ki NongMawlai ka la shim hynnin ka sngi.
U la ong “Ki don na ki katto katne ki jingdawa ki la hun, hynrei kawei ka jingdawa ka ba kong san ka ba kim sngewhun ia ka jubab u myntri rangbah ha ka ba ia dei bad ka jing weng kam shipor ia ki pulit ki ba donkti ban pyniap ia u bah Cheristerfield Thangkhiew khamtam ia u SP jong ka East jaintia Hills u SP Shillong City Incharge ki ba long ki nongialam ban siat iap ia u bah Che hapdeng ka jingthiah pang", kumta na ka liang jong ka Sur ki NongMawlai ki la ai por ia ka sorkar shitaiew ba kan weng kam shipor ia ki pulit kiba kynthup ia u SP ka East Jaintia bad u SP ka Shillong City, namar tang ka ne ka rai jong ka sorkar ka ba lah ban wan rah biang ia ka suk ka sian ha ka shnong Mawlai bad kumjuh ha ka jylla hi baroh ka wei u la bynrap.
La ong ruh “Lada ka sorkar ka leh bym suhniew ia ka ne ka jingdawa ban weng kam shipor ia ki SP ki ba donkti ban shim ia ka jingim u bah Cherist ngin ym lah ban shim ka jingkitkhlieh lada ka mih kano kano ka jingjia ha kine ki sngi ban wan".
Utei u samla, u la ong ruh ba ki nongmawlai kim ju wanrah ia ka jingkulmar hynrei ka dei hi ka sorkar lyngba ka tnad pulit ka ba wanrah ia kine ki jingeh lyngba ka jingleh jong ki tnad pulit ka wanrah ia ka jingeh ha ka jylla hi baroh kawei.
u la ong ruh “Ka jingong jong u myntri rangbah ba hadien ba la ioh ia ka kaiphot kin sa wengkam ia kine ki pulit ki ba don kti ban pyniap ia u bah Che, ka long ka bym lah pdiang namar ba ngim tip ia ka rai ka ba kumno yn ioh, hynrei na ka liang jong ngi, ngi kwah ia ka jingbishar ka ba hok shisien ba ki la donkti ban siat iap ia u briew kane ka la pynthikna ba kine ki briew kidei ki ba don bynta ha ka kam beain “.
Na ka liang u bah Marbud Dkhar u la ong ba ka jingpan por jong ka sorkar lai bnai ban ioh pyndep ia ka jingtohkit bad nangta kan sa lah ban pynsaja ia ki briew ba don kti ha kane ka kam ka long ka bym lah pdiang namar lai bnai na ka bynta ka jingsiat kaba la jia tang lai minit.
“Ai ba ka jingtohkit kan iaid ha la ka jong ka lynti hynrei na ka liang jong ki nongMawlai hi ngi kwah ba ka sorkar kan wengkam shipor ia ki ne ki pulit ki ba donkti ban pyniap ia u bah Che ha ka 13 tarik mynta u bnai khnang ba kan ym don kano kano ka jingnohshylliang bad ba kan don ka jingtohkit ka ba khuid" u la bynrap.
U la ong ruh ba kaba khlem ktah shuh shuh hangne ka long ba ha ka por ka khlam,ka jingkhang dam bad ka jingkyntu ban ai Vaccine ki bor shong ki ia iatrei lang bad ka sorkar, hynrei ha ka por ba ki wan pyniap briew hapoh ka Mawlai balei ki khlem kynjoh ktien ia ki bor shnong.
“Na ka liang jong ngi, ngi la ai por shitaiew ba lada ka sorkar kam lah ban weng kam ia kine ki pulit ki ba donkti ban pyniap briew hapoh ki shnong Mawlai ngi ruh ngin ym lah ban shim bynta ha ka Peace Commitee" u la ong.
U bah Donboklang Kharlyngdoh u la iathuh ba ka jingiakren kaba la long mynta ka sngi hi la ban jur halor ka jingweng kam ia ki pulit ki ba donkti ban pyniap ia u bah Che bad la iakren halor ka jingthung ia ka Judicial Enquiry ka ban khlieh da u Chairman MHRC.U la buh ruh ka jingkylli ia ka sorkar ba ha ka kyndon ain kaba kumno haba la lap ba ki donkti ban pyniap briew dang ai lad ia u ban bteng ia ka kam dang ai lad ba kin iaid sharum shaneng,kin pynlong shuwa ia ka jingtohkit kin sa kem pat,ha ka kyndon ain ka ba kumno ba ki pyniaid laitluid ia kine ki nongpyniap ia u bah Cheristerfield.
“Ngi dawa ia u SP ka EJHD bad u SP ka Shiilong City dei ban weng kam mardor ba ka jingtohkit kan iaid khuid iaid ryntih bad lada lap ba ki don kti dei ban weng kam noh syndon na ka kam, kam dei ban iaid shiliang ka ain haba ia ki pulit na Mawkynroh la lah ban weng kam mardor, balei ia kine pat kan slem"u la bynrap.
Shillong: Lashai ka sngi, yn pyn jynsur ia ka korphiw, naduh ka por 5baje mynstep, haduh ka por 5 baje janmiet, ong ka khubor sorkar, ba la pynmih mynta ka sngi.
Shillong:  U T Vaiphei, Chairman ka Meghalaya Human Rights Commission (MHRC), un khlieh ia ka jing tohkit, halor ka jingshah pyniap jong U bah  Cherishterfield Thangkhiew, ong U Conrad Sangma, myntri rangbah ka jylla, mynta ka sngi.
Hadien ka jing ia kynduh bad ki Rangbah Shnong ka Mawlai lem bad ki nongialam jong ki sengbhalang bapher, mynta ka sngi, U Sangma, u ong ba katei ka jingthung ia U Vaiphei, kum u khlieh jong ka jing tohkit, kan ailad ia ka jing tohkit kaba khuid bad kaba beit.
Ki Rangbah Shnong na Mawlai lem bad ki kynhun bapher, ki la ai ruh ia ka dorkhas sha u myntri rangbah, halor ka jing shah siat iap jong U bah Thangkhiew, h aka 13tarik Nailar 2021, kaba la wan rah ia ka jing kulmar ha ka nongbah Shillong.
U Conrad Sangma, u iathuh ba ia ka rai ban pyn shitom iano iano, yn sa leh, hadien ba katei ka komiti, kan phah ia ka kaiphod jongka.
“Dei tad ynda haba la ioh ia ka kaiphod, kumta, yn sa tip, ia ka jing pynshitom, ban sa shim ia kano kano ka rai, lada dei ban sospon ne kino kino ki rai, kiba tyngeh, kiba dei ban shim" ong U Sangma.
Ka Barak Democratic Front (BDF), mynta ka sngi, ka la pynlong ia ka jing pynpaw pyrshah ha  Silchar, halor ka jingshah pyniap jong u nongniah trok, uba na Assam ha Meghalaya.
Utei u nongniah trok, u dei uba na  ka shnong  Duhalia ha Patharkandi police station ha Karimganj District jong ka them  Barak, uba la shah pyniap ha Khliehtyrshi jong ka West Jaintia hills District, ha ka lah sngi U Blei bad uba kyrteng U Alak Das, u khun jong U Dhirendra Das.
La iathuh ba U Alak Das, ula shah pyniap, katba u dang thiah ha ka trok jongu, kaba ieng ha khmat jong ka kudam ka FCI.La iathuh ba la pyniap ia utei u draibar, da 2ngut ki briew, kiba rong tuh ia katei ka trok, kaba don bad 500 byrni u khaw, uba dei ban pynpoi sha Chansari bad ba la lap ia ka met jongu, na ka jaka kaba jngai 5 Kilometre na katei ka jaka ba u shah pyniap bad ba la lap ruh ia ka trok, kaba shah rah tuh bad ba la ioh kem ruh ia uwei na kiba donkti ha katei ka jingjia.
Shillong: Kiba ioh pang covid mynta ka sngi, ki don 244ngut bad kiba jem na ka jingpang, ki don 418ngut bad kiba iap, ki don 12ngut, ha kaba ki bym pat dep injek, ki don 10ngut.
Kiba dang don jingpang, baroh ki long 3,405ngut bad kiba iap, ki la poi sha ka 1,252ngut.
Ha East Khasi hills, ki don 79ngut kiba ioh pang thymmai bad ha Ribhoi 55ngut.
Ki khiew nar pat kiba ki ju pyndonkam ki long kiba heh bad kiba lah ban shet kumba lai mon ei-ei.
Hynrei kine ki khiew ki iapher la ki jaka jaka; don ki khiew kiba lah ban shet tang kumba shi mon shiteng ka um bad don pat kiba lah ban shet haduh 25 mon ka um pai.
Ha ki katto katne ki jaka pat ki buh ia kine ki khiew kumba san hynriew tylli shi sien shet ha ka pajwa kaba jrong lynter.
Shuwa ban shet ia ka um pai ki ju da jiar ia ka namar ba kan kham khuid ka gur.
Nalor kaba leh kumne ki ju pyndonkam katto-katne pat ki jingpynkhuid kum ka um kaba mih na ka snep jong u bhindi (lady’s fingers) lane ka shun, lane ka kynja dawai kaba ki khot ‘sodium hydrosulphite’, lane u rnga jong u skop kba lane da ka julab (castor oil) bad kiwei kiwei.
Ia kine ki ju buh ha ka um pai katba ka nang thnam ha ding.
Da kaba leh kumne ka jakhlia bad ka sboh ka sbiar ka kiew hajrong bad ki sa khat noh ia ka da ka siang kaba pei thliew (perf rataed ladle), kumta ba ka um pat kan ym lehnohei.
Ha ki katto katne ki jaka kim ju pyndonkam jingpynkhuid (clarifier) ei ei; hynrei ka gur kaba ki ioh na kaba khlem pynkhuid ka don ka rong kaba jngut bad ka bym da stem itynnad.
Kaba donkam eh ban nang ha kaba shet ia kane ka um pai ka long ban ithuh ha kano ka por ne ka kyrdan (stage) dei ban rah noh ia ka nar na ding lane ban tong noh ia ka um pai ban pynkhriat ba kan lang.
Kane ka long kaba donkam ban ithuh.
Lada ym ithuh ia kane, ka gur ka lah ban ym long.
Lada rah noh kham shuwa ia ka por kaba dei kata ka lah ban shu long um na kaba ki ju shna shini.
Ia kane ka syrup ki khot ha ka ktien Hindustani ‘rab’ bad ha ka ktien phareng ‘massecuite’.
Hynrei lada rah kham hadien ia kane haba ka temperature ka long kumba 110 bad 112 C, ka pynlong ka gur kaba kham jem, lada rah pat kham hadien khyndiat ia kane ki ioh ka gur kaba kham eh.
Lada shet kham palat pat ia kane ka pynlong ka gur kaba long pawdar (powder), syriem ia ka shini tangba ka saw bthuh.
Na ka shi spah mon u pai lah ban ioh kumba 10 mon ka gur.
Kiba kwah ban ioh jingtip shuh shuh shaphang kaba shna gur lane shaphang kaba shna shini na u pai ki lah ban tohkit kham bha na ka Indian Institute of ‘ Sugar Technology, Cawnpore, United Province.
Shaphang kaba shna shini na u pai ngi lah ban shu ong lyngkot ba nalor ki karikhana kiba heh kiba don ha kylleng ka ri India, don mynta kumba 150 tylli ki karikhana kiba shna shini – ia ka shini ki shna ruh ha kylleng ki nongkyndong ha ka jylla United Provinces bad kiwei kiwei ki jylla ha Northern India, kumba ngi la pyni haneng na ka um pai kaba ki la shet kaba ki khot ha ka ktien Hindustani rab ba ha ka ktien phareng massecuite.
Kane ka long kum ka syrup ne ka um shini kaba ki ioh kumba la pyni haneng na kaba shet ia ka um pai bad hadien kata ki sa buh ia ka ha ki khiew ne ki tin haduh kumba ar taiew ne.
Ha kine ki ar taiew ka rab ka sdang ban pynmih ki symboh shini (crystallize).
Ia kane ki shim bad ki theh ha ka kor kaba jar ia ka mithai lali (molasses) da kaba pyntyllun (engine).
Ynda la jar noh ia ka mithai lali, ka sah sa ka shini ha kane ka kor.
Ia kane ka shini ki sa thad ha ka sngi khnang ba kan duh ka rong saw kaba dang sah katto-katne ha ka shini.
Kino-kino kiba kwah ban thied ia kane ka kor ban jar (centrifuge) ki lah ban tohkit na katei ka kollej (college) kaba ngi la ai kyrteng haneng; Indian Institute of Technology, Cawnpore; lane na ka kompani u Kirloskar & Brothers, Satara.
Na ka shispah mon u pai lah ban ioh kumba 8 mon ka shini.
Ia ka shini lah ruh ban shna na ka gur da kaba pynum biang ia ka gur bad hadien kata sa jar ha katei ka kor (centrifuge).
Kane ka rukom shna shini na ka gur kam long kaba ki ju kham leh, bad ka donkam katto-katne ka jingnang kaba kham thikna.
LYNNONG -12U DUMASLAU dumasla u long u jingthung uba u nongrep ha ri Khasi-Jaintia u lah ban ioh jingmyntoi shibun eh.
Nga ngeit ba ka jaka ruh ka long kaba iadei eh na ka bynta une u jingthung.
Kaba donkam ia u nongrep ha ri Khasi-Jaintia ban tip ka long kumno ban shna dumasla na une u jingthung.
La katta ruh ngan thoh katto-katne shaphang une u jingthung shuwa ba ngan batai ia ka rukom shna dumasla na ki sla jong u.
U dumasla u long u jingthung uba la wanrah sha kane ka ri India na ka ri Amerika.
Shuwa ban shem ia ka ri Amerika ki briew kim ju tip ia ka dih duma lane dih sikret ne dih shrut (cheroot).
Hynrei hapdeng khyndiat spah snem ka jingdih sikret ne dih duma ka la phriang kylleng ka pyrthei bad mynta u dumasla u la long uwei na ki jingthung kiba kongsan tam jong ka pyrthei.
Ki ri kiba pynmih bun eh u dumasla ki long kine: China (1400 milian pound), India (1375 milian pound), United States of America (1155 milian pound), Russia (600 milian pound) bad kiwei pat ki ri jong ka pyrthei (kumba 1890 milian pound).
Na kane ngi lah ban iohi ba ka ri India ka long kawei na ki ri kiba rep bha ia u dumasla, bad u long ruh ha man la ki jaka ha ka ri India.
Ka jingpynmih ha ri india ka long kumne: Bengal (322 milian pound), Madras (285 milian pound), United Provinces (228 milian pound), Bihar & Orissa (112 milian pound), Bombay (108 milian pound), Punjab (86 milian pound), North-West Frontier Provinces (34 milian pound), Assam (14 milian pound).
Kumta na ki jylla jong ka ri India baroh ka Assam ka long kaba kham duna ha ka jingpynmih dumasla.
kane kam dei namar ba ka jylla Assam ka long ka jaka ka bym bit ia ka ban rep ia une u jingthung, hynrei namar ba ka jylla kam pat nang kumba nang kiwei pat ki jylla ha ri India ia ka ban shan dumasla na ka sla jong une u jingthung.
Kane ka long kaba shisha khamtam ia ka ri Khasi-Jaintia jong ngi.
Ki Khasi bad ki Pnar kim pat nang satia ban shan dumasla.
Shillong:Mynta ka janmiet, la ioh khubor, ba ki kali, kiba iaid synran lang bad ka kali jong U Lat ka Jylla, U Satya Pal Malik, ki la shah lun maw ha Mawlai.
La iathuh ba katto katne tylli ki kali kiba synran ia U Lat, ki la julor, wat la ym shym la tip satia, la ki la don kiba mynsaw ne em.
Kitei ki kali, ki dei kiba wan phai na kad liengsuin Guwahati sha Shillong.
Shillong: Kiba iap na ka khlam covid ha ka jylla, ki kynthup ia U Nelson T Sangma, 65 na Upper Wadanang West Garo Hills.
Leit rah ha Tura Christian Hospital bad khlad noh ha ka 16-08-21Cause of death: Covid-19 PositiveKa Plaindaris Mawlong, 80 na Laitpnar Rim MairangLeit sumar ha Supercare Hospital ha ka 09-08-21Khlad ha ka 16-08-21Cause of death: Covid-19 Pneumonia with comorbiditiesU Morsto Langstieh, 75 na Sohiong MawdngungLeit sumar ha Civil Hospital Shillong ha ka 09-08-21Khlad ha ka 17-08-21Cause of death: Covid-19 Pneumonia with comorbiditiesU Joseph T Sangma, 60 na Dakopgre TuraLeit rah ha Tura Civil Hospital Tura bad khlad noh ha ka 16-08-21Cause of death: Covid-19 PositiveU Edinbar Khonglah, 59 na Ladthalaboh JowaiLeit sumar ha Civil Hospital Shillong ha ka 07-08-21Khlad ha ka 16-08-21Cause of death: Covid-19 Pneumonia with comorbidities.
Guwahati: Mynta ka sngi, dang step phyrngab, ka la don ka jing ia siat ha khappud jong ka Assam bad ka Mizoram, ha  Hailakandi district.
Ka jingjia, ka dei ha ka por 2baje mynstep, ha kaba ki pulit Assam, ki la siat ia ki briew kiba wan na Mizoram sha khappud jong ka Assam bad katei ka dei ha ka por ba ki pulit Assam, ki dang tei ia ka ktem jongki, ha katei ka por shiteng synnia.
Namar ka jingdum synnia jong ka miet, kumta ki pulit, ki shu iohi, ia ka jingba torch light bad kumta, la siat kuli noh ban pyntieng ia kitei kiba leit tur sha ka liang jong ka Assam.
Haduh mynta, ym shym la ioh khubor satia, la ki don ne em kiba mynsaw, hynrei la pynthikna ba ka Assam, kam don ia kiba mynsaw, katba na Mizoram, u don uwei u samla, uba leit shah sumar ha ka hospital ha Bilaipur, kaba don ha khappud jong ka Assam bad ka Mizoram.
Shillong: Ka Sur u Nong Mawlai, mynta ka sngi ki la pynmih shakhmat ia ka jingkyntu ia baroh ki samla kiba donkti ban knieh ia ka kali bad kumjuh ia ki tiar iasiat jong ki pulit ha ka 15 tarik mynta u bnai na na ka ktem pulit ha Mawlai Mawkynroh, ba kin wan shakhmat ban aiti noh ia kine ki tiar.
Haba iakren bad ki lad pathai khubor, u bah Herlambok War, u la kyntu ba kito ki samla kiba la knieh ia ki tiar ia siat  na ki pulit kin wan shakhmat ban pyntip ia ki briew ba ki shaniah la ka long ia bor shnong ne ki nongmihkhmat, senglong kmie ne ki seng bhalang.
Lah ban kdew hangne, ba ki khynnah samla ha ka 15 tarik mynta u bnai ki la shim ia kawei ka kali Scropio bad kumjuh ia ki tiar ia siat jong ka Mawkynroh Police Out post.
Ha kaba ia ka kali ki la ieh noh ha Jaiaw kat ba ia ki tiar iasiat ki la rah lang bad ki.
Ha kaba iadei bad kane, ki saw ngut ki pulit ki la shah pynsangeh kam shipor.
Na ka liang U Rangbah Shnong ka Mawlai Iewrynghep u la iathuh ba halor kane ki la ioh ban ia kren bad u myntri rangbah u Conrad K Sangma bad kumjuh u Symbud myntri rangbah u Prestone Tynsong bad ki la kular ba kin ym leh eiei ia ki briew namar ba ki kwah ia ki tang ba kin pynphai noh ia ki tiar.
La kyntu ba kito kiba shim ia ki tiar ia siat ha ka 15 tarik mynta u bnai  ki lah ban shu thoh da ka kot ruh tang ban iathuh haei ki buh ia kane  tiar ia siat.
U la ong ruh ba ka jingleh bakla jong ki khynnah ha ka to ka sngi ka lah ban long namar ba ki dang don hapdeng ka jingdom, ka jingbitar ia kaei ka ba la jia.
Ki la iathuh ruh ba na ka liang ka sorkar bad ka tnad pulit, ki don jingtieng ioh kito ki samla ki pyndonkam bakla, kumta na ka liang ka Sur ki Nong Mawlai ki kyntu ia kito kiba shim ia ki tiar ba kin wan sha khmat ban pynphai noh ia ki tiar bad kan long ha ka rukom ba buhrieh bad ban ym pynpaw kyrteng ngin shu leit shim tang ia ki tiar na ki.
Na ka liang u bah Donboklang Kharlyngdoh, u la kynnoh ruh ba kane ka jing bym pat lap jong ki pulit ia ki ne ki tiar ka dei ka jing pheil jong ka tnad Intelligent Wings.
“Kane ka dei ka jingpheil  jong ki Intelligent wings, kaei ka ba jia ha ka  13 tarik  ruh ka dei ka jingpheil  jong ki bad mynta ruh kumjuh  ka jingpheil ki Intelligent ba kim lah ban wad ia kine ki tiar.
Yn tip shaei ba ioh kine ki tiar ki la poi sha Bangladesh hynrei kam dei ka kamram jong ngi hynrei ka dei ka jingsngewkhia ngi kyntu"u la ong.
Shillong: Ka Sur Ki Nong Mawlai bad ka Mawlai Dorbar Town, kin yn treh ban don bynta ha ka Peace Commitee ba la thung da ka sorkar jylla, haduh ba ka sorkar jylla kan wengkam shipor ia baroh ki pulit ki ba donkti ban leit siat iap ia u bah Cherister field Thangkhiew ha ka 13 tarik mynta u bnai.
Haba ia kren bad ki lad pathai khubor na ka liang u bah Herlambok War U Rangbah Shnong ka Mawlai Iewrynghep u la ong  “Ngi pynrem jur ia ka jingjia ha ka 13 tarik mynta u bnai ha ka ba uwei na ki nongshong shnong na Mawlai u la duh ei ia ka jingim ba kordor".
Na ka liang ka sur ki Nong Mawlai, ki la pynrem jur ruh  ba wat ia ki khun ruh kim ithuh, hynrei, ki rah ia ki da ka jingmut ba ki dei ki nongbud jong u.
Ha kaba iadei bad ka Peace Commitee kaba la thaw da ka sorkar ban pynneh ia ka suk ka sain ha ka jylla, la kren shai ba kin ym treh ban shim bynta hapoh ka Committee, katba kim pat lah ban pynsangeh kam shipor ia ki pulit ba donkti ban bthat jubor ia ka jingim jong u bah Thangkhiew.
“Ngim  don jingmut ban pyniasoh ia lade bad kane ka  Peace Committee, lada kine ki jingdawa jong ngi kim pat pynurlong  ban pynshitom ia kine ki briew ba donkti ban shim jingim u Thangkhiew" u la bynrap shuh shuh.
U la ong ruh ba da kaba sngewkhia ki rangbah shnong ki sengsamla bad ki sengbhalang ki thrang ban wanrah ia ka shongsuk shongsain ha ka jylla baroh kawei, kumta ki khmih lynti ba ka sorkar kan pyndep ia kane ka kam ban don ka jingbishar hok, ha kaba iadei bad ka jingshah pyniap u bah Thangkhiew.
Shillong: Kiba ioh pang covid mynta ka sngi, ki long 252 ngut, kiba jem ki long 417ngut bad kiba iap, ki don 5ngut, ha kaba ki bym pat dep injek, ki long 3ngut.
Kiba dang don ha ka jingpang, haduh mynta, ki long baroh 3,591ngut bad kiba iap, ki la poi baroh sha ka 1,240ngut.
Ka East Khasi hills, ka don 105ngut bad ka Ribhoi 42ngut kiba ioh pang thymmai.
Shillong: Ka la long shisha ka jingduh kaba khraw ia ka Balang Presbyterian Iooksi namar ka jingkhlad syndet syndet jong U TBn.
S.P.Lakiang ha ka 14tarik Nailar 2021 dang step phyrngap ha Supercare Hospital bad la tep donburom ia U ha ka 15tarik Nailar 2021.
Ia ka jinglehniam ba khatduh la pynlong da ka Balang Presbyterian Iooksi ha ka por 11:30 mynstep ha phyllaw ka ïing jong U Tymmen Basan bad ia kane ka jinglehniam la pyniaid da U Rev.H.S.Dan bad ha ka por 1:30PM pat la rah ia ka met jong U Tymmen Basan sha ïingmane bad ha ïingmane la pyniaid ia ka jinglehniam da U Moderator jong ka Shangpung Presbytery.
Ki nongkren baroh naduh ka Balang haduh ka Presbytery ki la pyrto ia jinglong ba bha jong u ne u Tymmen Basan da kaba ki ong ba u dei u nongsharai uba trei minot ia ka kam bad u dei “U briew uba beit jingim bad u ba khuid mynsiem".
Da ka jingkhlad jong u ne u Tymmen Basan ka Balang ka la duh shisha ia u Nongsharai ba bha bad ba trei minot.
U ne u Tymmen Basan u la shakri tang kumba 19 snem ia ka Balang Iooksi kum u nongsharai bad u don 8 ngut ki khun 4 ngut ki kynthei 4 ngut ki shynrang bad u khun ba 4 jong u, u dei u Pastor.
Shillong: Ka korphiw ha ka nongbah Shillong, yn pyn jynsur lashai ka sngi, naduh ka por 6baje mynstep, haduh ka por 4 baje janmiet, ha kiba bun ki bynta jong ka nongbah Shillong, ong U Conrad K Sangma, myntri rangbah ka Jylla.
Nangta ki internet ha ki mobile, yn plie naduh ka por 6 baje lashai ka janmiet, ong shuh U Sangma.
Na bynta ki jing pynbeit kiba kham bniah, halor ka jing pyllait ia ka korphiw lashai ka sngi, yn sa batai kham bniah, da ka Deputy Commissioner, East Khasi hills, ong U Myntri rangbah.
Shillong: Ka kong Deiwi Tongper, kaba dei ka President jong ka STIEH, hynnin ka sngi, ka la ejahar sha Sardar Police Station, pyrshah ia ka Megha Purkayastha, kaba thoh ha instagram, ha kaba ka ong, ba man ka don ka sngi laitluid, ka ju don ka korphiw ha ka nongbah Shillong bad ka kong Tongper, ka ong ba man ka sngi laitluid ka ju don ka jingrakhe bad shim bynta jong u paidlang jong ka jylla.
Nangta ka Purkayastha, ka kynnoh ruh ba ki trai shnong ka jylla, ki ju pyniap bad pyn jynjar ia ki bar jylla bad nangta ka kynnoh ba ki trai shnong ka jylla, ki ju khanglad ia ki jing lehniam jong ki hindu, khamtam ia ki jinglehniam jong ki Bengalee bad nangta, ka kong Tongper, ka ong shuh shuh ba katei ka briew, ka pyn ia syriem ruh ia ka Shillong bad ka dei ka Mini Kashmir.
Ka kong Tongper, kumta ka ujor pyrshah ia katei ka briew, ha kaba ki pulit jong ka Sadar, kin hap ban tohkit.
U President jong ka Afghanistan, ula phet rieh ialade bad ki don ki khubor, kiba iathuh ba ula phet rieh sha Oman, hynrei ki don ki lad khubor, kiba iathuh ba ula phet rieh sha Tajikistan bad katei ka dei, hadien ba ki ehrang Taliban, ki la ioh kurup ia ka Kabul, ha ka Sngi U Blei.
Na ka liang jong ki bor sorkar na Russia, ki kam ba U Ghani, ula phet rieh ialade na katei ka Ri, ha ryngkat saw tyli ki kali, kiba la shlei mam da ka tyngka bad nangta sa ka helicopter, kaba dap smam da ka tyngka.
Ki lad pathai khubor jong ka Russia, ki kam ba U Ghani, ula leit beit beit sha ka iing sah jong U Sultan ka Oman, katba kiwei ki lad khubor, ki iathuh ba u leit sha Dushanbe ha Tajikistan, tangba ka sorkar Tajikistan, ka kyntait ia kata.
Ka jingjia kaba da i sangsot sat bad kata ka long ba ki paidbah ka Afghanistan, ki leit ker kut ia ka liengsuin jong ka America, kaba hiar khyndew ha Kabul,kat haduh ba kin da ioh ban rung ha katei ka liengsuin  bad phet bak ialade na katei ka ri.
Kitei ki paidbah, haba ki iohi, ia katei ka liengsuin, ba ka hiar khyndew, kumta ki rangbah, ki kynthei bad ki khynnah ruh kumjuh, ki leit rung sha ka kad liengsuin jong ka Kabul bad ia leit beh ia ka liengsuin, haduh ba kin da plie bad ioh thep haduh 640ngut ki briew sha katei ka liengsuin, kaba de ban shong tang 150ngut ki shipai.
La iohi ruh ba kiba bun, ki la shu snoh ha ka liengsuin, ha kaba ki la don katto katne ngut kiba hap noh na suin  bad iap ei, ha katei ka jinghap na jrong suin bad la iathuh ba ki don arngut kiba hap na ka liengsuin, ha ka por ba ka dang sdang her na ka kad liengsuin ha Kabul.
Shillong: Kiba iap na ka jingpang covid ha ka jylla, ki long ka kong Dioridian Marpna, 73 na Mawlai Nonglumleit sumar ha Civil Hospital Shillong ha ka 08-08-21 khlad ha ka 15-08-21 Cause of death: Covid-19 Pneumonia with co-morbid ities.
Ka Monri Kharbuki, 70 na Mawlai NongkwarLeit sumar ha Bethany Hospital ha ka 02-08-21Khlad ha ka 15-08-21Cause of death: Covid-19 Pneumonia with co-morbiditiesKa Riakor Nongkhlaw, 31 na Mawtharia, PomlakraiLeit rah ha Bethany Hospital bad khlad noh ha ka 15-08-21Cause of death: Covid-19 Positive in Term Pregnancy with complicationsU Dameaibor Thabah, 14 na Nongdom PariongLeit sumar ha Nazareth Hospital ha ka 03-08-21Khlad ha ka 15-08-21Cause of death: Covid-19 PneumoniaU Palwanbor Syiem, 48 na NongstoinLeit sumar ha Dr.H.G Roberts Hospital ha ka 28-07-21Khlad ha ka 15-08-21Cause of death: Covid-19 Pneumonia with co-morbiditiesU Ram Singh, 51 na Punjabi colonyLeit sumar ha Supercare Hospital ha ka 14-08-21Khlad ha ka 14-08-21Cause of death: Covid-19 PneumoniaU Brimstone Sun, 79 na Mawlai NonglumLeit sumar ha Dr.H.G Roberts Hospital ha ka 07-08-21Khlad ha iing ha ka 14-08-21Cause of death: Covid-19 Pneumonia with co-morbiditiesU Standshill Warjri, 73 na Mawlai MawdatbakiLeit sumar ha NEIGRIHMS ha ka 02-08-21Khlad ha ka 16-08-21Cause of death: Covid-19 Pneumonia.
Mynsh’wa ki sngi, ba dang khuid ki sngi.
Mynsh’wa ki sngi, ba dang ia tylli.
Mynsh’wa ki sngi, ba dang iohi.
Mynsh’wa ki sngi, ba ym don jing kylli.
Mynsh’wa ki sngi, jingkmen ka dapMynsh’wa ki sngi, ba khlem Don ki napMynsh’wa ki sngi, ba dang don ba’rapMynsh’wa ki sngi, ki bl’i ki dapKi mrad ki mreng ba dang bun jaitKi sim ki don ki rwai ki shadKI lum ki Wah ki pah ki rhemKi dieng ki siej ki sur ki behMynta ki sngi, ki sngi kylliMynta ki sngi, ki sngi awriMynta ki sngi, ki sngi bisniMynta ki sngi, jing dum ngi iohiKi mrad ki mreng ki rieh ki jahKi sim ki doh shu tuh ko surKi dieng ki siej shu kyllon kynthupKi lum ki Wah ki kynjah jaijai.
Shillong:Ka jingjia kaba la jia mynnin ka miet ka 15tarik Nailar 2021 kaba dei ka sngi kaba ka Ri India ka rakhe ïaka jinglaitluid jong ka,pynban hapoh ka Bri u Hynñiewtrep kala long ka jingïam briew kaba khraw naba ha katei ka sngi la tep don burom noh ïaka met basah jong u Bah Cheristerfield Thangkhiew uba dei u General Secretary barim jong ka HNLC,hadien bala dep ka jingwan tep ki paidbah kiba wan sngewlem kila leit phai noh sha la ki jong ki ïing ki sem hapdeng ka jingsngew pangnud ïa kaei kaba la jia ïa une u Rangbah,hynrei kynsan hapdeng ka jinglong jaijai haduh ban da dep ka jingwan ontep kynsan haka por kumba 9baje ne 9shiteng eiei kala mih kynsan ka jing kulmar haki thaiñ jong ka Lad Umthlong bad Mawlai Nongkwar Block 9 ha kaba kynsan kynsan ka la wan ka Bus kaba kit ïa ki CRPF, ka la ïeng ha katei ka jaka haba ïohi ba ki don ki khynnah Samla jong ka Shnong kiba ïengkai haki bynta jong ki Surok Shnong,haba ïohi ïa kitei ki Samla na ka liang jong kitei ki CRP, ki la hiar na kali khlem da kren ïa ki pynban kila shu bom shu tied pathar ïaki wat ïa kito kiba dang ïaid lynti naka jingwan phai jong ki nala ki kam ki jam jong ki.
Hadien katei ka jing bom pathar naka liang ki paidbah kat kiba ïoh sngew ïa katei ka jingjia kila ïamih ban ïaleh pyrshah ïa kitei ki CRP da kaba kila pynphai kylla da kaba kawang da ki maw ïa kitei ki CRP,hadien ba naka liang jong ki CRP kila phet krad noh shala ka Camp kaba don ha Mawlai Nongkwar.
Hynrei sa kumba katto katne por da ki spah ngut ki CRP ki la mih biang na katei ka Camp bad ki la rung jubor haka Block 9 bad Block 10 jong ka Shnong Mawlai Nongkwar bad khie wahleng ha kaba kila shu bom pathar ïaki ïing briew ruh haka ba kila bom pathar bad kawang maw ïaki ïing ki sem haka haduh kumba 14,15tylli ki longïing kila pait ki ïit jong ka ïing jong ki bad ha katei ka jingleh lamwir jong kitei ki CRP kila leit ruh ban sei ïa kito ki samla kiba sah haki karkhana kum ki nongap ïala ki Kirkham,halor katei ka jingleh jong kitei ki riewthrang snam ba phong uniform kala pyn bitar ïaki ba bun ki nongshong shnong jong ka Shnong Mawlai khamtam ba ki rah ïaki ba bun ki samla sha ka Camp jong ki ban bom ban tied ïaki bad ynda kita ki samla kila mynsaw ki sa aiti noh sha Mawlai Police Station, ha kaba naka liang ka jong ngi kum ka KSU Mawlai Circle ngi la ïoh jingtip ba naka liang ka Mawlai PS kala pynlait noh ïa kitei ki Samla mynne ka step 16tarik.
Kaba buh ïaka jing lyngngoh ïa uba bun ka long ba kumno haba don kaba kum katei ka jingjia pynban naka liang ka Sorkar kam shim la phah ïa ki MLP ne wat ïaki Magistrate ban tuklar ïa katei ka jingjia.
Na ka liang jong ka KSU Mawlai Circle kumba ka la ju dawa naduh ki por ba mynshwa mynta ruh ka KSU ka dawa ba mardor ka Sorkar kan weng noh ïa katei ka ktem CRP nangthie bad ban pynphai noh sha ka tnat Arts & Culture kaba long ka tnat Sorkar kaba dei trai ïa ka thie ka jaka bad lada dang ïai buh ïa ka thie ka ktem hangthie kan dang wanrah ïaka jing ïa umsnam kaba shyrkhei nangne shakhmat namar ba kitei ki CRP ki ju wanrah shibun ïaki jing kulmar haki snem bala leit noh bad haduh katei ka sngi ruh kaba la buh ïaki nongshong shnong khamtam ïaki khyllung khynnah ki bym pat tip ïa ka sdang ka duh.
Naka liang ka KSU ka pynpaw ïaka jingsngew bitar halor ka jingïoh jingtip ba na ka liang jong u Conrad K.Sangma uba dei u Myntri Rangbah jong ka Jylla ula phone ïa u Myntri ki kam pohïing jong ka Sorkar pdeng ba ha ka jaka ban phone bad ban wad ïaki lad ki lynti ban wanrah biang ïaka shongsuk shongsaiñ hapoh ka Jylla pynban naka liang u Conrad u la pan ban wanrah pynban sa 3pyrton ki CRPF bad 2pyrton BSF sha kane ka Jylla jong ngi.
Ha kaba ïadei bad ka jingthmu wanrah ïa kitei ki pyrton shipai naka liang ka KSU Mawlai Circle ka maham jur ïaka Sorkar kam dei ban wan pynsah ha ka thie ka ka ktem hynrei lada ka Sorkar ka sngew donkam ban wanrah ïa kitei ki Central Force ka dei ban phah ïaki sha ki thaiñ khappud ban pahara ïaki bynta ba don ka jing ïa kajia pud lem kumta kan long pynban kumba theh petrol ha i phliah ding.
Ha kane ka kynti naka liang ka KSU Mawlai Circle ka phah ïa ka kyrwoh kaba shai sha ka sorkar ba lada kwah ïaka shongsuk shongsaiñ mardor ka dei ban weng noh ïa katei ka ktem nangthie na Mawlai Nongkwar khlem da pynslem shuh.
Khatduh naka liang jong ka Jylli ka dawa naka Sorkar kadei ban siew Bai lutksan sha baroh kito ki longïing kiba la shah pynjulor bad ngat ïaki jing mynsaw naka daw katei ka jing khie wahleng jong kitei ki CRP, ong ka kyrwoh na u Samla Macdonald Jitem Publicity Secretary KSU Mawlai Circle.
Nongpoh:Ka Hynniew trep National Youth Front (HNYF), Seng kmie, lyngba u Bah Marcus Marten, Vice-president ka Seng, u la dawa ia u Conrad K.Sangma, Myntri Rangbah bad kymjuh ia u Bah Prestone Tynsong, Symbud Myntri Rangbah ka sorkar jylla, ba ki dei ban hiar na ka shuki kaba ki bat, kata hadien ba u Bah Lahkmen Rymbui, u la pynbna ba un hiar noh na ka shuki kum u Myntri ki kam pohiing ha ka sorkar jylla.
Nalorkata, ka seng ka dawa na ka sorkar ba ka dei ban kem ruh ia kito kiba donkti ban siat iap ia u Bah Cheristerfiedl Thangkhiew khnang ban wan biang ka shongsuk songsain ki paidbah hapoh ka jylla.
U Bah Marcus Marten, u la pynrem jur halor ka jingbym lah ka sorkar jylla ban tehlakam ia ka shongsuk shongsain hapoh ka jylla bad kane jingjia ka la jia haduh ba la ktah ia ka shongsuk shongsain ki paidbah ka dei hi tang na ki kam thombor ka tnad Pulit ban siat iap ia u Bah Cheristerfiled bad kaba la pynbitar eh ia ki paidbah hapoh ka jylla jylla hi baroh kawei.
“Ka seng ka sngewkhia eh halor ka jingpynjari Curfew ha Nongbah Shillong, da kaba pynpaw ba katei ka Curfew ka la ktah shisha ia ki paidbah ha baroh ki liang bad kumjuh ruh ka jingkhang ia ki Internet ka la ktah ia ki samla pule, ha kaba mynta na ka jingwan lynshop ka khlam COVID-19 bun ki samla pule ki hap ban leh da ka Online Class bad kane ka jingkhah ia ki Internet ka la ktah shisha ia ki samla Pule" ong u Bah Marcus Marten.
Ka seng, namarkata ka dawa na ka sorkar ba ka dei ban weng noh mardor ia ka Curefew ha Nongbah Shillong bad ruh ban weng noh ia ka jingkhang internet ha ki lai tylli ki District, kata ka West Khasi Hills, Jaintia Hills bad ruh ha Ri Bhoi, namar kane ka ktah ia ki paidbah kiba ym don bynta ei ei ban leh bakla bad baroh ki jingjia ki jia ka dei hi tang na ka daw ba shah siat iap u Bah Cheristerfield Thangkhiew kaba la pynbitiar bad pyndom ia ki paidbah halor ka jingleh donbor ki Pulit ka jylla, u la bynrap.
Nongpoh:Ha ka kyrwoh kaba la phah da ka Kong Mirajune Myrsing, President ki ASHA, kiba don hapoh ka shatri jong ka Meghalaya Asha Workers Union (MAWU), ki la pynpaw ia ka jingsngewkhia eh halor ka jingpynslem ka sorkar, ban siew ia ki jingsiew kaba ki nongtrei ASHA ki dei ban ioh bad kaba la sahteng naduh u snem 2012 haduh mynta ruh.
Katei ka nongialam ki nongtrei ASHA, ka la pynpaw ba u Myntri Rangbah ka jylla u Conrad K Sangma, u la kular ba un siew dep lut ia baroh ki jingsiew jong ngi naduh u snem 2012 haduh u snem 2018, hynrei haduh mynta ngi dang ioh dang mar shiteng ia kitei ki jingsiew.
Ka la pynpaw ruh ba katei ka jingpynslem ka sorkar ban siew bainong ia ki, ka la buh ia ki nongtrei ASHA hapdeng ki jingeh kaba khraw, kata nalor ba ki ioh ia ka jingsiew kaba rit eh, kaba long tang T.2 hajar shibnai bad kata ka T.2 hajar bun kaba ngim ioh namarba ki shim jingkheiñ ia ka jingsiew katkum ka jinglah jong ngi ban treikam.
Namar kumba ka long baroh shi katta ki Asha ki ioh tang hapoh T.1500 tyngka shibnai bad kim pat ju ioh ia katei ka T.2000 tyngka bad nalor kata lada ki pang ki shitom kim ioh shuh tang shi tyngka ruh namarba kim lah ban leit trei ia ka kam jong ki.
Hadien ka jingwan lynshop jong ka khlam Covid 19, ka sorkar ka la pyntur ia ngi ki ASHA ban iarap ia ki nongtrei ka koit ka khiah da kaba kular ban siew tam T.1000 tyngka shibnai kum ka Honorium,na ka jingiakhun pyrshah ia ka khlam Covid.
Hynrei kane ka la pynduhnong pynban, namar ba ki la duh ban trei ia ki kam kiba ki ju trei manla ka sngi (Daily Routine) namarba ki paidbah bad ki tieng pynban,ba la iarap ia kiba pang Covid ne kiba ha iing hasem jong kiba pang.
Ka jingbym ioh, ban trei ia ki kam ba ju trei man ka sngi ka la pynlong ban duh noh pynban ia katei ka jingsiew kaba ngi dei ban ioh baroh shi katta ( monthly incentives), namarba ki siew, katkum ki kam kiba ju trei bad kumba ka long mynta, la siew tang na katei ka honorium Covid kaba T.1000 tyngka shibnai bad ym ioh shuh ia kaba ngi dei ban ioh bad katei ka T.1000 tyngka ruh ka sorkar haduh mynta kam pat siew lut, ki Asha ba trei ha ki jaka nongkyndong ki la ioh jingsiew tang haduh u Lber 2021 katba kiba don ha ki Urban Areas pat ki ioh tang haduh u nohprah 2020.
Mynta lei lei ia katei ka T.1000 tyngka ka Honorium na ka bynta u Covid ruh kim shym la pynmang pisa shuh ban siew sha ki Asha bad ki bor ba dei peit ki la iathuh ba kim ioh order ban siew.
Kane ka jingleh ka sorkar ka la buh ia ki hapdeng ki jingeh, namar ba man ka sngi ki aiti lut ialade ha ka kam ban shakri ia ki paidbah bad ka sorkar ka la pyndonkam ia ngi ym tang ha ka Health Dept, hynrei wat ha kiwei ki Dept ruh kum ha Block Office bad kiwei hynrei ka jingsiew pat kim ioh bad lada ka long kumne kim sngewlah shuh ban dang iai bteng ia ki kam kiba ki trei bad ki ai por ia ka sorkar shi taiew kata haduh ka 18 tarik u jylliew 2021 ba ka dei ban siew dep noh ia ka jingsiew bad lada ka sorkar kam leh eiei, ki la rai ban sangeh treikam noh shisyndon.
La iathuh ba ki la shim ia kane ka rai namar ba ki la dep ban phah jingthoh sha u Myntri ka koit ka khiah ruh u bah A.L Hek, hynrei haduh mynta u Myntri u sngap jar jar.
Shillong:Ka Meghalaya Peoples’ Human Rights Council (MPHRC) hadien ba ka la ioh jingtip lyngba ki lad pathar khubor ba u Conrad Sangma, Myntri Rangbah ka Jylla, u la dep pynbna ba ka Sorkar ka la rai ban thung noh da ka Judicial Enquiry na ka bynta ban tohkit ia ka jingsiat ki Pulit ia u Bah Cheristerfield Thangkhiew, halor kane ka jingpynbna ka MPHRC ka don ban kynthoh ba ia ka Judicial Enquiry katkum ka jingpynbna mynta ka sngi, Ka MPHRC ka kwah ban kren shai ba ia u nongbishar jong kata kata ka Judicial Enquiry, ka Sorkar ka dei ban thung beit da u khlieh nongbishar jong ka High Court ym da u nongbishar uba la shongthait.
Ki kyndon pruid dak ia ka rukom tohkit da kata ka Judicial Enquiry ki dei ban long thik tang halor ka jingshahsiait jong u Bah Cheristerfield Thangkhiew ha Mawlai Kynton Massar bad kata ka jingtohkit jong ka Judicial Enquiry kam dei ban ia khleh ja ktung pat bad kiwei ki jingjia kiba u Myntri Rangbah u la pynpaw na ka jingialang kaba ka Sorkar ka la rai mynta ka sngi.
Ka Sorkar hadien ba ka la mynjur ia ka Judicial Enquiry, toi ha ka jingshisha ka la dei ban weng kam noh shwa shipor ia baroh ki Heh Pulit jong ka Joint Police Operation team kynthup tang ia kito kiba la don kti ha ka jingleit khynra bad siat iap ia u Bah Cheristerfield Thangkhiew, hynrei kaba lyngngoh ka long ba ia kane ka kam kaba hakhmat eh kam shym la don kano kano ka jingpynbna da u Myntri Rangbah.
Ka MPHRC ka kyntait war ia ka Sou Muto Notice kaba la pynmih da ka Meghalaya Human Rights Commission (MHRC) namar ha kum kane ka jingjia ka MPHRC ka don ia ka jingartatien bad jingduh jingshaniah ia kane ka Commission Sorkar.
Ka daw bah ka long ba ha kane ka Commission Sorkar uwei na ki dkhot hi u dei u Heh Pulit uba la shongthait bad u dei u PJ Hanneman IPS (Retd) Former Director General of Police (DGP).
Une u Heh Pulit u dei u juh u briew uba la pynshlur bha ia ki pulit lajong ha kito ki por mynba u dang don ha ka kam ban iuhroit ia ka Hok Longbriew Manbriew.
U dei uwei na ki heh pulit uba la shah kdew kti bunsien ha ki bor jong ka ain.
Namarkata ka seng, ka kyntait War ia kane ka rukom pan jingtip ban tohkit da kane ka Commission Sorkar.
Ka seng, ka pynrem jur ia ka jingshah bom shahtied ia u Nongtrei ka Kot khubor u Mawphor kaba la jia shen da ki pulit CRPF.Halor kane ka jingjia U Superintendent of Police (SP) u Bah Sylvester Nongtynger I.P.S.u dei ban pan map mardor bad u dei ban siew ia ka bai Lut bai sep bai dawai bad kiwei kiwei ki jingshah leh leh dusmon bad jingshah pynjulor ia ka kali sha u Trai jong ka Kot Khubor U Mawphor, ong ka kyrwoh na U bah Dino DG.Dympep, Chairman, MPHRC.Guwahati:Ki pulit jong ka jylla Assam ki la ioh ban kem ia 3 ngut ki briew kiba la suba donkti ban pyniaid iew ia ki kali kaba ki ju tuh ha ka jylla Assam bad Meghalaya.
Hynnin ka miet jong ka 10 tarik u Jylliew 2021, ha kaba iadei bad ka jingjia kaba la jia ha Dudhnoi lyngba ka case kaba la registar hapoh ka Police Station No 65 /21 u/s 120(b)/413/468 /476/379/411 IPC, ka kynhun jong ki pulit Assam hapoh ka jingialam jong u DySP(HQ) Goalpara bad u SI Sumit Talukder ki la pynlong ia ka jingthwet ha ki katto katne tylli ki jaka kiba don hapoh ki thaiñ jong ka Rajabala Outpost bad Phulbari Police Station jong ka West Garo Hills, Meghalaya.
Ha katei ka jingthwet la lap ia kawei ka thuk thuk kaba la shah tuh bad kawei ka kali Bolero Pickup na kitei ki kynhun nongtuh kali.
Ia u nongialam jong katei ka kynhun tuh kali la tip kyrteng kum u Noor Alam, u ba ju lum ia ki kali kiba la tuh na ka Jylla Asam bad die pat sha kiwei.
Sa uwei pat u ba la suba donkti ha katei ka kam u dei u ba la tip kyrteng kum u Rashidur Mandal, u ba long ruh u nongiarap jong u Noor Alam bad u dei ruh u ba la thied ia katei ka kali Bolero pickup kaba la tuh.
ROME: Ka Italy, ka la jop ia ka Turkey, ha ka jing ialehkai sdang jong ka  Euro 2020, da 3-1, ha ryngkat, ka jing synran jong ki nongpeit kai, kiba na katei ka Ri.
Ka Italy, ka ioh lad ha ka sien kaba nyngkong, ha kine ki san snem ba ladep, ban wan phai biang sha ka jing ialehkai Euro Cup.
Kham mynshwa, ha u snem 2018, ka la shah kyntait, ban ioh rung sha katei ka jing ialehkai.
La pynlong ia ka jing ialehkai ha Stadio Olimpico, ha kaba ki la don tang shi powa, na ki nongpeit kai, ha katei ka rynsan bad ki kol, ki wan baroh ha ka kylla miet.
