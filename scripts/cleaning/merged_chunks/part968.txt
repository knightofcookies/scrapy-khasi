Ka la ong ba kitei ki artylli ki hat ki long kum ki budlum ka ioh ka kot jong ki paid nongshong shnong ka thain ha kito ki por bad ka jingkhaii bad ki paid ka ri Thor ruh ka long kaba laitluid ha kaba la pyndonkam iaka Wah Umiam ne Bakra Shella ban rah iaki mar ki mata jong ki ba ki thied na kine ki hat.
La pyntip ruh sha u MR ia ki  mar khaii ba ki paid ka Riwar ki ju iadie ha kito ki por kiba long ki Sohniamtra, sohtrun, sohphan, ki kwai-tynpew, sla tyrpad bad kiwei kiwei ia kaba la ioh kyrhai ha kito ki por bad ka dang long kumjuh mynta.
Ka seng ka la pynkynmaw ruh ia u Mr ba ka iew khappud ne ka border hat ka la sangeh kynsan noh hadien ka jingiohlaitluid ka Ri India bad ka Pakistan ha ka snem 1947, bad ka la ong ba kane ka la ktah shibun iaki paid nongshong shnong ka Thain Ri War bad la pynlong ruh iaka Hat Phali, ka hat kaba pawnam bha ha kito ki por ban shu duh shu dam noh.
Mynta la don sa tang ka Hat Shella, kaba ka seng ka la ong ba kan duh kan dam noh katei ka hat ruh lada ym plie ia ki lad ki lynti ban pynim biang ia ka.
Shillong, 4 Rymphang:Ka jingmih kyrteng jong u MLA ka Mylliem u Bah RV Lyngdoh ban iaknieh tiket na ka bynta ka elekshon MP na ka Congress, ka la pynartatien ia u Bah Vincent H Pala ban ioh tiket.
Ha ka jingshisha ka sngi ban pdiang ia ka aplikeshon na ka bynta kito kiba kwah ban iakhun MP, la buh da ka MPCC ban long ha ka 5 tarik hynrei la pynjlan sha ka 6 tarik ban ailad ia u Bah Lyngdoh ban aiti ia ki kot ki sla.
Ka komiti kaba khlieh da u Bah Presdident ka MPCC u Bah DD Lapang ka la shong jingialang ha kane ka sngi Nyngkong ban pynlong ia ka jingbishar bniah ia ki kot ki sla jong ki kyrtong  jong ka Shil long bad ka Tura Parliamentary shwa ban phah sha ka AICC.Hynrei ka la pynkyndit ia ki nongpan tiket ha kaba la pynjlan pynban ia ka por ban thep aplikeshon.
Nalor u Bah Lapang, kiwei ki dkhot ka komiti ki long Bah HDR Lyngdoh, Kong Ampareen Lyngdoh, Ka Deborah C Marak, Bah Charles Pyngrope, Bah Shitlang Pale, Bah  PW Muktieh bad ka Kong Habigel War.
Ka thymmei khubor ka iathuh ba u MLA ka Mylliem Bah Ronnie V Lyngdoh u la dep phah ia ki kot ki sla sha ka party ha kane ka sngi Hatmajai ban pyndep ia ka jingdonkam ban pan tiket.
Katkum ka thymmei khubor, ka komiti kan iapyrkhat halor kumno ban phah ia ki kyrtong kiba pan tiket na ka bynta ka MP Lok Sabha.
La iathuh ba ka tiket na ka bynta u MP ba mynta u Bah Vincent H Pala ka lah ban kham jngan hadien ba la mih kyrteng sa u MLA ka Mylliem namar ba ki nongialam ki don kiba kwah ia u Bah Ronnie ruh.
Shillong, 04 Rymphang:“Ngin thaw Executive Committee para seng riew lum hadien ka elekshon MDC 2014", la ong u President ka KHNAM u Bah Pyndap borthiaw Saibon haba kren mynta ka sngi sha ki nongthoh khubor hadien ba pyllait ia ki kyrteng jong ki kyrtong ka seng.
“Ngin thoh sha ba roh ki seng riewlum kyn thup sha ka UDP, HSPDP halor kane", la ong u Bah Saiborn.
U la ong ba ka KHNAM kan nym ailad ban thaw ia ka EC da ka Congress kaba dei ka party ba synshar na Delhi ka bym sngewthuh eiei ia ka jinglong jingman jong ka jaitbynriew ha kane ka jylla namar ba baroh la shu leh tang na Delhi ha kaba ki MLA bad ki MDC ki shu long tang ki si sam khmut.
Ha kajuh ka por, u president ka KHNAM u la ong ba ki mat jingdawa ka KHNAM ki long na ka bynta ban iada ia ka ri bad ka jaitbynriew na ki bor ba thmu ban pyntroin ia ka.
U Bah Saibon u la iathuh ba ki mat ba ka KHNAM kan leit sha ki paidbah ki long ban pyntreikam ia ka rai jong ka Supreme Court ha kaba ki kynthei riewlum ne Scheduled Tribe kiba la ioh lok bym dei Khasi, kim dei shuh ban ioh ia ka jingmyntoi kum ki Khasi ne riewlum.
Ka KHAM kan dawa na ka sorkar ba ka dei ban pyntreikam ia ka ain iada na ka jingwan rung ki briew nabar sha kane ka jylla kum ka Inner Liner permit (ILP), ban jiar ne bishar bniah ia ka jingai trading licence ia ki bar jylla, ban nym ai pathar kat shaba lap bas hem, ban pynkhlain ia ka bor jong ki shnong kum ki rangbah shnong katkum ba la seng da ki longshwa, ban iada ia ka jingwan knieh ka Assam kumba la jia ha ka thain khappud ha Jirang bad ha kiwei ki bynta, bad kiwei de.
U la ong ba ka KHNAM kan dawa ruh ba dei ban pynkylla ia ka kyndon 12A ka Sixth Scheduled khnang ban pynkhlain ia ka bor jong ka district council.
Shillong, 04 Rymphang:“Ngin thaw Executive Committee para seng riew lum hadien ka elekshon MDC 2014", la ong u President ka KHNAM u Bah Pyndap borthiaw Saibon haba kren mynta ka sngi sha ki nongthoh khubor hadien ba pyllait ia ki kyrteng jong ki kyrtong ka seng.
“Ngin thoh sha ba roh ki seng riewlum kyn thup sha ka UDP, HSPDP halor kane", la ong u Bah Saiborn.
U la ong ba ka KHNAM kan nym ailad ban thaw ia ka EC da ka Congress kaba dei ka party ba synshar na Delhi ka bym sngewthuh eiei ia ka jinglong jingman jong ka jaitbynriew ha kane ka jylla namar ba baroh la shu leh tang na Delhi ha kaba ki MLA bad ki MDC ki shu long tang ki si sam khmut.
Ha kajuh ka por, u president ka KHNAM u la ong ba ki mat jingdawa ka KHNAM ki long na ka bynta ban iada ia ka ri bad ka jaitbynriew na ki bor ba thmu ban pyntroin ia ka.
U Bah Saibon u la iathuh ba ki mat ba ka KHNAM kan leit sha ki paidbah ki long ban pyntreikam ia ka rai jong ka Supreme Court ha kaba ki kynthei riewlum ne Scheduled Tribe kiba la ioh lok bym dei Khasi, kim dei shuh ban ioh ia ka jingmyntoi kum ki Khasi ne riewlum.
Ka KHAM kan dawa na ka sorkar ba ka dei ban pyntreikam ia ka ain iada na ka jingwan rung ki briew nabar sha kane ka jylla kum ka Inner Liner permit (ILP), ban jiar ne bishar bniah ia ka jingai trading licence ia ki bar jylla, ban nym ai pathar kat shaba lap bas hem, ban pynkhlain ia ka bor jong ki shnong kum ki rangbah shnong katkum ba la seng da ki longshwa, ban iada ia ka jingwan knieh ka Assam kumba la jia ha ka thain khappud ha Jirang bad ha kiwei ki bynta, bad kiwei de.
U la ong ba ka KHNAM kan dawa ruh ba dei ban pynkylla ia ka kyndon 12A ka Sixth Scheduled khnang ban pynkhlain ia ka bor jong ka district council.
Shillong, 4 Rymphang:Ka tnad sam marbam ka Food and Civil Supplies ka la bthah ia ki Deputy Commissioner jong ki district ban pynkhreh ia ki kyrteng jong kito ki briew kiban ioh bynta ia u khaw tad na ka skhim Food Security Scheme katkum ka Draft Socio Economic List  jong ka tnad Community and Rural Development.
“Ki Deputy Commissioner ha ki katto katne tylli ki district ki la dep sdang ia ka kam ban lum ia ki kyrteng jong ki nongioh bynta.
Hynrei kane ka jingpynkhreh ka lah ban shim por namar ba la don bun ki Block ki bym pat dep ia ka khanasumari ka ioh ka kot ne ka Socio-Economic"  la ong u heh sorkar ha kane ka sngi Hatmajai.
Ka khubor sorkar ka la iathuh ba kim lah ban pyntreikam khlem da ioh ia ka kyrteng jong ki nongioh bynta na ka C&RD department.
Mar ia dep ia ki kyrteng kiban ioh bynta, kin sdang noh wut wut ia ka jingsam ia ki marbam katkum ka Food Security Scheme.
Ha kajuh ka por ki heh sorkar, la iathuh ba ka jingshon ia ki kot reshon ka la sdang.
“Ngin sa sam ia ki kot reshon ba thymmai sha baroh kiba thymmai bad kiba rim.
Ki nongioh bynta kum ki BPL bad ki AAY  kin hap ban leit aiti noh ia ki kot reshon barim ban aid a kaba thymmai", la ong u heh sorkar.
Lah ban kdew ba ha ka 10 tarik Nailar mynshem snem, u Myntri Rangbah ka jylla u Mukul Sangma u la ong ba ka sorkar kan pyndep ia ka jingpynkhreh ia ka jingthoh khanasumari hapoh hynriew phew sngi.
Ha kine ki shi phew sngi ban wan, yn dn ka jingpynlong ia ka jingkam bad ka jingujor na ka bynta ban pynrung ia ki nongioh bynta ha kane ka skhim.
Ha ka 1 tarik Risaw mynshem snem, u myntri ka tnad sam marbam u Clement Marak, u la ong ba ka Meghalaya kan shim ia ki lad ki lynti ban pyntreikam noh ia ka National Food Security ban pynioh khawtad haduh 80 percent ki paidbah ha nongkyndong bad 50 percent  ha jaka sor.
U Marak u la ong ia kane haba kren ha ka jingialang jong ki myntri tnad sam marbam ha New Delhi.
Hynrei ka sorkar jylla ka la iakynduh jingeh ha ka jingpyndep ia ka jingdonkam halor kane ka skhim ban pyntreikam ia ka, ha kaba 18,44,000 ngut ki briew ha ka nongkyndong bad 3,12,000 ngut ha jaka sor kin ioh bynta na kane ka skhim.
Kiba ioh bynta na kane ka skhim, kin ioh khaw tad  san kilo shi bnai ha ka dor T.3 shi kilo, T.2 shi kilo u wheat bad T.1 shi kilo u millet.
Shillong,4 Rymphang:9 ngut ki radbah ka UDP ki la mih noh na ka seng mynhynnin ka sngi, bad ki la iehnoh shadien ia ka seng jong ki ban mih shakhmat na ka bynta ban ai ka jingkyrshan ia u kyrtong shimet uba la shah pynduh tiket ha ka UDP u Bah Airmarshall Diengngan na Langrin konstitwensi.
Kitei ki khyndai ngut kiba la mih noh na ka UDP ki dei hapoh ka jingialam u nongialam ba la rangbah ka UDP uba la don bun bun snem bad katei ka seng u Bah Khrang Lyngkhoi,President  uba la ju ia khun ruh ha ki elekshon bapher bapher na katei ka konstitwensi ha ki snem kiba la leit na ka UDP.Kitei ki 9 ngut ki dei ki nongkitkam kiba bat ia ka kam bapher bapher ha ka UDP ,Langrin kynthup a u Adviser ka seng u Bah Lastborn Pariong.
Ki la don 14 ngut ki nongkitkam baroh khoit hynrei  9 ngut na ki ki la mih noh, 2 ngut ki dei kiba la ieh ia ka kam seng kham ha shuwa bad kiba dang sah mynta ki don sa tang 2 ngut u working president u Bah PK Raswai bad u General Secretary  Bah GG Bung Snaitang, iathuh u Bah Khrang Lyngkhoi, President ka seng.
Kitei baroh 9 ngut ki la pynpaw ba ki la ieh noh ia ka seng UDP, ha ka jingialang kaba la long mynhynnin ka sngi ka 3 tarik ha ing u Bah Airmarshall Diengngan ha ka shnong Kulang, Nongjri-Borsora.
Haba kren ha katei ka jingialang kaba la wan ban ia shim bynta da ki spah ngut ki paidbah, u Bah Khrang Lyngkhoi u la ong ba ka daw ba u la mih noh na ka seng UDP, ka dei halor ka nongrim ba u la ngiah  ia ka jingleharsap bad ka jingleh sop sop jong u Working president  Bah PK Raswai hapoh ka seng.
U la ong ba u Bah PK Raswai u la leh da ki buit arsap ban ioh jubor ia ka tiket na ka UDP ha kaba  la pynjah ia ka kyrteng jong u Bah Airmarshall, tang ha shiteng  lynti ha ka por ba ka seng ka la phah ia ki kyrteng ki nongpan tiket sha ka seng kmie.
U la ong ruh ba ki paidbah ka thain ki la ngiah ia u bah Raswai kumta ki la shm ia ka rai ba lada don mano mano uba kham tbit ban shimti ia ka kam  kum u kyrtong ka seng uba ki paidbah hi ki tip ba u dei u briew uba bha ka seng ka kloi ban aiti ia ka tiket sha u-"Ngi la ioh ia u Bah Lieh (Airmarshall ) u samla ba tbit uba dei ruh u trai shnong jong ka langrin, u dei u ba bha , u wan na ka ing ka sem kaba bha bad u dei ruh uba bit ban shimti ka tiket na ka seng, ki paidbah ki la hun ia u, u la pan tiket na ka UDP, hynrei ia ka kyrteng jong u la pynjah noh tang ha shiteng lynti-kane ka pynbitar ia ka seng" ong u Bah Lyngkhoi uba la kam ruh ba kiba la mih noh mynta na ka UDP ki dei ki UDP paka kaba mut ba kiba la don bad ka seng naduh ba la seng ia ka bad ki dei ki riew rim jong ka seng, ‘kiba sah mynta ha ka UDP ki dei tang ki UDP kiba la wanrah hi da u Bah Raswai ha ka por ba u pyniasoh UDP-kiba rim te kim don shuh’ bynrap shuh shuh u Bah Lyngkhoi.
Ki la don bun kiba la ai jingkren naduh u sordar ka shnong, u sordar ka Nonghyllam, ki 9 ngut ki nongialam ka UDP bad ki nongialam ka UDP na kylleng ka thain Langrin kiba la wan ban mih khmat kum na War-Basan Lyngdoh, na Rangthong, na phlang Diloin, na Mawpud, na nongnah, na Sarin-nongkynbah ter ter naduh Upland haduh Border ha kaba na ki thain Border ki nongialam kiba dei ki Garo ki la pynpaw ba ka thain baroh kawei ka kmen ban ioh ia u kyrtong uba na ka konstitwensi lajong.
U Bah Lastborn Pariong, Adviser ba la ieh noh jong ka UDP haba ai jingkren u la kren ki juh ki ktien kumba la pynsngew da u Bah Lyngkhoi, hynrei kaei kaba utei u rangbah u la pynpaw ia ka jingsngewsih jong u ka long ba u la kynnoh ba u working President ka UDP,langrin bad u General Secretary ki la ia lehsop sop kumno ban kynjat noh ia  Bah Lyngkhoi na ka shuki President bad u la ong ruh ba ki la ia syllok bad ki nongialam jong ka seng, hynrei u la pynpaw ba baroh ki nongialam ki pyrshah ia katei ka jingthmu jong ki.
U Bah Air Marshall haba ai jingkren ha katei ka jingialang u la pynpaw ia ka jingkloi jong u ban ai ka jingshakri kaba bha tam ia ka thain la jong, u la kyrpad ia ki paidbah ba kin ai ka jingkyrshan ia u kumba ki la mon bad ki la kwah ba un ia khun ha kane ka elekshon MDc 2014.
‘Ailad ia nga mynta tang 5 snem lada jia ba ngam lah ban leh eiei ia ka konstitwensi , pynshong noh ia nga ha ka elekshon kaba bud’ ong u Bah Diengngan.
Ha katei ka jingialang la ioh ruh ki jingkren na u kyrtong ka NPP uba la iakhun ha ka elekshon MLA u Bah K.Nongbri ha kaba u la pynpaw ba un ai ka jingkyrshan ia u Bah Lieh , ha kane ka kynti namarba ka seng kam pynieng kyrtong bad ka dei ka mon laitluid jong ka party ban kyrshan iano iano tangba um dei ban long u kyrtong ka Congress.
Lah ban kdew ba na Langrin Konstitwensi nalor u Bah Airmarshall Diengngan , ki la don sa kiwei pat ki kyrtong kum u Bah Mighter Marwein, kyrtong shimet , u Bah P.K Raswai na ka UDP, u Bah lamphrang Kharbani kyrtong shimet bad u MDC ba mynta  u bah Mansturdy Nongrum na ka seng Congress.
Shillong,4 Rymphang:Ka Indian Air force ,IAF ka la sdang ban pyndonkam da ka Helikoptar pynlip ding ha ka jylla Nagaland, katei ka Helikoptar pynlip ding ka dei ana ka tnad shipai suin ka la pynkhreh kyrpang tang ban iada u lum ba itynnad bad ba jrong tam ka Nagalnd u lum Japfu, uba jrong kumba 3 kilomitar eiei na sla duriaw.
Ka MI 17 V5 ka dei ka helikoptar kaba tnad shipai suin ka la sdang ha ka sien ba nyngkong eh ha ka ri baroh kawei, katei ka helikoptar ka dei ka ba la don ha ka ia ki tiar donkam baroh kiba pyndonkam ha ka ban pynlip ding.
Katei ka Helikoptar ka dei aba ka tnad ka la mang ruh ba ka lah ban kit haduh 2.5 ton ka um na sla khyndew bad kan pynhap na jrong suin kaba jngai kumba 3 kilomitar na ki thylliej ding.
Katei ka Helikoptar kan sdang ban treikam mynta ka sngi  naduh ka por 6 baje mynstep.
Ki bor bahalor katei ka tnad ki la ong ba kane ka dei ka sienjam kaba tnad ka la shim ban tyngkai ia ka jingjyrngam jong utei u lum khang ba ka ding kan ym ioh ban bam ia ki jingthung ba itynnad kiba don ha utei u lum.
Shillong,4 Rymphang:U Chief Executive Member, ba mynta ka JHADC, u Madon Rymbai, u la kob ba ka Congress kan ioh ia ka bor synshar kaba marwei ha kane ka kynti ha JHADC.Haba ia kren bad u Rupang u Madon Rymbai, u la ong ba haduh 18 ngut ki dei ki kyrtong kiba la thikna ban ioh ia ka jingjop ha kane ka elekshon MDC 2014 kynthup ia u.
’18 ngut ngin jop suk’ ong u CEM ka JHADC uba long ruh u MDC ka Khliehtyrshi.
Haba la kylli hato lada ka Congress kan jop, mano ban bat ia ka shuki CEM, “99.9% te la thikna ba ngan bat hi nga-ia ka.1% te ngam tip shuh" jubab u Madon.
U Madon, u hap ban ia khun pyrshah ia ki ar ngut ki kyrtong kata uwei u kyrtong ka UDP bad uwei pat u kyrtong ka HSPDP.Haba phai sha ka KHADC, u Bah HDR Lyngdoh u myntri sorkar uba long ruh ha ka juh ka por u MDC bad uba dep peit ia ka District Council Affairs u la ong ba ha kane ka kynti ka seng Congress ka don ka jingkyrmen ba khlain ban ioh ia ka jingbun paid ha ka ing, bad kan wan hi ha ka bor synshar.
Haba phai sha ka liang u CEM , la yn pynneh ia u Bah PN Syiem ne yn jied da uwei pat, u Bah Lyngdoh u la ong ba ka shong ha ka rai ki MDC ki ban sa shah jied hadien ba la dep ka elekshon.
Shillong,4 Rymphang:Hadien kumba saw bnai eiei ba ki  la shong hapoh phatok na ka jingshah pynngat MPDA ar ngut ki nongialam sengbhalang u  Bah Eldie N Lyngdoh bad u Bah Reginald Thabah  kiba dei ki   dkhot bad ki  nongia lam ka FKJGP ki  la ioh jamin mynta ka sngi.
Kitei ki ar ngut ki nongialam sengbha lang ki la shah ha ki saw bnai ba la leit na ka daw ka jingiakhih ILP.Lah ban pynkynmaw ba u  Bah  Reginald u la shah pynngat MPDA ha ka 31 tarik u risaw 2013, bad u la shah kem 18  tarik U Risaw   na Sngithiang, kyrbom, Mawprem ha kaba ki pulit ki kem ia u katba u dang don hapoh ka kali kit nongpang, katba ia u bah Eldie N Lyngdoh la kem na Umsning halor ki jingkynnoh ba u la kawang Petrol bomb ia ka Pandal puja.
Shillong, 04 Rymphang:Ka KHNAM ka la pyllait ia ki 13 ngut ki kyr tong na ka bynta ka elekshon MDC ka KHADC ka ban sa long shen ha ka 24  tarik u Rymphang.
Napdeng kine ki 13 ngut ki kyrtong ba la pyllait mynta ka sngi kyn thup ar ngut ki MLA barim u Bah Pynshai M Syiem u ban iakhun na Mawphlang-Diengiei bad u Bah Process T Sawkmie u ban iakhun na Mawlai.
Nalor kine ki don arngut ki longkmie kynthup ka Kong Probity Nongpluh na Laitumkhrah-Mawlai konstiwensi bad ka Kong Christabell Wanniang na Umroi konstiwensi.
Kiwei pat ki kynthup ia u Working President ka KHNAM u Bah Adelbert Nongrum Jaiaw Konstiwensi, u Bah James Ban Basawiamoit na Mawkhar Kongstiwensi, u Bah Latiplang Kharkongor na Nongthymmai konstiwensi, u Bah Elphrin Lawai na ka Sohryngkham konstiwensi, u Bah Kodios Thongni na  Jirang konstiwensi, u Bah Iengskhem Diengdoh na Langkyrdem-Laitkroh konstiwensi, u Bah Pyndapborthiaw Saibon na Shella konstiwensi, u Bah Andreas Kharkongor na Laban-Mawprem kontiwensi bad u Bah Allowis Dohtdong na ka Mawkynrew konstiwensi.
Nalor kine, ka KHNAM kan sa pynlait shuh sa kiwei ki kyrtong ha kine ki sngi ban wan.
Shillong,5 Rymphang:Mynta ka sngi ki shipai BSF jong ka Purakhasia BOP kaba don ha West Garo Hills ki la ioh kem ia uwei u nong ialam ka kynhun lehnoh ULFA, ki la kem ia u hadien ba ki la ipher ia ka iaid ka ieng jong u ha ka shnong Purnabazar kaba don hajan ka iew Pura khasia kaba hap hapoh Dalu PS.Utei u lehnoh ba la shah kem u dei uba la tip kyrteng kum u  Mebel Sangma na ka shnong  Belabor, Po- Halchati, Ps- Dalu, Distt- West Garo Hills.
Na utei u lehnoh , ki shipai ki la ioh kurup kawei ka mobile phone , ha ka jingtohkit utei u dkhot ka ULFa u la phla ba u la donkti kum u Over Ground Worker (OGW) la shisnem eiei mynta.
Shillong,5 Rymphang:Ki pulit ka Sohra Police Station mynta ka sngi ha ka por 4 baje janmiet ki la ioh ia ka jingujor na u bah Aron singh Lyndem  uba na ka shnong Khliehshnong, Sohra ba ha ka 3 tarik mynta u bnai ka khun jong u ka Phindakerlang Tariang, 6 snem karta ka la shah batbor ha uwei u khynnah uba dang 13 snem karta, u bah Lyndem u la ujor ba u Shan Singh Hynniewta u khynnah ba  napoh  khliehshnong,Sohra u la leh ia katei ka kam ha ka por 10 baje mynstep.
U la ujor ruh sha ki pulit ba u Shan u la batbor ia ka khun jong u ha kawei na ki jaka ba la tip kum ka Shyniarbah,kaba don ha Khliehshnong, Sohra.
Ki pulit ki rejistar case ia katei ka jingjia bad baroh ar ngut kitei ki khynnah kaba la shah batbor bad u nongbat bor la phah sha CHC,Sohra na ka bynta ban phah eksamin ha ki doktor.
Ka jingtohkit ia katei ka jingjia ka dang iaid shakhmat.
Shillong, 5 Rymphang:Ka jingplie ia ka iing ka Meghalaya ha Kolkata kan sa long shen kaba don ha Russel Street.
U heh sorkar u la iathuh hynne ka sngi ba ka jingshna ia ki nala ba pyniasoh na katei ka iing sha nala bah, la dep artad.
“Kane ka jingtrei yn dep noh hapoh ar taiew", la ong u heh sorkar.
Une u heh sorkar bym kwah ban pynpaw kyrteng, u la iathuh ba ka jingkhot tender na ka bynta pynbit pynbiang ia ki kamra, la khot.
Ki tiar ban pynbiang ia ki kamra, ki long ki miej ki shuki, ki tiar ki tar ba donkam ban buh.
“Ka jingplie ia kane ka iing kan long mynta u snem" u la ong.
Kane ka iing la shna ha ka jinglut kaba kot sha ka T.49.2 klur.
Ha ka 5 tarik Nailar, mynshem snem, ka Public Works Department (PWD) ka jylla ka la shimti ban shna na ka M/s Asian Housing and Infrastructure Pvt.
Limited (AHIPL).
Shillong,5 Rymphang:Ka Mawthadraishan Bock Congress Committee (MBCC) ha ka Special Executive Committee ha ka ophis jong ka party ha shnong Kynshi kala ioh ban thaw ia ka Adhoc Body na ka bynta ban pyniaid shaphrang ia ka kam jong ka party naka bynta kane ka election MDC 2014.
Ia katei ka jingialang la pynlong ha ka 22 tarik jong u bnai Kylla Lyngkot hapoh ka jingialam jong u Bah JC Diengngan kum u President jong ka MBCC.Ha katei ka jingialang la wan ban ia don bynta lang ki nongialam jong ka District Congress Committee (DCC) jong ka West Khasi Hills hapoh ka jingialam jong ka President ka Dr Eureka, Vice President u Bah GRL Marshillong, Asst General Secretary u Bah MK Mawlong, u Bah Lambok Marngar President jong ka Mairang Block Congress kumjuh ruh ki longkmie ki rangbah bad kumjuh ruh ki samla kiba dei napoh jong ka Block.
Ha katei ka jingialang la ioh ban batai bniah bha ia ka jingiaid ka party Organisation jong ka Block ha Mawthadraishan shwa ka MLA election bad ha kane ka po rkala khot lang ia baroh kiba ju iai kyrshan bad ki dkhot jong ka party ban ia klet noh ia baroh ki jingiaid bala dep ia ki ba bha ne bakla, hynrei mynta kala dei ka por ban ia pyrkhat thymmai noh ba ngin ia kut jingmut ban ieng tylli kawei bad ban iatei pat ia kane ka iing kaba la sdang ban synjor.
Ha kane ka jingialang la iakren sani bha ruh ia ka kam kyrtong  MDC 2014 na ka Mawthadraishan Block, la ioh ia ka report na ka office bad kila pdiang da ka mynsiem jong ka jingsngewnguh ia ka jingkloi jong u Bah JC Diengngan ban shim bad kit ia kane ka lyngkor ha ka por ba baroh kila kynran dien kum u President bad kum u kyrtong.
Baroh ki dkhot kila kdup ieid bad lung mynsiem ban pdiang ia u Bah JC Diengngan kum u nongialam ban shim ha ka por ba eh ban pyllait ia ka party na ka jinglehrain bad na ka liang jong ki paidbah kida kular ban trei shitom bad ruh ban pynjop donburom ia u ha kane ka election MDC.Ha katei ka sngi la ioh ruh ban jied ia ki nongkit kam kum ki Adhoc body bad ki nongkit kam ki long kumne Working President u Bah NL Marshiangbai, General Secretary u Bah GRL Marshillong, Vice president u Bah Kwen Rngaid, U Bah Bantalin Warjri, u Bah Forward Lyngdoh bad u Bah Shaikes Nongrang, Joint Secretary u Bah Jop War, u Bah Orland Marwein, Treasurer u Bah HL Myrthong lem bad 13 ngut ki Executive Member.
Ha kajuh ka por kum shi bynta ban nang pynkhlain shuh shuh ia ka party la jied ruh sa ia ki nongialam ne ki rangbah na ki thain bapher bapher  kiba kynthup ia ka thain Laitkseh- Marngor, Markasa Area, Myriaw, Nongshillong Pariong, Lyngdoh Nonglait, Kynshi, Nongdom Langtor, Mawkynsah- Mawkohmoit, Nongum, Wahrit bad ka thain Kynrud.
Shillong,5 Rymphang:U Sh.
Subhash Jo shi, IPS, DG BSF mynta ka sngi u la wan ban jngoh khadduh ka tnad shipai ki BSF ha ka jylla, bad ha katei ka jingwan jngoh kaba khadduh jong u u la leit sha ktem ki shipai BSF kaba don ha Tura bad ha umpling ha ka 4 bad 5 tarik mynta u bnai, ha katei ka jingleit jngoh u la plie ruh ia ka Sector Headquarters Tura kaba la tei ha  Dobasipara.
U Joshi u la kular ruh ban pynbit pynbiang ia ki jingdonkam ki shipai kiba trei ha kane ka jylla, kumba ka long mynta la dep ban mang haduh 18 tylli ka  Jawan Barrack, 16 ki ing shet, 14 tylli ki pung um, bad 3 tylli ki jaka leit shabar.
La seng ruh ia 2 tylli ki jaka ai jinghikai bapher baphere ha Tura bad  Shillong ha kaba kumba 100 ngut ki kynthei bad khynnah ki la ioh jingmyntoi , u la ong ba la leh ia kane na ka bynta ka jingmyntoi kito ki lok jong ki shipai BSF.Shillong, 5 Rymphang:Hadien ba la duh tiket na ka Congress, u president ka Jirang Block Youth Congress Committee u Bah Albertus Lapang  u la rai ban iakhun kum u kyrtong shimet.
San ngut ki nongpan tiket na Congress na Jirang constituency.
U Bah Lapang uba dei u president ka Jirang Block Youth Congress Committee, u MDC ba mynta Bah Artist Rani, Bah Comfort Doloi, Bah William Mynsong bad u Bah Victor Rani.
Hynrei ka Congress ka ai ia u Bah Rani uba don ka jingiajan bad u MLA ka thain u Bah Lambok Mylliemngap.
“Ka jingrai jong nga ban iakhun la shim ha ka jingbymhun hapdeng ki nongialam ka party ia ka rukom ai tiket ia u briew ha kane ka kynti, la ong u Bah Lapang.
U la pynpaw  ia ka jingsngewsih ia ka rukom ai tiket ka party ia u briew u bym dei satia u dkhot jong ka party Congress.
Shillong,5 Rymphang:Ka elekshon MLA -2013 ka dei ka elekshon kaba la bun bha ki shiing shi sem kiba la ia khun elekshon, ki la don kiba la iakhun shi kpa shi khun, ki don ki shi lok, ki don ki shi para, ki don kiba shi kni shi pyrsa  ruh.
Lah ban pynkynmaw ba ha ka elekshon ba dang shu dep ha u 2013, u bah Pynshai Manik Syiem   bad ka khun jong u ka kong Teilinia Thangkhiew ki la ia khun kum ki kyrtong shimet, u bah Charles Pyngrope  na ka Congress bad u khun jong u u David Nongrum kum u kyrtong shimet ( ym ioh tiket Congress), u Bah Donkupar  Massar  bad ka kurim jong u ka kong Grace Kharpuri kum ki kyrtong shimet, u Dr.Mukul Sangma bad ka kurim jong u na ka Congress.
Haba phai sha katei ka elekshon ngi iohi ba  ki shi shi sem ki la ialeh ban ia khun na ka juh ka tnum bad na ka juh ka party, lait noh na ka daw jong ka jingbym ioh tiket.
Hynrei mynta ka elekshon MDC-2014 ka long phylla palat namarba ki shiing shisem ki mih madan ban ia khun elekshon na la ka jong ka ka jong ka seng, u Bah P.M Syiem u la pyniasoh KHNAM bad u dei u kyrtong ka KHNAM na Mawphlang Diengiei Konstitwensi katba ka khun jong u ka kong Teilinia Thangkhiew ka la pyniasoh HSPDP bad ka dei ka kyrtong ka HSPDP na Mylliem Konstitwensi.
U Bah J.C Diengngan u kyrtong shimet na Mawthadraishan u la iakhun ha ka MLA elekshon kum u kyrtong shimet (duh tiket UDP) katba mynta pat un ia khun kum u kyrtong ka Congress katba u para jong u u Airmarshall un ia khun kum u kyrtong shimet( um shym la pan tiket Congress hynrei u la  shah pynduh tiket na ka UDP).
U Bah PK Raswai un ia khun na ka tiket UDP na Langrin Konstitwensi katba u para jong u –u Bah Enbin Raswai wat la un ym ia khun elekshon hynrei u dei pat u radbah jong ka HSPDP.Kiba bun ki paidbah ki lyngngoh ia ka jingiapher party jong ki kyrtong kiba mih na ka juh ka ing.
Shillong,5 Rymphang:U MLA ka Sohiong u Bah HDR Lyngdoh , ha kine ki khyndiat sngi b ala dep ha kawei ka jingialang ba la plie ia ka Multi Facillity Centre u la kren shibun kiei kiei kiba u la leh na ka bynta ka thain Sohiong, u la kdew ia ki surok ki lynti ki ba la pei lut sha manla ki dong jong ka Sohiong bad kiwei pat ki kam pynroi kiba u la leh na ka bynta katei ka thain ha ki 25 snem snem ba u la long kum u nongmihkhmat.
U Bah Lyngdoh u la ong ba shuwa ba un pyniasoh ialade sha ka kam sain pyrthei ha u 1988, ka Sohiong ka dei kawei na ki shnong ka ba dang sahdien tam bad ka bym pat don eiei naduh ki surok , ki bording bad kiwei pat ki kam pynroi, u la ong ba tang kawei kaba ki briew ki tip ka long ba ha kito ki 25 snem mynshuwa ka Sohiong ka dei ka ktem kyiad, bad lada don ba ong  ban leit sohiong , ki briew kin kynnoh beit ba un leit kit kyiad.
’25 snem mynshuwa lada phi ong ban leit sohiong, ki briew ki la ong beit ba phi leit kit kyiad’ ong u Bah HDR Lyngdoh uba la pynpaw ruh ba ka jingkylla kaba khraw ka la wan ha katei ka shnong bad ka konstitwensi ha kaba mynta lyngba ka jingpoi bun ki kam pynroi ki briew ki la klet noh ia ka dur jong ka sohiong ha shuwa ki 25 snem.
U la ong biang ‘mynta haba phi kylli ia ki briew ba leit Sohiong , kin ong oh! Nga trei sha ophis MeSEB, lane sha Bank bad kumta ter-ter-kine ki dei ki jingkylla jong ka Sohiong ’  bynrap biang u bah Lyngdoh.
U Bah Lyngdoh u la long u nongmihkhmat ka Sohiong naduh u snem 1988 haduh mynta , kaba mut la 25 snem tam bad la jan kynjoh sha ka 30 snem bad um pat shah rem naduh ka snem kaba u jop elekshon na katei ka konstitwensi.
U la long ruh u MDC katei ka thain la kham slem bad mynta ka kynti ruh un ia khun biang na ka seng Congress.
Utei u nongmihkhmat ka Sohiong u la ong ba ha ka jingshisha um don jingthmu ban ia khun ia ka MDC mynta u snem bad ban ailad lem noh ia kiwei , hynrei u la ong ba ki paidbah ka thain kim pat ailad ia u ban shongthait, kumta u hap ban ia kohnguh ia ka rai u paidbah ban mih madan ban ia khun biang.
u bah  Lyngdoh u la pynpaw ruh  ba  mynta u snem ka Sohiong ka lah ban ioh ia ka kolej ka ba la khmih lynti ba ha ka sien sdang mynta u snem hi  yn sdang  shuwa da ka BA 1st year.
U la ong ba katei ka kolej kaba la khmih lynti ba yn tei noh ha Sohiong la mang ban pynlut T.1 klur tyngka ha ka Phase kaba nyngkong bad hadien katei kin dang don shuh kiwei pat ki bynta ba hap ban mang pisa.
U la ong ba ka jingtei ia katei ka kolej ka dei ka jingkut jingmut jong u kaba la kham slem namarba u sngew synei ia ki para shnong para thain khamtam ki ba wan na ka longing kaba duk namarba ki shem jingeh ban leit pule kham shajrong lane ban kiew sha Shillong, u la ong ba lyngba ka jingplie ia ka kolej kan long ka jingkyrkhu ia ki ha kaba kin ioh lad ban bteng ia ki jingpule ba kham sha jrong jong ki.
Shillong, 5 Rymphang:U Myntri Rangbah ba shah pynrynkangpar ka Tibet u Lobsang Sangay u la ong ba ka bor synshar ka Tibet ka lah ban iapein lada ka China ka ai bor lautluid ia ka Tibet.
U Sangay uba dei u nongtrei jong u nongialam mynsiem ka Tibet u Dalai Lama ba khadsaw, u la ong ia kane haba kren sha ki nongthoh khubor ha ka nongbah hynne ka sngi.
U la ong ba ka Tibet ka kwah ban iapynbeit da ka lynti kaba jai jai bad ka jingsuk lyngba ka jingia kren sngewthuh.
U la ong ba 125 ngut ki nong-Tibet ki la thang hi ha kaba 106 ngut.
U la ong ba ka jingdawa jong ki nong-Tibet ka dei katkum ka riti synshar ka ri China ha kaba ka Article 4  ka riti synshar ka kren ia ka ain kaba iadei bad ki rit paid 1984.
U la ong ba ka jingiakren hapdeng ka Tibet bad ka China ka la sdang ha ki snem 70 bad ka ju don ka jingiakren naduh katei ka snem bad kaba kham heh ka jingiakren ka dei ha u snem 2002 haduh  u 2010.
U Sangay u la ong ba ka jingiakren ba khadduh ka jia ha u snem 2010 bad haduh mynta kam don shuh ka jingiakren.
U la ong ba ki nong-Tibet ki ngeit ha ka jingsuk ka jingjai jai.
“Ngi kwah ban iohi ba ka jingjynjar jong ki nong-Tibet kan kut noh bad kane ka dei ka thong ba kongsan jong ngi bad ngin iapein ban nym dawa iapra shuh na ka china lada ngi ioh ia ka jingsynshar laitluid", u la ong.
New Delhi,5 Rymphang:Ka  nongialam ka liang pyrshah  Lok Sabha ka Sushma Swaraj ka la dawa ba dei ban pyn sangeh noh ia ka kynta kylli jingkylli hapoh ka ing mynta ka sngi, na ka bynta ban ailad ban iatai halor ki jingeh jong ki briew ka thain shatei Lam Mihngi, ong u nongmihkhmat ka BJP u Anurag Thakur.
" Ka  Sushma-ji ka  la thoh sha ka lamphang ( Meira Kumar)  bad ka  la bthah ba dei ban pyn sangeh shuwa ia ka kynta kylli jingkylli  ban ai por ban ia tai halor ki mat ba ki briew ka thain shatei lam mihngi ki shem jingeh" ong u Anurag Thakur haba kren sha ki nongthohkhubor ha phyllaw ka ing dorbar bah ka parliament.
U Thakur, uba long ruh u President ka Bharatiya Janata Yuva Morcha,  u la ong biang " ki la ia kynduh ia kitei ki jingeh manla ka sngi bad da ki snem ki la mad ia ki-nga sngew ba ka long kaba donkam ban iatai ia ka mat kaba ia dei bad ka thain shatei lam mihngi, bad ban poi sha ka jingkren pynkut kumno ban shim rai".
U Thakur u la kren sha ki nongthohkhubor ha ka sngi sdang jong ka dorbar Lok Sabha.
Shillong,5 Rymphang:Ki nongkyrshan ka HSPDP na Nongstoiñ konstitwensi ki la pynpaw ia ka jingpyrshah halor ka jingkynnoh ba leh donbor ki nongkitkam ka seng khamtam haba iadei bad ka jingpyntrei kam ia ki skhim ha nongkyndong.
“Ngi ki nongkyr shan ka party HSPDP, ngi sngewlyngngoh haba iadei bad ki skhim MLA napoh ka C&RD block kaba ju leit sha ki paidbah,  ba ka poi sha ki riew shimet ba kin pyntrei khlem da pyntrei ha ka rukom kaba dei," la kynnoh u Bah Sure N Lyngdoh hynne ka sngi haba iakren bad ki lad pathai khubor.
U Bah Lyngdoh u la iathuh ba ia kine ki skhim MLA kiba napoh ka C & RD block la pyntrei da ki riew shimet kiba dei ki nongkyrshan ka HSPDP hi kiba dei ki nongkhaii dewiong.
U Bah Lyngdoh u la ong, ha ki por ba mynshuwa kam ju jia kumne ha kaba ka jingpyntreikam ia ki skhim ka long kaba biang bad kaba beit.
U la ong ba ki shnong kiba la shah iehnoh khunswet ki long kum ka shnong Tyllang, ki jaka jong ka Mawlangniang bad ki katto katne tylli ki jaka kiba marjan, bynrap u Bah Lyngdoh.
U Bah Lyngdoh u la iathuh ruh ba ki paidbah kiba ju kyrshan ia ka HSPDP kim iahap ia ka jingleh bym suidniew jong u MDC ka Nongstoiñ, Bah L.G Nongsiej ban shu ñiewbeiñ ia ki shiphew tylli ki polling station.
Kine ki shiphew tylli ki polling station ki long ka Marngor, Laitkseh bad Langiewbad kiwei, bynrap u bah Lyngdoh.
Shillong, 5 Rymphang:Ka jingiaseng Assembly ka Balang u Blei, Meghalaya bad Assam kan long ha ka Balang u Blei ha Sohra Iew.
Katei ka jingiaseng kan sdang naduh ka 6 tarik haduh ka 9 tarik mynta u bnai.
Ha ka 9 tarik, sngi u blei ka jingiaseng kan long ha Madan iew thymmai, Khlieh shnong ,Sohra Ki nongkren ha katei ka jingiaseng ki long, ha ka por 10 baje  mynstep u Rev.Dr.O L Snaitang bad ha ka por 1:30 baje nohphai sngi u Rev.Dr.BR Sohkhia.
Shillong,5 Rymphang:Kumba long manla ka elekshon tang shu poi ka sngi sdang thep kyr teng jong ki kyrtong ka DC ophis ha Shillong, ka shongshit puk, hynrei mynta ka sngi katei ka ophis ka la dait thah jar jar ha kaba haduh mynta ym pat don uwei ruh u kyrtong uba la thep kyrteng lait noh tang katto katne ngut kiba la shu wan shim phom bad ban pynbiang lypa ia ki kot ki sla.
Haba ia kren bad ki katto katne ngut ki kyrtong kiba la poi sha katei ka ophis mynta ka sngi , ki la pynpaw ba ka daw ka jingbym lah ban pynbiang  bad ban pyndep ia ka jingthep kyrteng mynta ka sngi ka dei namarba ba la pynbna ia ka notification mynta hi ka sngi.
Katto katne ngut ki kyrtong kiba la poi sha DC ophis mynta ka sngi ki long u Bah James Ban Basaiawmoit, u kyrtong ka KHNAM na Mawkhar Konstitwensi, u Bah Jansing Tynsong ka Congress na Lyngkyrdem-Laitkroh konstitwensi  bad u bah Rocky Hek ka Congress na pynthor-umkhrah konstitwensi.
Haba la ia kren pat bad katto katne ngut  ki kyrtong kiba la poi bad ki bym shym la poi  sha DC ophis mynta ka sngi, la sngewthuh ba ka jingthep kyrteng ki kyrtong ki seng bapher bapher kan thnam bha lashai ka 7 tarik u rymphang.
Katkum ka jingtip ba la ioh lum haduh mynta ym pat don kyrtong kiba la dep thep kyrteng.
Shuh shuh ha kaba ia dei bad ka jingialap elekshon ha kane ka MDC, la iathuh ba ka tnad elekshon ka sorkar jylla kan shah ban sdang  naduh ka 13 tarik mynta u bnai.
Shillong, 05 Rymphang:Ka Garo National Liberation Army (GNLA) ka la pyllait noh ia u para jong u MLA u Naga M Sangma hadien hynriew sngi ba la rah bor ia u.
Kane ka long hadien ba ki bahaiing hasem jong u ki la siew T.20 lak sha katei ka seng lehnoh.
U Naga u dei  u para jong u MLA u Samuel Sangma.
Ka GNLA ka la rahbor ia u Naga uba dei u nongkhaii ha ka 30 tarik Kylla lyngkot na jaka sah jong u ha Gasuapara South Garo hills.
U SP ka South Garo Hills u Davies R Marak u la ong ba ia u Naga la pyllait mynta ka sngi por mynstep ha South Garo hills district.
U la ong ba la ioh jingtip hynne mynstep ba u Naga u la poi ha iing ha Gausapara  hadien ba katei ka seng lehnoh ka lapyllait ia u ha kawei ka jaka khlaw ka ba don hapdeng ka Chokpot bad Gasuapara.
U Marak u la ong ba ki pulit kim tip thikna la ki bahaiing ki siew ne em ia katei ka pisa ba la dawa da katei ka GNLA hynrei ka khubor na ka tnad syntiat ka iathuh ba ki lehnoh GNLA ki la pynlait noh ia u hadien ba kiba haiing jongu, ki la siew ia katei ka pisa ba ki la dawa T.20 lak.
Kumjuh kiba haiing hasem jong u Naga ki la kyntait ba ki siew ia katei ka pisa sha ki lehnoh GNLA.Shillong, 05 Rymphang:Ka sorkar kala pyn bna paidbah ba ka SSA State Education Mission Authority ka jylla Meghalaya kan sam ei ia ki kot pule sha ki khynna skul  jong ka Lower primary bad Upper primary skul, kiba dei ki skul sorkar.
Ia kine baroh ki kyrteng jong ki kot ba la ai haneng ym don kam ban siew pisa ia ki, bad ka jingsam ia kine ki kot ka long naduh ka 15 tarik mynta u bnai na ki ophis jong ki block ba pher ba pher.
Na ka bynta ki khynnah Lower primary, ki kot pule kiba yn ai ki long ka  English, Arithmetic,  Creative Expression bad ka AHPL, na ka bynta ki klas-1 bad klas-II, ka English, Arithmetic, Creative Expression bad ka Environment Studies bad ki klas-III bad klas-IV ka English (2nd language), Mathematics, Science bad Social Science ia ki klas-V.Ia ki khynnah skul jong ka Upper primary, ki kot kiba dei ban ioh ki long ka  English (2nd language), Mathmatics, Science, bad Social Studies  ia ki klas-VI bad klas-VII ki long ka Mathmatics, Science bad Social Studies bad ia ki klas-VIII tang ka kot Hindi.
Lada don kino kino ki skul ki byn kwah ban shim ia kine ki kot kiba ka sorkar ka la ai ki dei ban pyntip sha u Deputy inspector of school.
Shillong, 5 Nailar:Ar ngut ki briew ki la shah kem ha ki shipai BSF ba ap ha ka thain Borsora ba hap ha ka South West Khasi Hills.
Katkum ka kyrwoh na ki BSF, kine kiba shah kem la tip kyrteng kum u Digen Sangma (25 snem) na shnong Dangar, bad u Santos Marak (48 snem) na shnong Kalapahar.
Na kine, la ioh kurup 10 tylli ki tikli pynbthei bad san tylli ki tiar pynbthei.
La aiti noh sha ki pulit ban leh ia kaba donkam.
Ha kawei ka jingjia, ki BSF ki la ioh kem uwei u khar Bangladesh uba thmu ban ryngkoh sha India ha ka thain Dawki.
Une u khar Bangladesh la tip kyrteng kum u Magbool Ali (36 snem) na ka jylla Sylhet katei ka ri.
La aiti sha ki pulit ia une u khar Bangladesh, la ong ka kyrwoh na ki shipai BSF.Shillong,5 Nailar:Ka Basilla Marak ka la ujor sha  Nongstoin Police Station ba ha ka miet 3 tarik mynta u bnai ha ka 6:30 baje eiei janmiet uwei u pulit SI uba la tip kyrteng kum u R.Sten, u la thmu ban pyniap ia u khun jong ka u Kyrmen S Marak, 15 snem karta  da kaba ksih na ryndang jong u.
Kane ka jingjia ka la jia hapoh kawei ka kali kamai Tourist Maxi Cab ha ka shnong Markasa ,West Khasi Hills.
Utei u khyn nah u la mynsaw jur hadien katei ka jingshah ksih ha utei u pulit runar.
Utei u pulit u la byrngem ruh ia ka kmie jong utei u khynnah, ia u nongniah kali bad kumjuh ruh ia ki briew ba shong hapoh kali da ki jingbyrngem kiba pyntieng pynsmiej ia ki.
Ia utei u pulit runar ki pulit kin sa kem ia utei u pulit.
Shillong,5 Nailar:Ha kine ki sngi ki la mih ki khubor ba ki pulit ki la khanglad ban pyni phlim ha St.Anthony’s College, ha kaba katei ka jingpyni phlim ka la iaid beit.
Hynrei na ka liang ki pulit ki la pynshai ba kim shym la khang satia ia katei ka jingpyni phlim hynrei ki shu kwah ban peit ia ka jinglong jong ka phlim shuwa ban yn pyni paidbah ia ka.
“Kam dei ba ngi khang ban pyni phlim, hynrei ngi pan ban peit bniah shuwa ia ka jinglong ka phlim, la kaba long ne-em ban pyni" ong u Superitendent of Police (Crime) u Bah Vivek Syiem.
U Bah Vivek u la ong ba ki briew ba la apyni phlim ha St.Anthony’s kim treh ban pyni sha ki pulit ia kita ki phlim ha kaba ki la ong ba kin pyni ha ki nonghikai ka St.Anthony’s.
“Ki briew ki dei kiba tip ia ka ain, ngi ruh ngi dei kiba tip ia ka ain bad ki tip ba ngim lah ban khang, ngi ruh ngi tip ba ngim lah ban khang" ong u SP ka Crime.
U SP u la ong ba watla ki pulit kim lah ban khang ia katei ka jingpyni phlim hynrei ki dei pat ban peit shuwa ia ka jinglong ka phlim khamtam haba ia kitei ki phlim yn peit da kiba heh bah ain kum u Lat ka jylla bad kiwei.
Shillong, 5 Nailar:Ka jingbyrngem ka FKJGP Mawlai Circle ban wanrah Branch Manager da U Khasi ha United Bank of India ha Mawlai Branch, ka la urlong bad ka bank ka la wanrah shisha da ka Khasi ka  Kong Jacquiline Nong khlaw kum ka BM ba thymmai ka UBI, Mawlai.
U Bah Khrawkupar Nongsiej  uba bat kum u Chief Organising ka FKJGP Mawlai Circle u la ong ba ka seng kmen ia kane ka jingsngap ka bank ia ka jingdawa ka seng bad kyrmen ba ka BM thymmai kan ai ia ka jingiatreilang bad ki paidbah.
Dang shen ha kane ka sngi Thohdieng, ka FKJGP Mawlai hapoh ka jingialam u President Bah Marbud Dkhar ryngkat lem ki dkhot ki la dawa na u Sudip Das u Chief Manager ka UBI ba dei ban wanrah da u Branch Manager jong ka UBI ha Mawlai Branch hadien ba la thmu ban wanrah da u bar jylla.
Na ka liang ka Seng ka sngew ban ai khublei ia ka UBI ba ka la burom ia ka jingdawa jong ka Seng bad ka Seng ka ai khublei ruh ia ka Kong Jacquiline Nongkhlaw iba wan ban long kum ka Branch Manager bathymmai hapoh katei ka bank.
Shillong, 5 Nailar:Ka sorkar Meghala ya ka la shimti biang ia ka iing kaba don ha Kolkata na ka kompeni M/s Asian Housing and Infrastructure Pvt.
Limited (AHIPL) hadien ba la pyndep ia ka.
Ia ka jingialang halor kane, la pynlong ha nongbah Kolkata ha kane ka sngi Nyngkong ha kaba u heh ka kompeni u H.Garg u la aiti ia u shabi ha u myntri ka General Administration Department (GAD) Bah HDR Lyngdoh.
Ia kane ka iing la shimti da ka tnad Public Works Department (PWD) na katei ka kompeni.
Ha kane ka prokram aiti ia katei ka iing nalor u myntri la don ki heh sorkar u PW Ingty, Principal Secretary, GAD, u Bah SB Chyrmang, Secretary bad Chief Engineer, PWD (B), Bah HM Shangpliang, Joint Secretary, GAD bad Trade Adviser bad Director ka Movement, Meghalaya House, Kolkata, ki Director jong ka Asian Housing and Infrastructure Pvt.
Limited kynthup u H.Garg, u S.Garg, u P.K.Agarwal, u K.Agarwal bad u V.S.Gupta, Architect ka S.Santra nalor kiwei pat.
Lah ban kdew ba ka iing ka Meghalaya kaba don ha Russel Street , Kolkata ka don lai bynta, ka  Block  ka don jaka ieng kali, ka iew ha ka jingheh kaba 80950 sq.
ft.
Ka Block –II ka don Guest House bad ka Office Block kaba don ka jaka pdiang, ka ophis, ka jaka bam, 8 tylli ki jaka thiah paidbah, 19 tylli ki jaka thiah baheh bahain bad kawei ka kamram ba kyrpang ia ki heh ki hain bad ar tylli ki jaka thiah madan.
Ka Block –III ka don ki jaka trei ha ka jingheh kaba 15006 sq.
ft.
kynthup 12 ngut ki nongtrei, 2 tylli ki jaka sah ki ophisar bad kawei ka jaka thiah madan bad jaka shong thait ki  nongniah kali.
Haba kren ha kane ka jingialang, u Bah HDR Lyngdoh  u la ong ba ka jinglah ban pyndep bad ban shimti ia kane ka iing kan long ka jingsarong ia ka jylla hadien ba la angnud da ki paidbah.
U la ong ba kane ka iing kan long ka jaka sah jong ki briew ba wan bad leit donkam na Meghalaya bad ha kajuh ka por, kan long ruh ka iing ban pynlong ia ka jingialang na ka bynta ki jingdonkam jong ka jylla.
Na ka liang u Myntri Rangbah u Dr.Mukul Sangma uba dang don ha Johannesburg, South Africa u la pynpaw ia ka jingkmen ia ka jingioh ban shimti biang ia kane ka iing ka jylla ha Russell Street, Kolkata.
Kiwei kiba kren ha kane ka jingialang ki long u Bah HM Shangpliang, u P W Ingty,  u  H.Garg,u Bah S.B.Chyrmang bad u Bah  A.Dkhar, SDO (PWD).
Kane ka long ka kyrwoh na ka MIPR.Guwahati,5 Nailar:Ka jingtuid jong ki trok kit maw na Megha laya sha Assam khamtam ha ki thain jong ka West Guwahati ka la pynlong ia ki bor pyniaid District ka Kamrup  ban  pynjari da ka  Section 144 CrPC ha ki thain ka Rani jong ka  West Guwahati,  ka jaka ba ki nongkhaii maw ki ju pynlong ka kad bah na ka bynta ban pyniaid iew ia ki maw jong kin a Meghalaya.
Ki bor pyniaid district mynha ka sngi saitjain ki la pynbna ban ym shah iaid ki trok Dumper ha ki thain ka Rani naduh ka por 7 baje mynmiet haduh ka por 7 baje mynstep.
“Ki maw bad kiwei pat ki tiar la pyniaid iew be-ain na Meghalaya lyngba ki thain ka Rani , West Guwahati bad ki ju leh ia katei ka kam ha ka por mynmiet.
Ki nongkhaii kim ju pyniaid mynsngi namar ki tieng ioh ki shah bat ha ki pulit" ong u Manik Sarma, additional DC ka Kamrup.
U la ong ruh ba ka Distrika la thaw da ka kynhun ban peit pyrman iaka jingiaid katei ka kam khaii khamtam ha kip or mynmiet.
Ka  Sangrami Krishak-Sramik Sangha, kawei na ki sengbhalang ka la ong ba kumba 200 tylli ki trok Dumper kiba kit maw ki wan na Meghalaya manla ka sngi, bad katkum ka jingiathuh ki pulit kumba 10 ngut eiei ki briew ki la shah tynrah ha kitei ki trrok kiba pynher sted hapoh kine ki san snem.
Ka thymmei khubor na ki bahalor , ka la iathuh ba ka thain jong ka Rani la pyndonkam da ki nongkhaii kum ka ktem khaii maw jong ki bad kumjuh ruh kiwei pat ki tiar na ka bynta ki jingtei ha West Guwahati, kawei na ki khap sor ba kiew stet bha.
Shillong, 5 Nailar:Ka ophis jong U General Manager, District Commerce & Industries Centre, West Jaintia Hills District, Jowai kan pyn long ia ka Entrepre nuer ship Development Programme halor ka “National Mission on Food Processing" lane ka jingai jinghikai shaphang ki rukom shna bad pynneh ia ki jingbam bapher bapher ka ban long 6 (hynriew) taiew ia ka ba la thmu ban sdang naduh ka 19tarik Nailar, ha ka shnong Wahiajer kaba hap hapoh ka Thadlaskein C&RD Block.
Kumta la khot bad wer ia ki samla kynthei bad shynrang kiba don jingthmu ia kane ka kam ba kin wan shim ia ki application form na ka ophis uba soi kyrteng harum ha kano kano ka sngi longtrei.
Ka Interview na ka bynta kane kan long ha ka 16tarik Nailar 2013 ha ka por 11:00baje mynstep ha katei ka ophis.
Shillong, 5 Nailar:Ka Joint Action Com mittee of All Teachers’ Association of Meghalaya (JACATAM) ka la pyrshah jur ia ka jingthmu ka Meghalaya Board of School Education (MBoSE) ban pynkhreh ban set ia ki jingkylli ia ka eksamin jong ki klas IX.“Kane ka jingtyrwa ka Board ban pynkhreh ia ki jingkylli kam long ban pdiang.
Ka MBoSE ka pyr shang ban bud ia ka rukom ka bym ler kaba ka la dep leh teng san snem mynshwa", la ong u chairman ka JACATAM u Bah ED Nongsiang.
Katkum ka jingong u Bah Nongsiang, ki klas IX ki la hap ban siew T.1600 na ka bynta ka bai jingkylli ba la set da ka MBOSE.“Ngi kwah ba kane ka rukom ba mynta kan bteng ha kaba ia ki jingkylli la set da ki skul", la ong u chairman ka JACATAM.NewDelhi, 5 Nailar:Ka National Green Tribunal (NGT)  mynta ka sngi ka la pynbna ba ym shah  ban tih mar poh khyndew bad khlong shyiap pathar na ki rud wah ne ki wah khlem da ioh jingbit na ka tnad mariang.
Ka Tribunal ka pynpaw ba na katei ka jingtih pathar ia ki mar poh khyndew bad ka jing khlong shyiap pathar na ki wah bad ki rud wah ka la ialam sha ka jingduhnong ia ka jylla, namar kitei ki jingtih be-ain da ki lak bad ki klur tyngka.
Katei ka jingkhang pyrshah ka la mih hadien ka jingiatai ia ka jingjia kaba la jia ha UP.Ka ingbishar ba la khlieh da u  NGT chairman Justice Swatanter Kuma,  ka la ong ba katei ka hukum kan treikam ha baroh kawei ka ri India, namar ia katei ka jingkyrpad la phah katkum ka mat jong ka jingpynneh mariang.
Katei ka jingshah khang ban khlong shyiap ka treikam ruh ha ki rud wah jong ka  Yamuna, Ganga, Hindon, Chambal, Gomti, bad kiwei pat bad hadien pat la pynbna  ba katei ka hukum kan treikam ha manla ki dong jong ka ri.
Katei ka hukum ba la pynmih ka la ong ba kino kino ki ba thmu ban khlong shyiap ne tih mar poh khyndew ki dei ban ioh ia ka jingbit na ka tnad mariang ne ka Ministry of Environment and Forests (MoEF) lane ka  State Environment Impact Assessment Authority (SEIAA).
“Ngi khang pyrshah  ia kino kino ki briew, ki kompani,ne kinop kino ki bor ban tih marpohkhyndew bad khlong shyiap na ki rud wah bad ki wah ha ka Ri khlem da ioh ia ki jingbit ne ki laisen na ka MoEF/SEIAA " ong ka Ingbishar haba pynbna sha baroh ki nong India.
Ka Tribunal kala bthah ruh ia ki mining ophisar bad ki ophisar pulit ban shimkhia halor katei ka hukum ba la pynbna da ka National Green Tribunal Bar Association.
Ka NGT ka la pynbna ruh ba lada lap ia kino kino kiba pyrshah ia katei ka hukum kynthup ia ki ophisar sorkar ki hap ban mad ia ka jingpynshitom kumba la shah sospon ka SDM Durga Sakhti Nagpal, ka IAS ophisar.
Shillong, 5 Nailar:Ka jingmih ka jing kynnoh menaiksuid, men shohnoh ka la sngew khia jur ia ka Meghalaya Peoples Human Rights Council (MPHRC) bad ka sngew ba ka la dei ka por ia ka sorkar ba kan thaw noh da ka ain ban tehlakam kum ia kane ka jingjia.
Da kaba sngew lyng ngoh ia ka jingjia ha ki katto katne ki jaka ha kaba kiba shah kynnoh men aiksuid ki la shah pynbam eit, u chairperson ka MPHRC u Bah Dino DG Dympep u la ong ba ki jingngeit biej jong ki briew la pyndonkam bakla ia ka jingmon jongki da kito kiba pynshit ia kiwei ban leh tang kaba shu mutdur.
U Bah Dympep u la ong, “Namar ba la don ka jingbun ki jingngeit biej bad kiwei ki kam ba shu mut dur kaba ktah ia ka hok briew man briew, ka long kaba donkam ba ka sorkar kan thaw noh da ka ain ban tehlakam kum ia kane ka jingjia.
U Bah Dympep u la ong ba ka jingngeit ia ka niam ka dei ka bynta bad ka hok jong uno uno u nongshong shnong hynrei ka jingbud ia ka kam runar kam long kaba dei.
U sngew ba kum kane ka jingngeit bieij dei ban pynkylla ha ka imlang sahlang.
U la ong ba da kaba thaw da ka ain, ka ain kan iada ia ki mynsiem ba lui lui kiba kylla langknia bunsien ha kum kane ka jingshah kynnoh.
U Bah Dympep u sngew ruh ba ka jingngeit kaba ktah ia ka hok briew man briew dei ban pynrem jur bad ym dei ban pynshlur ha ka imlang sahlang.
Shillong,5 Nailar:Hadien ka jingjia kynnoh men ai ksuid kaba la jia ha ka shnong Mawting, Sohryngkham Police Out Post ha kaba uwei u rangbah uba la tip kyrteng kum u Halorsing Kharumnuid u la shah pynbam eit ksew ha ki ba haing jong u, u SP ka Crime Bah Vivek Syiem, u la ong ba nangne sha khmat ki bor shnong lane kino kino ki riew paidbah ki dei ban ujor sha ki pulit lada ki suba men-ai ksuid iano iano ym ban shim ia ka bor halade ban pynshitom khnang ba ki pulit kin ioh tohkit bniah shaphang uta u briew.
Ki hynniew ngut kiba la shah kem mynta ki don ha kti ki pulit na ka bynta ka jingtohkit ki dei kiba la tip kyrteng kum u Broswel Pyngrope , Elbinus Mylliemngap ,Sanil Mylliemngap, Rani Kharumnuid, kong  Mildret Kharumnuid, Khrawbor Kharumnuid , Johny Kharumnuid.
Lah ban pynkynmaw ba ki pulit ka Sohryngkham bad ka Madanrting ki la kem ia kitei ki 7 ngut hadien ka jingujor ba la ioh pdiang ba ha ka 30 tarik kitei ki 7 ngut ki la set ia u Bah Halor bad ki la pynshitom ruh ia u.
la kitei kiba la shah kem la rejistar case bad la pynngat katkum ki kyndon ain.
Shuh shuh u SP u la ong ba utei u briew u dei uba don ha pdeng ka jingpang ring.
Shillong, 5 Nailar:U Myntri kampoh iing ka jylla Arunachal Pradesh u L Wanglet la shah kynnoh ba u la pyn donkam da ka tien khlem akor ia ki kyntei kiba ap pahara ha madan Shillong Golf Club.
“Ngi la ioh pdiang ia ka jingujor na ki kynthei ba ap pahara ha nga ba u Wanglet uba dei ruh u dkhot ka Shillong Club ba kren khlem akor", la ong u president ka Shillong Golf Association u Bah AL Hek ha ka shithi sha u director ka Shillong Golf Course u R Shullai dang shen.
U la ong ba u Wanglet uba dei ruh u convener ka Disciplinary Committee ka Shillong Club Limited u la shah kynnoh ba u pyndonkam da ki ktien khlem akor pyrshah ia ki nongiaid nongieng kiba iaid kai ha katei ka madan.
‘Ka long kaba sngewsih ba u dkhot ka klob un leh kumta.
Ka long kaba shai ba u Wanglet um tip ia ki jinglong ka kolshor jong kane ka jylla khamtam ia ki kynthei.
Kum kane ka jingleh ym lah satia ban pdiang ha kane ka imlamng sahlang", la ong u Bah Hek.
Ha kajuh ka por, la iathuh ba utei u myntri sorkar barim ka jylla Arunachal Pradesh u donkti ban weng kam kumba 12 ngut ki kynthei kiba ap pahara ha katei ka madan.
Ha ka jingujor sha u Bah Hek, kawei ka kynthei nongpahara ka la kynnoh ba u Wanglet u la pyndonkam da ki ktien khlem akor kum, ‘ka pha ka bieij’, ‘ka riewkhlaw’, bad ‘ka bieij tasngeng’,  man ka por haba u wan sha katei ka madan ha ka por ba u wan iaid step.
“U Wanglet u leh ia ngi kum ki mraw.
Ym tang katta, u la byrngem ban weng na ka kam namar ba u dei ba peit ia ka ka map pahara ha katei ka madan" la kynnoh katei ka kynthei ap pahara.
Kine ki kynthei ba ap pahara jong ka Unique Ex-servicemen Security Agency hapoh ka jinghikai u R Marak ki la leh ia katei ka kam la shi snem, da kaba pahara ia ki briew ban ym shah ban leh pathar ha katei ka jaka.
Kane ka madan ialehkai golf ka hap ha ka jingpeit jong Shillong Golf Club bad ka la ai kontrak ha katei ka agency ban pahara ia ka madan.
Shillong, 6 Nailar:U Chief Excutive Member (CEM) ka KHADC u Bah Pyn shngainlang N Syiem u la ong ba ka jingkren jong u myntri ba peit ia ka District Council Affairs (DCA) u Bah HDR Lyng doh ka lah ban ialam bakla ia ka Council watla kan dei ka jingsngew jong u shimet.
“Ka lah ban ialam bakla ia ka Council", la ong u CEM haba kren hynne sha ki lad pathai khubor hadien ba la wai ka jingialang jong ka knup KHUDA (Khasi Hills United Democratic Alliance) ba ialam da ka Congress ha kane ka sngi Hatmajai.
Kane ka jingkren u CEM ka long hadien ba u Bah HDR Lyngdoh kham mynshwa, u la ong ba ki district council ki dei ban pan jingbit shwa na u Lat shwa ba kan pas ia kano kano ka Bill.
Haba kylli hato u myntri ka DCA u Bah HDR Lyngdoh, um tip ia ka Sixth Scheduled, u CEM um kwah ban ong ei ei, hynrei u shu ong, “ka dei ka jingsngew jong u (HDR Lyngdoh) shimet, ka bha ba un ong hi u myntri",.
U CEM u la ong ba u Bah HDR Lyngdoh u dei u ruh u MDC bad u dkhot ha ka KHUDA.Haba kylli hato ka ka KHADC ka kyrshan ia ka jingong u Bah Bindo M Lanong, u Bah Pynshngain u la ong ba u Bah Bindo u dei u MDC barim bad u kren katkum ka jingshem bad ka jingtip jongu.
Tangba u CEM u kyntait ban kyrshan ne ong ba ka dei ne ka lait ka jingkren jong u Bah Bindo.
Na ka liang u CEM, u la ong ba ka KHADC ka ieng beit ha ka nongrim ba kam don satia ka kyndon kaba ong ba donkam ban pan jingbit shwa na u Lat ban thaw ain ia kano kano ka sobjek kaba la pruid dak ha ka Sixth Scheduled, bad namarkata, ka jingkylli ban pan jingbit shwa na u Lat kam don satia.
“Katkum ka Paragraph 7 jong ka Paragraph 2 ka Sixth Scheduled,  la kdew shai ba ka Council ka lah ban thaw ain da ka jingmynjur u Lat.
Ka ktien ‘pan jingbit shwa’ ym shym la lap ne kdew ei ei ha ka Sixth Scheduled", la ong u CEM ka KHADC.U Bah Pynshngain uba la sei ruh ia ka kot ain ban pyni halor ka bor ba la pynkup ha ka District Council ban thaw ain, u la ong ba ki kyndon ka Sixth Scheduled bad ka Autonomous District Council Rules, la kdew shai ia ki bor bad ki itiar ba ka Council ka lah ban leh bad ia ki bym lah ban leh.
Ka Council ka donkam ban pan jingbit na u Lat tang lada ka kwah ne donkam ban thaw ain ia ki sobjek ki bym shym la kdew ha ka Sixth Scheduled bad ka jingpas ia ka Delimitation Bill ban pynduh bad ban pynkha thymmai ia ki constituency la kdew shai ha ka Sixth Scheduled, u la ong.
“Ka jingialang ka KHDUA ka la rai ban leit iakynduh ia u Myntri Rangbah ka jylla, u Myntri a DCA, bad u Lat ruh ha kine ki sngi ban iakren ia kane ka KHADC Autonomous District (Constitution of District Councils) Rules, 2013", la ong u Bah Pynshngain bad bynrap ba ia kane ka Bill, ym lah ban ong ba ka la iap hynrei ka dang im bad kan treikam.
Hynnin ka sngi u Bah Bindo uba dei ruh u Working President ka UDP u la thalain ia u Bah HDR Lyngdoh ba lehseh um pat tip ei ei ia ka Sixth Scheduled.
U Bah Bindo u la ong ba katkum ka Sixth Scheduled, ka District Council kam donkam ban pan jingbit shwa na u Lat ban thaw ia kano kano ka ain kumba la kren da u Bah HDR Lyngdoh.
Shillong, 5 Nailar:U Working president ka United Democratic Party (UDP) u Bah Bindo M Lanong u la kynnoh ba kumba 16-17 tylli ei ei ki Constituency kiba don ha kane ka jylla, la jop elek shon ka Congress da kaba shu leh tuh ia ki mashin Electonic Voting Machine (EVM).
“Katkum ka jingtip ba la ioh, kumba 16-17 tylli ki constituency la leh tuh ia ki EVM kynthup ha ka constituency jong nga (East Shillong constituency)" , la kam u Bah Bin do haba kren mynta ka sngi Nyngkong sha ki lad pathai khubor.
U Bah Bindo u la shah rem ha ka Kong Ampareen Lyngdoh ka Congress haduh palat san hajar vote.
“Ngi long kiba la khreh ban sei ia ki sakhi satar halor kane", la ong biang u Bah Bindo haba kylli hato u don ki sakhi halor kane.
“Ha baroh ki constituency ha kane ka elekshon ba dang shu dep, la mih ka jingkhnium na ki paidbah ia ka jingtreikam jong ki EVM, bad ha ka constituency jong nga, la don san tylli ki mashin EVM ba sniew", la bynrap biang u Bah Bindo.
U Working President ka UDP uba long ruh u Symbud Myntri Rangbah barim ka jylla, u la ong ba ki mashin EVM ki dei ki tiar ba suk ban leh tuh, bad ha kane ka elekshon MLA ha kane ka jylla ba dang shu dep, la suba jur ba la don ka jingleh tuh da kaba donkti ki briew jong ka company ba shna ia ka mashin EVM bad ki technician, la kynnoh shuh shuh u Bah Bindo.
U la ong ba ka long kaba lyngngoh ba ki Congress tang ia mar dep kut ka por ha ka sngi thep vote, ki la shad la kmen lypa ba la dep jop ha kiba bun ki constituency bad kane ka long ka jingsuba ba la don ei ei ha lyndet jong kane.
“Ka long kaba sngew lyngngoh ba ka party Congress kaba la dei ban rem kput, ka jop kput pynban", la ong u Bah Bindo bad bynrap wat ki para Congress ki la sngew lyngngoh ia ka jingjop bun ka party namar ba kim khmih lynti ba kan jop haduh 29 ngut ki MLA.Katkum ka jingong u Bah Bindo, namar ki daw ba shongnia bad hadien ba la lap ia ka jingshisha, na ka liang ka UDP ka la rai ban pyrshah beit shi syndon ia ka jingpyndonkam ia ki mashin EVM ha ka elekshon ha kane ka jylla la ka dei ha ka MDC elekshon ne ha ka MLA ruh.
“Ngi la phah ia ka jingujor ba pyrshah ia ka jingpyndonkam ia ki mashin EVM sha u Chief Election Commissioner ka India la katto katne bnai halor kane, la ong u Bah Bindo.
Ha kajuh ka por, u la iathuh ba ha ka jingialang ba la khot da ka parliamentary committee ba long ha ka 5 tarik Naitung, ha Pinewood Hotel, Shillong baroh ki seng sain pyrthei kiba don na ka thain North East ki la pyrshah da kawei ka jingmut ia ka jingpyndonkam ia ki mashin EVM.“Wat ki nongmihkhmat na ka Congress ha katei ka jingialang ki pyrshah", la ong u Bah Bindo bad bynrap ba lada ka Election Commission ka dang pyndonkam ia ki mashin, ka mut ba ba ym tang ba ki paidbah ki duh ia ka jingshaniah ha ki mashin EVM hynrei wat ia ka election commission kaba pyniaid ia ka elekshon.
Lah ban kdew ba ka UDP ka jop tang 8 ngut ki MLA ha kane ka elekshon ba la dep na ka 11 ngut bad ka Congress ka la kiew na ka 22 sha ka 29 ngut, katba ka NPP kaba don 14 ngut ka la hiar sha ka 2 ngut ki MLA, bad ka HSPDP kaba don ar ngut ka la kiew sha ka 4 ngut.
New Delhi,  6 Nailar:Ki kynhun ba la kieng atiar jong ki kynhun lehnoh ka bad ki shipai Pakistan ki la ther kuli  ia ki shipai India kiba dang don ha ka jingpahara jong ki ha u Line of Control  ha ki bynta jong ka   Jammu bad  Kashmir ha ka step sngi ba-ar ha kaba 5 ngut ki shipai India ki la iap.
Kane ka jingjia ka la jia tang hadien katto katne kynta ba la pynkhein ia ka jingiateh sangeh ia siat hadien ba uwei u shipai India u la mynsaw jur ha ka janmiet sngi nyngkong.
Ki hsiai ki la ong ba kumba 15- 29 ngut ki lehnoh Pakistan ba la synran da ki shipai Pakistan ki la tur sha ka jaka ka India hadien ba ki tur pyrshah ia u u LOC ha ka por kumba 1 :00 baje eiei noh phai sngi.
Ha kaba ki la siat ruh ia ki 6 ngut ki shipai kiba dang pahara hajan ka Sarlah post jong ka  Poonch Brigade hajan ka  Chakkan-da-Bagh kaba jngai kumba  200km na  from Jammu.
“5 ngut na ki shipai jong ngi na ka 21 Bihar Regimen ki la iap ha ka jingshah ther kuli kaba kumba 450 mitar eiei hapaoh ka jaka jong ngi, ha kaba uwei na ki shipai u la mynsaw" ong uwei u ophisar.
Ka kynhun  lehnoh Lashkar-e-Taiba bad ki shipai Pakistan ki la shim kabu  na k ajinglong ka mariang ban thom sha dih u LOC.U ophisar rangbah ka tnad pulit u  Senior superintendent of Police (SSP) Poonch, Shamsher Hussain u la ong ba ki liang pyrshah ki la shim kabu ruh na ka jingrben jong ka khlaw.
“Ki shipai ki dang don ha ka jingpahara jong ki ha u LOC ha Chakandabad ka thain jong ka Poonch kumba ki ju leh bad ki la poi ruh shaduh ka jaka kaba jngai kumba  300 m hapdeng jong ka Cheeta bad Begum post ha kaba ki la shah sunreit kuli" ong u SPP u ba la iathuh ruh ba la don ruh ki riew paidbah kiba la ioh sngew ia kane ka jingiasynriet kuli bad ka jingiasiat kaba la neh kumba 2 kynta eiei.
Shillong, 6 Nailar:Ki sengbhalang na Ri-Bhoi kynthup ia ka KSU, RBYF bad ka FKJGP kila ai por san sngi ia ka sorkar ba kan weng noh ia ka hukum ban thung Deputy Commissioner ka Ri-Bhoi district da kja bar jylla bad dei ban wanrah noh da u Khasi.
Dang shen, ka sor kar ka la thung DC ia ka Pooja Pandey kum ka Commissioner jong ka Ri Bhoi District.
“Lada ym thung DC da u khasi hapoh san sngi, ngin pynlong da ki jingiakhih katkum ka rukom ka synshar paid bah", la byrngem kine ki sengbhalang ha ka shithi ba la phah ha u Myntri Rangbah u Dr Mukul Sangma uba dang don ialade sha South Africa.
Kane ka jingpyrshah jong ki ka long  ba dei ban thung da ki Khasi ki ba dei na kajuh ka doh ka snam  namar ka long ka jingmyntoi na ka bynta ki briew kiba sah ha katei ka thain khnang ba kan kham iarap ia ki paidbah lada ki shem jingjynjar ha kano kano ka liang.
Ha ka shithi,kine ki sengbhalang ki la ong ba mynshwa ka jingthung Deputy Commisioner da ki bar jylla ki bym dei ki Khasi ka la wanrah jingeh shibun ha ka iakren ha ka ktien ka tylliej namar ka jingbym sngewthuh ha ka ktien.
“Bun ki rangbah shnong kiba don ha ka Ri-Bhoi kim sngewthuh ia ka ktien phareng, ka long ka jingeh namarkata ban pyniaid ia ka kam lada wan long DC u bar jylla bym sngewthuh ia ka ktien Khasi namar ba u hap ban phah kylla Khasi", la ong shuh kine ki sengbhalang.
La ong ba la shem jingeh ban wanrah ia ka jingshongsuk ha ka shnong kiba hap ha ki Raid Nongtung, Hima Khyrim, Hima Nongspung bad Raid Marwet kiba don hapdeng ka jingiakajia bad ka jylla Assam.
Ia kane ka jingshongsuk lah ban wanrah tang lada thung da u khasi kum u Deputy Commisioner ha0 Ri Bhoi.
Shillong, 6 Nailar:Uwei u runar ba shah kynnoh donkti ban leh ia ki lute ha ka jingjia ba dang shen ha shnong Mawiong, u la wan aiti hynne ka sngi ha u Superintendent of Police (SP) ka East Khasi Hills u Bah Mariahom Kharkrang.
Une u runar uba tip kyrteng kum u Hamles Kurbah (22 snem) u dei nongniah ka trok uba la lait phet na kti ki jong ki paidbah ha ka jingjia dang shen ha Mawiong katba ki paralok jongki hynniew ngut ki la shah kem.
Ki pulit ki la ong ba u dei ba donkti ha katei ka jingjia bad u dei na ka shnong Nongthliew, ka East Khasi Hills.
Lah ban kdew ba hynniew ngut kiwei kiba donkti ban lute na kawei ka Bolero ki la bat ha ki paidbah ka shnong Mawiong bad hadien la aiti sha ki pulit.
Kine ki hynniew ngut ki khang lynti ia katei ka Bolero da ka trok AS01DC/1965 bad lute na ki ar ngut ki nongshong katei ka Bolero hynrei la ioh bat noh hadien ba la mih paidbah na shnong Mawiong.
Kane la jia ha ka miet sngi Saitjain ba la dep.
Shillong, 6 Nailar:Ka Khasi Students’ Union lyngba ka tnat pule puthi,  ka pynpaw ia ka jingbynniaw halor ka jingshim por jong ka tnad sorkar ba dei peit ia ka koit ka khiah ban pynmih ia ka thup jong ki samla pule ban ioh leit pule ia ki lain doktor.
Ka seng halor kane ka phang ka pynpaw ba kane ka jingslem jong ka sorkar ban pynmih ia katei ka list kan ktah bha ia ki samla pule ba thrang ia kane lain khamtam ia kito kiba ap dik dik ia katei ka list.
Namar katkum kaba paw jan baroh ki skul ai jinghikai pule doktor ha kylleng ka ri ki la sdang ban pynlong klass shaid shaid.
Halor kane ka phang ka seng ka kyntu ia ka sorkar ban kham pynkloi ban pynmih ia ka list jong ki samla ban shah jied ban leit pule doktor khnang ba kan ym ktah ia ka pule puthi jong ki.
Shillong, 6 Nailar:U Rangbah dong ka shnong Mawutieng, Soh ryngkham u la shah kem ha ki pulit halor ka jingkyn noh jong ka jingjia ba pynbam eit ksew ia u Bah Halorsing Kharumnuid (47 snem) ba kynnoh menai ksuid dang shen ha katei ka shnong.
Ki pulit ki East Khasi Hills ki la kem ia u Rangbah dong Bah Gilbert Pdah hynne ka sngi halor ka jingkynnoh ba u donkti ban pynbam eit ksew ia u Bah Halorsing.
“Ki pulit kin pynlong ia ka jingtohkit ia une u rangbah dong ar sngi kynthih", la iathuh u SP ka East Khasi Hills u Bah Mariahom Kharkhang.
Lah ban kdew ba ki pulit ki la kem hynniew ki briew halor ka jingkynnoh ba donkti ban pynbam eit ksew ia utei u rangbah ha katei ka shnong kaba la jia ha ka 2 tarik Naitung.
Shillong, 6 Nailar:Ki kandidet kiba pyndep ia ka jingpule nurse bym dei na ka bhah jong ka sorkar, la kynnoh ba ki la shah leh shiliang ha ka thungkam ha ka tnad ka koit ka khiah jong ka jylla.
Kane ka tnad ka la pyndonkam ar tylli u diengkot ha ka rukom pynrungkam hapdeng ki kandidet kiba pyndep na ka bhah jong ka sorkar bad kito bym leit pule na ka bhah jong ka sorkar.
Katkum ka jingpynbna ha kane ka sngi Thohdieng ba la dep, na ka bynta 360 tylli ki kam nurse ba lait ha ki district hospital ha ka jylla, ka tnad ka la pynlait noh ia ki kandidet kiba pas na ka bhah jong ka jylla ban thoh ia ka written test.
“Ki kandidet kiba pyndep na ka bhah jong ka sorkar, kin wan mih tang ia ka screening test," la ong ka thymmei khubor ha kane ka sngi Hatmajai.
Ha kawei ka liang, la iathuh ba ki kandidet ki bym dei na ka bhah sorkar, kin hap ban shong ban ialeh ia baroh ar tylli kynthup ka screening bad ka written test kaba la buh ban long ha ka 10 tarik Nailar.
Katkum ka thymmei khubor, la iathuh ba kane ka dei ka sien ba nyngkong ba kane ka tnad kan pyniaid ia ka eksamin thungkam ha kane ka lynti bad ka long ruh ka jingpynkhein ia ka Reservation Policy ka jylla.
Kaba lyngngoh ka long ba wat ki doktor ruh kiba pyndep ia ka jingpule MBBS na ka bhah jong ka jylla, kin hap ban shong ban iakhun ia baroh ar tylli ki eksamin ka written bad ka personal interview ba la pyniaid da ka MPSC.“Ngim lah ban don ar tylli ki rukom thungkam na ka bynta kajuh ka kam.
Kam don nongrim ban leh shiliang iano iano.
Ki kandidet kiba dei na ka bhah jong ka jylla ki dei ban ioh kajuh ka jingleh bad kito ki bym dei na ka bhah ka jylla ruh namar ba ki dei na kane ka juh ka jylla hi bad ki trai shnong", la ong ka thymmei khubor.
Shillong, 6 Nailar:Ha ka kyrwoh khubor bala pyllait da u Skhemborlang Pyngrope Secretary ka Association Grade IV jongka East Khasi Hills district la ong ba ki nongialam jong ka Association ki la  rai ban pynlong da ka jingrah lama iong ha khmat ka ophis jong ka DHS ha Laitumkhrah ha ka sngi Palei 8 tarik u Nailar ha ka por 10 baje mynstep.
Kane ka jingrah lama iong jong kane ka Association ka long ban pyrshah jur ia ka jingthung kam beain ha ki tnad  bapher bapher jong ka DHS.Ha kane ka sngi ki nongialam jong kane ka Association ki la kyrpad lang ia baroh ki paidbah ba kin wan ban iadon bynta lang ban ai mynsiem ban kyrshan.
Shillong,6 Nailar:Ki pulit ka jylla myn ta ka sngi ki la pynlong ia ka jinghikai ban tip katno ka jingsted jong ki ban iada ia ki paidbah na ka jingma jong ka jingbthei bom.
Ki pulit ki la pynlong ia katei ka jingjia, kaba shu leh mynleh (Mock Drill) mynta ka nohsngi  ha Don Bosco Square, ban peit haduh katno ki sted ban weng ia ka jingma jong ka jingpynbthei bom ha shuwa ba u bom un bthei.
“Ngi pynlong ia ka Mock Drill ban peit haduh katno ka jingsted jong ki pulit ban iada ia ki paidbah shuwa ban jia ki jingbthei bom" ong u Superitendent of Police East Khasi Hills u Bah M.Kharkrang.
U SPu la ong ba ki paidbah ki dei ban ai ka jingiatrei lang ha ki ba kum kitei ki jingjia bad ki pulit.
Katei ka jinghikai ba ka tnad pulit ka la pynlong mynta ka janmiet ka la wanrah ka jingartatien hapdeng u paidbah u bym shym la tip  ba ka dei tang ka jingai jinghikai, hynrei namar ka jingiohi ba ki pulit ki la leh ha kata ka rukom kumba dei ba don bom ki la nang tharai ba don ba buh bom ha katei ka jaka.
Shillong, 6 Nailar:Ka Kong Agnes Khar shiing ka president ka CSWO ka la ia pyni nia mynta ka sngi bad ki briew ka sorkar kiba wan ban surbe ia ka jaka ban shna surok ha Shillong Thymmai.
Ka sorkar jylla ha kane ka sngi Hatmajai ka la phah briew kyrkieh ban surbe na ka bynta ban shna surok ba heh 40 phut ha Shillong Thymmai.
Ka Kong Agnes ka la iathuh, ba la pyrshah shuh ia kane ka jingleh ka sorkar da ka lynti kaba hak dak khlem da sngap shuh ia ka jingud jong ki paidbah.
“Ngi pyrshah ia kane ka jingleh ka sorkar ban shna ia ka surok ba 40 meter haba la don lypa ka surok kaba rim", la ong ka Kong Agnes.
Ka la ong ba ka leit sha katei ka jaka hadien ba la ioh jingtip ba wan ki briew sorkar ban surbe kiba pynlong ruh ia ka jingthew jingwoh ha ka thain Mawdiangdiang.
Ia kane ka jingsurbe la pynlong da ki briew na ka New Shillong Township Development Agency (NSTDA), Urban Affairs, Revenue bad ka Forest department.
Ka kong Agnes ka la ujor ba shibun bah ki shnong ha katei ka thain kiba kwah surok kim pat ioh namar ba ka sorkar kam don pisa.
Ka la ong ba ka sorkar ka pynlut pisa da ki klur ia kiwei ki kam bym ler kam ei ei.
Ka jingthmu ban thaw ia ka Shillong Thymmai ka dei tang ka jingbeh shnong ia ki trai jaka bad ban buh biang ia kiwei ki bym dei trai jaka bad kane ka dei ka jingthmu jong ka sorkar.
Kham mynshwa, ki sengbhalang ki la dawa ba ka sorkar ka dei ban sangeh noh ia ka jingshim jaka ha Shillong Thymmai, ban weng noh ia ka ai jaka sha ki babu sorkar ne ka Civil Services Officers Housing Co-operative Society ba la die tan T.1 shi sq ft.
Shillong, 6 Nailar:Ka Supreme Court of India, ha ka jingshong bishar jongka, ha ka 2tarik Nailar 2013, ka la shim ia ka rai ba U Superintendent of Police, Shillong, un phah ia u ophisar jongu, uba ha ka kyrdan Deputy Superintendent of Police, ha ryngkat bad ki arngut ki briew jong ka CMJ University, ba kin leit sha ka ophis ba heh duh jong ka University, ba kin shim ia ki Xerox copy jong ki kot ki sla bad ban leit rah ha ka kashari ha ka 22tarik Nailar 2013.
Ha katei ka jingbi shar, la bthah ruh ia ka ophis jong U Lat, ba kan pyni ia ki kot ki sla, kiba paka, halor katei kajuh ka phang jong ka jingiadei bad ka jingthung ia U Chancellor jong ka CMJ University.
Ka rai jong ka Supreme Court, ka dei halor ka dorkhas kaba la leit rah da U DrAbhishek Manu Singhvi, uba dei u riew said jong U CM Jha, ha kaba iadei bad ka jingshisha ha kaba la thung ia U Jha, kum U Chancellor jong katei ka University.
Shillong, 6 Nailar:Ki nonghikai skul ha shnong Thyllaw kila pyn paw ba ki shem jingeh ban ai jinghikai ia ki khynnah namar ba ki kamra klas ki rit haduh katta katta kaba ki khynnah skul ki hap ban shong haduh 6 ne 7 ngut ha kawei ka ben.
Ki nonghikai skul ki la pynsngew ia kane ha ka jingialang kaba la khot ka Khasi Student Union, Thyllaw Border Area Unit kala pynlong ia ka jingia lang bad ki kmie ki kpa jong ki khynnah ha Thyl law Upper Primary School dang shen.
Ym tang ka jingrit palat ki kamra klas, la iathuh ruh ba ki khynnah kim lah ban pyndep hok iala ki kamram ba la bthah na skul ban pyndep ha iing namar ba ki hap ban iarap ia la ki kmie ki kpa ha ki kam ki jam jongki.
“hooid, ki kmie ki kpa kila iarap iala ki khun ban pynnang pynstad hynrei ka donkam iaki pat ban ai lem ka por ba kin ioh ban pyndep hok iala ki kamram," ong uwei u nonghikai.
Ka KSU ka la khot ia kane ka jingialang ban iathir bha ia ka jingeh kaba ki kmie ki kpa, ki nonghikai bad ki khynnah skul khamtam ha ki thain nongkyndong.
Ki kmie ki kpa kila kubur ba ka long kaba eh shisha iaki ba kin pyndep iaki home work namar kihap ban iarap lem iaki kam iing kam sem namar maki (kmie ki kpa) ki hap ban leit sha lyngkha sha risa.
Na ka liang ka jongki, kila kular ba kin ialeh katba lah ban ai iala ka por kba kordor iala ki khun ba kin lah ban pyndep iala ki kamram ha kaba bad ki bynta ba la bthah na skul.
U Bah Richmond Hill Syiemlieh, General Secretary ka seng ula ong, “Baroh ngi la iabeh iaka jingnang jingstad la ka long ha sor ne nongkyndong, hynrei hapdeng kane ka jingiabeh ka don ki jingeh bad kine ki jingeh lah ban weng lyngba ka jingiatreilang hapdeng ki kmie ki kpa, ki khynnah skul bad ki nonghikai,".
Ha kane ka jingialang ki skul ki don lai tylli ki skul kiba la wan ban iashim bynta ki kynthup iaka Government LP School, Church of God LP School bad ka Thyllaw Upper Primary School.
Ha kane ka sngi  la ioh ruh ka jingkren na kiba bun bad kila pynpaw ba kane ka dei ka sien kaba nyngkong iaka seng ba kan shim ia kane ka sienjam bad ka long ruh ka jingmyntoi iaki namar ki ioh ban tip ia kaei ka jingeh bad ruh ka kamram ba kin leh.
Shillong, 6 Nailar:U Chief Electoral Officer (CEO) ka Election Commission kane ka jylla u Prashant Niak u la kop ia ka jingkynnoh u Working President ka UDP u Bah Bindo M Lanong ba ki mashin thep vote ne Electronic Voting Machine (EVM) ki dei kiba lah ban leh tuh da kaba suk.
“Ym don uwei ruh uba lah ban ujor ryngkat ki jingshisha ba ki mashin EVM kim biang", la ong u CEO.Halor ka jingkynnoh u Bah Bindo, u CEO u la ong ba la dep pyntip sha ka Election Commission of India (ECI) hynrei ka la ong ba ym don ba lah ban pynshisha ia ka jingleh tuh ia ki mashin EVM.U la ong “Ym lah ban shu kynnoh ba kim biang khlem da kdew ia kano kano ka polling station".
U la kop ba mano mano uba sngew ba ki mashin EVM kim ler, ki lah ban wan pyni ban pynshisha kumno ia ki EVM lah ban leh tuh.
“Ki lah ban jied ia kano kano ka mashin EVM ba la buh ha Strong room,".
U Naik u la ong ruh ba lada don mano mano bym shaniah, lah ban leit ujor sha ka Kashari ban dawa ia ka jingsngew jongki lada ki sngew ba kane ka elekshon ba dang shu dep, kam long kaba khuid.
U Naik u la buh jingkylli ruh ia u Bah Bindo ba u dei ban leit sha Kashari lada u don ka jingsngew artatien ia ka jinglong ki mashin EVM ne ka result jong ka jingniew vote.
U don ka hok ban leit sha Kashari ban ujor da ka dorkhas hapoh hynriew bnai hadien ba la dep ka elekshon.
Lah ban kdew ba ka UDP kham mynshwa, ka la aiti ia ka dorkhas jingujor sha ka ECI ban pyrshah ia ka jingpyndonkam ia ki mashin EVM ha ka elekshon namar ba ki long kiba suk ban leh tuh.
Hynrei ha kajuh ka por,u Naik u la pynthikna ba ka tnad kan peit ia ka jingkynnoh jong u Bah Bindo uba dei uwei na ki riew sain pyrthei ba rim ka jylla.
“Ngin pan jingtip ba kham bniah halor kane", la ong u Niak.
Ka jingdawa ban pyndonkam ban thep vote da ka kot kumba long mynshwa, u Niak u la ong ba kan shong ha ka Election Commission of India ban leh ia kaba donkam.
Jowai, 6 Nailar:Ki saw tylli ki seng bhalang ka East Jaintia Hills District mynta ka sngi hapoh ka jingialam u Bah H.Rymbai Vice President ka KSU-KC, u Bah W.Suting General Secretary ka AJYWO-EJZ, u Bah T Rymbai President ka FKJGP-KC bad u Bah J Nongtdu President ka HNYF-EJZ, ki la leit ia kynduh ia u Additional Deputy Commissioner jong ka East Jaintia Hills District, u Bah CS Laloo ban ia kren bad u ban pynkloi noh ia ka jingai jingiarap sha kiba ha iing ha sem jong kito ki 7 ngut ki ba la khlad noh ha ka jingshah bat bording eletrik ha Khliehriat West ha une u bnai ba la dep.
Ha kane ka jingia kynduh jong kitei ki nongialam jong kitei ki saw seng, ia u tei u heh jong ka EJHD, ha ryngkat ka jingiadon lang u bah MH Dkhar President ka AJYWO Sengkmie bad u Bah SS Niangti General Secretary ka KSU-JHDU ha ba ia kren bad u tei u heh ka EJHD, u la kular ha khmat ki nongialam jong kitei ki saw seng ba na ka liang jong ka sorkar kan pynkloi noh kat ba lah ban pynioh ia ki jingiarap ia kiba ha iing ha sem jong kito ki 7 ngut ki ba la khlad noh ha kaba u la kular shuh shuh ban ba un pyndep ia kane  kam hapoh ka 12 tarik mynta u bnai.
Ka KSU, AJYWO, FKJGP bad ka HNYF, ka la pynpaw ia ka jingsngewnguh ia ki bor district ka EJHD bad ia ka sorkar hi halor ka jingkular jong ka ban iarap ia sha kiba ha iing jong kitei ki 7 ngut ki ba la khlad noh bad ruh ban pyndep kloi ia kata hapoh ka 12 tarik mynta u bnai.
Shillong,7 Nailar:Ka kynhun pyrshah Tih mawshun beain ha Nongtalang kaba la ialam da ki Nongialam jong ka shnong Banan Locality, ka Nongtalang Mission bad ka seng Samla shnong ka Tylli -ihun ka Nongtalang Organisation ki la iakynduh ia u DC mynta ka sngi ban dawa ban un pynjhari biang ia ka kyndoh 144 CrPC ban khang tih mawshun namar ba ki nongtih mawshun kin shym la pynbiang satia iaki kot ki sla kiba donkam.
Ki la kynnoh ruh ba kane ka jingtih mawshun hapoh ka khlaw ka dei ka jingleh pyrshah iaka ain iada khlaw bad kumjuh ruh ka dei ka jingleh bym suidniew iaka rai jong ka iing bishar badon burom.
Kumta kila dawa ba u DC u dei ban pynjhari biang iaka ain bad haka juh ka por ki kyrpad iaka Iingshari ba kan sngewbha ba shim ia kane ka kam bad pynshitom ia kito kiba pynkhein ia ka rai jong ka Supreme Court.
Shillong,6 Nailar:Ka UDP Youth Wing lyngba ka kyrwoh ba la phah da u state President jong ka u Bah Hamlet Dohling ka la phah ia ka shithi dawa sha u Principal Chief Conservator of Forest Department of Forest &Environment ban weng noh ia ka jingpynbna kaba katei ka tnad ka la pynbna ia ki kam ba lait jong ka Assistant Conserator of Forests (Probationer)na ka bynta u snem 2014-2015 Diploma Course in Forestry (State Forest Service) ha  CASFOS, haba katei ka seng sain pyrthei ka la kynnoh ba katei ka jingpynbna ka dei kaba be-ain katkum ka bhah ka sorkar.
Ka UDP, ka iathuh ba ia katei  ka kyndon, kaba ailad ia ki briew kiba dei na East Pakistan lane kaba dei ka Bangladesh, kiba don mynta ha ka Jylla Meghalaya, kaba ailad ba kin tyrwa ialade, na bynta katei ka kam la weng noh ia katei ka kyndon, da ka tnat khlaw jong ka sorkar Jylla.
Shillong, 7 Nailar:Ka jingialang jong ki nongkitkam ka MPCC bad ki president jong ka District Congress bad Block Congress Committee bad ki MLA ka party kan long ha ka Congress Bhavan ha ka 10 tarik Nailar por  4 pm.
Ha kane ka jingialang yn wan kren da u AICC general secretary ba peit ia ka jyllla Meghalaya u Luizinho Faleiro bad u AICC Secretary Dr Vijay Lakshmi Sadho.
Ka jingialang yn iakren ia ka jingpyntreikam ia ka National Food Security Ordinance, ka jingpyntreikam ia ka Election Manifesto, bad kiwei ki skhim.
Yn iakren ruh ban pynkhlain ia ka party ha kane ka jylla.
Shillong, 6 Nailar:Ka kynhun jong ki sengbhalang bapher, kan iakynduh ha ka 8tarik mynta u bnai, ha ka por 2baje nohsngi, ha ophis jong ka Khasi Students Union.
U bah Joe Mar wein, uba dei u nongialam jong ka FKJGP bad uba dei u lamphang jong ka kynhun ki sengbhalang, ula iathuh ba ha katei ka sngi, yn iakren halor ka mat jingdawa jong ki sengbhalang, na ka bynta ban pyntreikam noh ia ka Inner line Permit bad ban buh sngi ruh ia ka jingia lang paidbah ha Shillong.
Ha katei ka jingia lang paidbah, la sngew thuh ba ki sengbhalang, kin shim ia ki rai jingiakhih, na ka bynta ban pynbor ia ka sorkar, ban pyntreikam noh ia ka ain Inner Line permit ha ka Jylla.
Ha ki khyndiat taiew ba ladep, ki sengbhalang, ki la leit sha ki nongbah bapher jong ki District bad ki Civil Sub Division ruh kumjuh, ha kaba ki la pynlong ia ki jingialang paidbah, ban pynsngewthuh ia ki paidbah halor ka mat jong ka ILP bad kaba dang sah mynta, ka long ba kin pynlong sa ha ka nongbah Shillong.
“Ngi la sngew diaw ba u Myntri Rangbah u Dr Mukul Sangma um bat ia ka kyntien jongu ban pyntreikam ia ka jingai jingmut ka High Level Committee (HLC) da ka ILP," la ong u Bah Joe.
Shillong,7 Nailar:“Ka Myntri kam poh ing ka  dei ka bym ler kam, bad ngi pynrem jur ia ka jingbym shim khia jong ka wat tang ban ia kynduh ia ki paidbah ruh ha kum kane ka por ba donkam kyrkieh" ong u samla Donbok Dhar, Publicity ka HNYF Central Body.
Ha ka juh ka por ki long kmie long kpa jong ki khynnah kiba la pass ia ka written test jong ka eksam ia khun kam pulit, ki la pynrem jur ia ka kong Roshan Warjri ka bym shym la treh ban ia kynduh ia ki da kaba ai daw ba ka don ka jingialang ba kyrkieh.
Haba pynpaw ia ka jingsngewdiaw namar ka jingshah kyntait ki samla ba la pass ia ka written test ban ia leh sa ia ka Personal Interview uwei u long kpa na ka shnong Nangbah, Jaintia Hills u Bah Modong Dhar  la ong ba ka jingshah kyntait jong ki khun ki kti bad ki khun samla kiba la pass ia ka written test ka la pynsah ia ki kmie ki kpa ha ka um dum, wat hadien ba ki la dep wan ia kynduh ia uwei na ki heh pulit.
U Ma Dhar u la ong ba u IG ka tnad pulit u la ong ba ka jingshah kyntait jong ki samla ban ialeh ia ka personal Interview ka dei  namar ba la shim katkum ki jingioh mark jong ki, hynrei u la ban biang pat ba lada ha ka written test ki la pass, hynrei kim ioh ia khun ia ka Personal Interview, te kam don jingmut ban pyn pass ia ki.
Ka longkmie Michwa Dkhar haba pynpaw ia katei ka juh ka jingbitar ka la ong “Kum ki longkmie kiba don jingkit khlieh ia la ki khun ki kti , ngin ym shah jem ia kane ka jingleh ka sorkar.
Lada kim shah ban leit Personal Interview ngin pyni da ka bor" ong katei ka longkmie da kaba pynpaw ba nyngkong eh ki kwah jingshai shuwa na ka sorkar balei ba ym lah ban khot Personal Interview.
Shuh shuh haba pynpaw ia ka jingsngew duh jingkyrmen ia kane ka jingleh ka tnad pulit, uwei na ki samla uba la pass ia ka written test u la ong ba u la lah pass ia ka written test bad ki mark baroh ba u la ioh ki long 262 mark ha baroh ki jingiakhun kiba u la iakhun naduh ba sdang ka jingpynrung kam.
Ka HNYF ryngkat bad ki samla ki longkmie longkpa jong ka thain Jaintia ki la iathuh ba ki la don haduh 1000 ngut tam ki samla shynrang bad kynthei kiba la pass ha ka written test ba la pynlong da ka tnad pulit na ka bynta ka kam AB bad UB Constable jong ka 6th Batallion hynrei ka kyrteng jong ki kam paw pat ha ka list ban ioh leit Personal Interview.
“Haba jia kumne long lehnohei ka jingtrei shitom, ka jingmareh kaba 25 kylla ia ka madan Mawiong, ka jingpynlut bai kali ban wan sha Shillong"  kren bynniaw ki kmie ki kpa jong ki khynnah.
Kum ban shu pynkynmaw ki samla ba la pass na ka jingmareh bad kiwei pat ki Test ba la pynlong da ka tnad pulit ki la ialeh ia ka eksam written test jong ki ha ka 15 tarik u jylliew mynta u snem bad ka Resol ka la mih ha ka 4 tarik u Naitung bad ia ka Personal Interview la khot ha ka 12 tarik mynta u bnai.
Shillong, 7 Nailar:Mynta ka sngi, ha ka por 11baje mynstep, ki shipai Bangla, ki la pyr shang ban wan pynieng dara, ha syndah u maw pud 1273, kaba dei ka jaka, kaba don ha syndah jong ka Shnong Dawki.
Hynrei kitei ki shipai, ki la phet noh, haba uwei u rangbah, uba la iohi ia kane, ula leit ban byrthen ia ki shipai Bangladeh.
Shillong,7 Nailar:Hadien ka jingiehnoh u Bah Nanglamlad Khong shah ia ka kam Sordar jong ka Umnuih  Tmar Ela ka,  la khot kyr kieh  ia ka Dorbar pyl lun ha ka 5 tarik mynta u bnai na ka bynta ban jied bad thung Acting Sordar, ha kaba katei ka Dorbar da kawei ka sur ka la thung ia u Bah Premier Sing Khnongbeh ban shimti kum u Acting Sordar jong katei ka Elaka ha kaba ka Dorbar Shnong Umnuih Tmar naduh katei ka sngi ka la ai bor ha u ban un pyniaid ia ki kam baroh hapoh ka Elaka.
Shillong, 7 Nailar:U MLA barim ka Mawlai Bah Process T.Sawkmie u la ong ba u Lat ka Jylla u dei ban  pynsangeh shuwa ban ai jing mynjur ia ka Bill phiah Constituency jong ka Khasi Hills Autonomous District Council (KHADC).
U Bah Process u la pyrshah jur ia kane ka jingphiah Constituency ba thymmai bad ong ba lada ka treikam, ka shnong Mawpat bad ka Mali (Block I, II, III) kin sa lait noh na Mawlai bad kan sa pynkulmar ia u paidbah ha kiba bun ki liang.
U Bah Proces u la ong ba ka jingphiah constituency kam pat donkam bad ka Executive Committee ka KHUDA, kam dei ban bam ja khluit.
U la ong ba la mih bun ki jingpyrshah na kiba bun ki liang halor kane ka Bill bad u Lat u dei ban pynsangeh shuwa ia ka bad ban ailad ba ki Constituency kin neh kumjuh ha kane ka elekshon MDC ban wan.
“Ki District Council haba ki mut phiah thymmai ia ki Constituency, ki dei ban da leh tiak pa tiak bad da iasyllok ia ki shnong ki thaw bad u paidbah u ban sa shah ktah", la ong bah Process.
U  Bah Process ula ong u Myntri ka DCA u dei ruh u MDC ba la slem bha hapoh ka iing KHADC bad u tip bha ia ki Rule bad Regulation jong ka Council bad ka jingkren jongu ban pynkhreh thymmai ia ki constituency ka long kaba dei.
U Bah Process u la ong ba ka jingphiah Constituency kam dei ka kam kaba kyrkieh.
Kaba Donkam eh mynta ka long kumno ban nang pynkhlaiñ ia ka Sixth Schedule bad ia ki bor jong ka District Council la ka dei ha ka jingiadei kam bad ki kam mynder, ki jaka puta, u pud u sam bad ban iada ia ki riti dustur bad ka jinglong ba kyrpang jong ki Jaidbynriew Khasi.
Shillong,7 Nailar:Hadien ba ka Jaintia Hills Autonomous District Council  JHADC ka la pyn mih ia ka hukum  ba yn ym shah shuh ia ki nong trei ka JHADC ban long ki  Rangbah shnong,  ki nong ialam jong ka  Jaintia Students’ Union (JSU) bad ka Jaintia Youth Federation (JYF) mynta ka sngi ki la ia kynduh ia u CEM bad ia u Secretary (Executive) jong ka JHADC ban pan ia ka jingpynshai halor katei ka hukum ba ka EC ka la pynmih.
Haba kitei ki Seng ki la pan iaka jingpynshai,  na ka liang u CEM u la ong ba ki don shibun ki kyn rum kynram ia ki nongtrei jongka Council lada ki bat ia ka kam Rangbah Shnong, namar ia U Rangbah Shnong la ai  Sanad da ka Council  bad ha kajuh ka por u trei hapoh ka Council.
U la ong ruh ba la don teng ki kam ha kaba kum u Rangbah Shnong ha ka juh ka por kum u nongtrei jong ka Council um nang shuh ban jied la un kohnguh iaka Council ne un kohnguh iaka kam shnong kum u Rangbah Shnong.
Wat hadien ba la ioh ia katei ka jingpynshai na u CEM ki nongialam jong kitei ki sengbhalang ki la pynpaw ba kim sngewhun ia katei ka jubab ha kaba  ka la ong ba ka JHADC ka dei ban panjingmut na ki paidbah shuwa ba kan pynmih ia kaba kum katei ka hukum namar ia ki Rangbah shnong jong kino kino ki shnong la jied da ka mon jong ki paidbah  bad katkum ka jing I bit jong ki hano ban bynshet ia kam Rangbah shnong.
Shuh shuh halor katei ka hukum jong ka JHADC ka  Seng Samla Shnong Umkiang(SSSU)  ruh ka la pynpaw ia ka jingkyrshan ia katei ka jingpyrshah jong ka Jaintia People Movement Forum (JPMF) ia katei ka hukum.
Shillong, 7 Nailar:Ka Public Health Engineering (PHE) ka la iakynduh ia ka jingeh ban buh ia ki paip (pipe) um thymmai ba la mang na ka Greater Shillong Water Supply Scheme (GWSS) namar ka jingpyrshah ki shnong kiba don ha sor.
Bun ki dong ha sor ki dang kwah ban buh da ki paip rim namar ki sngew hun ia ka jingsam um da ki paip rim.
Ka jingthmu ban pyniaid ia ki paip hapoh khyndew ka la shem jingeh namar ka jingpyr shah ki shnong.
Ki nong shong shnong jong ki dong ki sngew biang ia ki paip kiba pyniaid mynta ban sam um.
Kim treh ban thep da u paip thymmai GI ban bujli ia u paip DI, la ong uwei u heh sorkar mynta ka sngi Balang.
Ka long ka kam ka ba eh ia ka tnad ba kan iakren ban pynngeit ia ka dorkar shnong ban shah ban thep da ki paip thymmai.
“Ka jingiakren jong ka tnad bad ki katto katne ki Dorbar Shnong ka la lah ban wanrah ia ka jingmyntoi, bad ngin bteng ia kane ka jingiakren bad kiwei ruh,namar ba ka sorkar ka thmu ban pynbha ia ka rukom sam um ha ka nongbah bad khap sor lyngba kane ka skhim thymmai", la ong u heh sorkar bym kwah pynpaw kyrteng.
Nalor ki jingeh ban pynngeit ia ki dorbar shnong, u la ong ba kane ka projek ka lah ban pynslem shuh ban pyndep namar ba ka por treikam ka long kaba lyngkot ha kane ka jylla.
“La buh por biang ban pyndep ia kane ka projek ha ka bynta ba nyngkong jong u snem 2014.
Ngin don sa hynriew ne hynniew bnai ban pyndep ia ka jingtrei", u la ong shuh shuh.
Ha ka jingshisha ka sorkar ka la buh ban pyndep ha u Nailar mynshem snem, hynrei la pynjlan biang namar ka jingwan ka elekshon MLA ha kane ka jylla.
“Hynrei kane ka jingpynslem kan ym ktah ia ka dor.
Ngi la shim ia ki lad ki lynti ban pynthikna ba kan ym don satia ka jingkiew dor tang namar ka jingpynslem", u la ong.
U la ong ba ia kine ki paip thymmai la thep ha khyndew ha baroh ki mynta jong ka nongbah.
“Ka Stage III jong ka GSWSS kan ai um 135 litre shi khlieh ha ka shi sngi na ka bynta u nongshong shnong 5.12 lak ngut," la ong u heh sorkar bad bynrap ba ka Stage I bad II ba mynta ka ai um tang 85 litre shi khlieh shi sngi.
Shillong, 7 Nailar:Bunsien ki briew ki shah thlia ha ki nongtrei sorkar bad kawei ka kam kaba dei ban dep tang shi sngi, ka shim por da ki taiew bad da ki bnai hynrei nangne shakhmat, ki paidbah ki dei ban tip ba u number ‘1-800-3453644’ un sa ai ia ka jingshai haba ki iakynduh ia kano kano ka jingiadei ha kaba iadei bad ki kam sorkar.
Une u number u dei jong ka Meghalaya Integrated Information System (MIIS) u dei u bym lut eiei, uba la buh na ka bynta ban pdiang ia ka jingujor ne ka jingtip ba ki paidbah ki kwah ha kaba iadei ia kano kano ka kam.
Ia ka MISS la pyntreikam da u Myntri Rangbah ka jylla u Dr Mukul Sangma naduh u Jylliew mynshem snem.
Wat la bun ki paidbah kim pat da nang ne da tip ban shim kabu na une u number, hynrei ka la don khana jingjop bad ia kane la ioh ruh ban iakren bad ki katto katne ngut ki riew madan kiba la ioh jingiarap bha da ka jingujor da une u number.
Ki paidbah ki lah ban phun ha une u number 1-800-3453644 bad buh ia ka jingujor halor kano kano ka kam kum ka jingpynslem ban ioh license, ban shem jingeh ban ioh um, skhim sorkar, mar reshon, license niah kali, baibam bad kiwei kiwei.
Uwei u rangbah uba kyrteng Bah Wallambok Shadap u la u iathuh ba kane ka atiar jong ka sorkar ka long kaba larkam namar ba ka la iarap shisha ia u kum u riew madan.
‘Nga la sngew phylla da kaba pyndonkam da kane ka rukom.
Nga la ujor ia da ka MIIS ha kaba iadei bad ka jingduna um ha Malki", la ong u Bah Shadap ha kane ka sngi Balang.
Shwa ban ujor sha ka MIIS, u la ong ba u la iakren ia kane ka jingduna um bad ka dorbar shnong bad u Rangbah Dong.
“Hadien ba nga sngewthuh ba kane ka kam ka long palat ia ka bor jong ka shnong, nga la rai ban ujor noh da kaba shu phun ha ka MIIS.Mar mar hadien ba la ioh pdiang ia ka jingujor jong nga, ki la pynthikna ba kane ka jingeh yn pyndep hapoh 48 kynta",la ong u Bah Shadap.
Wat la kim lah ban pynbeit ia kane ka jingeh hapoh 48 kynta hynrei uwei u ophisar la phah da u Chief Executive Officer ka Shillong Municipal Board (SMB) u la wan ban tied jingkhang ha ka iing jongu hadien ba la ujor ia kane ka jingeh hadien 15 sngi ban weng ia ka jingkyrduh um.
“Kum u riew madan ngam lah ban pynsngew ia ka jingeh sha u CEO hynrei da dei lyngba ka MIIS ba ka jingujor ka la poi sha u", la ong u Bah Shadap.
Uwei pat uba ioh jingiarap na kane ka MIIS u dei u Bah L Sungoh uba iathuh ba la don ka jingpynslem na ka liang ka ophis u District Transport Officer (DTO) ha  Jowai ban pynthymmai ia ki kot kali jongu.
“Nga dei ban ioh ia ki kot ki sla hapoh ar ne lai sngi hynrei man ba leit mih sha ophis ka DTO, la iathuh da ki nongtrei ba ki kot kali jong nga kim pat long.
Kane ka la iai bteng haduh  da ki taiew", la ong u Bah Sungoh.
Hadien kane u la sngew bitar ia ka jingleh katei ka ophis hynrei uwei u paralok jongu, u la ai jingmut ban ujor lyngba ka MIIS ia kane ka jingeh ba la leh da ki nongtrei ka DTO.“Hapoh khyndiat sngi hadien ba nga la ujor, nga la ioh ia ka phun na ka ophis DTO ba ki kot kali jong nga ki la biang bad lah ban leit shim noh na ophis.
Nga hap ban kubur ba lada ym dei na ka MIIS, nga tharai ngan hap ban ap sa ar ne lai bnai ban ioh ia ki kot ki sla", la ong u Bah Sungoh.
Uwei pat uba ioh jingiarap na kane ka MIIS u dei u Bah Marplie Lyndem uba la iathuh ba u la lait na ka jingshah pyndik ha ki nongtrei ka DTO, Shillong.
‘Nga la leit sha ophis u DTO ban weng noh ia ka jingtah ram (hypothecation) na ka kali jong nga hadien ba la dep pynkhuid lut ia baroh ka ram.
Nyngkong la ong ia nga ban wan hadien san sngi ban shim ia ki kot ki sla.
Hadien kane, man ka por ki nongtrei na ophis DTO ki la ong ba kim pat ioh pdiang ia ki kot ki sla.
Kane la bteng da ki bnai", la ong u Bah Marplie.
U la ong ba ka long shisha kaba sngew dom bad sngew bitar namar ba um tip lad shano ban leit ban pyndep ia kane ka kam.
“Ha kaba khadduh, nga ioh jingtip shaphang ka MIIS na ki paralok.
Nga la rai ban ujor da kaba phun sha ka MIIS.Nga la sngew lyngngoh haba nga la ioh ia ka phun na MIIS kaba pyntip ba ia ki kot ki sla jong nga ki dang don ha Secretariat.
Ka MIIS ka la iathuh ba ngan sa ioh ia ka phun na ophis u DTO ha ki khyndiat sngi ban leit shim ia ki kot ki sla", la ong u Bah Marplie.
Thik ka jia shisha hadien khyndiat sngi, la ioh phun na ophis u DTO ban leit shim noh ia ki kot ki sla kali,u la ong.
‘Nga sngew phylla ia kane ka jingurlong bad ki paidbah ki dei ban shim kabu na ka bynta ka jingmyntoi jongki lada ki shem jingeh ha kaba iadei bad kano kano ka tnad sorkar", la ong u Bah Marplie.
Ha kajuh ka por, uwei u heh sorkar u la iathuh ba la don ka jingduna ka jingtip na ki paidbah shaphang ka jingtreikam kane ka MIIS.“Ngam artatien ba kane ka rukom kan sa iaid kam bha shsien ba ki paidbah ki la nang ban pyndonkam ia ka" u la ong.
U la iathuh ba ka MIIS ka ioh pdiang ia ka phun kumba san tylli ha ka shi sngi.
“teng teng ngi ioh pdiang ar tylli ka phun ha ka shi sngi, teng teng tang kawei" u la ong.
U la iathuh ba kane ka call centre ka treikam kum ka nongiarap ia ki paidbah kiba iakynduh jingeh ban pyndep ia ki kam jongki.
Shillong,7Nailar:Ki saw tylli ki seng bhalang na East Jaintia Hills District, kiba kynthup ia ka KSU-KC, AJYWO-EJZ, FKJGP-KC bad ka HNYF-EJZ, ki la kynnoh ba ka sorkar jylla ka la shu thok ia ki paidbah Jaintia da kaba kam ba kan pynsah ia ki shipai BSF tang 6 bnai ha Khliehriat hynrei mynta la dap shi snem pura naduh u 2012,  ym pat iohi dak eiei ba ki shipai BSF kin mih na katei ka jaka, hynrei la nang I skhem shuh shuh pynban kat nangmih ki sngi.
Namar katei ka jingshah thok ha ka sorkar jylla ki saw seng ki la byrthen ba lada ka sorkar kam sngap ia ki jingdawa ba jai jai jong ki ban weng noh ia katei ka ktem BSF na Khliehriat kin shim da ki lynti ia khih kiba tyngeh.
“Ka Khliehriat ka nongbah jong ka EJHD kam dei ka jaka khappud, ka dang jngai da ki spah kilometre na ki jaka khappud.
Kumta ngi pyr shah jur halor ka jingpyn kylla ktem shipai (BSF Camp) ka sorkar jylla ia kawei ka jaka jong u paid bah (PWD Land) ha Khliehriat nalor ba kane ka jingshong jingsah jong ki BSF ha katei ka jaka kam don jingmut satia kat kum ka kamram kaba ka sorkar pdeng ka la mang na ka bynta ki shipai BSF" ong u Bah Cherity S Suja, General Secretary ka KSU Khliehriat Circle.
Shuh shuh kitei ki saw seng ki la pynpaw ba ka jingshna ktem BSF ha Khliehriat kam don jingmut eiei, kumta halor katei ka mat ki seng shen ki sa leit ban ia kynduh ia ka Myntri ka kam pohing ka kong Roshan Warjri  ban pynsngew ia kane ha ka bad lada ka jingiakren kam seisoh ka kyrwoh na ka seng ka la ong ba kan shim ia ka rai iakhih kaba tyngeh.
Shillong,7 Nailar:U Deputy Commissioner ka East Khasi Hills u sanjay Goyal u la mana ban dih sikret ha ki jaka paidbah bad kumjuh ruh ki nongdie ba kim dei ban die sikret ne duma, ha ka jing jngai, kaba  100 kam najan ki jaka pule bad lada lap kin hap ha ka kuna kaba T.200 tyngka.
U DC u la pynbna ia katei ka jingmaham ban dih sikret ha ki jaka paidbah ha ka jingialang ka   National Tobacco Control Programme and Enforcement of the Cigarettes and other Tobacco Products Act (COTPA) kaba la long mynta ka sngi ha ryngkat ka jingiadonlang ki heh ophisar jong ka skulbah NEHU.kane ka jingia lang kaba la pyn long halor ka jing pynmih ka tnad ka koit ka khiah ka sorkar pdeng  ia ka hukum  ha u jymmang 2008 kaba la khang pyrshah ban dih sikret ha ki jaka paidbah.
Ki jaka paidbah kum ki jaka bam Restaurant , ki Hotel, ki hospital, ki jaka ieng Bus bad kiwei pat ki long ki jaka ba la mana bay m bit ban dih sikret.
Katei ka hukum la khang pyrshah ruh ia ki nongniah kali bay m bit ba kin dih sikret hapoh kali.
U DC u la pyntip sha ki paidbah ba lada ki lap ba don ba leh pyrshah ia katei ka hukum ki dei ban pyntip da kaba shu phone sha u nombar 1000, 2222277(Police Controll ), 2223451 (Sadar Traffic Police).
Lah ban kynmaw ba katei ka hukum kaba la mih ha u jymmang 2008 na ka sorkar pdeng ka ka sdang ban treikam ha kane ka nongbah Shillong tang khyndiat por  ha ki khyndiat snem mynshuwa ha kaba la iohi ba  katei ka hukum ka la shu jah noh namar lehse ki  paidbah kim shym burom satia ia katei ka hukum , kaba lehse dei ruh  namar ka jingsynjor jong ka tnad ba dei ban shimkhia ia katei ka kam kaba mynta la pynkhie im biang sa shisien ia katei ka hukum ka sorkar pdeng.
Shillong,7 Nailar:Ka Meghalaya People  United Front (MPUF) haba kren sha ki nongthoh khubor mynta ka sngi ki la kynnoh ba ka tnad pule ka la shu ai daw ba ka jingset ia ki baibam jong ki khynnah pule-Post Matric Scholarship ka dei  namar ka jingbym biang ki Core Banking ha ki bank.
Phewse, ynda la pan jingtip lyngba ka ain wad jingtip paidbah,  la lap ba ka jingai daw jong ka tnad pule bym biang ki Core Banking jong ki Bank ka dei tang ban ioh bam ei ia ka sut kaba heh kaba kha na ka bai bam ki khynnah pule.
“Ka dei tang ka buit jong ka sorkar ban bam ei ia ka sut ba heh ba kha na ka bai bam jong ki khynnah kaba la sah la slem slem bah ha ki bank bapher bapher.
Ki nongialam jong ka MPUF  ki la iathuh ba ha kaba myn nyngkong haba leit ia kynduh ia u Director of Higher and Technical Education halor ka jingpynsah ia ka bai bam ki khynnah, ki la ong ba u Director u la ong ba ym lah ban pyllait ia ka baibam ki khynnah na ka daw ba don ki bank ki bym biang ki Core Banking lait noh ki khynnah kiba don account ha State Bank, hynrei haba ka seng ka la wad jingtip na ki bank bapher bapher  ka la shem ba ki don tang lai tylli ki Bank ki bym shym don ka Core Banking, hynrei kiwei pat ki bank ki don lut ia kata.
Hadien ba la sngewthuh ba ki khynah ki la shah shukor ha ka tnad pule ki nongialam jong ka seng ki la wad jingtip lyngba ka ain jingtip paidbah, halor ka scholarship, ha kaba ki la shem ba ki don haduh 61, 706 ngut ki khynnah ba dei ban ioh ia ka Post Matric Scholarship jong ki bad na kitei kumba 8 hajar tam kim pat shym la ioh ia ki scholarship jong ki na ki 88 tylli ki kolej jong ka 1663 kolej ha ka jylla baroh kawei, katkum ka jingkhein jong u 2011-2012 na ka bynta ki Schedule Tribe -Adhoc Grant.
Katkum ka jinglap jong ka seng, ka pisa baroh kaba la pyllait na ka bynta ka bai bam ki khynnah pule  ka long T.13.59 klur tyngka.
ngi donkam ka jing iarap jong phi khnang ban ioh iaka hok jong ngi kum ki khynnah pule ba shem jynjar wat ban siew iaka bai klas rh.
Shillong, 7 Nailar:Ka shnong Soh jarang kaba don ha ka Mairang constituency ka la ioh jingshai bording biang ha kine ki sngi lyngba ka jingtuklar ka FKJGP.Ha ka kyrwoh ba la pynlait, ka FKJGP ka la ong ba u director ka MeCEL (Distribution) ula kular ha khmat ki nongia lam ka seng ba iakynduh dang shen.
Utei u ophisar u la kyrpad ia ka seng ba kan ai por ia u lem bad ia ka ophis jong u ha kaba iadei bad ka jingdawa hadien shi taiew ba ka Sohjarang ka la ioh biang ia ka Bording.
Ka seng FKJGP hapoh ka jingialam u Bah Marbud Dkhar u Chief Organiser ka la iakynduh ia u ha ka 31 tarik Naitung.
Ka FKJGP Sengkmie, Mairang Circle, bad Sohjarang Unit bad kumjuh ruh ki paidbah jong katei ka shnong ki sngewnguh ia ka MeECL Lumjingshai Shillong bad ruh kumjuh ia u Bah Pher Lyngdoh u Director ka Distribution ba ka shnong Sohjarang ka la ioh biang ia ka bording mynta hadien ba ka jingduh noh ka bording ka la jan kot sha ka lai bnai.
Ka seng ka la ong ba u Director ka MeECL ba dei na ka Distribution u Bah Pher Lyngdoh u la kular hakhmat ki nongialam ka FKJGP ba un pynioh bording ia ka shnong Sohjarang kaba don ha ka Mairang constituency ka West Khasi Hills bad kane ka la urlong shisha.
Shillong,9 Nailar:Ar ngut ki samla ba la tip kyrteng kum u Tebester Thabah 40 snem karta bad u Khrawkupar Roynee , 21 snem karta ki la shah kem ha ki pulit hynin ka miet ha ka por kumba 9:45 baje eiei mynmiet na Motphran hadien ba la mih ka jingiashoh ia dat hapdeng jong ki.
Ki pulit ki la rah ia kitei ki ar ngut sha Hospital na ka bynta ban eksamin ia ka met jong ki bad hadien ba la eksamin ki doktor katei ka Hospital sorkar ki la ong ba baroh ar ngut ki la shu mynsaw malu mala.
Kitei ki ar ngut ki dei kiba la shoh khawiang ha kaba kim lah shuh ban teh-la-kam ia lade namar ka jingbu-aid palat.
Hadien ba la ioh ia ka repod na ki doktor ba kitei ki ar ngut ki la shu mynsaw malu mala ki pulit ki la rah ia ki sha sadar Police station bad la set ia ki ha ka ruhnar jong katei ka PS baroh shimiet.
Mynta ka step ha ka por 11:45 eiei u Tebester Thabah u la ujor sha ki pulit da kaba u ud pang bad um sngewkhlain kumta ki pulit ki la rah ia u mar-mar sha Civil Hospital ha kaba la wan ban peit ia u da ka hynmen jong u ka Isiful Thabah.
Hynrei ha ka por 2:45 eiei utei u rangbah 40 snem karta u la khlad noh namar ka jing ban jur ka jingmynsaw ia u.
Ki pulit haduh mynta ki dang pynlong ia ka tohkit ia katei ka jingjia.
Utei uba shah shoh u dei dang don ha kti ki pulit.
Shillong,7 Nailar:Tang khyndiat kyn ta, hadien ba ki pulit ha ka nongbah Shillong ki la ai jinghikai ia ki pulit ban ai ia ka jingiada kaba sted tam lada  jia ka jingbthei bom, ka la mih noh ka jingjia bthei bom kaba shisha ha Ri-Lum Garo ha kaba 6 ngut ki pulit, kiba dang don ha ka jingleit lynti jong ki, ki la lait thaw da ka said na u bom ba la riam ia ki   ha ka surok ha Nengkhra  kaba don ha  Williamnagar East Garo Hills, ha kaba utei u dei u  bom uba la suba, ba la riam da ka kynhun kieng atiar ka GNLA.Kane ka jingjia ka la jia ha ka por 8:30 baje mynstep mynta ka sngi.
Ka tyllong khubor ka la iathuh ba ki pulit kiba la shong ha kawei ka  kali trok  iada kuli kaba don ia u nombar ML02-0756 bad kiba dang don hapdeng ka jingleit lynti jong ki, hynrei ynda ki la poi ha Nengkhra, kynsan kynsan u bom uba na ka jingjngai kaba 2-3 kilomitar u la bthei, ong u Superitendent of Police ka  ka  East Garo Hills u JFK Marak.
Ki pulit ki la lap shuh shuh sa ia uwei u bom IED  u bym pat shym la bthei uba la buh pynap ha kynriang ka surok, u Marak u la iathuh ba ha ka jingshisha la pynap ar tylli ki bom, hynrei tang uwei u la bthei.
U la ong ruh ba ha katei ka jingjia ym shym la don ba mynsaw.
U SP u la iathuh ba ha katei ka jingjia kaba la suba ba dei ki kam pyntriem jong ka GNLA.Ka kali ba kit ia ki pulit ka la julor.
U la ong ruh ba ki pulit ki la ioh ban kurup ia uwei u waiar uba jrong kumba 30 mitar uba pyndonkam ban pynbthei bom na katei ka jaka.
Tang katto katne por hadien katei ka jingpyntriem da u bom ki pulit ki la pynlong ia ka jingkhynra  kaba jur ha katei ka thain  ban lap ia ki runar kiba la thmu ban shim ia ka jingim jong ki, hynrei haduh mynta, ym shym la ioh kem satia iano iano ruh.
Mumbai, 7 Nailar:U General Secre tery ka AICC, U  Shyoraj Jivan Valmiki, ula pynmih ia ka jingkren mynta ka sngi, kaba pynlyngngoh, haba u ong ba U Rahul Gandhi, ula rai ban nym shong kurim satia, namar ba um kwah ba kan don ka jingsynshar jong kawei ka longing, ha kaba kham hadien, ula  weng noh ia katei ka jingkren bad pan map.
Haba kren ha ki nongthoh khubor mynta ka sngi, U Valmiki, ula ong ba U Rahul, ula smai, ba un nym shong kurim satia bad ka daw, ka long ban pynduh noh ia ka jingsynshar jong kawei ka long iing.
Ynda haba ki nongthoh khubor, ki la ong ba un pynshai kham bha, ia katei ka jingkren jongu, ula kyntait, hynrei, ula pan map pynban ia katei ka jingbakla jongu.
“Nga la sngewthuh, haba U Rahul, u ong ba un nym shong kurim satia, ban pynduh noh ia kane ka jingsynshar jong kawei ka longing" ong U Valmiki.
Kham hadien pat, ula ong “Nga lah ban bakla bad kumta nga pan map".
Shillong,9 Nailar:U Bah PM Syiem u MLA barim ka Mylliem Konstitwensi u la ai ka jingiaroh ia ka Synjuk ki Rangbah shnong kiba la shimkhia ban ia kren iaka mat buhai shnong ki mynder hakaba ki la rai ban ym ithuh ia ki serti phiket ba la ai da ki  ki Wel fare Committee  ha kaba u la ong ba kane ka rai ba ki Rangbah shnong ki la shim ka long kum ka jingtbeh dongmusa ia kiwei ki seng ban peitngor ia ka jingwan ki mynder shuwa ba ka pork an dier.
Utei u nongmih khmat ka Mylliem Konstitwensi uba la iakhuh na ka Mawphlang ha kane ka elekshon MLA ba la dep u la ong ruh ba dei tang ki rangbah shnong kiba donbor ban the la kam ia ka jingwan rung kyrthep ki mynder, hakab ki lah ban khang ba kin shong kin sah ha kano kano ka ing jong kano kano ka shnong.
Haka juh ka por u Bah PM Syiem u la ong ba ka  sorkar kam dei ban shah ne ithuh ia ki sertiphiket  ba ai na ki seng lyngba ki committee bapher bapher, hynrei ka dei ban ithuh beit thik tang ia kisertiphiket  ba la  ai da ki rangbah shnong ba la pynkhamti hi  da u paidbah bad ba lah ithuh da ki bor pyniaid kat kum ka rti dustur u khasi.
Shillong,9 Nailar:Tang hapoh shi taiew ba u Ru pang u la pynmih ia ka kolom ‘Khu blei kitbok ia u Bah UN Sun’   la ioh bun spah tyl li ki jingai khublei kitbok ia u Bah Sun kiba ki paralok ieit jingrwai ki la phah lyng ba ki jing thoh mobile jong ki riew ieid ia ki jing rwai U bah Sun.
Ki la don khyndiat,  kiba la pynmih ha ka kot khubor bad ki don ruh ki bym shym la lah ban  pynmih namar ka jing khim palat ka jaka.
Lyngba ki jingthoh lyngkot, la iohi shisha ba ki ba bun bah ki riew ieit jingrwai ki la pynpaw ia ka jingsngewdiaw ban tip ba u Bah Sun u don hapdeng ka jingshitom, ha kaba la sngewthuh lyngba ki kyntien jong ki ba ki la duwai bad kitbok kitrwiang naduh mynsiem ba utei u nongrwai un ioh noh ia ka met kaba koit ba khiah khnang ba kin ioh sngew biang sa shisien ia ki sur ba bang jong u.
Halor kitei ki jingkhublei kitbok kitrwiang u Bah Eubard Sun uba ju khot ieit u Bah UN Sun u la pynpaw ia ka jingkhublei kaba markylliang ia ki paidbah ieit jingrwai kiba la ai ka jngkyrkhu kyrdoh ia u ha ryngkat ki jingduwai ba un ioh noh ia ka met kaba koit ba khiah ha kaba u la ong “To u Blei ruh un don ryngkat bad phi ba phi ruh phin nang ioh ia ka met kaba koit ba khiah".
U Bah Sun u la pynpaw ia ka jingkmen ban iohi ha u Rupang ba ki paidbah ki kyrshan shisha naduh ka mynsiem ia u ha kaba u la ong ruh ba kane ka jingkitbok ba ki paidbah ki la phah lyngba u Rupang ki la ai mynsiem shisha ia u bad u la sngew kum ban kham ioh bor shuh shuh.
“Baroh ki Message ba nga la ioh ki long kiba sngewtynnad suda" ong u Bah Sun.
Khlem lah ban klet ia u Rupang uba la ailad ia ki paidbah ba kin pynpaw ia ki jingsngew jong ki na ka bynta jong u ryngkat ki jingkitbok kitrwiang ba u la ioh na ki paidbah u Bah Sun u la pynpaw ka jingkhublei kaba kyrpang  ha kaba u la ong “Lyngba u Rupang ki paidbah ki tip ba nga don ha ka jingshitom bad nga la ioh ruh ki jingkhublei kitbok -UBlei un kyrkhu ia phi" ong u Bah Sun ia u Rupang.
Lah ban pynkynmaw ba ha ka sien kaba nyngkong ba u Rupang u la pynmih ia ka khubor shaphang jong U Bah Sun u la ong “Iai shah shitom mynta ba nga dang don hapdeng ka jingshitom, ym shim por ia nga ban shna jingrwai" ong u Bah Sun sha baroh ki paidbah ieit jingrwai.
Nga da thrang shisha ban iohsngew biang ia ka sur i bah un sun.
U Blei Nongthaw un sa pynkoit phar ia i na ki jingshitom.
Bah UN sunn nga ngeit ba phin sa koit nh kloi² bad phin sa ioh bng ia ka met ba koit ba khiah u blei un don ryngkat bd phi bah…Bah sun nga kitbok ba phin khlaiñ noh.
bad ba phin dang lah ban pynmih shuh2 iaki jngrwai, ba nga sngewtynd ha ruh ban sngap ia ki jngrwai jngphiBah U N Sun,phim tip ba haduh katno Nga da ieid shisha ia ki sur jing rwai jing Phi,sa lano phin sa jem noh,ngan duwai na bynta jing phi ba phin sa jem noh,katno ka jing kynjah khlem ki sur jing phi ,kham tam ba ka tlang ruh ka la jan mynta,ngan duwai na bynta jing fi mo,sa Donbok mo UN SUN sa jem noh.
Nga sngew kumba ngam iohsngew shuh ia ki sur jing rwai jong fi la 30/40 snem,sa don bok sa jem noh mo.
Shillong, 9 Nailar:Kum ka jingpyn khreh ban rakhe ia ka sngi laitluid kaba 67 jong ka Ri-India, ka sorkar Megha laya mynta ka sngi ka la bhah kam ia ki Myntri sorkar ban leit sha ki jaka rakhe ha kylleng ka jylla na ka bynta ban salute ia ka Lama lai rong ka Ri-India ka ba yn pynieng ha manla ki ophis sorkar ha ka 15 tarik mynta u bnai.
Ka ophis  u Principal Secretary jong ka sorkar na ka GAD (A) ka la ai jingtip ba ki jingbhah kam salute ia ki Myntri sorkar bad ki Parliamentary ka long ha kylleng ka jaka.
Ka tnad GAD  ka la pynbeit ba u Myntri Rangbah ka jylla u Dr.Mukul Sangma un shim ia ka salute ia ka lama ka Ri hangne ha nongbah Shillong, u Bah Rowell u Myntri Rangbah ba-ar un shim ia ka salute ha nongbah Nongstoin, u Dr.RC Laloo ha Tura.
U Lamphang jong ka Ing Dorbar Thaw-ain ka jylla u Abu Taher Mondal un shim ia ka salute ha Nongpoh bad u Myntri ka tnad PWD u Ma Sniawbhalang Dhar ha Jowai.
Ha Sohra ka Ampareen ka Myntri ka tnad Labour kan shim ia ka salute ha Sohra katba u Bah HDR Lyngdoh ha Mawkyrwat bad u Bah D.D Lapang u President ka MPCC ha kajuh ka por u nongaibuit ai bor ka sorkar ha Mairang.
Ha Williamnagar yn salute da ka Deborah C Marak.
Ka Myntri kam pohing ka jylla ka kong Roshan Warjri  kan shim ia ka salute ha  Khliehriat , ha Ampati  da u Clement Marak, ha Dadenggre da u Bah A L hek  bad ha  Resubelpara da u Zenith Sangma.
Nalor ki Mynri sorkar ka sorkar ka bhah kam ruh ia ki Parliamentary Secretary ban leit salute ha kylleng ka jylla kum ha ha  Amlarem yn shim salute da u  Bah S Mukhim,  ha Patharkhmah  da u  Dr.C Lyngdoh,  ha Mawshynrut    da u bah  K C Khyriem  u Bah David  Nongrum, Chairman, Meghalaya Tourism Development Corporation; ha Shangpung Elaka da u Bah  Robinus Syngkon, Parliamentary Secretary.
Shillong,9 Nailar:6 ngut ki khynnah kiba dang don ha ka rta kaba 15-18 snem ki la ia shoh ia shat bad kiwei pat ki 6 ngut ki khynnah kiba la tip kyrteng kum u Mohsin Ansari (20 ), Shashi Ghosh (19 ), Basu Sewa (19 ), Asif Sheikh (20 )  bad ar ngut kiwei pat ki khynnah ba ha ka rta ka 17 snem.
Kane ka jingiashoh ia dat ka la jia hynne ka sngi ha ka por kumba 4:45 eiei , kane ka jingjia ka la jia hajan Payal Cinema Hall, Thana Road, Shillong.
Ha katei ka jingjia u Asif Sheikh u la mynsaw jur bad la pynkit ia u sha Civil hospital, ki pulit ki la kem ia ar ngut ki khynnah katba 4 ngut ki la phet krad  bad ka jingtohkit ka dang iaid shakhmat.
Guwahati,9 Nailar:U Myntri Rangbah ka assam u Tarun Gogoi  u la kyniait ia ki jingdawa jylla jong ki seng bapher bapher  ha Assam  da kaba ong ba baroh ki kynhun ha Assam  ki dei ban ia long.
“Ngan ym phiah ia ka jylla Assam, ngi donkam ban ia long tylli, Sangeh ia ki jing pakhang shnong leit sha la ki jong ki kam" byrngem u Tarun Gogoi.
“Lada ngi ia long kawei kiwei ki tieng ban pyrshang ban pynpait ia ngi, Kam pher la ngi dei ki  Rabhas, Bodos, Karbis, Chutias, Gorkhas ne kino kino ki jaitbynriew rit paid hynrei ngi dei ban shong ia sah ryngkat kum ki nong Assam  ha kajuh ka shatri jong ka jylla Assam naduh Sadiya shaduh Dhubri" ong biang u Tarun.
U la Tarun Gogoi u la pynpaw ia kitei ki kyntien ba ka jingia long kawei bad ka jingiashong ia sah ryngkat lang ka dei ka jingkhlain jong ka jylla bad ka long ruh kaba donkam tam ha ka jingialang sam khusnam Gyan Bikas Bota sha ki khynnah skul  da ka Thengal Kachari Autonomous Council (TKAC) kaba long ka konstitwensi jong u ha Titabor.
“Ka jing pakhang shnong kam pynshitom ia kiba riewspah hynrei dei ki nongrep bad bad ki nongbylla sngi kiba mad ia ka jingshitom.
Sangeh noh ka pakhang shnong leit sha la ki jong ki kam" khot u Myntri Rangbah ka assam ia ki paidbah.
Khlem da kren pyrshah ia ki jingja ia um snam kiba la jia ha ka jylla Assam namar ki jingiakhih dawa jylla , u Tarun u la kdew  da kaba ong ba ka jingiaum snam kam lah ban wallam ia ka jingbha hynrei dei tang ka jingiakren kaba ialam sha ka jingia sngewthuh.
“Na ka liang ka  sorkar Assam ngi dang pynlong ki jingiakren bad baroh bad ka Ulfa, NDFB, Dima Hasao Daogah bad kiwei pat ki kynhun lehnoh bad wat ki kynhun dawa jylla ruh kiba la dawa jylla Kamtapur, Karbi Anglong, Bodoland, bad kiwei, ngi dang leh kumjuh ban ia kren ban wanrah ia ka roi ka par, ka jingiatylli bad ka jingshongsuk hapoh ka shatri jong ka Assam -kum ki nong Assam" ong u Tarun Gogoi.
U  la ong  ruh ba la thaw haduh 18 tylli ki Autonomous Council ban peit ia ka roi ka par ha ki shnong ki thaw bad ban theh bun ki kam pynroi lyngba ki skhim bapher bapher “Ngi dang pyrshang mynta ban ia khun ban wanrah ia ka roi ka par ia ki jaitbynriew ba sahdien ha Assam, ym pat don jylla kaba leh kumba leh ma ngi" pynkut u Myntri Rangbah  ka Assam.
Shillong, 9 Nailar:Ka Thoh tim" kan sa paw shen ha ka pyrthei baroh kawei lada ka jingiateh kan urlong ha pdeng ka sorkar Megha laya bad ka kompenei na Scotland ka NEC Group Companies, kan urlong.
Kane ka NEC Group jong ki Companies ka la tyrwa ban wanrah da ki tiar kane ka juk mynta ha ka siat team kaba pyndonkam da ki tiar hyndai hynrei kaba pawnam ha kane ka jylla bad shabar ruh.
Mynshwa ka long beain hynrei ka sorkar ka la thaw ain.
Kane ka thoh tim ka dei ka jingialehkai khalai ha kaba ki briew thied ia ki number naduh 1-100.
Lada thied T.1 bad lada shei ne pom, kin ioh T.80.
Ia ka dei ka lait, la shim na ka jingiasiat kaba ju pynlong man ka janmiet ha Polo.
Mynta ka sorkar ka la don ka jingthmu ban pynlong ia ka ha ka rukom katkum kane ka juk mynta lyngba ka jingiakren bad ka kompnei na Scotland.
U myntri ka tnad Information & Technology u Bah AL Hek u la ong ha kane ka sngi Thohdieng, “ngin thmu ban pynjanai ia ki rukom siat khnam hyndai ha kane ka thoh tim ha ka jylla kaban kynthup ne pynrung ia ka jylla ha ka map jong ka ri bad ka pyrthei da kaba iateh bad kane ka kompeni".
U la ong ba ka sorkar ka thmu ban pynlong ha ka rukom kaba kham heh khnang ba ka sorkar kan kham ioh lum khajna khambun na kane ka jingiasiat tim.
Ka kynhun na kane ka kompeni NEC Group of Companies bad Micro Gaming na Scotland ki la wan jngoh ha Polo bad u Bah Hek halor kane ka jingsiat tim ha kane ka sngi Thohdieng ban pule bad peit bniah bad ban sngewthuh ia ka rukom siat tim ha kane ka jaka bad kumno ban pynlong ia ka katkum kane ka juk mynta.
U dkhot ka NEC GC u S Bhattacharyya  u la ong ba ka jingiasiat khnam da ka rukom barim, ka dei ruh ka sap.
U la ong ba kane ka kompeni ka kwah ban kyntiew ia kane ka jingialehkai ym tang ha Meghalaya hynrei sha kylleng ka pyrthei.
U la ba ka jingpyniakhleh lang da ka rukom barim bad kaba mynta kan pynkhlain ia kane ka siat tim bad yn die ruh da ka online kumba long bad leh ia kiwei ki kam khalai ne lottery ha kaba ki briew kylleng kin lah ban iashim bynta.
Shillong, 9 Nailar:Ka sorkar Karnataka ka la pynpaw ba ka kloi ban ai jaka ia ka Megha laya na ka bynta ban shna ia ka iing ha katei ka jylla ha Bangalore.
‘Nga la iakren bad u Myntri Rangbah ka jylla Karnataka u Siddaramaiah ha kane ka sngi Balang ban kyrpad na u ban ai jaka ban shna iing ia ka Meghalaya ha Bangalore.
Nga la aiti ruh ia ka shithi ha u Myntri Rangbah halor kane", la ong myntri ka GAD u Bah HDR Lyngdoh lyngba ka phun na Bangalore.
U Bah HDR Lyng doh u la iathuh ba ha ka jingiakynduh kaba 15 minit ei ei bad u Siddara maiah, u la pynpaw ia ka jingkloi ban ai jaka.
“Ha ka jingshisha u sngew kmen halor kane ka jingthmu ka sorkar jylla ban shna ia ka Meghalaya House ha katei ka jylla.
Ngi khmih lynti ba ka sorkar Karnataka kan sa ai ia ka jaka na ka bynta kane ka jingthmu", u la ong.
U myntri ka DCA u la ong un leit biang sha Banga lore ban peit ia ka jaka.
K.DiengdohKa don ka jingong ba ka niam kam lahban tehsong ia ka jaitbynriew.
Lymne ka sain hima sima [Politics] bad kino kino ruh ki jingthaw seng thaw kynhun kin ym lah ban tehsong ia ka jaitbynriew.
Hynrei ka jait ka khong ne ka longkur longjait ka lah tang ma ka hi, ban tehsong ia ka jaitbynriew ha ka Ri kaba ngi ia im ia sah.
Na kata ka daw ngi tip ba ki longshuwa manshuwa jongngi ki da tih bha ia ka nongrim jong ka longbriew manbriew ha la ka longkur long Jait.
Bad ki da sneng ki da kraw bad ki da hikai bniah  bin-pa bin ha la ki khun ki pyrsa la ka long na ka liang ki kmie ki kpa ne ki long kni longsan ban bat, ban pynneh pynsah pateng la pateng ha kaba ia dei bad kane ka bynta.
Hynrei katba nang iaid ki por, ha ka jingkylla jong ki juk na ka pateng sha ka pateng, ki ju don bun kiei kiei kiba mih noh na ka jingsngew jongngi kaba pynphalang bad pynper jingmut shikatdei eh ia ka kam long kur long jait kumba ka long ha kine ki por kiba mynta.
Khamtam ha ngi ka jaitbynriew ka bym don jingthoh jingtar na ki kulong kumah ka hyndai hynthai ki la ju mih bun ki jingiathuh ia la ki thymmei longkur longjait ha la ki rukom kiba pher bapher.
Na ki jingiathuh kiba kum kita ki don kiba da tip thikna, ki don ruh kiba shu tip malu mala na ki jingtharai ba kumne kumtai.
Bad ka ju shong eh ruh ha ka jjingiathuh ia ka jingtip bad ka jinglum jingtip na la ka tynrai longkur longjait jongngi hi.
Kaba ngi tip ha ki longkur longjait ka jaitbynriew Khasi Jaintia jongngi ka long ba baroh ki jait ki kur kim long na ka juh ka thymmei jingwan longbriew jongki.
Ki don kiba wan na la ka thymmei thymmei  ha la ka jingiathuh bad la pynlong pat ia ka jaitbynriew kaba tang kawei.
Man la ka jait ka don la ka jong ka jong ka History kaba ia pher kawei na kawei pat ba kawei ka jait ka wan na kawei ka thymmei bad ba kawei pat ka wan na kawei ka thymmei.
Ngin shu shim nuksa na ka jait Diengdoh.
Katkum ka jingiathuh na ki kmie bad ki kni, ki longshuwa manshuwa, ka jait Diengdoh ka mih bad hiar pateng na ka Iaw Shibdi kaba na War jaintia.
Kata ka Iaw Shibdi ka dei dei ka longkmie kaba  ka jait jongka ka dei ka Lamin.
Na ka jait Lamin ki mih ka jait Laloo, jait Pyrbot, jait Pohsnem, jait Hek, jait Nartiang, jait Gassah, jait Katkeh, jait Amkoi, jait Gasyngai, jait Iongkjam, jait Iongkdoh, jait Pohlangar, jait Pohduna, jait Wanpiat, jait Diengdoh, jait Laithma, jait Pariong, jait Marong, bad ka jait Marngar.
Nalor kine ki kyrteng lada dang don ki kyrteng kiba dang iaid lait ne kum klet hangne ki lah ban ai ki jing kynthoh na ka bynta ka jingbha ha ka jingialong kawei ka longkur longjait.
Tang ha ka jait Lamin ki mih ka jait Lamin-Gadew, Lamih- Gadep, bad Lamin-Gadiang.
Ka jait Pariong bad ka jait Marngar  ki kylla na ka jait Diengdoh ba ki leit poi shongshnong sha kitei ki jaka.
Ka mih ka jingjer kum ha ka rukom sin ia ki jait  Diengdoh kiba don ha Pariong, ha Marngar ha ka rukom ong ki Diengdoh-Pariong, Diengdoh Marngar bad kumta ha kaba ia kren pynlyngkot pat jah noh ka kyrteng Diengdoh paw noh tang Pariong, Marngar, bad ha kata ka rukom.
Te lada don pat kano kano ka jingkynthoh shaphang ka jinglong jaitbynriew Khasi, khamtam ha ka jait Marngar:- Kaba lah ban pynshong nongrim ka long wan wad tynrai la ki dangtip ia la ka jinghiar pateng na ka Iaw Shibdi lane na ka jait Diengdoh.
Lym kumta ruh u Dkhar u lyngkien ruh u lah ban kam jait kam khong khamakha na kano kano ka kyrteng ka shnong Khasi kaba u shong u sah haba u poi ha ka kutlad.
Katba lah ban ioh jingtip ka long kaba sngewdei ban a pdeng kitei ki jait haneng, don kiba kylla kyrteng biang sha ka tynrai kyrteng jong ka jait Lamin, kaba long ka thymmei ba ki tip ha kaba ki ia mih.
Ka  jait Syngai ka kylla long shikur bad ka jait Diengdoh na ka daw ba ka jait Syngai ka shim bynta na u Dkhot u Lamjew ka knia ka khriam na ka jait Diengdoh bad ha ka jingiathuh pateng kumta ka kylla longkur longjait haduh mynta mynne khlem da kylla da kumwei pat haba la pynsoh ha ka knia ka khriam syndon.
Ka rukom khein jait jongngi ki Jaintia ka long kaba maian bha haduh katta, ki don ruh ki 9 khep ba na kaba ia buin kylliang ruh ki ia kylla long kur noh ba da ia sang wat ban ai shongkha shongman.
Ki longshuwa jongngi ki iathuh kumta ba haba ia ieid ia thoin para marjan marpa ne ba jia ka pang ka shitom, ki kmie lane ba ki leit iew leit hat, para kmie ki ju ia ri khun kylliang bad ki da ia ai buin ruh.
Bad ha kane ka rukom ki ia kylla longkmie noh pateng la pateng.
Ki don bun kiwei kiwei de ki jait ha la ki jong ki jong kiba ki kyrteng ki mih shibun hynrei ki long kawei ka kur.
Shuh shuh kum ka nuksa nalor ka jait ba la kdew shakhmat sa ki jait Hynniewta, jait Kurbah, jait Basaiawmoit, bad kiwei kiwei de ki kyrteng ba don ha ka kur jong ki haba ki ia lum lang ki ia long kawei ka kur.
Ka jait Dkhar kum ki Khar- sawkpoh haba ki ia lumlang, la ki long ha ki kyrteng bapher bapher hynrei ki long kawei ka kur kawei ka jait.
Ka jait bynriew jongngi ka long da shisha ka jait bynriew kaba kyrpang haba shim na ka liang ka longkur longjait.
Ki ju mih bun ki jingkylli pateng la pateng kiba kylli-Nangno u Khasi u wan? Don ki riew shemphang kiba jubab ia ka jingwan u Khasi da kaba pynshong nongrim na ki rukom kren ktien ba thap ia syriem bad kino kino ki jait bynriew.
Don ruh kiba pynsyriem na ka rukom im rukom mer bat hap iasyriem bad kino kino ki jaitbynriew.
Hynrei halor kane ka jingkylli u longshuwa jongngi u ai ka jubab ba “u Khasi u wan na ka Khatar snem lynti".
Bad bun na ngi ngim da pynshongnia ba ka long kumta Ka Khatar snem lynti ka kdew ba u Khasi u wan na la ki thymmei longkur longjait bad u pynlong kawei ka jait bynriew Khasi.
Don ki por khamtam ha kine ki snem kiba kham hadien ba ka mih sa ka rukom tang jait haba kiwei pat ki jaitbynriew bym dei ki Khasi ki kwah ban long Khasi.
Bad ia kata ruh la leh ha ka jait bynriew jongngi.
Hynrei hateng hateng ka mih ka jingsngew phalang jingmut ba kito ki jait bynriew kiba shu tang jait kin ym lah ban ia sngewthuh jingmut bad ki jait bynriew Khasi Tynrai haba bunsien pat ki shim kabu noh na kata ka jingtang jait.
Namar ka i bad sngew kumta ba ki syiem Khasi Hyndai ruh ki ju pynsnoh kur ia ki Dkhar ki lyngkien ha ka jait Khasi kaba la don lypa.
Niuma lada kaba la leh kan sah kaba la leh, tangba dei ban sngewthuh ia la ka tynrai bad kata ka la biang.
Hynrei ym ban shim kabu da kumwei pat.
Bad ia kane ruh la dei ban ai jingmut ba kam dei shuh ban ia pynsnoh kur ia ki khyllah jait ha kano kano ka jaitbynriew Khasi kaba la don lypa.
Sa kawei pat kaba ngi shem ba ki don ki jait na ki kur Khasi kiba nangrit nangrit katba nang mih ki      por.
Ki lah ban don bun ki daw ruh halor kine ki liang.
Lah ban ong lehse ba don ki jait kiba shim nam noh noh na ka pateng ki kpa ne kiba kylla noh sha kiwei pat ki jait, khlem da ia kut lang na la ka iing ka kpoh ha ka kur kaba ki ia don.
Bad kata ka nang kham khem pynrit noh ia ka jait kaba ki dei  ban nang ia long parum pareh.
Bad haba ong kumta kam mut ban tuklar ne lorni ia ka kam kur kam kpoh ia ka ka jait ka khong ki briew, hynrei ka jingmut tynrai jong kane ka jingthoh ka long ban wer ia baroh ha kaba ngi iatehsong ia ka jingialong kawei kum ka jaitbynriew ha la ka jong ka Ri Khasi Jaintia.
Namar ngi iohi shai kdar ba haba ka jingialong kawei jongngi hapdeng kawei ka kur bad kawei ka kur kam don shuh ka wan noh sa ka shah lyngshop ka shoh thombor ha kiwei pat ki bor ki bym dei.
Bad kata ka ktah ruh wat haduh ia ka synshar ka khaddar ha ka Ri bad ka Jaitbynriew, bad ka it ka Hima bad kumta ter ter.
Ka jait Lyngdoh mawnai ka don Jing iateh kur badno² de ???ka jait Marweiñ ka don jing ia teh kur bad no bad no de??Nga kwah ban tip kham bniah halor ka longkur longjait katkum ka sawangka ka tiewlarun.
Shillong, 9 Nailar:Napdeng ki mar rep kiba wan die ha katei ka iew u phan u kham tad dor ban ia kiwei ki mar rep kumba long mynta.
Ha kane ka iew Dielang (regulated market) ba la buh ka sorkar dei tang lai tylli ki mar rep kiba kongsan kiba la wan die ha katei ka iew kita ki long tang u Phan, Synsar bad u Sla Tyrpad.
Ki don ruh kiwei kiwei ki mar rep, hynrei la wan die tang ha ki por ki por aiom bad kim long baroh shi snem lynter.
Mynta ka sngi, u Rupang u la ioh ban twad jingtip ia ka jinglong jingman jong ka Iew Dielang, la shem ba u Phan ba kumba 15 tyngka shi kilo u la hiar sha ka 10 tyngka shi kilo u ba shi nombor.
Katba kiwei ki mar rep u Synsar bad Sla Tyrpad kila kiew dor ha kane ka iew.
Ha ka jingiakren bad uwei kharkaia ba ju thied phan u la iathuh ba don bun jait ki phan bad ki phan ki baheh babha lane uba shi nombor la thied ha ka dor 10 tyngka, uba ar nombor la thied 8 tyngka bad u ba lai nombor pat la thied ha ka dor 6 tyngka shi kilo.
Ia kine ki phan la wanrah na kylleng ki thain ka Ri Khasi kum na Lyngiong, Sohiong, Mylliem, Smit, Laitlyngkot bad kiwei kiwei de ki jaka.
Ia kine ki phan la ju shalan sha kylleng ki jaka wat sha shabar jylla ruh kum sha Assam.
Haba iakren pat bad uwei u Marwari uba thied Synsar u la ong ba u synsar u la kiew dor namar ba ki briew ki ba wan die kidei tang kito ki ba la buh thup (stock) lypa.
Une u Marwari u la iathuh ruh ba ia u synsar la thied la ki jong ki jong ki dor.
U Synsar u ba shi nombor u shongdor haduh 67 tyngka shi kilo bad u ba ar nombor u shongdor haduh 57 tyngka shi kilo.
Katkum ka jingiathuh jong une u Marwari la ong ba ki synsar ki ba kham bha la ju kham pynmih na kum ki thain Jirang na ri Ri Bhoi District,Mawsynram, Balat, Synteng, Lawbah na East Khasi Hills bad na Jaintia Hills.
La iathuh ruh ba ha hangne ha Ri India ki don tang lai tylli ki jylla kiba ju pynmih  ia u synsar bad kita ki dei tang na Assam, Meghalaya bad na Sikkim.
Ia u synsar la shalan sha kylleng ki jylla ka Ri India bad la ju pyndonkam ban sar iing.
Katba ia ka dor u sla Tyrpad  pat la thied ha ka dor 35 tyngka ba shi nombor bad 25 tyngka ba ar nombor.
Ia ki sla tyrpad ki kham bha la kham shem na ki thain Mawsynram bad Phlangwanbroi.
Ia ki sla tyrpad la wan die na ki thain Shella, Dawki bad kiwei kiwei de ki thain.
Shillong, 9 Nailar:Ka jylla Meghalaya lem bad ki sorkar jong ki jylla kane ka thain North East kin sa pynlong ia ka jingiakhun jumai ha u bnai Rymphang, la shem snem.
Kane ka jingiakhun kan long kumno ban lait im bad ban iada lada wan u jumai.
Lem bad ki jyllakane ka thain, ka Meghalaya ka la shah bthah ha ka National Disaster Management Authority (NDMA) ban pynlong ia ka jingpyn khreh lada wan u jumai bad ia kane ka prokram la buh ba kan long ha u Rymphang, 2014.
Ka daw ka long ba ka jylla Megha laya ka hap ha ka lynti iaid jong u jumai ne kum kata ka Seismic Zone 5.
Yn pynlong ia kane ka jingpynkhreh ryngkat ka jingiatreilang bad ka sorkar pdeng, ka North Eastern Council.
U DG ba peit ia ka Civil Defence bad Homeguard u Kulbir Krishan u la ong ba “ka jingpynlong ia kane ka jingpynshai paidbah ka la sdang.
U Krishan u la iathuh ruh ba kane ka jingpynlong kan ym long tang da ki tnad sorkar jylla hynrei ki tnad sorkar pdeng ruh, ki shipai bad ki pulit kin don bynta lang.
Haba batai kham bniah, u  DG u la ong ba ka jingbuh ia ka prokram kaba shai kan long hadien ka jingialang ban long ha ka 22 tarik Nailar ha Guwahati.
“‘Ha kane ka jingialang, yn iakren kumno ban leh ha  kaba iadei ban pynlait im, ban iada, ban iarap dawai, bad kiwei kiwei ki kam" la ong u DG.Kane ka jingpynkhreh kan kynthup baroh naduh u Chief secretary , deputy commissioner , ki pulit  bad ki paidbah.
U DG u la ong ba ka pisa na ka bynta kane kam, la mang T.17 klur da ka sorkar pdeng bad yn pynlait sha ka State Disaster Relief Fund.
Shuh shuh u Krishan u la iathuh ba ka sorkar jylla ka la dep mynjur da ka National Disaster Response Force (NDRF) ban pynbiang 310 tylli ki tiar ba donkam ban iakhun lada wan u jumai.
Ia mynta, ka jylla ka don tang 150 tylli ki tiar bad kiba sah yn ioh nabar jylla.
“Ka pisa ban ioh ia kine ki tiar la mang na ka 13th Finance Commission," u la ong.
Katto katne ki tiar ki long kum ban phah khubor, bad kiwei.
U DG u la ong ruh ba la ban ruh ban ai jinghikai bad na bynta kane la mang T.1 klur man u snem.
Shillong, 9 Nailar:Ar tylli ki district ka Assam-ka Kamrup bad ka Goalpara district la kyn thup lang ha ka map jong ka jylla Garo ba dang iaid ka jingdawa mynta.
Ka Garo Hills State Movement Committee (GHSMC), kaba lam khmat ha kane ka jingia khih ia ka jylla Garo, ka kwah ba ka Kamrup bad ka Goalpara district kiba don ha jylla Assam ban ngat lang ha ka jylla “Garoland".
U President ka GHSMC u Augustine Marak u la ong ba kane ka komiti ka kwah ba kine ki ar tylli ki district ka Assam ban kynthup lang ha ka Garoland namar ba ki nongshong shnong ba khambun, ha kine ki dei ki Garo.
Ka GHSMC ka dang thmu ban leit sha Delhi ha u Nailur ne Risaw ban pynlong jingiakhih da kaba shongkyllain myngngor ha nongbah New Delhi ban pynjur ia ka jingdawa ban dawa jylla Garoland.
Ha kane ka sngi Palei, ka GHSMC ka la pynlong ia ka pakhang shnong ba 12 kynta ha Garo hills bad ka long kaba jop ha baroh san tylli ki district jong ka Garo hills ha Meghalaya ban dawa ia ka Garoland.
“Ngim long shiliang iano iano hynrei ngi kwah ia ka jylla lajong namar ba la iapher ha ka kolshor, na ki para Khasi bad Jaintia Hills" la ong u Marak.
U Marak u la iathuh ba ka GHSMC ka kwah ban pyniakhlad ia ka jylla da ka jingiasngewthuh jingmut lang.
Ki jingdawa na ka bynta ka Garoland ka la khih hadien ba ka sorkar pdeng ka la rai ban thaw jylla ia ka Telangana.
Watla dangshen, ka jingiakhih ha ka Garo Hills kam shym la ktah than ha ka ri thor jong ka Garo Hills, u Marak u la ong kin  pynlong biang ia ka jingiakhih hadien ka sngi laitluid jong ka ri.
Shillong, 9 Nailar:Ka Dam Maw phlang kaba ai sum ia ka sor Shillong bad ki shnong ba marjan, kan don ha ka jingma namar ka jingtih shyiap pathar na ka thain Umtyngar.
Ia ka Greater Shillong Water Supply Scheme la tan na Maw phlang kaba tuid na ka thain Umtyngar ka wah kaba la shu saw namar ka jingtih shyiap ba khlem sangeh.
Watla ka long ka jingma hynrei ka sorkar jylla kam pyrwa ei ei ban pynsangeh ia kane kaba la buh jingma ia ki kynja baim ha um bad ki briew kiba pyndonkam um dih ha ka nongbah.
Ka kynhun jong ki nongthoh khubor hynne ka sngi, ki la hiar ban leit jngoh ia katei ka jaka hapoh ka jingialam jong ka Meghalaya People’s Environment Right’s Forum (MPERF) hynne ka sngi Thohdieng ha ka thain Umtyngar bad ka wah Umiew.
Ha kane ka jingleit jurip, ki nongthoh khubor ki la shem ia ka jingsaw lep lep ka wah Umtyngar bad ka wah Umiew kaba tuid sha Umiam dam ha kaba la tan um ruh na ka bynta ka sor Shillong.
La iohi ba ki lum ba don ha rud surok la pom la tih khlem jingisynei ban pyntwa bad pyntuid sha wah.
Ka jingtih maw kaba long ka jingpynjot ia ka mariang, kan ktah ia ki khmat jong National Green Tribunal (NGT) kaba la mana pyrshah ban tih maw ha ka ri ha ki jaka rud wah.
Ka NGT ka la pynmih ia ka hukum dang shen hadien ba ka ophisar IAS kaba shah suspen ka Durga Shakti Nagpal ka la khang pyrshah ia ka kynhun mafia ba don kti tih shyiap beain ha jylla Uttar Pradesh.
“Nga sheptieng jur ba ka jylla kan sa iakynduh jingeh kumba jia ha Uttarakhand namar ka jingtih maw pathar ha ki rud wah.
Donkam ban shim ia ki lad ki lynti ban iada ia kane ka jingma ioh kylla babe ha kane ka jylla", la ong u president MPERF u Naba Bhattacharjee ha ki nongthoh khubor.
“Kaei kaba ngi iohi ha jylla Meghalaya ka long kaba shai kdar ba ki shu lehkai ia ka jingkitkhlieh na uwei sha uwei.
Ka la don ruh ka jingdkoh ha ka rukom buh ia ka jingkitkhlieh",la ong u Bhattacharjee bad bynrap ba wat ka District Council kam shym la shim kano kano ka lad ban iada kum ia kane ka jingma.
Ka jylla kam shym la shim kano kano ka lad ban iada ia kane ka jingtih maw beain watla la ioh ia ka jingbthah na ka NGT, u Bhattacharjee u la ong ba ka NGT kan hap ban ujor da ka PIL ha ka Supreme Court lada ka sorkar kam kohnguh ban bud ia ka jingbthah hapoh 90 sngi.
Ia ki katto katne ki jaka lah ban kdew ne pynhap ha ka jingmana ban ym shah ban tih maw,u Bhattacharjee u la ong ba ki jaka ba don jingma khamtam kiba don hajan ki wah, dei ban kiar na ka jingtih maw ne ban leh kino kino ki kam ba pynsniew ia ka um bad ktah ia ki kynja baim.
Ha kajuh ka por, ka sorkar kan hap ban thaw ne plie ia ki lad ban ai kam ia kito ki briew kiba shah ktah lada khang na ka jingtih maw, u la ong.
Kiba bun ki jaka ha kane ka jylla ki dei jong ki riew shimet, bad ki shnong, la pynlong ia ka jingtih maw kaba la wanrah pat ia ka jingtyrkhong ki jaka pynneh um bad ruh ia ki wah.
Ha jylla Meghalaya, ka State Environment Impact Assessment Authority la dep pynbna mynshem snem ha kaba la khlieh da u Chief secretary barim u Bah H.W.T.Syiem kum u chairman.
Ban iarap ia kane, la thung ruh ia ka State Expert Appraisal Committee ba la khlieh da u Bah D.Wanswett u principal ka Synod College kum u chairman.
Ka long ka jingshisha ba ka jingtih maw, ka long ka jingim ia kiba bun ki longing bad kan long ka jingeh lada shu pynsangeh khlem plie lad da kiwei ki kam.
Ha ka jingiakren bad ki nongtih maw, la iathuh ba ha ka shi sngi kumba hynriew trok la pynkit.
Kawei kawei ka trok kit shyiap ka khein T.1,600.
La don kumba 20 ngut kiba trei ha kane ka kam tang ha katei ka jaka jong ka thain Umtyngar.
Jowai,9 Nailar:Ka seng Jaintia Hyn niewtrep Fedration (JHF) Central Body, ka la byr ngem ban iaid da ka ain lada u President barim jong ka u Bah  Lebanmon Pohthmi uba la shah beh seng um siew ia ka T.30 hajar tyngka kaba ka seng  ka la kynnoh ba u la shim na manla ki dkhot ka seng manla u bnai kum ka bai rung seng.
Ka JHF ka la beh seng ia u President jong ka haka jingialang kaba la long ha ka 2 tarik mynta u bnai da kaba kam ba ka seng kam lah shuh ban shaniah ia utei u nongialam jong ka.
Ha kajuh ka por ka kyrwoh na u President ka seng uba dang shu shah jied thymmai u Bah  Yoki ma Mulad, ka la ong ba ha kajuh katei hi ka sngi ba la beh kam ia u President barim ka seng, ka seng ka la pynthymmai syndon ia ki nongkitkam jong ka ha kaba la jied ia u Bah Yokima Mulad, kum u President , General secretary bah Timun Surog, Pubilicity Secretary bah W.L.Dkhar, Financial Secretary bah Forming Lamare, Office Secretary bah Rang Tariang ryngkat 10 ngut ki Executive Member bad kiwei kiwei de ki dkhot nongkit kam.
Shillong,11 Nailar:Ki kynhun runar ba la suba bal ah ban dei ki dkhot ka GNLA ki la siat iap ia uwei u rangbah uba la tip kyrteng kum u Simon Sangma  ha ka sngi thohdieng jong ka taiew ba la dep ha ka shnong Koksi Nengsat kaba hap hapoh ka  East Garo Hills district.
Ki pulit ki la ong ba ki ehrang ki la pyniap ia u Sangma da kaba suba ba u dei u nongsyntiat ki pulit, kane ka jingjia ka la jia ha ka jingdum jong ka miet.
Ki pulit ki la iathuh ruh ba saw ngut ki suba  lehnoh jong ka GNLA ki la leit sha ka ing jong u Sangma ban kyrsiew ing da kaba tied na jingkhang  hynrei haba u la plie kynsan kynsan kitei ki saw ngut ki la tan ia u na ing sha ka jaka ba kynjah bad ki la siat ia u bad ki la bret noh ha katei khi ka jaka.
Hadien ba la ioh jingtip ia katei ka jingjia ki pulit ki la poi sha katei ka jaka ha kaba ki la lap haduh kumba 15 tylli ki snep  kuli ba la dep siat  na katei ka jaka ba la siat ia u Sangma.
Shillong,11 Nailar:La ioh tam ia ka me tiap jong kawei ka  khyn nah kynthei  kaba dang ha ka rta kaba 12 snem eiei narud wah ha ka step jong ka sngi saitjain.
Katei ka khynnah ka dei kaba la jah na la ing naduh ka sngi thohdieng na ka shnong  Chisimapal kaba hap hapoh Bajengdoba ha North Garo Hills.
Ki pulit ki la suba ba ia katei ka  khynnah kynthei la batbor bad hadien pat la pyniap ia ka.
Katei ka kynthei ka la jah naduh ka 9 tarik mynta u bnai haka porn oh phai sngi katba ka dang thmu ban leit rah jingbam sha la u jong u kpa jong ka uba ap dukan ha  Gogolgre bazar.
Hynrei la shem ia katei ka khynnah ba ka a thiah iap  lyngkrang  bad la sliah ia u pdot jong ka.
Shillong,11 Nailar:U Myntri Rangbah ka jylla u Dr.Mukul Sang ma bad u Acting  Chief Justice of Megha laya High Court Justice T Nandakumar Singh ki la plie bad buh maw nongrim ia ka  the District and Sessions Judge Court jong ka  West Garo Hills  ha ryng kat ka jingiadonlang u Meghalaya High Court Judge Justice S R Sen bad kiwei pat ha ophis jong u Deputy Commissioner ha Tura.
Haba kren ha katei ka jingialang u Sangma u la ong ba ka long kaba donkam ban don la ka jong ka tnad bishar na ka bynta katei ka district, khnang ba baroh ki kam ba ia dei bad ka tnad bishar ha katei ka district kan iaid beit iaid ryntih.
Haba pynshai ia ka jingdonkam ban shna ia ka   District and Session Judge Court,u  Dr Sangma u la ong ba katei ka ing bishar kan lah ban pyndep ia ki ba bun ki kam case ban bishar hok bad ha kajuh ka pork an iarap ia ki pulit kiba la khia palat ha ka ban tohkit bad ban pyndep ia ki ain ki kanun kiba donkam.
U Dr.Mukul u la pan ka jingiatreilang na ki paidbah ha kiba bun ki liang daba ong ba ka jing myntoi bad ki kam pynroi ki wan tang lada ka don ka jingshong suk shong sain bad lada ki briew ki don ka jngkitkhlieh.
U la kular ba ka sorkar kan pynbiang ia ki jingdonkam jong katei ka ing bishar.
U Justice T Nandakumar Singh u la ong ba ka lyngba ka jingdon ka District Court kan iarap ban pyndep kham kloi ia ki case bad u la ban jur ia ki pulit ba kin pyndep ia ki kamram jong ki.
Kiwei pat kiba la ia donlang ha katei ka sngi ki kynthup ia Justice S R Sen, Secretary, Law Department L M Sangma bad  Deputy Commissioner i/c West Garo Hills, Ambrose Ch Marak.
La wan ruh ban sakhi lang ha katei ka sngi da u  Parliamentary Secretary i/c PHE & Urban Affairs,  Noverfield R.Marak, Advocate General K S Kynjing, ki Additional Advocate Generals U Dr.B P Todi bad u Bah  W HD Syngkon, U Registrar ka Meghalaya High Court, Bah W.Diengdoh, bad u nongbishar ba thymmai ka District & Sessions Judge, Tura u Bah E Kharumnuid.
Shillong,11 Nailar:Ka CSWO ka la leit ban ujor, sha ki pulit jong ka Pasture Beat House , Polo Shillong pyrshah ia u L.Wanglat  u Myntri sor kar barim ka Arunachal Pradesh uba la kynnoh ba ha ka 19 tarik u Naitung  u la kren tam bad kren khlem akor ia kawei ka kynthei Khasi kaba la tip kyrteng kum ka kong Stela kharsyntiew kaba dei ruh ka nongap ia ka madan Gulf ha golf Link.
U L.Wanglat u dei u dkhot jong ka Shillong Golf Club.
Ka CSWO ka la leit rah ia katei ka jingujor hadien ba ka jingleit ia kynduh jong ki nongap ia katei ka madan Golf ia u Director jong ka Shillong Gulf Club kam shym la seisoh eiei  bad um shym la leh eiei ia utei u briew.
Halor katei ka jingjia ki la pyntip ruh sha u Myntri ka koit ka khiah ka jyla uba long ruh u dkhot jong katei ka Club u Bah A.L Hek hynrei ym don patiaw satia.
Kum kawei na ki sengbhaang kaba peit ia ka bha ka miat jong ka imlang sahlang khamtam ia ka hok jong ki kynthei ka CSWO kam lah ban shu sngap ia katei ka jingailad ia utei u Myntri sorkar barim ka Arunachal Pradesh ban leh katba mon ha kaba ka seng ka la ujor syndon da ka FIR ryngkat bad ki jingdawa ba dei ban pynshitom ia u katkum ka ain.
