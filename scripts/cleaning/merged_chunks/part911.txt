A.G.Ahangar.
U Dr.Sangma u la ong ba kumba 80 percent ki briew kiba jop ha ki liang bapher bapher ha kane ka Dong Mihngi, ki dei na Shillong bad bynrap,  ba ka sorkar kan trei borbah ban pynlong ia ka nongbah Shillong kum ka jaka pule kaba pawnam ha ka thain.
U la ong ruh ba ka dei ka kamram jong ka sorkar ba kan pyntreikam hok ia ka spah kaba don na ka bynta ka jingbit jingbiang jong ki paidbah ka jylla.
Shillong,5 Lber:Kumba 300 ngut ki nonghikai kiba la shah pyntbit ialade ha ka kam hikai kiba don hapoh ka lama jong ka Meghalaya Elementary Pre Service Trained Teacher Association ki la pynpaw ba ki kwah ba ka sorkar kan thungkam noh ia ki kham kloi wat la dang khyndiat taiew ki la dep ban ia kynduh bad u myntri ka tnad pule puthi ka jylla u Prof.R.C Laloo bad u la kular ia ki ba un sa leh shen ia kaba donkam.
Haba kren sha ki nongthohkhubor u President katei ka Association ki nonghikai ba la shah pyntbit, u bah Kiewsha phrang Thabah, u la iathuh ba ki don haduh kumba 300 ngut ki nonghikai kiba la shah pyntbit ialade ha ka kam hikai ha ka Course kaba kaba la pynmih ha u snem 2012, bad kitei ki 300 ngut ki dei ki nonghikai ba nyngkong tam ban shah pyntbit ha katei ka Course thymmai.
Nalor kitei ki 300 ngut kiba la ioh sertiphiket u la ong ba ki dang sa kumba 700 ngut kiba dang ap resol haduh mynta, hynrei kiba la leit ban shah pyntbit ha katei ka kam hikai.
Na ki 300 ngut kiba la shah pyntbit u la ong ba ym pat don na ki, kiba ioh kam hikai ha ka skul sorkar , hynrei ki don pat kiba hikai da kaba ioh jingsiew kontrak.
Katkum ka jingthuh u President katei ka kynhun u bah K.Thabah bad u publicity Secretary u bah R.Thongni ki la ong ba ki don haduh kumba 2000 tylli tam ki skul kiba dei beit thik ki skul sorkar ha kane ka jylla , hynrei ha manla ki skul ki la ong ba ym baroh ki nonghikai kiba hikai kiba la shah pyntbit, hynrei ha kawei ka skul don eh tang marwei lane ar ngut ki nonghikai ba la shah pyntbit.
Kitei ki nonghikai ki la pynpaw ruh ba ka jingkwah jong ki ha ka kam hikai kam mut  ba ka sorkar kan kynjat noh lane ban beh kam noh  ia kiwei pat ki nonghikai kiba la hikai lypa, hynrei ki la ong ba katei ka jingdawa ban thung kam ia ki ka dei katkum ka kyndon jong ka NCFT bad katkum ka ain RTE, bad katkum ka jingtip jong ki, ki la ong ba ki don mynta haduh 700 tylli ki kam hikai kiba lait ha ki skul sorkar.
Ki la pynpaw ba ki kwah ba ka sorkar kan thungkam noh kloi ia ki, namar ba ki la pyndep lut nadong shadong ia ki jingdonkam ka sorkar ha ka ban thungkam katba kum ki jingdonkam jong ka tnat Sorkar.
Haba phai sha kiwei pat ki nonghikai kiba la ioh kam ha ka kam hikai skul, kitei ki nongialam ka kynhun ki nonghikai ki la ong ba don kiba la shah thung ha ka SMC bad don ruh kiba la thung da ka ophis u SDEO, ki la ong ba bun na ki nonghikai kiba la shah thung ki dei kiba la thung ha u snem 2010 haduh 2014, bad kiba bun na ki ki dei kiba trei shipor.
Katkum ka jingiathuh jong ki ki la ong ba katei ka jingshah pyntbit jong ki ka dei ban hikai ia ki khynnah naduh klas 1 haduh klas VIII bad shuwa ban leit shah hikai kim shym la don kano kano ka jingiateh bad ka sorkar ha ka jingteh kular ba kan thungkam ia ki, marsien pyndep ia ka jingshah hikai, hynrei katkum ka ain jong ka RTE pat ki la ong ba ka batai ba ka sorkar ka hap ban thung kam da ki nonghikai ba la shah pyntbit.
Katei ka kynhun ka la pynpaw ba hadien ka jingiakynduh bad u myntri ka tnad pule ha ka 23 tarik u rymphang ka khmih lynti ba ka sorkar kan pyndep noh ia ka kam jong ki hapoh ka ar-bnai bad lada jia ba kam lah kin ia shong pyrkhat pat da kano ka lynti kin iaid.
Shillong, 5 Lber:Ka KSU mynta ka sngi ka la iakynduh bad ki samla kiba leit shah hikai ha ki jaka hikai ialeh Civil Services ia u Myntri Rangbah ka jylla, u Dr Mukul Sangma ban pyntip ia ka jingdkoh ha kane ka jaka hikai.
Haba kren sha ki nongthoh khubor, hadien ba la wai ka jingiakynduh bad u Myntri Rangbah, u Bah Donald Thabah u la ong ba ka KSU hadien ba la ioh ia ka jingud na ki samla ba shah hikai, ka la shem ba u briew uba tang ialade um pat pas IAS, hynrei la phah ban hikai ia ki samla ban ialeh ia ka eksamin Civil Services.
“Ngim pdiang ia kane bad ngi la dawa na u Myntri Rangbah ba un pyndam noh ia ka jingiateh bad ka Jain IAS na Delhi kaba dei ka kynhun ba ioh ban ai jinghikai ia ki samla ha kane ka jylla ha ka Civil Services", la ong u Bah Thabah.
Kaba sngew tynnad ka long ba u Myntri Rangbah u la kubur ba un pyndam noh ia ka jingiateh bad kane ka Jain IAS na Delhi bad yn leh mardor.
Na ka liang ka KSU ka la ong ba kam pdiang satia ia ka jingwan hikai u briew uba ialade u dang pynkhreh ia ka IAS ba un hikai ia ki samla ban ialeh ia kane ka juh ka eksamin.
U Bah Thabah u la ong ba u Myntri Rangbah u la ong ba ka sorkar kan nym iateh shuh tang bad kawei ka kompeni hynrei kan khot kham bun ki kompeni.
Shillong,5 Lber:Ka  Seiñ Raij Muk hla ryngkat u Daloi ka Elaka Nongbah sa shisien biang ka la lah ban pyn long ia ka Lehniam Pastieh Thadlaskeiñ ia kane ka Lehniam Pastieh Thadlaskeiñ  kaba la pynkhie im biang  ha ka snem 2010 da u Daloi RM Garod hadien ba ka la duh la dam la kumba 75 snem eiei.
Katkum ka jinghikai  uba rim uba jah la ong ba man uwei pa uwei u Daloi u hap ban pyndep ia kane ka  lehniam Chad pastieh Thadlaskeiñ kum ka dak ban ai nguh ai dem ia ka Blei Syiem Synhen shisien  lane arsien ha ka pateng ka jong u kat kaba u lah, katba ki Daloi ha Chwa jong u Daloi RM Garod ki khlem lah ban leh ia kane.
U  ma RM Garod Daloi Elaka Nongbah uba mynta u la lah ban pynlong ia kane ka shad ha ka sien kaba ar  mynta  ka sngi ka  5 tarik u lber ha ka jaka kaba ju pynlong ia ka ha Nan Thadlaskeiñ, ka Nan kaba la tih da u Sajar Nangli  ryngkat ki shipai jong u da ki tdong ryntieh ki jong ki naduh ki hajar snem mynshwa ha ka Chnong Mukhla.
“Kat kum ka jing ngeit jong ki khun ka Raij Mukhla ki ong ba ka Blei Syiem Synhen ka Blai um Blai wah ka iathuh ha ki mynbarim ki jong ki ba ka shong ka sah hangta ki dei ban ai nguh aidem iaka da ka kñia ka khriam khnang ba kan ri kan da ia ki bad ruh kan kyrkhu kyrdoh ia ki" la ong u ma W.Lyngdoh U Langdoh ka Raij Mukhla.
Ia kane ka ainguh aidem mynta ka sngi la ai da kaba pom 12 tylli ki blang harud jong ka Nan thadlaskeiñ ki ba la wan rah da u Daloi,pator,u Langdoh, ki sangot bad na ki 5 kur jong ka Shnong Mukhla.
Hadien ba la dep ia kane ka pom Blang da pynlong da ka Chad Pastieh da u Langdoh, u Daloi ki Pator  bad ki 5 kur, hadien ba la dep ka pastieh ka Langdoh pat ka la ai ja ai bam pat ia u Daloi.
U Lyngdoh bad ia ki waheh wasan ha kawei pat ka jaka, ynda ki la dep bam ja ki la pynlong biang ia ka Chad Pastieh ha madan Thad hangne kino kino kiba kwah ban iashim bynta ha kane ka chad pastieh ki lah ban iashim bynta hadien ba la dep ka chad pastieh, hangne ki pynlong ia ka ia bam pliang ha kaba ki kynthei ki pynkhreh ia ka bam da u Tpu laha,u rasi, u soh bad i pyrnah pyrjin, ka bynta ba khadduh jong kane ka leh niam ha kane ka sngi dei da kaba ia bam ia kane ka dohkñia ha ing ka lyngdoh.
Shillong, 6 Lber:Ka Mawsynram Assembly Youth Congress (MAYC) ka la pynkup burom ia u Bah Wanarki Laloo President barim hadien ba u la shongthait bad ia kane ka kam la shimti noh da u samla Barrister Shangpliang.
Ia kane ka jingpynkup burom la pynkup da u Bah Pynshngaiñ N Syiem, MLA/MDC ka Mawsynram constituency.
Haba ai jingkren, u Bah Pynshngaiñ N Syiem u la ai ka jingkhublei namar hapoh ka jingialam u Bah Wanarki Laloo kum u President u la ioh ia ka jingjop ha ka ilekshon lyngba ka jingtrei shitom ki samla.
U kyrmen ruh ba ha kane ka kynti hapoh ka jingialam u samla Barrister Shangpliang ki samla Congress kin dang khlain shuh shuh.
Na ka liang u Bah Wanarki Laloo u la pynpaw ka jingai khublei ia ki para samla kiba la iatrei shitrhem ha ka por jong u bad u kyrmen ruh ba ka MAYC hapoh ka jingialam u samla Barrister kan dang trei smat ym tang ia ka kam seng hynrei ia ka jingdonkam ki paidbah ka thaiñ.
Ia u samla Barrister Shangpliang la shah jied kum u President ka MAYC ha ka ilekshon ba la pynlong da ka Indian Youth Congress bad mynta ka sngi la jied ia kiwei de ki nongkitkam ban pynkhlaiñ ia ka MAYC kaba dei ka Executive Committee (EC), kita ki long, Vice-President- Rangkines Marwein, General Secretary-Firmly Standing Marbaniang, Adviser-Bah Wanarki Laloo bad Bah Deystar Roy Kharshandi.
Ki dkhot jong ka Executive Committee kin long ki President jong ki Area Youth Congress.
Shillong, 5 Lber:Dang khyndiat taiew,kawei na ki seng bhalang ka Hynniewtrep Youth Council ka la ther tyngeh ia ka sorkar jylla halor ka jingtip ba katei ka seng ka ioh lyngba ka ain wad jingtip, halor ka  dor ka mur jong ki Tablet ( MTAB) kiba ka sorkar ka la sam sha ki khynnah pule klas XII, lyngba ka tnad IT kaba dei ruh ka pisa kaba wan na ka Chief Minister’s Digital Learning Aid Scheme, bad katkum ka jingkhein ba katei ka seng ka la shim tiak pa tiak ka lap ba palat T.6 klur tyngka ka pisa ka la jah na katei ka jingsam Tablet sha ki khynnah pule.
Halor katei ka juh ka phang hadien ba la mih ki jingthoh ha ki khubor, U President ka BJP, U bah Khlursing Lyngdoh, ula kynthoh mynta ka sngi, ba  na ka liang ka seng BJP ruh ka la buddien bad ia nujor ia ki dor ki mur, kat kum ba la ioh jingtip na ki kot ki sla ka RTI.Ka BJP ka la ong ba kumba la paw ha ki khubor ka pyni ba ka sorkar ka thied 25,000 tylli ki Tablet ha ka dor T.8,990  kawei bad lada khein baroh ki Tablet ba ka sorkar ka thied ka la shongdor haduh T.22,47,50,000, katba ia ka dor ba shisha pat kaba la thoh ha katei ka tablet ka long T.6,850 kawei bad lada khein ha katei ka dor ba la thoh ha ki Tablet  ia ka 25, 000 tylli baroh ki Tablet ba la thied kin shong dor  tang T.1,71, 25,0000 tyngka.
Ka BJP ka la kynnoh beit ba ka la don ka jingbam sap kaba jur kaba la palat ia ka  T.6 klur tyngka, ha ka kyrteng jong katei ka jing sam Tablet.
Ka BJP ka la kam ba kiba kum kitei hi ki Tablet ba ka sorkar ka thied ka MTAB model XTRON Z704 lah ban ioh na iew na hat ha ka dor kaba rit, bad kan ym don kano kano ka jingiapher, na ki Tablet ba sam ka sorkar.
Ka BJP ka la ong ruh ba kaba kham sammut shuh shuh ka dei  ba ia kitei ki Tablet ka sorkar ka la thied naduh tyllong jong ka kompeni, hynrei nalor ba thied beit na kti ka kompeni ki dang kham tad dor pynban ki Tablet ba die ha iew, “Kane ka pyni ba ka don ka jingbamsap kaba jur da u Dr.Mukul Sangma ba ki myntri sorkar jong u" ong ka kyrwoh na ka BJP.Katei ka seng ka la  pynpaw ka jingsngewsih ba ha kum kane ka por ba ka jylla ka don hapdeng ka jingkyrduh pisa, pynban ka sorkar ka kwah ban pynhun jubor ia ka jingkwah jong ki ban bamsap ha ka ka kyrteng jong ka sam tablet.
Ka la ong ba ka Congress ka la dei ban sangeh noh shisyndon ka jingpynlong langknia ia ki paidbah ka jylla, hynrei ka dei ban long khuid bad ai da ka jingkhein kaba shai  ia kiba bun bah ki skhim  ka sorkar jylla bad sorkar pdeng kiba ka la pyntreikam.
Halor katei ka jingsuba ba ka don ka jingbamsap kaba jur ka BJP ka la ong ba donkam ban ai tohkit ha ka CBI khnang ba baroh ki paidbah kin tip ia ka jingshisha.
Ka BJP ka la pynpaw ruh ka jingartatien namar ba ka rukom khot tender ban sam tablet ruh kam shai, ka artatien hato la khot tender ha ka rukom kaba dei ne kumno la jied ia ka M/S Lava International kum ka kompeni kaba bit ban pynpoi ia kitei ki Tablet.
Shuh shuh ka la ong ba hadien ba la ioh jingtip shaphang ka jingwad jingtip lyngba ka RTI halor katei ka sam tablet, ka BJP ka la ong ba u myntri ka tnad IT u bah AL Hek u la ong ban un phah ia ka tnad IT ban wanrah ia ka ripod kaba bniah kumno la pynlut ha ka jingsam tablet, hynrei haduh mynta um shym la batai balei ki la thied ia katei ka tablet ha ka dor kaba kham rem ban ia ka dor iew.
Lah ban kdew ba kham mynshuwa na ka liang ka tnad IT ka sorkar jylla ka la pynshai ba ka jingrem dor jong ka Tablet ka dei nalor ba la ai ia ka Tablet ka kompeni ka la khein dor ruh ia ki Software kiba don hapoh jong ka.
Shillong, 5 Lber:Ka sorkar jylla kan leit ban iakren bad ka sorkar pdeng na ka bynta ba kan bhah pisa na ka bynta ki Autonomous district councils (ADCs) hadien ba ka 14th Finance Commission kam shym la bhah pisa ia ki.
U Myntri Rangbah u Dr Mukul Sangma u la pynsngew ha ki nongialam ka KHADC ba la mihkhmat da u Chief executive member (CEM) Bah Adelbert Nongrum ha ka jingialang ha kane ka sngi Thohdieng.
“U Myntri Rangbah u la pynthikna ba ka sorkar kan iakren wut wut bad ka sorkar pdeng ba kan bhah pisa ia ki ADC", la ong u Bah Nongrum.
Ha ka jingialang, u CEM  ka KHADC u la iathuh ba ka sorkar  ka 14th Finance Commission ka la leh klet khlem dab hah pisa bad kane ka la buh jingeh ia ki ADC.“Kane ka jingleh ka 14th Finance Commission ka la long kumba iaid lait ia ki kyndon ba la buh da ka riti synshar ka ri" la ong u CEM.Lah ban kdew ba ka liangpyrshah ha KHADC ka People’s Democratic Forum (PDF) ka la dawa ba ka EC ba la ialam da ka All Regional Parties Alliance (ARPA) ba kan ialam ban leit sha Delhi ban iakren ia kane ka mat.
U CEM u la ong ba ka EC kan sa shong jingialang shen bad kan iakren ia kane.
Ka PDF ka la kynnoh ba ka ARPA ba kam shym la buddien ia ka T.200 klur kaba la phah da ka ECba ialam da ka Congress ka KHUDA na ka 14th Finance Commission.
Ha kawei ka liang, ka chairperson ka Teilinia Thangkhiew ka la ong u Myntri Rangbah u la ong ba ym dei ban tieng ia kane.
“U  CM u la ong ba ka sorkar pdeng kan nym pynduh pisa ia ki ADC, hynrei kan ai beit kumba ka dei ban ai", la ong ka Kong Thangkhiew.
Ha kawei pat ka khubor, na ka liang jong U CEM ka Khasi Hills Autonomous District Council (KHADC) u Bah Adelbert Nongrum, u la dawa na u Myntri Rangbah ka jylla  u Dr Mukul Sangma ba un pynsted ban pynlait noh ia ka bhah jong ka Council kaba dei ban ioh na ka jingioh lum khajna na mar poh khyndew.
“Ngi la kyntu ia u Myntri Rangbah ban leh ia kane ka kam kloi ban pynlait noh ia ka bhah jong ka Council", la ong u CEM Bah Nongrum ha ka jingthoh sha u Myntri Rangbah ha kane ka sngi Palei.
U la ong ba ka jingpynlait ia ka bhah khlem biang por ka la buh jingeh ia ka Council ban pyndep ia ki jingdonkam.
Katkum ka jingong u CEM, ka Council ka la ioh pdiang ia ki bhah na ka sorkar jylla na ki maw pohkhyndew bad ki khajna na ki kali kaba long 60:40 na ki mar pohkhyndew bad 25:75 na u dewiong.
Shillong, 5 Lber:Ki nongtrei ka Meghalaya Housing Board kim pat ioh tulop satia haduh mynta naduh u bnai Nailur 2013 kaba la jan long ar snem mynta.
Ki nongtrei jong kane ka Board ki la shu sah ha ka jingbym tip shuh namar ba ka sorkar kam shym la sngap watla bunsien ki la leit ud leit nam sha ki heh sorkar naduh u myntri ba peit ia kane.
U nongthoh khubor u la ioh ban leit jngoh ia ka ophis jong kane ka Board kaba don ha Laban, la shem ba ka ophis ka la thylli namar ba ki nongtrei ki shem jingeh ban leit sha ophis na ka jingring sdot ka pla hadien bym ioh tulop la bun bnai mynta.
Tang ki kot ki sla ki la shlei mam ha kane ka ophis kaba la shah iehbein ha ka sorkar jylla kaba dei ka nongri nongpeit ia kane ka Board kaba la thaw naduh ki phew snem mynshwa ban iarap ai ram sha ki paidbah baduk bad ruh ban long ruh kum ka board ban shna ia ki iing sorkar.
Ki nongtrei kane ka Board ki don kumba 39 ngut eiei bad ki la thaw ruh ia ka kynhun hapoh ka lama ka Meghalaya State Housing Board Employee Union (MSHBEU) ban buddien ia ka jingeh jongki.
Katkum ka jingiathuh bad ki nongtrei kane ka Board, ka long ba ki ioh beit ia ka khubor kaba sngewsih, namar man ba iakynduh ia ki heh sorkar, ka jubab ka long ba kin sa peit ia kane ka jingeh jongki hynrei haduh kine ki sngi, kam pat urlong satia bad la sah ha ka jingkhuslai bym tip shuh.
Ka jingduh tulop jong ki, ka la ktah jubor ia ki haduh ba bun na ki nongtrei kiba trei hangne hapoh Housing ki la hap ban  shah beh iing ha ki trai iing namar bym lah siew bai iing, wat ki khun ki shah beh skul bym lah siew ia ka bai skul.
Uwei na ki nongtrei u la hap ban sah ha ophis bad ki khun bad ka lok namar ba shah ujor mukotduma ha ka trai iing ba um lah siew bai iing.
Ki nongtrei ki la sah ha umdum mynta khlem nang shuh ban leh eiei namar bym ioh tulop.
U la iathuh ruh, ki nongtrei ki shem jingeh ban wan sha ophis namar ba kim don bai kali ban siew, bad haba ki wan hap iaid da ka kjat wat na jaka ba jngai ruh, kim banse shuh.
Kham mynshwa, ki la iakynduh ia u chairman ka Public Account Commttee (PAC) halor kane ka jingeh jongki hynrei khlem sei soh haduh kine ki sngi.
Ha kine ki bnai ba la dep, ka sorkar ka la shu ai tulop kum ka baishun tang shi bnai.
“Ngin leh aiu tang shi bnai ngi ioh haba ngi la dap shah ram ym lah shuh ban batai", la ong iwei I nongtrei.
Dimapur, 6 Lber:Ka jingjia kaba sngew triem ka la jia ha Dimapur ha ka jylla Nagaland,  ha ka sngi palei jong ka taiew ha kaba ki paid bhur ki la tur kynsan sha ka phatok, kaba don ha Dimapur  bad ki la sei ia uwei u koidi uba la kynnoh ba u dei u nongbat bor ia kawei ka khynnah kynthei kaba dang pule ha Women College ha ka 24 tarik u rymphang.
Ki paidbhur ki la thom da ka bor ia ki nongap pahara katei ka phatok,  ki la tur puk shapoh bad ki la sei shabar ia utei u koidi ba shah kynnoh batbor bad ki la bom jem haduh ba un da iap.
Katei ka jingjia ka la pynlong ia ki bor pyniaid district ban pynbna da ka Curfew.
Utei u koidi , 35 snem karta u la shah kem ha ki pulit ha ka sngi kaba bud bad la kynnoh ba u batbor ia katei ka khynnah pule ym tang shisien, hynrei la bun bunsien.
Ha ka por ba u shah sei na phatok ki paidbhur ki la patan ia u sha sha ka jingjngai kaba haduh saw mer na phatok, bad ki la bom la tied lynthem maw ha surok bah haduh ba un da dkut mynsiem.
Shuwa ban leit tur shapoh phatok, la ong ba ki pynpait ia ar tylli ki khyrdop heh jong ka phatok bad thom naphang ia ki bor pahara ba la buh bad shuwa ia kata ki paidbhur ki la thang ing thang dukan kiba ki la suba ba ki dei ki jingdon jingem jong utei u koidi bad ha katei ka jingialymbup la iathuh ba bun ki pulit ruh ki la mynsaw bad kim lah shuh ban tem ia katei ka jingbitar u paidbhur ha kaba ki hap ban pyntieng da kiba bun rukom hynrei u paidbhur um sngap, haduh ba poi u pud ba ki la ther kuli kylla sha u paidbhur.
“Uwei u samla ba dang 25 snem karta uba la suba jur ba u dei uwei napdeng ki paidbhur u la mynsaw jur ha ka jingther kuli naphang ki pulit bad hadien la pynkit ia u sha Hospital ha kaba u la khlad noh ha ka jaka sumar" ong u Meren Jamir, Superintendent of police ka  Dimapur, haba kren sha ki lad khubor.
U SP u la ong ba ki pulit ki dang pyrshang ban tem ia ka jingjia.
Katei ka jingkhih win ha ka district ka la sdang naduh ka 24 tarik u rymphang, ha ka por ba ki pulit ki la kem ia u nongbatbor namar ka jingleh tohmet ia ka kynthei kaba dang 19 snem karta, kaba dei na katei ka jaka.
U myntri rangbah ka Nagaland u TR Zeliang u la ong ba utei u suba batbor u dei u poiwir na Bangladesh  bad ka jingshah pyniap jong u ka dei hadien ka jingthombor ia ka jaka treikam kaba dei trai da ki nong Bangladesh.
Kham mynshwa ka kynhun ki Naga ki la kynnoh ba ka jingbun briew ki Muslim na ka ri Bangladesh ka la nangkiew nangkiew bad ka jingshong be-ain jong ki ha ka jaka ba long trai ki Naga ruh ka nang jur haduh ba ki la bam ei ruh ia ki jingmih kiba mih na ka khyndew ka shyiap jong ki.
U SP u la iathuh ba ka jinglong jingman ha Dimapur mynta ka dang khluit bad la phah da ki spah ngut ki pulit ban pahara ha ki surok bah ban tem ia ki jingkulmar.
Katba u myntri rangbah ka Nagaland u la ong ba ka jingtohkit halor ka jingshah pyniap u koidi ka dang iaid, u SP u la ong ba katei ka Curfew kan bteng beit haduh ban da thanda jai.
Shillong, 6 Lber:Ka jingiather ba mar kylliang hapdeng u bah Pyndapbor Saibon President ka KHNAM bad u bah Process T Sawkmie, MDC na Mawlai ka la long uwei hadien uwei pat; ha kaba uwei u sangah da kumwei bad uwei u sangah da kumwei pat.
Ha ka jingiakynduh bad ki nongthohkhubor mynta ka sngi u bah Pyndap Saibon u la ong ba u bah Process u la kob ba u jop ia ka elekshon MDC na Mawlai ym ba u ieng na ka Party KHNAM, hynrei ka dei nalade hi, bad halor katei u bah Pyndap u la ong ba dei ka KHNAM kaba pynjop elekshon ia U bah Process T Sawkmie na Mawlai, bad u la iathuh ba shuwa ka elekshon ki paidbah ka Mawlai ki la wan sha u bad ki la ong ba ha katei  ka elekshon kin pynjop ia ka KHNAM, namar ba ki la ailad ha ka UDP ha ka elekshon MLA.“Lada u bah Process u sngew ba u jop hi nalade marwei, lada u nud risain noh kum u MDC bad ia khun da ka elekshon thymmai na Mawlai, ngin ia peit lada ym dei ba u jop na ka seng KHNAM bad lada u nud u dei u rangbah ba shisha" ong u bah Pyndap Saibon President ka KHNAM.Utei u nongialam ka KHNAM u la pynpaw ka jingsngewsih halor ki jingkren pyrshah u bah Process ia u bad u la ong ba ki dei ki jingkren ia ka jinglong shimet jong u, “Ngam kwah kynthoh shimet, ngan kren beit ia ka synshar ka khadar bad ka rukom treikam, ngam sngew eiei ia ki jingshah kynthoh jong nga, namar ba nga dei tang u briew uba dang duna" ong biang u bah Pyndap.
Haba ia dei bad ka jingkynthoh u bah Sawkmie ba ka  daw ba u mih na ka KHNAM ka dei namar bym biang ki nongialam, u bah Saibon u la ong ba naduh mynshwa u bah Process u kyntiap seng na ka UDP sha ka MDP bad nangta sha ka Congress, “Hato dei bym ler ki nongialam" ong  biang u bah Pyndap uba la synranlang da kiwei pat ki nongialam ka KHNAM kynthup u CEM bah Adelbert Nongrum bad u MDC ka Mawkhar u bah James Ban Basaiawmoit.
U la ong biang ba ha ka por ba u bah Process u wan ia soh bad ka KHNAM u la tip lypa ba u President u dei ma u (Pyndap) bad u la ong balei ba u dang wan pat.
Haba phai sha ka jingkynnoh ba u wai khyrdop khrong khajna ha 14 mer, u bah Saibon u la kyntait bad u la kob ba lada wad jingtip da ka ain wad jingtip ruh, kan ym don ka kyrteng jong u, “Ka dei tang ka jingmut dur, lada ioh lei, lada wai ruh yn leh eiu kam lei lei tangba ngam don khyrdop khrong khajna" u la ong.
Utei u nongialam ka KHNAM u la ong biang ba wat la um long u MLA ne MDC, wat haba u la ia khun la bunsien ha ka elekshon hynrei u paidbah u khlem jied ia u, hynrei kum u nongialam ia ka seng pat u don ka jingsngewkhia ban kren ia kiei kiei ban pynneh ia ka ARPA ha kum kane ka por ba don jingpynkhih.
Halor ka jingkynnoh ba u bah Pyndap u kyrshan dohiap ia ka KHNAM ba la sngew thikna bym ioh tiket shuh na ka UDP, u la ong ba um pat ju pan tiket na ka seng UDP tang shisien ruh.
Ka jingiasmai hakhmat u mot Tirot Sing pat u la ong ba kam dei ka hukum jong ka seng, hynrei ka dei ka jingshim rai lang jong ka EC ka Party KHNAM shuwa ban leit sha u paidbah ha ka elekshon ba ki kyrtong ka KHNAM lada ki jop kim dei ban kyntiap seng.
Ka jingbym kwah ban khylliap ia ka KHNAM u bah Pyndap u la ong ba ka dei ka nongrim kaba u ieng naduh ba dang don ha ka KSU bad u wan na ka longing ka ba don ia ka nongrim.
Shillong, 6 Lber:Ka lok jong u nonghikai u David Maxeneir T Sangma ba shah pyniap ha Garo Hills, ka rai ban ujor biang ban dawa da kaba tyngeh ban pynshitom ia ki runar ba pyniap ia u lok jongka.
Ka Prijinni Ch Marak ka lok jong u  David Maxeneir T Sangma, uba dei uwei na kiba shah pyniap ha ka jingshah pyniap jong bun ngut ha Garo Hills dang shen, ka la rai ban ujor bad dawa ban pynshitom da kaba tyngeh ia kiba donkti khlem ka jingmap, kat kum ki kyndon  ain.
Ka Prijinni, kaba la wan ialam bad 4ngut ki khun jongka, mynta ka sngi, sha Shillong, na ka bynta ban iakren bad ki kotkhubor, ka iathuh ba ka la la shim ia katei ka rai ban ujor thymmai, la shim hadien ba kiba ha iing jong une u nonghikai hadien ba kim hun ia ka jingujor ba la leh da u nongiasaid ain ka sorkar u Sebastian, ha ka jaka jong kiba haiing.
Dang shen, san tylli ki met iap la ioh tam na  shnong Mrigre ha West Garo hills district.
Kine kiba shah pyniap la kynnoh ba ki la shah pynshitom bad pyniap halor ka jingkynnoh ba ki dei ki men aiksuid.
La iathuh ba kiba haiing jong u David kim hun ia ka ktien ba la pyndonkam da u nongiasaid ain ka sorkar ban wad ia ki runar ba shisha namar u la kynnoh ba kiba haiing ki tip ba u Jepson T Sangma na ka shnong Mrigre u dei uba donkti ha kane ka kam.
U Jepson T Sangma u dei uwei napdeng kiba shah kem ha ki pulit halor ka jingjia.
Ka nongialam ka CSWO, ka Jenny Sangma kaba synran ia ka Prijinni haba kren mynta ka sngi, sha ki nongthoh khubor ka la iathuh ba u David ym dei uba leh myntor, uba la shah pyniap ha ki briew lane u dkhot seng lehnoh.
Ka Prijinni kaba don saw ngut ki khun ka la iathuh ba kan ujor thymmai ha ka Kashari namar ba u lok jongka, ym don bynta eiei ha ka jingkynnoh leh mentor ne long dkhot lehnoh.
Katkum ka jingong ka nongialam ka CSWO ka  Jenny Sangma ka dorkhas, ba la ujor da u nongiasaid ain ka sorkar ka la ong ba ka longing jong u David ki la leit sha u deputy commissioner ka West Garo hills  ban dawa tohkit da ka  ban sei madan ia ki briew ba donkti ha kane kam.
Ka Sangma ka la ong ba kiba haiing kim hun ia ka ktien ba pyndonkam ha ka jingujor ban ong ban wad ia ki briew kiba donkti, wat la kiba haiing jongu, ki tip ba u Jepson T Sangma u dei uwei na ki nongleh ia kane ka kam pyniap.
Ka Jenny ka la kynnoh ba katkum ka jingong kiba haiing, u Jepson u la kubur ha ka jingialang ka shnong kaba long ha ka 23 tarik Kyllalyngkot lem bad kiwei, ba u la pyniap ia san ngut ki dkhot ka longing, kiba u kynnoh ki dei ki men aiksuid bad ki lehnoh.
Ka Sangma ka la ong ba ka jingbuh kyntien ban wad ia ki briew ba shisha ba donkti, ka dei ka jingthmu ban iasylla bad u Jepson, uba kynnoh ba u don ka jingiadei bad kiba haiing jong u David ha kam khyndew.
Ka la sngew ba ka jngkynnoh ba don jingiadei bad ki lehnoh ka dei ka jingiasylla napoh.
“U David  um don jingiadei bad kano kano ka seng lehnoh bad u nongiasaid ain ha jaka ban iarap ia kiba haiing, u pyrshang ban iarap ia utei u nongpyniap", la ong ka Sangma.
Shillong, 6 Lber:Ban pyrshah ia ka rai jong ka Fast Track Court ban pynlait ia uba shah kynnoh leh beijot ia I khynnah 14 snem ha West Jaintia Hills saw snem mynshwa, kiba ha iing jong I khynnah ki la thmu ban leit ai jingthoh sha ka sorkar  jylla ban tuklar halor kane ka kam.
U Small Phawa ba 27 snem u la shah kynnoh ba u leh beijot ia I khynnah skul ba 14 snem na kawei ka longing kaba I sah wai la 20 snem ha Riatsiatsim  kaba don ha Jowai ha ka 30 tarik Naiwieng, 2011.
"Ngin aiti ia ka jingthoh sha ka sorkar jylla ba kan tuklar ia kane ka kam pyrshah ia ka rai jong ka Kashari ban pynlait ia u nongleh beijot", la ong I kmie jong I khynnah ha ka jing iakren bad ki nongthoh khubor ha kane ka sngi Thohdieng.
Ha ka hukum ba la pynmih ha ka 4 tarik Lber, u nongbishar ka Fast Track Court u OP Lytand u la ong ba u la sngew dei ba ka jingpynshitom ia u Small Phawa kam long kaba biang ban pynshisha hadien ba la pule bniah ia ki sakhi.
"Ia kane ka mukotduma la weng noh bad uba shah kynnoh un lait noh kat kum ka Kyndon (U/S) 232 Criminal Procedure Code.
Ia ka jamin ruh la weng noh", la ong u Lytand.
Haba pynpaw ia ka jinglyngngoh halor kane ka rai, ka president ka CSWO ka kong CSWO ka Kong Agnes Kharshiing, ka la ong ba ka Fast Track Court ka la pynlait ia uba shah kynnoh na kane ka kam wat haba ka repod na ka doktor ka la kdew shai halor kane.
"I khynnah I la ai ia ka jingiathuh ba I la shah leh beijot", la ong ka Kong Kharshiing kaba buddien ia kane ka jingjia.
Lah ban kdew ba kiba haiing jong I khynnah, ki la iathuh ba u Phawa u la khot ia itei I khynnah bad u la patan ia I hapoh kali kaba pynsawa da ka sur tem kaba jam bad leh ia katei ka kam sang ha ka por 6:30 baje janmiet.
Kaba sngew lyngngoh ka long ba ha u 2012, da ka jingkyrshan ki katto katne ki sengbhalang, u Small Phawa u la wan kren sha ki nongthoh khubor ha Shillong Press Club  ban pynshisha ia ka jingkam jongu, ba um shym la leh ia kane ka kam beijot, hynrei u la leh da ka jingmynjur.
U Phawa u la ong ba ha kane ka jingiakren bad ki nongthoh khubor, ba itei I khynnah I la don ka jingiadei bad u la hynriew bnai.
“Ngam shym la leh da ka bor, hynrei la ujor jubor da ka ejahar da kiba haiing" u la kam bad bynrap, ba ki la iashoh jingieid.
Ka kong Kharshiing ka la ong ba haba uba shah kynnoh u la phla ia katei ka kam, ka dei ka bynta ka Kashari ban leh ia kaba donkam.
“Kaei pat ka Kashari ka kwah", la ong ka Kong Kharshiing.
Ka la ong ba katkum ka jingong jong u nongiasaid ain, ka dei ka kamram jong ka ain ban ujor sha ka High Court.
Katkum ka ain ha India, ka rta ban shong kurim kam dei ban duna ia ka 16 snem.
Wat la ki pulit ki la pynngat mukotduma ia u Phawa, hynrei ki pulit kim shym la kem satia ia u.
Nalor ka kam leh beijor, la pynngat ruh ia u Phawa ha ka jingbyrngem da ki pulit.
Katkum ka ejahar, u Phawa u la byrngem ia u pa ieid ban weng noh ia ka ejahar ba la ujor pyrshah ia u.
Shillong, 8 Lber:Ki paid riewngeit jong ka Balang Katholik ka shnong Kriangrin, Umwahlang Parish, ki la ioh ia ka iing mane bad ka skul thymmai hadien ba la angnud slem ban pynurlong ia kane ka jingthmu.
Ka shnong Kriangrin ka dei ka don ha ka thain ban leit sha Langpih ka West Khasi Hills.
Ha kane ka sngi u Blei, ka 8 tarik Lber, la ioh ban plie ia ka Ingmane bathymmai ryngkat ruh ka skul ba thymmai.
“Ngi ki briew ngi donkam ia ka bor jong U Blei borabor, ba un kyrkhu kyrdoh, un da un ri, un sumar sukher ia ka jingim kaba manla ka sngi.
Haba ngi don ia U Blei, ngi la don lut ha ka jingim jong ngi ha sla pyrthei" ong u Bishop Victor jong ka jyllaniam Nongstoin.
Ka jing angnud ki paid riewngeit ka la urlong, dei da ka jingtrei shitom jong U Fr.Antony Kattathara uba long u phadar rangbah jong ka Umwahlang Parish ryngkat ka parish pastoral council baroh kawei ki la rai lang ban pynioh lad ban tei ia ka Ing jong U Blei ryngkat bad ki paid riewngeit jong ka shnong Kriangrin baroh kawei ki la hun jrut ban ioh ia ka Ing jong U Blei ha kaba la kyrkhu kyrdoh da u Bishop Victor Lyngdoh, U Bishop jong ka Nongstoin Diocese ryngkat ka jingdon lang kiwei pat ki lyngdoh sohblei nalor kiba la shah khot sngewbha.
Haba la kyrkhu kyrdoh ia ka ingskul ba thymmai, ka dei ka lad ka lynti ban wan rah ia ka jingnang jingstad, ka jingtip briew tip blei ha ka shnong baroh kawei ryngkat bad ki marjan marpa jong kane ka thain baroh kawei.
Ka jingstad ka dei ka jingshai ha kane ka por ba mynta.
La kyntu jur ia baroh ki nongshong shnong ban phah ia ki khun sha ki skul, ban wad ia ka jingnang jingstad kaba long ka thymmei ka longbriew man briew ha ka por ba mynta.
Dei lyngba ki skul ba la ioh ia ka jingstad ba bun rukom khamtam eh ka tip briew tip blei, ka tip hok tip sot bad ka lawei kaba phyrnai ia ki khun ki kti baroh jong ka thain.
Ha ka jinglehniam jong ka jingkyrkhu pynkyntang ia ka ingmane bad ka skul, U Bishop u la ai ka jingkhublei ia iaroh ia baroh kiba la ia wan shim bynta lang naduh ki rangbah shnong, ki nongshong shnong bad ki para bangeit jong ki Balang bapher bapher jong kane ka shnong bad baroh kiba la wan na ki shnong bapher bapher jong katei ka thain baroh kawei.
U Bishop ula pynpaw ia ka jingkmen kaba khraw ban ioh ha ka juh ka sngi ia ka Ingmane bad ka skul ba thymmai ha ka juh ka shnong.
U la kyntu kynpham ia ki paid baroh ba ka jingdon ia ka ingmane dei ka jingdon bok kaba khraw ban dup ioh ia ki jingkyrkhu kyrdoh jong U Blei Trai kynrad ia ka shnong ka thaw bad ia ki ing ki sem bad ki nongshong shnong baroh lang.
Ka ingmane ka thew ka jingdon jong U Blei uba ieid uba sumar sukher ia ki briew baroh.
Ka jingdon pat ka skul ruh dei ka jingkmen kaba khraw haduh katta katta.
Namaba dei lyngba ka skul ba la ioh ia ka jingshai ba shisha ban ialeh tyngeh ia ki bor jingdum ha ki por mynta bad ruh ban dup kiew shaphrang ki khun ki kti jong ka jaitbynriew jong u hynniewtrep hynniewskum.
U Bishop ula kyrpad ia baroh ki long kpa long kmie ban phah ia ki khun sha ki skul bad ban bud dien ia ki ba kin dup long ka lawei baphyrnai ia ka thain baroh kawei.
Ha kane ka sngi ka la don ruh ka jingpynpaw ia ka jingsngewnguh ia U Blei Trai Kynrad bad ia kiba halor bad kito baroh kiba la noh synniang ban tei ia ka Ingmane bad ka skul da ki jingrwai bad jinglehkmen bad ruh ki jingai sngewbha da ki paid riewngeit jong ka shnong Kriangrin bad ka parish baroh kawei.
Shillong, 9 Lber:San ngut ki khynnah samla ki la shah rah na Nan Polok ha kane ka sngi u Blei ha ki pulit namar ba ki iadih kyiad ha kane jaka iaid kai ki paidbah.
Katkum ka khubor ba la pynlait da u SP ka East Khasi Hills u Bah Mariahom Kharkhrang kine ki samla kiba shah rah ki kynthup ia u  Lambok Hynniewta (37 snem) na Laitumkhrah, u Richard Khongthah na Nongrah (29 snem), u Raju Kurbah (29 snem) na Laitumkhrah, u Weston Mawthoh (26 snem) na Sohryngkham, bad u Teibor Phawa (18 snem) na Sohryngkham hi.
Ia kine ki shynrang la rah sha ki doktor ban pynlong ia ka jingtohkit eksamin.
La pynngat ia ki ha ka kyndon U/S 34 (6).
Ha kajuh ka por, ki pulit ki la maham ba ki briew kim dei ban iadih kyiad pathar ha Nan Polok bad ha ki jaka paidbah namar ba kin nym map satia bad kin kem naphang katkum ka ain.
Ia kane ki pulit ki la leh na ka bynta ban pynlong ia ka Shillong kaba shngain bad kaba lait na ki jingma bad ka jinghuri hura.
Shillong,8 Lber:Ha ka sngi saitjain jong ka taiew, u Chief Executive Member ka KHADC u bah Adelbert Nongrum u la pynbna ba shen un sa risain noh na ka kam CEM bad ia kane ka rai u la tyrwa sha ka jingialang jong ka ARPA kaba la long ha KHADC ha ka sngi saitjain, bad ha ka jingiakren bad ki nongthohkhubor, u la pyntip ba ka ARPA ka la pdiang ia katei ka rai jong u ban iehnoh ia ka shuki CEM, ban aiti noh sha kiwei pat ki dkhot jong ka ARPA ki ban sa shimti ha ka jaka jong u.
U bah Adelbert um pat shym la pynthikna lano un risain bad haba la kylli u la ong ba un sa leh ha ka por kaba dawa ia u ban risain.
Haba ia kren sha ki nonghohkhubor ha ka sngi saitjain u la ong ba ka jingshim jong u ia katei ka rai ka long ban tehsong biang ia ka ARPA, ban aiti noh ha kiwei ia ka kam nongialam.
U bah Adelbert u la ong ba haduh mynta ka ARPA kam pat jied ia u nongialam thymmai jong ka bad shen kan pyndep noh ia katei ka kam.
U bah Adelbert u la pynpaw ka jinglyngngoh halor ka jingmih ki dkhot napoh ka ARPA khlem da pynpaw ha u ia ka daw, lane ka jingbym sngewhun ia ka jinglong nongialam jong u, hynrei ki la shu mih kyndit kyndit noh bad na ka liang jong u, u ong ba u shim ia ka jingkitkhlieh ba ioh lehse ka dei na ka daw jong u bad da ka jingkitkhlieh u la shim ia ka rai ban iehnoh ia katei ka kam, u la ong ruh ba ka haduh mynta u shim ba ka daw ka jingmih noh ki paralok ARPA jong u kam dei na kano kano ka daw kaba  jingiatyngkhuh bad ka jaitbynriew.
Lah ban pynkynmaw ba kham mynshuwa  u bah Adelbert u la kam ba lada u mih noh uwei ki lah ban wan sa ar ne lai ngut;  hynrei ka jingkylli ba mih mynta ka long hato ka jingthmu risain u bah Adelbert ka long ban ai da ka shuki CEM ia kiba wan ia soh thymmai bad katei ka jingkylli ka dei ka bym pat ioh jubab na u CEM.U Mohammed Emwazi, ula pan map na ki kmie ki kpa jongu, namar ba ula pynjah burom ia ka iing ka sem jongu, namar ki kam khrai khlieh briew jongu, ha kaba ula shah sin ialade, ba u dei U Jihadi John, uwei na ki nongpyniap briew ba pohjait tam jong ka ISIS.U Jihadi John, uba 26snem, uba la pyniap ia bun ngut ki briew kiba shah rahbor na ri sepngi, ba kynthup ia arngut ki nongtrei mon sngewbha kiba na England, um shym la pynpaw pat ia ka jingsngew sih jongu, halor ka jingpyniap kaba poh jait jongu, ia ki mynsiem briew.
Na ka iing ka sem jong ki Emwazi, mynta, ki don ha ka jing phet rieh, hadien ba la sei madan ia ka jing don bynta jong u khun jongki, na ka bynta ki kam pyntriem ha ki kam pohjait ban pyniap ia ki mynsiem briew.
Haduh mynta, la ai jingmut, ba kin mih noh, na ka iing kaba shongdor  £600,000 kaba la ai da ka council, ba kin lait na kano kano ka jingma ia ka jingim jongki bad mynta ka kmie jongu, ka don ha ka iing kaba la buhrieh, ha kaba la pahara da ki bor pulit ha ryngkat bad ki saw ngut ki shi para jongki, katba u kpa jongki, u don mynta ha Kuwait, ha ryngkat bad ka hynmen nyngkong jongki.
Ki lad khubor, ki iathuh ba U  Emwazi, u phah ia ka jingpan map sha ka kmie jongu, lyngba kawei ka kynhun kaba kham ia iajngai, na bynta ka jingeh, kaba jia mynta ha ka iing jongu, hadien ba la lah ban law ia ka jingtap khmat jongu.
Ha ka jingngeit Muslim, la shim, ba kito kiba leh pyrshah ia ki kmie ki kpa, kin leit sha dujok ynda ki la iap.
Shillong, 8 Lber:Tang mar ia phah ia ka shithi risain na ka UDP bad na ka ARPA bad kumjuh kum u EM ka KHADC u bah Hadrian Lyngdoh, MDC na Mawkyrwat u la leit ban pyniasoh ialade bad ka seng Congress, hynrei kiwei pat ki lad khubor  ba katei ka jingthmu ia soh Congress u ba Hadrian kam dei tang ha kane ka kynti ba ka shuki jong u ha KHADC ka la synjor  hynrei ka dei ka jingiasylla lypa kaba la kham slem, kaba utei u MDC na Mawkyrwat u la thmu ban mih noh ha ka por ba pynkhih u bah Pyniaid Sing Syiem ia ka shuki u bah Adelbert ban leit thaw da ka PDF, hynrei ka jingkylla ktien u bah Pyniaid ia ka PDF ka la pynlong ia u bah Hadrian ban sngap jar noh shipor.
U bah Hadrian Lyngdoh u la leit ban ia soh sha ka seng Congress ha ka 6 tarik u Lber, 2015 bad la pdiang sngewbha ia u da ki nongialam ka seng Congress ha ka jingialang kaba la long ha Shillong Club, bad kum ka dak ka jingpdiang burom ki la ai ia u da u syntiew.
Shuwa ban ia kren sha ki nongthohkhubor la iohi ba la wan ban synran ia u bah Hadrian haduh ban da poi ha Shillong club da ar ngut ki myntri sorkar kiba dei ki nongialam ka seng Congress u bah Rowell Lyngdoh, MLA na Mawkyrwat uba long ruh u symbud myntri rangbah bad u bah Prestone Tynsong u myntri ka tnad C&RD.La pdiang sngewbha ruh ia u bah Hadrian da ki nongialam jong ka PDF kiba kynthup ia u bah Process T Sawkmie, bah Pynshngain N Syiem, bah Sanbor Shullai, bah HDR Lyngdoh ha ryngkat ka jingdonlang jong baroh ki dkhot ka PDF.Haba kren sha ki nongthohkhubor hadien ba la wai katei ka jingialang, u bah Hadrian um shym la jubab shai ha kano ka nongrim bad na kaei ka daw ba u mih noh na ka seng UDP, haba la kylli ioh dei na ka jingtlot ki nongialam , u la kyrngah hynrei ka jubab jong u ka dei beit ba u mih da ka mon lajong, “Nga mih da ka mon lajong" u la ong.
Ha kaba idei bad ki jingmih noh jong u na ka ARPA u la ong  ba ka daw ka dei ba um sngewtynnad ia ki jingjia kiba la jia hapoh ka ARPA, u la ong  “La arsien ki la bujli CEM, la jan poi sa ka lai sien ruh, ka ARPA kam dei ka kynhun kaba neh".
Haba la kylli biang kaei ka daw kaba la pynlong ia u ban mih noh na ka ARPA ha kum kane ka por ba ka don ha ka khim khait bad mynta da ka jingmih jong u ka la kylla rit paid syndon, “Ka ARPA kam don nombar kaba biang, shitom ban ia treilang, kumno ngan  shakri ia u paidbah haba kam dei ka kynhun kaba neh" u la ong biang.
Shuh shuh u la ong, ba  shuwa ba un mih napoh ka ARPA ka jingiadon briew hapdeng ka ARPA bad ka PDF ka ia khaid 15 la 15 ngut, bad u shim ka jingmih noh jong u ka dei ka dei ban pynkut ia katei ka jingiakhaid ha kaba u la ong, “Ha ka jingialehkai kaba ia khaid ka ju don ka Penalty".
Haba la kylli aiu un leh lada jia ba ka UDP kan tur sha ka ain , naba ka dei ka seng kaba u la ia soi kular ha ka por elekshon ba lada un jop un ym phet seng hynrei mynta u la kylla ktien, “Lada ka ain ka ithuh ia kata te ngan leh shuh kumno mo" u la jubab.
Haba la kylli biang hato aiu ka Congress ka tyrwa aiu haduh ba  u la shet kylla ia la ki paralok UDP bad ARPA, u ba Hadrian u la ong ba kam shym la tyrwa eiei, “Ka dei ka rai jong nga hi" u la ong , haba la kylli pat ioh dei na ka daw ba u kwah tiket Congress ha ka elekshon MLA 2018, u la ong ba ia ka tiket ka shong ha ka seng Congress bad lada jia ba u bah Rowell Lyngdoh u dang ialeh ruh u la kular ba un shong noh bad lada ka Congress ka ibit ia u ruh un ia khun, hynrei ia mynta kam pat don ka jingiakren ia ka tiket elekshon u la ong.
Shuh shuh kiwei pat ki daw ba u bah Hadrian u la pyni ki long ba u la ong ba ha West bad South West Khasi Hills baroh ki MDC ki ia trei ryngkat ryngkat bad u MLA, ha Mawthadraishan, ha Nongstoin, ha Mawshynrut hynrei dei tang u marwei ba pyrshah ia u MLA, bad katei ka jingpyrshah jong u u la ong ba ka pyndkoh ia ka kam shakri ia u paidbah bad na kata ka daw ba u la wan ban ia trei ryngkat noh bad u MLA.Shillong, 9 Lber:U Lat ka jylla u Keshari Nath Tripathi u la ong ba ka sorkar jylla ka la shim khia bha na ka bynta ban the lakam ia ka jingwan rung beain ki briew nabar sha kane ka jylla da kaba thaw ia ki lad ki lynti halor kane.
Haba kren ha ka sngi sdang jong ka dorbar mang tyngka ka jylla mynta ka sngi, u Lat u la ong ba ki seng bhalang ki la iatreilang bad ka sorkar halor kane ka bynta.
U la ong ba ka komiti jong ka sorkar jylla kaba la thung ban peit bad bishar ia kane, ka la dep ai jingmut sha ka sorkar na ka bynta ki jaka ba donkam ban buh ia ki jaka peit ia ka rung bad ka mih jong ki briew.
Kawei pat ka komiti kaba la khlieh da u Symbud Myntri Rangbah, ka la dep aiti ia ka jingai jingmut jongka sha ka sorkar halor kane bad ka sorkar jylla ka la buh ia kane hakhmat eh.
Ha kajuh ka por, u Lat u la ong ba ka jingpyndep noh ia ka jingker sainar ha ki khappud ka India bad ka Bangladesh ka long kaba donkam bad ka sorkar jylla ka la buddien ia kane bad ka sorkar pden.
“Ka sorkar jylla ka la iatreilang bad ki paidbah bad ban shah ban ker sainar noh ha ki khappud ha kito ki jaka bym pat dep namar ka jingpyrshah na ki nongshong shnong", la ong u Lat.
Ka jingker sainar kan iarap ban khang lad ia ki runar bad ki riew pyrshah ri ba kin nym ioh rung sha kane ka ri ban leh ia ki kam bymman bad kiwei ki kam beain, u la ong.
U Lat u la kdew ruh ia ka jinglong jingman ka khappud ka Meghalaya bad ka Assam kaba la don hapdeng ka jingshong suk shongsain mynta.
Ka sorkar ka la bynshet bad ka la bthah ia ki khlieh jong ki district ban pynlong ia ka jingiakynduh bad ka jingiasam jingtip mar kylliang bad ki bor synshar na Assam halor kane, la ong u Lat.
Shillong, 9 Lber:Ka Meghalaya State Housing Board (MSHB) ka dang dei ban ioh sa T.22 klur tam ka ram ba ki nongshna iing ki dei ban siew ha kane kane ka tnad haduh mynta.
Katkum ka thym mei khubor ba la iohlum na ka tnad Housing, la tip ba kane ka tnad ka dang dei ban ioh ia ka pisa na ki briew ki dang shah ram ha ka bad lada ka sorkar ka shim khia ban leit lum ia kane ka pisa kaba ka ai ram sha ki briew ha kine ki snem ba ladep haduh snem 2000 kan long kaba suk ban siew ia ka tulop ki nongtrei.
Lada shu shim bad peikai na kane ka ram ka sorkar kam don jingeh lada ka mon ban lum tikna ia ki pisa na ki nongshim ram ban siew ka tulop jong ki 39 ngut ki nong trei ka tnad Housing Board ki bym pat ioh ia ka tulop jong ki la shisnem shiteng kaba kot kumba T.3 klur eiei.
Ia kane ka Housing Board la seng ha u snem 1986 da ka jingthmu ba ai ram khamtam ia kito kiba na nongkyndong ki briew kiba duk kiba duna ka ioh ka kot ba kin shna ia ki iing sah jong ki.
kane ka long ban pyllait ia ki briew na ka jingshah thlia haba ki leit ban shim ram na ki bank bapher bapher bad ruh ban pyllait ia ki na ka sut kaba heh.
Hynrei ka sorkar ka la pynsahngeh noh ha u snem 2000 ban airam ia ki briew da kaba ai daw ba bun ki nongshim ram kim ju siew shuh.
Hynrei katkum ka jingtip ba la ioh bun ki briew  kiba shim ia ka ram ki ju siew pyndep beit ia ka ram ka shah ba ki shim khamtam kiba dei na kane ka thain Khasi Jaintia Hills.
Ka jingbym siew tikna ia ka ram ka kham kynrei bha ha ka thain Garo Hills.
Kumba 60 percent ha Khasi Jaintia ki siew ia ka pisa ba ki shim ram katba ka thain Garo hills ka sniew bha ka rukom siew ram.
Shillong, 9 Lber:Ka Iing dorbar thawain ka jylla mynta ka sngi ka la pynpaw ia ka jingsngew lem bad ka jingduh kaba khraw ia ka jingkhlad kyndit jong u MLA uba dei u nongialam ka GNC u Clifford R Marak.
U Marak u la khlad noh na kane ka pyrthei ha ka 28 tarik Rymphang.
Haba shim bynta ban pynpaw ia ka jing khlad noh jong une u nongialam paidbah, u nongialam ka liangpyr shah u Dr Donkupar Roy u la ong, “ngi la duh ia u briew uba la tip lut ia ki ain pyniaid dorbar, bad u riew ieid jaitbynriew".
“Haba ngi don kano kano ka jingeh ha ka liang ki ain pyniaid ha iing dorbar, ngi ju iasyllok bad u Marak, u dei u kynrad jong ki ain pyniaid dorbar", la ong u Dr Roy.
"Baroh na ngi ki MLA ngi ju peit kot lada ngi kdew ia kino kino ki ain jong ka Iing dorbar hynrei u Marak u tip khlem da peit kot.
Kane ka dei ka jinglong ba kyrpang ba une u rangbah u don ka jingtbit", la ong u Dr Roy.
U la ong ba u MLA ka Chokpot u dei uba kren phlak phlak um ju burieh bad u dei ruh u nongialam ban dawa ia ka jylla Garaland da kaba iakhlad noh bad ki Khasi bad Jaintia da ka jingsuk bad ka jingkmen.
"Ka long kaba shisha ba um pat lah ban pyndep ia kane ka jingthmu hynrei u la lah ban pyntung ia ka rukom pyrkhat ha ka pateng ban wan" u la ong.
Shwa ia kane u Myntri Rangbah ka jylla u Dr Mukul Sangma  u la jer ia u Marak kum u nongialam uba tbit bad uba shynrang bha.
“Ka jingkhlad noh u MLA ka Chokpot ka dei ka jingduh kaba khraw ia ka jylla uba la noh synniang bym lah shuh ban batai ia ka roi ka par jong ka jylla khamtam ia ka thain Garo Hills", la ong u Dr Sangma.
"Baroh ki dkhot kane ka iing dorbar kin kubur ba ngi la duh ia u nongialam ba tbit jong ka jylla.
Kan shim por slem ia kane ka jaka ba suda", la ong u Dr Sangma.
U la thaw ia ka Garo National Council ban pyniaid shakhmat ia ka jingdawa Garoland.
Katba u myntri rangbah barim ka jylla u Bah DD Lapang  u la ong ba u dei u briew uba bat ia ka ktien haba u leit pan jingiarap haba u dang long myntri ha ka por ba long myntri rangbah u Bah BB Lyngdoh.
Kumjuh u Myntri rangbah barim u  Saleng C Marak u la ong ba u Marak u dei u nongialam uba shynrang uba ju shim bynta shit rhem ha iing dorbar.
“Ngi la duh shisha ia u.
ka jaka ba lait, la shem jynjar ban pyndap ha jaka jongu", la ong u Salseng.
Kiwei kiba iashim bynta ban pynpaw ia ka jingkhlad u Marak ki kynthup ia u Bah Paul Lyngdoh nalorkiwei pat.
Shillong, 9 Lber:Tang hapoh ar taiew, ka kyrdan jong U bah Process Sawkmie, uba la pynpait ia ka ARPA, ka la hiar noh jrain bad kata ka long, na ka jinglong nongialam ha ka kynhun, kaba u thaw hi (ha ryngkat bad ki MDC Congress), katba mynta pat sha ka kyrdan nongialam ba ar.
Ha ka jing ia tynjuh bor ha ka dorbar jong ka KHADC, ha ka 24tarik Rymphang 2015, ka PDF, kaba dei ka seng ba la mait lynti da ka Congress, U bah Sawkmie, u dei u nongialam bad ba lada jia ba u jop ha ka jing ia tynjuh bor ha katei ka sngi, ula dei ban long Chief Executive Member ha kine ki sngi.
Katei ka dei ka sngi, kaba sniew bok ia U bah Sawkmie bad mynta, ka dor jongu ha khmat jong ka PDF, ka la nang hiar noh tang hapoh ar taiew.
Kawei pat ka khubor, ka iathuh ba ka People Democratic Forum ( PDF) ka kynhun jong ki 12 ngut ki MDC Congress, uwei NCP, bad 3 ngut ki MDC shimet kaba baroh ki don 16 ngut ha katei ka kynhun, mynta ka sngi ki la shim ia ka rai ha kaba ia dei bad ka kam nongialam jong katei ka kynhun kaba ki la khmih lynti ba kin thaw noh da ka EC ba thymmai ha KHADC.Ka PDF ka la pynthikna ba ia ka kam nongialam ka la bynshet ha u bah Pynshngain N Syiem u ban long ruh u kyrtong CEM, katba ia ka kam Deputy CEM pat la pynthikna ba kan leit sha u bah Process T Sawkmie.
Ia katei ka kam nongialam ban ia pynbeit hapoh katei ka kynhun kaba don mynta ha ka liang pyrshah, na ka liang ka PDF kam shym la kwah ban ia pynjrong ksai hynrei ka la aiti beit beit ba ia katei ka kan yn ia pynbeit hi tang ar ngut hapdeng u bah Pynshngain N Syiem, chairman ka PDF bad u bah P.T Sawkmie u nongialam katei ka kynhun.
Ha ka jingpynbeit hapdeng kitei ki ar-ngut, ki la poi sha ka jingiabeit lang ha ka juh ka sur ba ia ka kam CEM, yn shimti da u bah Pynshngain N Syiem katba u bah Sawkmie pat un shimti ia ka kam Deputy CEM.Haduh mynta ym pat shym la don kano kano ka jingiapynbeit hapoh ka PDF halor kiwei pat ki kam kum ki kam chairman bad EM.Ki lad khubor ki la iathuh ruh ba lashai ka sngi ka 10 tarik u lber, ka PDF kan pynher da ka jingthoh sha u Lat ka jylla ban pyntip sha u ba ka ARPA mynta ka don hapdeng ka jingrit kaba tang 14 ngut, hynrei ka dang bteng ia ka EC ha KHADC.Ki lad khubor ki la iathuh ba ka sien jam ba nyngkong ba ka PDF kan shim ka dei da ka jingthoh shuwa sha u Lat bad lada jia ba ka ARPA kam shim ia ka jingkitkhlieh ban shongnoh dalade hi ka PDF kan leit ia kynduh ruh ia u Lat ha kine ki sngi ki ban wan.
Ha ka jingiakren bad ki nongthohkhubor ki ar-ngut ki nongialam ka PDF u bah Syiem bad u bah Sawkmie, ki la ong ba ka jingshim ia katei ka rai ha kaba iadie bad ka kam nongialam ka dei ban peit ba ha ka PDF kan ym don kano kano ka jingkhih win.
Katba u bah Syiem pat u la ong ba haduh mynta ka PDF kam pat kyrkieh than ban shim ia ka bor, bad u la ong ai ba ka ARPA kan sngewthuh ia ka kamram lajong haba kam ioh shuh ia ka jingshaniah jong kiba bun.
Shillong, 26 Jylliew:La ioh jingtip ba ki nongtrei elekshon, kiba  leit sha ki thain nongkyn dong ban pynrung kyrteng thep vote ki la pynbor ruh ia ki paidbah ba ki dei ban leh noh ia uta u Aadhar nombar; lym kumta kin duh noh ia baroh ki jingmyntoi ne ki skhim bad ki dei ban ioh na ka sorkar bad kumjuh kiwei pat ki jingmyntoi.
La ong ba katei ka jingshah pynbor ha ki nongtrei sorkar ka la pynpar niang khriat ia ki paidbah naba kim mon ban leh ia utei u Aadhar nombar, khamtam ha ki jaka kiba bun ki nongshong shnong ki dei ki Kristan bad na katei ka jingshah pynbor don ruh ki paidbah kiba kynran dien na ka jingpynrung kyrteng thep vote naba kim kwah ban leh ia utei u nombar.
Katei ka jingleh, la sngewthuh, ba ka dei ha u pud u sam jong ka West Khasi Hills District.
Ha katei ka jingpynrung Aadhar nombar la bthah ia ki paidbah ba kin shon shiphew tylli ki shympriah kti ha ki kynja mashin, nangta la shon da ki kynja mashin ha pyllew mat jong ki bad kiwei pat ki rukom leh.
Tang mar ia ioh jingtip ia kane u bah HS Shylla u la thoh da ka shithi sha u Chief Electoral Officer ka sorkar jylla u P Naik ha kaba u la ong ba katei ka jingpynkhein ia ka hukum ka Supreme Court bad u la pan jingshai, hato ka hukum ka Supreme Court ka treikam ne em ia katei ka tnad bad kumjuh ia ki ophisar bad ki nongtrei kiba hapoh ka jingpeit jong u.
Ha katei ka jingthoh u bah Shylla u la thoh  ba ha ka 16 tarik u Lber, 2015  u  Ranjit Kumar, Sollicitor General of India, New Delhi u la u la ai jingthoh sha u Ajit Seth, Cabinet Secretary,  Cabinet Secretariat, Rashtrapati  Bhavan, New Delhi kaba u la ong ba baroh ki bor kiba peit ia ki jylla ha ka ri India ki dei ban pynthikna ban bud beit bud ryntih ia ka hukum ba ka iing bishar ba ha khliehduh ka Ri ka Supreme Court ka la pynmih ha  ka 23 tarik u nailur,2013  bad ia katei ka shithi la phah ruh sha u LM Sangma Secretary ka tnad Ain jong ka sorkar jylla.
Ia katei ka shithi u Sollicitor u la thoh hadien ba ki don ki bor kiba la pynkhein ia ka hukum ka Supreme Court.
Ha katei ka shithi u la thoh ba la don kiba ujor ba ki don katto katne ki bor ba dei peit ha ki katto katne tylli ki jylla, kiba la pynkhein ia katei ka hukum da kaba pynsngewthuh bakla ba dei ban don ia u Aadhar nombar khnang ba kin ioh jingmyntoi na ki skhim sorkar lane kiwei pat ki jingmyntoi.
Ha ka shithi kaba u la thoh sha u CEO u bah Shylla u la pan jingshai na u CEO ba u dei ban pynshai paidbah, hato katei ka hukum ka Supreme Court ka treikam ne-em ia u lane ia ki ophisar bad ki nongtrei kiba hap hapoh jong u, ‘Sngewbha shim ia kane ka shithi kum kaba kyrkieh eh namar ba katto katne ki ophisar bad ki nongtrei kiba la phah ban pynrung kyrteng thep vote ha ki jaka nongkyndong ki la pynbor ia ki paidbah ba ki dei ban leh noh ia u Aadhar nombar, kaba la wanrah jingtieng jingsmiej ha ka jingmut jingpyrkhat ki briew kiba lui lui ha ki thain nongkyndong, bad tang na katei ka jingtieng kin don ki ban kynran dien ruh na ka jingpynrung kyrteng thep vote’ ong ka shithi u bah Shylla.
Shillong, 26 Jylliew:Ki pulit ka Custom ki la wanrah ia u nong-Nigeria uba dei u nong khaii drok u Samnneji Chukwuemeka (40 snem) uba ju khot sin kum u  Moses Jeffery sha Shil long na Delhi ha kane ka sngi hadien ba la kem ia u na Delhi la ar bnai mynta.
Une u nongkhaii drok na Nigeria u dei uba la shah thwet halor ka jingdonkti jongu ban pyniaid iew ia u drok beain ba khia 645 gram ha u snem 2011.
Haba kren ha ki nongthoh khubor, u Superintendent of Custom (Preventive) u D Bhatacharjee u la iathuh ba ki la wanrah ia une u  Moses na Delhi sha Shillong hadien ba u la shah kem ha ki bnai ba la dep.
Katkum ka jingong u Bhattacharjee, ia u Moses la wanrah hangne ban pynlong ia ka jingbishar halor ka jingkynnoh donkti ban pyniaid iew ia u drok baT.20 lak ha u snem 2011, hadien ba u la phet rieh.
U Superintendent ka Custom (Preventive) u la iathuh ba ka jingbishar ia u Moses kan long ha u District bad Session Court.
“La wanrah ia u sha ka Kashari bad un sa leit hajir lashai", la ong u Bhattacharjee.
u nongiarap jongu u Gideon Syiem u la shah kem ha ka 24 tarik Nailar, 2011 halor ka jingynngat ba don ia u drok.
Nongstoin, 26 Jylliew:Kum ban shu pynkynmaw ba ka Cicilia Pariong 14 snem, na ka shnong Mawroh WKHD, ka dei ka khun jong ka Selbina Pariong, ba  dang pule klass IX  ha St.Joseph HSS, ka la jah naduh ka  2 tarik mynta u bnai  ha kaba haduh mynta ym shym la lah ban lap.
Hadien ba la ioh ia ka jingtip  kaba tikna halor ka jingjah jong katei ka khynnah ka dei ka jingrah bor jong u wei na ki nongtrei ka kompeni shna surok ka ba la tip kum ka BSC & JV Kynshi, u ba la tip kyrteng kum u Lavakush Kumar uba na ka District Allahabad jong ka Uttar Pradesh.
Ka seng Khasi Student’s Union (KSU) West Khasi Hills hapoh ka jing ialam jong u John F.Nongsiang, President KSU,WKH  ha ryngkat ki rangbah shnong naduh ka shnong Kynshi shaduh Nongstoin myn ha ka sngi thohdieng jong ka taiew ki la leit ban ia kynduh ia u Senior Engineer katei ka kompeni u Vijay Kumar Singh ha kaba na ka liang jong ka seng ka la ai por shiphew sngi ia katei ka kompeni ba ka dei ban wan rah noh ia ka tei ka khynnah ryngkat bad u tei u bar jylla.
U Samla John.
F.Nongsiang haba kren ha ki lad pathai khubor u la ong ba ka seng hadien ba ki Rangbah Shnong ba kynthup naduh ka shnong Kynshi sharum ki la ia shong da ka jingialang bad ka seng ka la leit noh syndon ban ai da ka jingthoh sha katei ka company bad dawa ruh ba hapoh 10 sngi ki dei ban wan rah noh ia ka tei ka khynnah ryngkat bad u tei u bar jylla.
Shuh shuh u la ong ruh ba lada katei ka kompeni kam lah ba wan rah ha  katei ka por ba la buh da ka seng bad ki rangbah, na ka liang jong ka seng kan pynlong noh da jing bym ia trei lang  bad lada jia ei ei ia katei ka khynnah katei ka kompeni kadei ban shim ia ka jingkit khlieh bad ka dei ban siew ia ka bai lut ksan namar ba ia u tei u nongrahbor la wanrah hi da ka kompeni khlem da pat biang ki kot ki sla.
Shillong, 26 Jylliew:Ka Dorbar U Syiem Hima Mylliem,  kan pynlong ia ka jing pynkhuid ia ka iewduh ha ka 28 tarik u Jylliew 2015 naduh ka por 9 baje mynstep haduh ban da dep kam.
Katei ka sngi ba la buh ban pynkhuid ia ka Iewduh kan hap ha ka sngi u blei (Robibar)  bad la  kyntu ruh ia ki khun ki hajar bad ki  Nongrep ba kim dei ban wanrah ia ki mar ha katei ka sngi.
La bthah ia ki kali ba kim bit ban pynieng ha shilynter ka surok khap iewduh naduh Motphran/jaka ieng jeep haduh Iewmawlong khnang ban lait na ka dheng kali (traffic jam) ha katei ka sngi, ka kyrwoh na u Syiem Myliem.
Shillong, 26 Jylliew:Ka FKJGP Nong thymmai Circle kum shi bynta ban pynneh pynsah ia ka kyrteng tynrai jong ka thain mynta ka sngi hapoh ka jingialam u Vice President ka seng U Bah Malcolm Kharkongor ka la leit sha Iew Rynjah bad la kyntu ia baroh ki dukan ha katei ka thain ba kin pyndam noh ia ka kyrteng “Rynjah Bazar" na ki sign board jong ki.
Ka seng ka la shim ia kane ka rai hadien ba ka la lap ba bun na ki dukan ha kane ka thain ki thoh “Rynjah Bazar" kaba long ka ktien nongwei.
Ka la kyntu ia ki dukan ba ki dei ban thoh beit da ka ktien Iew Rynjah.
Shillong, 26 Jylliew:Ka PDF ka la ong ba ka 6th Schedule kaba la pynbiang pynbit da ka sorkar jylla ban phah ia ka jingtyrwa ban pynkylla bad pynbeit bha ia ka, kan buh pynban ia ka District council ha ka jingma lada pyntreikam ia ka kumba ka long mynta, wat la ha katei ka jing pynkhreh, ka ka pyni ba ka don ka lad ba ka Council kan lah ban kham pynmih pisa.
“Lada jia ba pyn treikam ia ka kumba ka long mynta, kan buh jingma kaba khraw ia ka District Council" ong u bah Pynshngain N Syiem, CEM KHADC haba jubab ia ki jingkylli ki MDC ka Liang Pyrshah ha ka dorbar mang tyngka ka KHADC kaba la long mynta ka sngi thohdieng.
U bah Pynshngain u la ong ruh ba Lada ym weng noh ia ka Para 12(a) jong ka 6th Schedule kan ym don jingmut ia ka District Council namar ba ki ain ka sorkar ka kham khraw ia ki ain ka district Council.
Halor katei ka jingtyrwa pynkylla ia ka 6th Schedule u CEM, u la ong ba donkam ban don ka jingialang jong baroh ki MDC na ka Liang pyrshah bad na ka Liang synshar ban ia phylliew jingmut bha shuwa ban phah ia kaei ka ain pynkhreh jong ka Council.
Haba ia shim bynta ha ka jingiatai halor katei ka mat, u bah Adelbert Nongrum, MDC ka KHNAM u la pynpaw ka jingsngewkhia namar ba ka la don ruh ka jingkynnoh  ba ha katei ka ain pynkhreh, ka sorkar ban pynkylla 6th Schedule la pynduh ruh ia ki Dorbar shnong.
“Kane ka dei ka jingthmu ban wanrah da ka Panchayati Raj ne ka Municipal ha ka jylla nalor ka jingthmu ban khlong jubor ia u mar pohkhyndew Uranium" ong u bah Adelbert Nongrum uba la kyntu jur ia ka EC ka KHADC ba kan tih bniah bad pan jingshai na ka sorkar kumno ka la leh ia ka jingtyrwa bad ba ka Council ka la phah mynshuwa.
Ha katei ka Dorbar ka la don ruh ka jingiatai kumno ban kyntiew ia ka ioh ka kot bad ka rukom pynmih pisa ka Council ha kaba u CEM u la kular ba ka EC kan thaw ia ki lad ki lynti kumno ban pynmih pisa ia ka Council.
U CEM u la pynpaw ruh sha ka ing dorbar ba ka Council ka donkam ia kiba bunbah ki jingtei ban pyn itynnad ia ka kum ka Council Secretariat, ka ing basa (Guest House) bad kiwei pat  bad u la ong ba kumba ka long mynta ka Council ka long kaba rit kaba jynjar wat tang ban pynieng kali ruh.
Shillong, 26 Jylliew:U Secretary ka tnad ka koit ka khiah u Bah KW Marbaniang u la ong ba ka dei ka kamram jong ka Roko Cancer Charitable Trust (RCCT) ba kan pyndep ia ki kamram kumba la iateh bad ka sorkar.
Haba kren mynta ka sngi Thohdieng, u Bah Marbaniang u la ong ba katkum ka jingiateh bad ka sorkar katei ka Trust ka dei ban leit pynphriang ia ka jingtip sha ki paidbah kumno ban iada ban wad ia ki briew kiba don ka jingpang bampong ne cancer bad ka dei ban ai ia ka kaiphod bin pa bin ia ka jingleh jongka.
“Katkum ka jingiateh bad ka sorkar ha ki snem ba la dep, ka Roko Trust ka dei ban leit sha ki jaka nongkyndong ha kane ka jylla ban leit wad ia ki briew kiba don jingpang cancer kaba kynthup ia ka Breast, Celvic bad Oral", la ong u Bah Marbaniang.
Kito ki briew kiba kane ka Trust ka lap ba ki don kine ki jait jingpang bampong, ka dei ban phah pat sha ki hospital ban ai jingsumar, u la ong.
Ym tang ban wad ia kane ka jingpang, hynrei ka Trust ka dei ruh ban pynlong ia ka jingai jinghikai ia ki paidbah kumno kin lait na kane ka jingpang bad balei ki ioh ia kane ka jingpang khnang ba ki paidbah kin nang ban sumar ban lait na kane ka jait jingpang.
“Katkum ka jingiateh kane ka Trust kam dei ban duna ban pynlong ia ka 15 tylli ki jingai jinghikai ne camp ha ki shnong nongkyndong ha ka  shi bnai", la ong u Bah Marbaniang.
Ym tang katta, ka dei ban ai kaiphod ruh shi sien man ka lai bnai ban pyni ia ki jingtreikam jongka khnang ba ka sorkar kan bishar.
“Lada ka jingtreikam jongka ka long kaba hun katkum ka jingiateh bad ka sorkar, ka sorkar ka lah ban bteng biang ban aiti ba kan leh ia kane ka kam, hynrei lada kam biang, ka lah ban pynkut noh ia ka jingiateh", la ong u secretary ka tnad ka koit ka khiah.
Ia kane ka skhim ne ka jingiateh ban aiti ban leh ia kane ka jingleit wad jingpang ha katei ka Trust la pyndep na ka skhim NRHM, la ong shuh shuh u Bah Marbaniang.
Hynrei katkum ka jingtip, katei ka kali jong ka Roko Trust ka la shu shong beit ha katei ka jaka ha Shillong Civil Hospital.
Haduh mynta, ym pat tip katno sien kane ka Kali kaba don ki mashin ban eksamin ban lap ia ki briew kiba don kane ka jingpang, ka la ju leit ban pynlong ia ka camp sha ki jaka nongkyndong kumba la iateh bad ka sorkar.
Shillong, 26 Jylliew:U MDC ka HSPDP u bah Pyniaid S Syiem bad kumjuh ruh u MDC ka KHNAM u bah James Ban Basaiawmoit, ki la kyntu jur ia ka EC  ba kan pynshlur ia ki paidbah ba kin wan ban rejistar ia ka khyndew jong ki ha District Council, namar ba kim lah ban leit rejistar sha ka sorkar, namar ka jinglut ka long kaba heh.
U bah Pyniaid u la ong ba lada rejistar tang shi lyngkhot ka khyndew ha DC ophis ki paidbah ki hap ban  pynlut T.50 hajar tyngka bad ia ki paidbah ha ki thain nongkyndong kiba dei kiba duk bad katei ka jinglut ka dei kaba kim lah da lei lei ruh.
U la ong ba kan bha lada ka KHADC kan leh ia katei ka bynta ban rejistar ia ka khyndew ki paidbah bad kan shim pat ha ka dor kaba jem ia ki jinglut, kan iarap ia ki paidbah bad kan pynmih pisa ruh ia ka Council.
Katba u bah James Ban Basaiawmoit pat u la ong ba ki paidbah ki ju ia kynduh jingeh khamtam haba ki leit wad ram na ki bank bapher bapher, namar ba kim lah ban buh bynda da ka jaka jong ki kaba kim pat rejistar bad ban rejistar pat kim don pisa namar ka jinglut ban rejister ha DC ophis ka long kaba heh bad nalor katei u bah Ban, u la ong ba mynta lei la mih sa kawei ka jingeh ha kaba ki paidbah ki hap ban pynlut bun bun ki pisa  ban ioh jingbit na ka MUDA ban shna ing.
U la ai jingmut ia ka EC ba kan  pynshlur ia ki paidbah ban rejistar ia ka khyndew jong ki ha ka Council bad ka Council ruh ka hap ban ia kren bad ki bank bapher bapher ba kin ithuh ia ki kot ki sla khyndew ba la pynmih da ka District Council khnang ba ki paidbah kin suk.
“Kumba ka long mynta ki bank ki ithuh tang ia ki kot ki sla khyndew ba pynmih na ka ophis u DC ban ai ram sha ki paidbah, hynrei ym don pat uwei ruh u nongrep na ki thain nongkyndong uba ioh pisa ban leit rejistar khyndew sha DC ophis , dei na kane ka daw ba ki paidbah ki hap ban shaniah ram na ki riew shimet kiba ju ai ram" ong u bah James Ban, uba la bynrap shuh ba dei na katei ka daw ba ki nongrep ki nang shah nion bein ha ki nongai ram kiba ju khein ia ki ha ka sut kaba heh ba heh.
Katba ka kong Rona khymdeit, MDC ka Nongpoh ka la ong ba kiba bunbah ki nongshong shnong ha ki thain khappud ka Meghalaya bad Assam ki rejistar ia ka khyndew jong ki sha ka sorkar Assam, namar ba ka sorkar Assam ka pynsuk ia ki paidbah ban rejistar khyndew,  hynrei ki paidbah ki shem jingeh ban rejistar ia ka jaka jong ki ha ki tnad sorka ka jylla.
Ka la ong ba ka sorkar Asam ka ju leit ruh shaduh ki thliew ing ki paidbah ban rejistar ia  ka khyndew jong ki.
Haba jubab ia katei ka jingkren ki MDC ka Liang pyrshah u bah Pynshngain N Syiem,  CEM KHADC u la ong ba ka KHADC kam don bor ban rejistar khyndew namar ba kim don la ka jong ka ain khyndew.
“Ka Council ka la pass bunbah ki Bill ha ki por ba la dep, hynrei la kyntait da u Lat ka jylla ha ka nongrim ba ka kyntien ‘Transfer’ kam paw ha ka Paragraph 3 jong ka 6th Schedule" ong u bah Pynshngain uba la ong ba na ka liang jongu ruh u kwah eh ban don la ka jong ka ain khyndew, hynrei ka riti synshar ka ri kam shym la ai bor ban leh kumta.
Shillong, 26 Jylliew:Ki dkhot jong ka  Indian Red Cross Society (IRCS), Meghalaya Branch ki la leit ia kyn duh ia u Lat ka jylla u Shri V Shanmuganathan ha ka 17 tarik u Jylliew, 2015 bad ha katei ka jingiakynduh ki la tyrwa ba un bat ia ka kam President jong ka Indian Red Cross Society, Meghalaya Branch, ha kaba u Lat u la pdiang sngewbha.
Ki dkhot ka  IRCS, Meghalaya, ki la ai sngewbha ia u President jong kid a ki syntiew, katto katne ki jingthoh shaphang ka jingiaid lynti katei ka seng,  ki jainkup ba don ka shap jong ka Red Cross bad ka shap ban long u dkhot shirta jingim katei ka Red Cross, la pyntip ruh ha u ia ki kam bapher bapher ba ka Red Cross ka la trei ha ki snem kiba la dep.
Ki dkhot ka IRCS kiba la don lang ha katei ka sngi ki kynthup ia u bah  W R Marbaniang, IPS ba la shong thait uba dei ruh u  Chairman, kong  Amelia Swer, Vice Chairman (E), kong  Diana E Kharshiing, General Secretary, kong  A S Rangad  bad u Dr.L E K Marbaniang, Executive Members.
Jowai, 28 Jylliew:Ka Synjuk ki Rang bah Shnong ha rilum Jaintia ha ka jingialang kaba la long myn ha ka sngi Saitjain ha District Library Auditorium, Myn thong, Jowai ka la shim ia ka rai ban kyntait mardor ia ka Ordinance jong ka sorkar jylla ban ai bor ia ki rangbah shnong ban ai Syrnod (Certificates) bad NOC sha ki nong shong shnong.
Ka SRS JH ka la rai ruh ban nym ai syrnod satia sha ki nongshong tad haduh ba u lat ka jylla un mynjur ia ka Bill kaba la phah da ka JHADC.Ka jingialang ka la shim ruh ia ka rai ban thoh bad ban pynkynmaw ia u Lat ka jylla ban kyntu ia u ban ai ia ka jingmynjur jong u halor katei ka bill jong ka JHADC.“Ngim donkam ia ka Ordinance hynrei ngi donkam da ka ain kaba pura na ka bynta ban treikam kum ki Rangbah Shnong", la ong u ma LD Lakiang uba dei u Vice President bad uba pyniaid ia katei ka jingialang.
Shillong,  28 Jylliew:Hynniew phew san percent ki paidbah nong thep vote ka Chokpot constituency ha South Garo hills district ki la wan poi ha ka elekshon shiteng samoi kaba la long ha kane ka sngi Saitjain.
Kane ka elekshon ka la long hadien ba u MLA u Clifford R Marak ka Garo National Council (GNC) u la khlad noh.
Saw ngut ki kyrteng ki la iakhun ha kane ka elekshon kynthup ka Bluebell Sangma na ka Congress, u Philipole Marak na National Peoples Party (NPP),  ka Kalpana Marak ka lok u Clifford Marak na Garo National Council (GNC)  bad  Thinkerman Marak kyrteng shimet.
U Returning officer uba dei u Deputy commissioner u N Marak u la ong ba ka elekshon ka long kaba iaid beit iaid ryntih khlem kano kano ka jingshah pynthut ne ka jingjia.
U Marak u la ong ba ka jingwan baroh ki nongthep vote kan poi sha ka 80 – 85 per cent namar ba pat ioh jingtip lut.
Na ki 46 tylli ki jaka thep, 44 tylli ki dei kiba don hapdeng ka jingma namar ka jingdon ki kynhun lehnoh.
Ki don 24,219 ngut ki nongthep vote ha kane ka elekshon.
Shillong, 28 Jylliew:Ka nongaiktien ka War Jaintia Lime Stone Boulder Stone Exporters Miners Association (WJL BEMA) ka Kong Dolly Khonglah ka la kob ia u myntri ka tnad khlaw ka jylla u Bah Prestone Tynsong ba un kem ia ki dkhot ka seng, tang namar ba ki la bud ia kajingbthah ka sorkar ban bteng ia ka jingshalan mawshun sha Bangladesh.
“Ngim tieng ban shah kem namar ba ngi bud ia ki kyndon ba la bthahhi ka sorkar", la ong ka Kong Khonglah haba kren sha ki nongthoh khubor ha kane ka sngi Saitjain ha Shillong.
Ka Kong Khonglah ka lakren ia kane haba jubab ia ka jingbyrngem jong u myntri kumba la pawha ki katto katne ha ki lad pathai khubor dang shen ban kem ia kinongshalan beain ia u mawshun.
Haba pynrem jur ia kane ka jingkynnoh bad byrngem u myntri ka khlaw,ka Kong Khonglah ka la kob ia u myntri ba un pynshisha ba ki leh beain namar ba bud ia ka hukum ka sorkar.
Halor kano ka nongrim ba kin shah pynshitom.
“Lada u myntri u buh jingkylli ia ka hukum ka Mining and Geology Department kam iaid kam, balei um shym la  khang bad kam shym don kajingthoh na ka tnad Khlaw kaba pyrshah ia kane ka hukum ka Mining andGeology Department,"la ong ka Kong Khonglah.
Haba ong ba ki nongshalan mawshun ki bud beit ia ka hukum ka Mining& Geology department bad ka Custom department, ka Kong Khonglah ka labuh jingkylli, balei kata ka hukum ka Forest department ka treikamtang ha  Dawki LCS bad kam treikam ha kiwei ki jaka kum ha Bagli bad Shella kim treikam.
“Ngim dei ki runar hynrei ngi dei ki nongai khajna sha ka sorkar badka ri", la ong ka kong Khonglah bad bynrap ba ki nongshalan mawshun kim shym la leh eiei kaba bakla bad kin iakhun beit ia la ki hok.
Ka Kong Khonglah ka la ong ba ka sorkar ka la ioh khajna haduh T.14.73 klur shi snem na u mawshun ba shalan sha Bangladesh.52ngut ki briew, ki la shu iap ei mynta ka sngi, ha ka jinghiar thma ki ehrang ha ki ar jaka.
Ha kawei ka jingjia, ki la don 27ngut kiba iap ei ha jan kawei ka hotel ha Tunisia, katba ha kawei pat ka jingjia, ki la don 25ngut kiba iap haba ki dang wan na ka jaka mane blei Muslim, haba u bom, ula bthei na ka jing pynbthei jong ki riew pyniap lade.
La antad ba kumba 27 ngut ki briew ki la iap ha ka jingshah ther kuli ha kawei ka Hotel kaba don harud duriaw jong ka Tunisia ha ka sor Sousse.
Ka tnad pohing ka Tunisia ka la kam ba ar ngut ki rieng kieng atiar ki la ther kuli ha kawei ka jaka shyiap ka jaka jngohkai kaba don hapdeng ar tylli ki Hotel ha ka jaka sah kai pynngad ki nongwan jngohkai pyrthei.
Ki tyllong khubor na ki bor pahara ki la iathuh ba ka la don ka jingiather kuli mar kylliang ha katei ka jaka hapdeng ki bor pahara bad kitei ki 2 ngut ki rieng kieng atiar ha kaba uwei na ki u la kyllon iap katba ki dang thwet ia uwei pat.
Ka tnad pohing ka la kam ba haduh mynta ka ioh jingkhein ba kiba la iap ki don 27 ngut kynthup, ia  ki bar ri kiba wan shangkai pynngngad.
La ong ba katei ka jaka kaba don ha ki bynta jong ka duriaw bah Mediterranean Sea ka dei ka jaka kaba ki briew na ka ri Bilat ki ju sngewtynnad bha ban wan kai.
Haba kren pat sha kawei na ki lad khubor, uwei na ki nongwan jngohkai pyrthei uba na ka ri Bilat uba la wan baroh shiing shisem u la ong ba la bthah ia ki ba kin shong khop shapoh ym ban mih shabar ka Hotel ne ban leit sha ka rud duriaw.
U la ong ba ha katei ka por ba ja ka jingiasiat u la ioh sngew ia ka jingsawa kaba wan na ka jingjngai kaba 100 yard eiei bad ki nangmut ba don ba thang bom pataka.
Hynrei u la ong ba u khun jong u, u la iathuh ba u la iohi ba don kiba la shah siat iap ha katei ka rud duriaw.
Katei ka jinghiar thma ka la jia hadien lai bnai ba ki lehnoh ISIS ki la siat iap da ki phew ngut ki briew ha Bardo Museum ha ka nongbah jong ka Tunisia.
La ong ba naduh ka jingjia kaba la jia lai bnai mynshuwa ki bor ba peit ia ka kam jngohkai ha katei ka ri ki la husiar lypa.
Ka la don ka jingsuba ba katei ka jingther kuli ha Sousse ruh ka dei ka kam jong ki lehnoh ISIS wat la haduh mynta ruh ym  pat don ba kam.
Ha kawei pat ka khubor,  25 ngut ki la iap bad palat 200 ngut ki la mynsaw ha ka jingpynbthei bom u riew kheinduh mynta ka sngi ha ka jingleit mane blei sngi thohdieng  ki paidbah ha  Shia mosque ha ka nongbah Kuwait bad ia katei ka jingjia la kam da ka kynhun lehnoh ISIS.Katei ka dei ka jingjia kaba la jia ha Al-Imam al-Sadeq mosque ha Kuwait.
Ka ISIS, ka la kam ba kane ka dei ka kaba nyngkong jong ka Shia mosque ha Kuwait bad ka jinghiar thma ba nyngkong hadien u Kyllalyngkot 2006.
Ka kynhun na Saudi Arabia kaba ia don bynta bad ka ISIS kaba don ha ka Jylla Najd, ka la kam  ba ia katei ka kam la leh da u Abu Suleiman al-Muwahhid uwei na ki dkhot jong ka uba la pynbthei bom ialade namar, ba ka la kam ba katei ka dei ka jaka kaba pynsaphriang da ka jinghikai ki Shia ia  ki Sunni Muslims.
Shillong, 26 Jylliew:U MLA ka Mylliem u Bah Ronie V Lyngdoh u la  ong ba ka jingmih khubor ba ka sorkar ka la thmu ban ai jaka sha ki shipai suin ha Upper Shillong ka dei tang ka hamsaia bad ka jingthmu ban ialam bakla sha lyndet na ka bynta ka jingmyntoi jongno re.
Haba kren mynta ka sngi bad u Rupang, u MLA ka Mylliem u la ong, “Nga kren ia kane da ka jingtip bad ka jingthi kna ba kam don kano ka no ka jing thmu ban ai jaka sha ki shipai suin".
U Bah  Lyngdoh uba shah takrain ha ki briew ba u sngap mynthi halor kane ka kam, u  la  ong, “Lada don ki bym ngeit ia kane, kan bha ba kin leit pan jingtip da ka RTI na DC revenue ne na u Chief secretary ka jylla".
U la ong ba kumne ki briew ka tnad Veterinary ki leit ban jurip ia katei ka jaka sorkar bad ki sengbhalang bad ki rang bah shnong haba kam don eiei kaba kum kata ka jingthmu ban shim jaka na ka sorkar ban ai sha ki shipai.
“Lada ka sorkar ka thmu ban shim jaka, ka dei ban leh da ka tnad Revenue lyngba u DC hynrei kam don eiei kum kata", ong u MLA ka Mylliem bad bynrap, ba ka jingpyn her khubor ka dei tang namar ba don ki riew thaw kabu ia kane ka kam namar ba kim don daw ban wad ia u.
Ka sorkar kam lah ban leh sop sop lada ka thmu ban ai jaka bad ka hap ban leh ia kane lyngba ka jingiashai paidbah lada ka don shisha kaba kum kata, la ong u Bah Lyngdoh“Ka don eiei sha lyndet kane ka jingiapynher khubor hamsaia bad ka jingthmu ban shu pyntieng kohtympan ia ki paidbah", la ong u MLA ka Mylliem.
Lah ban kdew ba ka sengbhalang ka FKJGP Upper Shillong, ki bor shnong ka thain Upper Shillong ki la pyrshah jur ia ka jingkynnoh ba ka sorkar ka thmu ban ai jaka sha ki shipai suin.
Shillong, 28 Jylliew:Ka HNLC ka la ther tyngeh halor ka jingkhang ka Kashari jong ka  jylla ia ki kot khubor ba kin pynmih ia kano kano ka khubor khot pakhang shnong lane ki khubor ia khih, bad ka la ong ba ki kotkhubor ki dei ban long laitluid ha ka ri Synshar Paidbah.
Ka HNLC ha ka kyrwoh khubor ka la ong ba na bynta ka iaid beit iaid ryntih ha ka jylla ki paidbah ki dei ban iohlum ia ki jingtip kiba biang, bad dei tang ki kotkhubor kiba ai jingtip ia ki paid bah.
Katkum ka kyrwoh ka la ong ba ka kamram ki kotkhubor ka  dei ban thoh bad ban ai jingtip sha ki paidbah khlem kano kano ka jingshah tuklar lane ba ki hap ban da pan jingbit nangno nangno.
Ka la ong ruh ba ha ka jingshisha ka Kashari, ka la dei ban pan jingshai  na ka sorkar kaei ka daw ba la pynlong ia ka HNLC ban khot pakhang shnong ym ban khang pyrshah ia ki kotkhubor.
Shillong, 28 Jylliew:Ka jing iapyni bor bad knieh doh kyndang hapdengka tnad Mining and Geology department bad ka tnad Forest and Environment department ka la pynlong langknia ei ia ki nongshalanmawshun ha kaba la khang ia ka jingshalan mawshun sha Bangladeshlyngba ka Land Custom Station (LCS) ha Dawki, West Jaintia Hills.
Kane ka jingiakwah doh kyndang bad ka jing iapyni bor hapdeng kine kiar tylli ki shipara ki tnad sorkar, ka ktah jur ia ki nongshalanmawshun, ki nongtih mawshun la ar bnai naduh ba ka War Jaintia LimeStone/ Boulder Stone Exporters Miners Association (WJLBEMA) ka lapyrshah ia ka rai ka sorkar jylla ban thew ia ki trok kit mawshun haki weighbridge.
Namar ka jingujor na ka WJLBEMA,  ka tnad Mining and Geologydepartment  ka la shah ban thew ia u mawshun bad ki maw lyngba kavolumetric me thod katkum ka kaiphod ba la aiti da ka Fact Fin dingTeam (FTT).
Wat hadien ba la ioh ia ka jingmynjur, na ka Mining and Geologydepartment, ka tnad Forest and Environment department ka la iai banban thew lyngba ka  weighbridge.
Ha ka shithi sha u Commissioner ka Customs (Preventive) ka NorthEastern Region ha ka 10 tarik Jylliew, u secretary ka Mining andGeology department u Bah W Khyllep ka la kdew shai ba ka jingthew ia umawshun bad ki maw dei ban thew da ka volumetric ban shalan shaBangladesh bad na ka ri Bangladesh  ruh ka thew da kane ka rukom.
U secretary ka Mining and Geology department u la ong ba kaweighbridge ha Dawki ka lah ban thew tang haduh 150 tylli ki trok haka shi sngi katba ki kali kti maw/mawshun ki don haduh 812  tylli haka shi sngi.
Ka nongaiktien ka WJLBEMA Ka Kong Dolly Khonglah ka la ong ba ki lakylli ha ka 20 tarik Jylliew na ka khyrdop ka Forest and Environmentha Dawki  la ki lah ne em ban bteng biang iaka jingshalan maw/mawshunhadien ba u Commissioner ka Customs (Preventive) u la pynmih ia kahukum.
"Hynrei, na ka liang ki nongtrei ka tnad Forest ki la ong ba hapban ap sa katto katne sngi ba bteng biang ia ka jingpyniaidmaw/mawshun", la ong ka Kong Khonglah.
‘Nga la jylli na u  DFO don kano kano ka hukum halor kane.
U la ongba ka dei tang ka jingong da ka ktien na kiba heh najrong" la ong kanongkren ka WJLBEMA.Ka la ong ba ki heh ka Custom ki la shah ban shalan maw/mawshun haka 25 tarik Jylliew hadien ba ka tnad Forester kam shym la lah ban aiia ka hukum da ka jingthoh.
Hynrei u Divisional Forest Officer (DFO), Jaintia hills TerritorialDivision, Jowai ha ka 25 tarik Jylliew, u la pynmih ia ka hukum ba ka challan jong 14 ngut ki nongshalan kim iaid kam.
Hadien kane, ha ka 26 tarik Jylliew, u DFO u la pynmih ia kawei patka hukum ba ki challan kim treikam ban shalan sha maw/mawshun shaBangladesh.
Ka Forest and Environment ka la khang ia ka jingshalan mawshun/mawtang namar ba ka ai daw ba dei ban thew da ka weighbridge.
Shillong, 28 Jylliew:Ka Vilage Administration Bill (VAB) ka KHADC kaba la kyrkieh bad khohreh palat ban ioh ia ka jingpdiang na u Lat ka jylla, ka dang sah ha suin.
Mynta u Lat ka jylla u V Shanamunathan um don ha ka nongbah bad u dang don jingleit shabar bad u lah ban wan phai ha ka taiew ban wan, katkum ka khubor.
Ha ka taiew ba la dep, ka tnad District Coun cil Affairs ka jylla ka la phah biang sha u Lat ryngkat ki jingpynshai ba u la pan kham mynshwa halor kane ka Bill.
Ha ka jingshisha u Lat ka jylla u kwah ban pan jingmut shwa na ki paidbah halor kane ka VAB hynrei na ka liang ka sorkar lyngba ka DCA kam shym la leh kumta bad ka la shu ai tang ka jingpynshai sha u Lat halor ki daw ba u la  pan.
Ka la don ka jing iakren la ka sorkar jylla lyngba ka tnad DCA ka la iasyllok ne em bad ka KHADC ban ai ia ki jingpynshai sha u Lat halor kane ka VAB kaba la shah kyntait ha ka sien ba nyngkong.
Ha u bnai ba la dep, u Lat ka jylla u pdiang ia ka Ordinance kaba Meghalaya Local Administration (Empowerment of Traditional Institutions, Traditional Bodies, and Headmen in Governance and Public Delivery System) Ordinance, 2015 ban pynkup bor ia ki Rangbah Shnong hynrei ia kane ka Ordinance  ym don ba pdiang ha kaba ki Rangbah Shnong ki la kyntait ia ka.
Ym pat tip ha kano ka dur kane ka VAB kan long kam  bad ka paw ba u Lat ym shym la dei u niang kohnguh ia kaei ba ka sorkar jylla ka la phah bad u da pyni bor bad mynta ka sorkar jylla kaba synshar ka Congress ka la iakynduh jingeh bad u Lat ka jylla.
Nongstoin, 28 Jylliew :U  bah Charles Tym puin na ka Shnong Nong lwai uba dei u nongrep u ba ju smat bha ban wad ia ki syntiew bunjait na kikhlaw ki btap bad ka ba kham pynsngewtynnad ia u ka long ban wad ia kisyntiew kiba la tip kum ki Orchids, ha kaba u ju lum bad kynshew ia kitei kiorchids bad leit die pat sha iew sha hat khnang ba un ioh jyngmyntoilem kumba ju ioh lem kiwei.
Hynrei katba nang iaid ki por ki sngi u bah Charles u shem ba bun nakitei ki jait syntiew ki la sdang ban duhjait bad jah rngai noh nakane ka thain bad kane ka la ktik ia ka jingmut jingpyrkhat u tei urangbah ban pyrkhat noh ba kumno un leh ban pynneh ia kum kitei kijait jingthung kiba la sdang duh jait bad na ka liang jong u tei urangbah u la lum thup noh ia kitei ki orchids kiba u ioh na khlaw badwanrah noh ia ki ban thung bad ri ha ka phyllaw iing ka jong u hi hakaba u la sdang ban leh naduh u snem 2008.
U tei u rangbah u la iakynduh shibun bah ki jingeh bad dieng pyngkiangha ka ban shimti ban ri bad sumar ia kitei ki syntiew khlaw ha la kaphyllaw iing namar ba kitei ki syntiew ha ka ba sdang kim sngewiahap ha ka jaka jong u, hynrei u tei u rangbah um shymla kynrandien u laiai pyrshang ban wad lad kumno ban sngewthuh khambha ha ka rukom imjong kitei ki syntiew bad suki pa suki u la lah ban pyniajan ia kiteiki syntiew khlaw ha ka phyllaw iing jong u.
Katba nangiaid ki por ki snem kitei ki syntiew ki la man bha badkharoi shibon ha kaba u bah Charles um lah shuh ban sumar i aki tangmarwei, kumta ha u snem 2010 u la seng noh da ka Society kaba u la jerkyrteng kum ka Nonglwai Orchids Preservation Society bad kham hadienla pynkylla noh ia katei ka kyrteng ka Nonglwai Orchids ConservationSociety, kane ka Society jong u bah Charles ia mynta ka don haduh 12ngut ki Dkhot.
Ha ba iakren bad u Rupang u bah Charles u la iathuh ba ka jingthmujong u ba u seng ia katei ka Society ka long ban wad ban ithuh bad baniada ia kiba kum kitei ki jait jingthung kiba la jan duh jait, bankyntiew ia ka kam jngohkai pyrthei ha kane ka thain, ban pynlong iakatei ka jaka thung orchids kum kawei na ki jaka pule na ka bynta kito ki nongwad bniah shaphang jong kitei ki syntiew bad ban ai ka jingpynsngewthuh paidbah kumno ban iada ia kiba kum kitei ki jaitjingthung kiba don ha kane ka thain bad kiba la sdang ban duh jait boh.
Shuh shuh u la iathuh ruh ba ha u bnai Iaiong jong u Snem 2012 ka ladon ka jingther phria kaba jur ha katei ka shnong haduh ba ka iingjong kitei ki syntiew ( Poly House ) ka la julor lut khait, kane kajingjia ka la pynduh mynsiem noh ia ki para dkhot jong ka society badla don ruh napdeng jong ki kiba la thmu ban ieh noh ia kane ka societynamar ba baroh ki jingtrei shitom ka jong ki kala shu long lehnoheikhlem da don kano kano ka jingmih ne ka jingmyntoi.
Hynrei ha kum katei ka khep kiba bun ki nong kyrshan bad nongaimynsiem ia u bah Charles mar ia ioh jingtip ia katei ka jingjia bun naki ki la iawan ban ia noh synnniang bad ai ka jingiarap kawei napdengkitei ki nongai jingiarap kadei ka Tnad Horticulture bad Krishi VigyanKendra kiba la ai ka jingiarap sha katei ka Society da ka Poly Housekaba thymmai ki la ai ruh ki khiew syntiew ki jaka pynieng ia kisyntiew orchids.
Shuh shuh na ka liang jong ka Basin Development Unit West Khasi Hillshapoh ka jingialam jong u bah S.Warjri MCS, EAC bad u ba dei ruh hakajuh ka por u ophisar ba dei peit ia ka IBDLP u la long u wei na kibanyngkong ban ai ka jingkyrshan ia katei ka society ban pynjanai ia karukom ri bad sumar ia kitei ki orchids da kaba phah leit pyntbit ia kidkhot ka society sha Pakyong Sikkim ha u snem 2014.
U Rupang u la iohlad ruh ban iakren bad u bah Warjri MCS EAC, ha kabana ka liang jong u bah Warjri u la iathuh ba na ka liang jong ka tnadBRDC ka la leit ban jngoh ia katei ka society u bah Charlesha ka 31Lber mynta u snem ban ithuh ia kitei ki jait jingthung, shuh shuh u la iathuh ruh ba katei ka society ka don haduh kumba 3000 tynrai kitei kisyntiew orchids bad u stad na ka tnad BRDC u la lah ban ithuh ia kiteiki orchids tang 70 tynrai bad ba sah na ki khlem lah ban ithuh.
U bah Warjri u la iathuh ruh ba katei ka Society u bah Charles ka laioh ia ka khusnam ha ka kyrdan ka ba nyngkong na ka bynta ka BestPractises for Bio-Diversity conservation ba la pynlong da ka Basin Development Unit WKHD mynha ka 5th Jylliew 2015, katba ha ka jyllabaroh kawei katei ka society kala ioh ia ka kyrdan ka ba ar bad la iohia katei ka khusnam ha katei ka juh hi ka sngi rakhe ia ka mariang iakaba la pynlong ha ka Nongbah Shillong.
Ym tang kata na ka liang jong ka NRC, Pakyong hapoh ka jingialam jong u Dr.R.Devadas Sr.
Scientist & Nodal Officer ( TSP ) ICAR-NRCO,Sikkim ki la wan ban jngoh ia katei ka jaka ri orchids jong u bahCharles bad ha katei ka sngi la iadon ryngkat lang ruh u bah S.WarjriMCS EAC, ha kaba ki la pynlong ia ka prokram ai jinghikai halor karukom thung bad ri ia kitei ki orchids katkum ka rukom lap jong kistad science mynta, ha katei ka sngi katei ka Society ka laioh ruh iashibun ki tiar ki tar bad ki kato katne ki symbai orchids kiba la aisngewbha sha ki, da kitei ki stad science na Sikkim.
Shillong, 28 Jylliew:Ka CSWO ka la sngew khia jur ia ka jingshah byrngem pyniap ka kong Yoris Khongjoh (40 snem) bad ka khun jongka, ba dang khyndai snem na shnong Sankhat ha Muktapur jong ka Amlarem Sub Division.
Kat kum ka jingpynlait khubor ka President ka CSWO ka Kong Agnes Kharshiing ka Kong Yoris Khongjoh ka la phet na iing naduh u bnai Lber, 2015 namar ka jingshah byrngem ha ki nongkit kam shnong bad tait shnong syndon ia ka bad ka khun jongka da ka dorbar shnong kaba khang ruh ia ka ban pyndonkam ia ka um bam um dih, bad khang ba kan shong kali.
Hynrei wat la iasoi hakhmat u majistor ha Amlarem hynrei ki saw ngut kyn thup ki nongkitkam shnong ki dang iai pyndik bad byrngem ia ka.
“Ka la thied ka jaka katto katne snem shwa ban kha ia I khun hynrei kham hadien la wan skud jaka ka Bless Syrti bad namar ba ka pyrshah ia ka jingwan skud jaka, ka Bless ka la leit ujor pynban sha ka  Dorbar  bad ka  Dorbar ka la khot hajir ia ka Kong Yoris ha ka 25 tarik Lber bad ki la rai ban tait shnong ia ka da kaba kynnoh ba ka leh myntor", la kynnoh ka President ka CSWO.Katkum ka jingkynnoh jong ka CSWO, kiba donkti ban tait shnong ia ka Kong Yoris ki kynthup ia u Bolai Das uba dei na Bangladesh u lok jongka uba la iakhlad noh.
Une u Das u dei uba iadei paralok bha bad u Hedrick Dhar u Rangbah, u Elwis Khongiong  u Secretary bad u  Long Dhar.
“Kine ki saw ngut ki ju pynwit bad byrngem ia ka Kong Yoris Khongjoh bunsien bunsien", la ong ka Kong Kharshiing.
Hadien ba la mih khubor ha u ber, 2015, ka president ka  CSWO ka la ong ba ka la phun ia u SDM (Sub Divisional Magistrate) ka Amlarem uba la shim khia ia kane ka kam.
Ha ka 1 tarik Iaiong, 2015, ka Kong Yoris ka la shah khot ban iasoi ia ka jingiasuk katkum ka Kyndon 107 CrPC ha Amlarem.
Ka la soi ia kane bad pyrkhat ba ka shnong kan iasuk noh bad ka da ka jingtuklar u SDM.Ka President ka CSWO ka la ong ba ha kaba nyngkong u Secretary ka shnong u la kyntait ban soi ha kaba nyngkong bad kren baheh hakhmat u majistrate da kaba ong ba um nym kitkhlieh lada jia eiei ia ka Kong Yoris.
Ka Kong Yoris ka la sngew syier ban leit biang shnong hynrei da ka jingmut ba kam nym don shuh kano kano ka jingpyndik, ka la leit ha u Jylliew ban die ia ka bri kwai jongka na ka bynta ka jingdonkam I khun jongka.
Hynrei ka la ioh sngew pynban ia ka jingbyrngem ban pyniap ia ka da ka bor, la ong ka President ka CSWO.“Ka la ioh sngew ia ka sur jong ki rangbah kiba don ha iing u Bolai Das  kaba don ha syndah bad ka ing jongka bad ka la ioh sngew ba ki byrngem ban shim ia ka jingim jongka bad mar ia ioh sngew ia kane, ka la phet noh bak bad la I khun", la ong ka Kong Kharshiing.
Namar ba u Majistor u la ong ia ka ban ujor ejahar lada don kano kano ka jingpyndik, ha ka 24 tarik Jylliew, ka Kong Yoris ka la leit ban ujor ejahar ha Muktapur Outpost  bad u pulit ba peit ia ka Muktapur u la pyntip sha ka Kong Kharshiing ba la rejister ia kane ka jingujor ka kong Yoris bad ka dang sah ha ka jingtohkit mynta.
Shillong, 29 Jylliew:Ka jingniew vote na ka bynta ka elekshon shiteng samoi jong ka Chokpot constituency kan long lashai ka sngi.
Ha kane ka jingiakhun, ki don saw ngut ki kyrteng ba kynthup ia Saw ngut ki kyrteng ki la iakhun ha kane ka elekshon kynthup ka Bluebell Sangma na ka Congress, u Philipole Marak na National Peoples Party (NPP),  ka Kalpana Marak ka lok u Clifford Marak na Garo National Council (GNC)  bad  Thinkerman Marak kyrteng shimet.
Phra phew san percent ki paidbah nongthep vote ka Chokpot constituency ha South Garo hills district ki la wan poi ha ka elekshon shiteng samoi kaba la long ha kane ka sngi Saitjain.
Kane ka elekshon ka la long hadien ba u MLA u Clifford R Marak ka Garo National Council (GNC) u la khlad noh.
U Returning officer uba dei u Deputy commissioner u N Marak u la ong ba ka elekshon ka long kaba iaid beit iaid ryntih khlem kano kano ka jingshah pynthut ne ka jingjia.
U Marak u la ong ba ka jingwan baroh ki nong thep vote kan poi sha ka 80 – 85 per cent.
Na ki 46 tylli ki jaka thep, 44 tylli ki dei kiba don hapdeng ka jingma namar ka jingdon ki kynhun lehnoh.
Ki don 24,219 ngut ki nongthep vote ha kane ka elekshon.
Jowai, 28 Jylliew:U MDC barim na Sohkymphor, u ma Seven born Tang u la bam smai mynta ka sngi kum u MDC ba shu-thung ha Jaintia Hills Autonomous District Council (JHADC)Ia ka jingbam smai la pyndep da u Nong bishar ka District Council Council Court u ma J.Khyriem ha ryngkat ka jingdonlang u Chairman ka Council u ma Laitsing Shylla.
U ma Tang u dei u MDC ba la jop teng ha u snem 2008 na Shangpung South hynrei ha ka election kaba la dep um shym la ialeh shuh.
Ka jingpynbam smai ia u ma Tang ka la long hadien ka jingmynjur jong u Lat ka jylla ia ka kyrteng jong u ba la mynjur da ka Executive Committee kaba lam khmat da u ma Thombor Shiwat kum u CEM.Shillong, 29 Jylliew:Ka Tama Monolith kaba la long ha u snem 2013 ha ‘Law kyntang, Mawphlang ka la sdang paw biang kumba ka don  ka jingbam sap kaba shyrkhei ha kaba U MDC ka UDP na Shella Konsti twensi uba dei ruh u EM ba peit ia ka tnad Arts and Culture ha kato ka por, u bah Teinwell Dkhar ula ther tyngeh ha iing dorbar ia ka jingbym lah ka Khasi Heritage Conservation Forum (KHCF) ban ai jingkhein ia ki ripod jong ka jingpynlong ia ka tamasa mawbynna ha Mawphlang, wat la ka jinglut ha katei ka tamasa ka la poi klur tyngka.
U bah Tein u la ther tyngeh ia katei ka Forum ka ba la khlieh da u bah Titos W Chyne MDC barim ka Sohra kum u Chairman bad u bah Allan West kum u Secretary ha kaba u la ong ba katei ka Forum mynta la ar snem kam shym la lah ban wan ai ia ka ripod jong ka.
Ha kaba iadei bad ka jingpynlong ia ka tamasa Monolith u bah Teinwell, u la ong ba tang kaba u tip u la ong ba ka Forum ka la ioh synniang T.50 lak  tang na ki ar tylli ki kompeni kata T.30 lak na ka Lafarge bad T.20 lak na ka NEC bad nalor kata u la ong ba T.20lak tyngka ka dei kaba la mang kyrpang ka Council ban pynlut ha katei ka tamasa.
“Ngam don jingtip eiei katno ka Forum ka la ioh lum pisa jingiarap, kaba nga tip tang kitei ar tylli kata ruh nalor ba nga dei u EM uba peit ia ka tnad Arts and Culture uba hap ban bah khlieh ia katei ka tamasa" ong u bah Teinwell haba kren ha iing dorbar.
U la ong ba la aiti ha katei ka Forum ban peit ia ka jingshna ia ki jingtei kiba tang shipor ha katei ka tamasa, hynrei kaba lyngngoh, u bah Tein u la ong ba ka kontrak kaba trei na bynta katei ka kam ka la wan ban pynpoi ia ka Bill jong ka sha ka Council namar ka jingshna ia ki jingtei ba shipor ha katei ka ar sngi.
“Katkum ka jingiateh ka Forum ka dei ban siew ia katei ka Bill na bynta ka jingtei ba shipor ha kitei ki ar sngi ka tamasa Monolith na ka tyngka kaba ka la ioh lum, hynrei ka Forum  kam lah pynban ban siew sha katei ka kontrak kaba trei" ong biang u bah Tein.
Kat kum ka jingong u bah Tein u la ong ba ka Council ka la phah jingthoh sha u Member Secretary ka Forum ban pynpoi noh ia ka ripod ha u nohprah  jong u snem ba la dep hynrei ka la leh kum bym iohsngew ong u bah Tein, “Nga suba jur ba ka don ka jingbam sap kaba shyrkhei namar ka jingbym lah ka Forum ban pynpoi ia ka ripod" ong biang u MDC ka UDP.U bah Tein u la pyrshah ruh ba ka KHADC kan iaid shaphrang ban pynlong biang ia ka tamasa monolith  tad haduh ban da khuid shuwa ki jingkynnoh ia ka ba rim.
“Lada ngi ia khein ia ki pisa ba la iohlum bad ka bill ki kontraktor ka KHADC ka la pynlut kumba T.1 klur tyngka na bynta ban pynlong ia katei ka tamasa kaba ar sngi ha u 2013" bynrap shuh shuh u MDC ka Shella.
Haba jubab ia katei ka jingkren u bah Tein u bah Antonio War, EM u la ong ba ka KHADc ka dang ap haduh mynta ruh ia ka ripod jong ka KHCF, ha kaba iadei bad ka tamasa ba ar sngi ha Mawphlang ha u 2013.
U la ong ruh ba u Member Secretary ka KHCF u bah Allan West u la wan ia kynduh ia ka EC ha ki sngi ba la dep bad u la kular ban pynpoi ia ka ripod mynta ka taiew.
U bah Antonio u la ong ruh ba ki MDC kim dei ban pyniakhleh ia ka Heritage Village bad ka Tamasa Monolith, namar ba ka dei la ka jong ka bynta.
Haba ia shim bynta lang ha katei ka jingiakren u bah Adelbert Nongrum u la ong ba ka KHADC ka dei ban kiar na ka jingpynlut phut ia ka pisa ka Council.
Shillong, 29 Jylliew:Ka North Eastern Hills University(NEHU), ka la pynmih ia ka result jong ka  Final B.Com (Pass) bad kumjuh ia ka result jong ka Final B.Com (Honours) mynta ka sngi.
[pule sla 6].
Shillong, 28 Jylliew:Hadien ka jingmih khubor ba u MLA ka Mylliem Konstitwensi u bah Ronnie V Lyngdoh um don jingtip eiei, ia ka jingthmu die jaka ka sorkar ia ka jaka kaba heh 18 akar kaba dei ka jaka ka tnad ri jingri kaba don ha 7 mer Upper Shillong  sha ki shipai suin, ka UDP Mylliem Konstitwensi lyngba u President jong ka, u bah Hamlet Dohling ka la thoh da ka shithi sha u bah Ronnie V Lyngdoh, MLA ka Mylliem ha kaba u la bsuhlang ruh ia ka kopi kaba la pyni ia ki rai jong ka jingialang ba 19 ka Rajya Sainik Board Meghalaya kaba la long ha ka 4 tarik u nohprah, 2014 bad ka la suhlang ruh ia ka memorandum kaba ka la phah sha u myntri rangbah ka jylla ban pyrshah ban lilam ia katei ka jaka.
Lah ban kdew ba ha ka jingiakren bad ki lad khubor u MLA ka Mylliem u bah Ronnie V Lyngdoh u la ong ba katei ka khubor ba la mih ba ka sorkar kan ai jaka sha ki shipai suin ka dei tang ka khubor hamsaia kaba thmu ban ialam bakla tang na ka jingmyntoi jongno re jongno shimet bad u la ong  “Nga kren ia kane da ka jingtip bad ka jingthikna ba kam don kano kano ka jingthmu ban ai jaka sha ki shipai suin".
Lah ruh ban pynkynmaw ba u bah Ronnie u la ong “Lada don ki bym ngeit ia kane, kan bha ba kin leit pan jingtip da ka RTI na DC revenue ne na u Chief secretary ka jylla" , utei u nongmihkhmat ka Mylliem kham mynshuwa u la ong ba kumno ki briew ka tnad ri jingri ryngkat ki sengbhalang, ki Rangbah Shnong ki nud ban leit jurip ia katei ka jaka haba kam don kano kano kaba kum kata ka jingthmu die jaka.
U bah Ronnie ha katei ka por ba ia kren bad ki lad khubor u la ong ruh ba lada dei ba ka don kaba kum katei ka jingthmu ka dei ban iaid lyngba ka tnad Revenue lyngba u DC, u la ong biang ba ka don eiei sha lyndet ka ban pyntieng kohtympan ia ki paidbah.
Haba ther kylla ia katei ka jingkren u bah Ronnie V Lyngdoh, u bah Hamlet Dohling ha ka shithi ba la phah sha u u la ong , “Ngi pyntip sha phi ba phin tip bad leh la ka kam ym ban shu kylla niangkohnguh katba pyniaid ka sorkar u myntri rangbah".
Nalor ka kam jaka bad ki shipai, u bah Hamlet u la thoh ruh sha u MLA ia ka jingpynbna khubor ka MUDA ba ka Lawsohtun,Lummawbah,Umlyngka bad Nongkseh kan hap noh ha ka jingpeit ka MUDA kata ba ka Meghalaya Building Byelaws 2011 kan treikam ha kitei ki jaka bad ki paidbah ki dei ban kongnguh ia ki kyndon ka Meghalaya Building Byelaws 2011, ba u MLA un leh ia kaba donkam.
Jowai, 28 Jylliew:2  ngut ki lehnoh ki la kyllon iap, katba 4 ngut pat ki la shah kem ha ki ar tylli ki jingjia ha ki ar jaka ha ka por ba ki pulit bad ki shipai ki la leit ban khynra lehnoh mynta ka sngi u Blei.
Ha katei ka jingjia ka khubor pulit ka la kam ba ki la ioh ban kurup ia ki tiar pynbthei  kiba khlain bor.
Ka jingjia kaba nyngkong ka dei ha North Garo Hills ha kaba ki shipai 19 Dogra Regiment ryngkat ki pulit Meghal aya, hadien ba ki la ioh jingtip shaphang ka iaid ka ieng ki kynhun lehnoh kiba kim shym la  tip ki dei na ka seng aiu, ki la leit ban khynra ha ki thain ka Pach Kilo kaba don ha North Garo Hills.
Ka Pack kilo ka dei ka jaka kaba jngai kumba 300 kilomitar na ka nongbah Shillong.
Katba ki shipai bad pulit ki dang don hapdeng katei ka jingkhynra kynsan kynsan ki lehnoh ki la ther kuli na ki jaka barieh  bad ka jingiather kuli markylliang ka la neh kumba katto katne por  bad ha ka jingialeh, ar ngut ki lehnoh ki la kyllon iap, iathuh u Inspector General of Police GHP  Raju haba kren sha kawei na ki lad khubor.
Na katei ka jaka kyllon iap ki pulit ki la ioh kurup 2 tylli ki pistol bad ki kuli, kawei ka mobile phone bad lai tylli ki Sim Card bad bun ki kot ki sla bad ki dawai.
Ha kawei pat ka jingjia, la iathuh ba ki pulit ka East Jaintia Hills District ki la ioh ban kem ia 4 ngut ki nongialam bad dkhot ka seng lehnoh NDFB ha ryngkat uwei u nongkhaii tiar pynbthei na ka shnong Byndihati mynta ka sngi, dangstep phyrngap sngi U Blai.
U SP ka East Jaintia Hills u la iathuh ba hadien ka jingioh jingtip ba thikna shaphang ka jingdon kitei ki dkhot ehrang kiba leh mynleh kum ki nongbylla dewiong ki la pynlong ka jingkhynra bad ioh kem ia kitei ki 4 ngut bad utei u nongkhaii.
Kitei kiba la shah kem kidei ki ba la tip kyrteng kum u Santosh Kharkekary uba khot sin kum da ka K.Shimang uba dei u Dy.Commanding Officer jong ka 3rd.
Bn NDFBF/S, u Bolashi Boro Commanding Officer jong ka 13th Bn ha ryngkat ki ar ngut ki dkhot kynthup ia u  Gambor Gayari bad Deimalu Basuma tary.
Ia utei u nongkhaii pat la tip kyrteng kum u Baisa Deb Verma.
Ki pulit ki la ioh ban kurup  144 ki bakhor (gallantine sticks) bad  126 tylli ki Tikli (detonators).
Shillong,29 Jylliew:Mynta ka sngi u OC ka Tura Police Station u la ujor ba u Saurav R Marak u General Secretary ka AAYF u la khot pakhang surok miet kaba lai miet kata naduh ka 26 tarik u jylliew sdang naduh ka por 6 baje mynmiet haduh ka 28 tarik u jylliew haduh ka por 6 baje mynstep.
U la pynbna ia katei ka pakhang surok miet lyngba ka Facebook.
Katei ka pakhang surok miet ba utei u nongialam sengbhalang ha ri Lum Garo u la pynbna ha ka Facebook ka dei kaba ki la dawa ban pyllait noh ia u President ka AAYF u Salsam Marak.
Katei ka sengbhalang ka la phah ruh ia ka shithi dawa sha u DC, West Garo Hills ban pyllait noh ia u Nikman Ch Marak u President ka GHSMC.Shillong, 29 Jylliew:Hadien ba la ioh jingtip ba ka don ka jing khaii Ganja kaba triem ha ki katto katne ki bynta jong ka nongbah Shil long,  ki pulit ka Sadar Police Station mynta ka step ha ka por 10:45 baje eiei ki la leit ban khynra ha ki bynta jong ka Khyndailad, Shillong.
Ha katei ka jingkhynra ki pulit ki la ioh kem ia ar ngut ki longkmie kiba die Ganja sop sop shadien jong ka jaka ieng kali ki kali Tourist Taxi na Khyndailad.
Ki ar ngut ki longkmie kiba la shah kem ki dei kiba la tip kyrteng kum ka kong Smilda nongbet, 50 snem karta na ka shnong Tyrsad bad kawei pat ka dei ka kong Rolin Nongsiej, 51 snem karta na ka shnong Mawngap-Mawsmai.
Na kitei ki ar ngut ki pulit ki la ioh kurup shipla u Ganja uba ki la song bha ha ki kot  bad uba la pynkhreh ban die.
Katkum ka jingong ki pulit ki la ong ba utei u Ganja uba ki la ioh kurup u khia haduh 2.4 kilo bad u shongdor kumba T.2000 tyngka.
Shillong, 29 Jylliew:Ki  don haduh kumba palat 30 ngut eiei ki nongshong shnong na Wahkhen ki bym ioh khaw reshon halor ka jingkynnoh ba pynduh khaw, ki la wan ai jubab mynta ka sngi Nyngkong hakhmat ka Majistor (EAC) ka Kong Monica Kshiar ha ophis u Deputy Commissioner ka East Khasi Hills.
Ka EAC  ka la khot hajir ia ki 10 ngut, hynrei ki don haduh 30 eiei ki bym ioh khaw kiba wan lang ha kane ka sngi ban ai jubab hakhmat ka EAC ban iathuh ia ka jingshisha halor ka jingshah pynduh khaw reshon ha u nong sam u Alfred Buhphang.
Napdeng kine ki nongshong shnong kiba don card ration ki don kiba la shah pynduh khaw haduh mynta, hynrei don kiba ioh biang hadien ba la wan tohkit u Officer In-charge (OC) ka Pynursla ha u snem ba la dep.
“Ngi kyrmen ba lyngba ka jing shim khia ka majistrate, ngin ioh biang ia u khaw reshon hadien ba la shah pynduh jubor ha u nongsam", la ong Bah Lngit Malngiang bad kiwei pat kiba shah pynduh khaw haba iakren hynne ka sngi ha ophis DC ba wan ai ia ka jubab.
Kine ki nongshah pynduh khaw, ki la kynnoh ba u nongsam khaw reshon u la pynduh khaw ia ki da kaba iadonkti lang bad u sordar ka Wahkhen lem bad ki nongkitkam ka shnong.
Ki la kynnoh ba u sordar bad kiwei ki nongkitkam shnong ki la leh bun ki kam pyrshah ia ki paidbah baduk ba rangli da kaba khang ruh ban khang iadie iathied kum u synsar, sla tyrpad hapoh shnong bad nalor kata u la shim khajna na ki nongdie ka bym ju jia koit ha shnong.
Ki la iathuh ruh ba ha ka por ba mut ban leit shim khaw, ki la shah kynshi kyneh pynban ha nongsam bad beh artad ia ki da kaba kyntait ban ai khaw da kaba ong ba kin ujor ehajar ha ki pulit.
Katkum ka jingiathuh jong ki nongshong shnong kiba wan ai jubab mynta ka sngi, ha ka ADM ba la don lang u OC Pynursla, la iathuh ba ka EAC ka la bthah ia ki nongshong shnong kiba don card ration ba kin ai jingthoh sha ka lada dang don shuh shuh kiwei ki bym ioh khaw ne shah pynduh khnang ba kan leh ia kaba donkam.
Shillong, 29 Jylliew:Ka jingialang ka Synjuk ki Khlieh Nong synshar Shnong ka Maw kynrew konstitwensi kaba la long ha ka 25 tarik u jylliew ka la iatai halor ka VAB 2014 bad ka VAB 2015 bad ha katei ka jingiatai ka la shem ba ka VAB 2015 ka kham bha pynban ia ka VAB 2014, kumta katei ka jingialang ka la shim ia ka rai ban kyrshan noh ia ka VAB 2015.
Ka kyrwoh na u President ka Synjuk u bah Kresen Lyngdoh Nongbri bad u Secretary u bah Sei borlang Warbah ka la ong ba ka iaroh ia kito kiba pynwit bad kiba pyrshah ban pynlong ain noh ia ka VAB 2015, namar ka pynlong pynban ia ki, ba kin smat ban pule kot.
Ka kyrwoh ka la ong ruh ba  dei tang ka jingpule kot kaba pynlong ia ki briew kiba stad bad ba shem phang bad ki bym ngeit biej.
Katei ka Synjuk ka la kyntu ia ki kynhun bapher bapher bad ka kyn hun ki Rangbah Shnong ba kan kyrshan ia katei ka Bill khnang ban ioh jingmynjur noh na u Lat.
Shillong, 29 Jylliew:Ka Khasi Hills Autonomous District Council (KHADC) kan sa pan jingshai shuwa na ka sorkar  jylla shuwa ba kan phah phah ia ka jingtyrwa ba kan ioh ia ka jingbei pisa, kaba T.109 klur tyngka kaba dei na ka bynta u snem 2014-2015.
“Ngin dang hap ban pan jingshai shuwa na ka sorkar shuwa ba ngin phah ia ka jingtyrwa ban ioh ia ka jingbei pisa kaba T.109 klur tyngka na ka 13th Finance Commission na bynta u snem 2014-2015" ong u Executive Member ka KHADC uba peit ia ka pla tyngka u bah Antonio War haba jubab ia ka jingkylli ba la wanrah da ka kong Rona Khymdeit MDC ka UDP ha ka dorbar kaba la long mynta ka sngi.
U bah Antonio u la ong ba ka jingpan jingshai na ka sorkar ka dei namar ba ka bhah na bynta ka Council kam shym la paw ha ka District Budget jong ka sorkar jylla namar ka jingbym lah ka 14th Finance Commission ban ai bhah ia ki district Council.
“Namar kata ka Council ka donkam ban ioh jingshai la ka dang dei hok ne em ban ioh ia katei ka bhah, ngin sa kren ruh ia katei ka kam sha ka sorkar pdeng ban ioh jingshai ia ka bhah tyngka ka District Council"ong u bah Antonio War.
U la ong ruh ba ka jingslem ban phah ia katei ka jingtyrwa ban ioh ia ka Grant 2014-2015 na ka sorkar ka dei namar ka jingpynslem ki ar ngut ki MDC u bah HDR Lyngdoh bad u bah Latiplang ban phah ia ka jingtyrwa jong ki.
“Ngin sa thoh sha kitei ki MDC ban kyrpad ba kin phah noh ia ka jingtyrwa jong ki ia ki skhim jong ki" ong biang u bah Antonio War uba la iathuh ba baroh ki MDC ki la phah ia ka jingtyrwa kaba T.1 klur tyngka marwei.
U la iathuh ba ka jingpan pisa na bynta u snem  2012 – 2013, kaba T.33.28 klur tyngka ka dei kaba la mynjur da ka  High Level Monitoring Committee (HLMC).
“La pyllait  tang T.18.64 klur tyngka arsien pyllait pisa kaba T.9.32 klur tyngka shisien pyllait kata ha ka 7 tarik u lber, 2014 bad ha ka 20 tarik u lber, 2015 bad kaba sah mynta ka long sa T.14.64 klur tyngka" ong biang u EM ka pla tyngka.
Katkum ka jingiathuh u EM pla tyngka u la ong ba ha ka jingshisha la pan  T.38.44 klur tyngka na bynta u snem 2013-2014 hynrei ka HLMC ka la mynjur tang T.31.48 klur tyngka , u la ong ba haduh mynta kam pat don kano kano ka jingtip la ka KHADC kan dang ioh ne-em ia ka pisa kaba dei na byna u snem 2013-2014.
Shillong, 1 Naitung:U myntri ba peit ia ka tnat pynroi shatei mih ngi, U  Dr Jitendra Singh, uba dei ruh u khlieh duh jong ka North Eastern Council (NEC), u la thung thymmai ia ki arngut ki dkhot jong ka Council, ha kaba kin trei kam, na ka bynta lai snem kynthih bad kitei kiba la thung, ki long U  Chandra Kanta Das, U IAS, ba la shongthait na ka kam bad U Prof Gangmumei Kamei, uba dei uwei na ki nongthaw bad u nongtrei kam paidbah.
Kitei ki arngut kin trei kam, kum ki dkhot ba pura jong ka NEC ha Shillong.
U  Chandra Kanta Das,ula long teng U  Chairman, Assam Electricity Board ha u snem 2008, ha kaba ula long ruh, u nongai jingmut ia u myntri rangbah ka Assam, naduh u snem 2011 bad hadien kata, ula don bynta bha, ha ki kam shakri paidbah.
U Prof Gangmumei Kamei, ula shongthait kum u nonghikai  History, jong ka Manipur University bad u dei uwei na kiba tbit bha kum u riew shemphang ha ka pule puthi bad uba tip bha ruh ia ka jinglong jingman ka dong shatei mihngi.
Kitei ki arngut ki dkhot, kin shim ia ka bynta jongki, hadien ba ki la iehnoh kam ki arngut ki dkhot jong ka NEC, U Ashoke K.Dutta bad U MP Bezbaruah.
U Dr Jitendra Singh, u iathuh ruh ba yn sat hung shen ia u ophisar rangbah jong ka sorkar India, ba un long U Secretery ba thymmai jong ka NEC, hadien ba U Secretery barim, U  Ameising Luikham, ula leit ban shimti kum U Secretery jong ka sorkar India, ha ka tnat  Public Enterprises.
Shillong,29 Jylliew:U bah Antonio War, u EM ba dei peit ia ka tnad pla tyngka ka KHA DC u la kular ba ka KHA DC kan sa buh por noh ban siew ia ki Bill ki Kontraktor kaba la sah teng la slem, bah Antonio u la pyntip ruh sha ka ing dorbar ba un sa hukum ia ki enjiniar ka Council bad ka tnad pla tyngka ban pynsted noh ban siew ia ka Bill ki Kontraktor kiba pyntrei ia ki skhim bapher bapher jong ka Council.
“Ngin sa buh por noh bad ngan hukum ia ki enjiniar bad ka tnad pla tyngka jong ka Council ba ki dei ban pynthikna ba yn siew noh kloi ia ka Bill ki kontraktor" ong u bah Antonio haba jubab ia ka jingkylli ba la kylli da u MDC ka UDP u bah Donkupar Sumer ha ka dorbar mang tyngka ka KHADC kaba la long mynta ka lah sngi u Blei.
U bah Antonio u la ong ba kane kam dei shuh ka jingeh kaba dang mih thymmai ia ka Council, hynrei ka dei ka jingeh kaba ka Council ka la ju mad la bun bunsien ba kam lah ban siew dep ia ka Bill ki kontraktor.
U MDC ka HSPDP u bah Pyniaid Sing Syiem u la ong ba ka EC ka dei ban shimkhia ia katei ka kam namar ba ki kontraktor haba ki pyntrei ia kano kano ka kam jong ka Council ki pynlut ia ka pisa na pla lajong bad lada jia ba kim ioh shuh lano lano ruh kan buh jingeh ia ki.
Katba u bah Donkupar Sumer pat u la ban biang ba ka Council ka dei ban pynthikna ba wat la kam lah ban siew lut hynrei ka dei ban pyllait tang mar shiteng ruh ia ka Bill ki kontraktor.
U bah Antonio u la jubab biang ba ka EC kan peit bniah ia ki kyndon kiba la don ha ka 13th Finance Commission shuwa ban shim ia ka rai.
Shillong,29 Jylliew:Kawei ka samla kaba la tip kyrteng kum ka Basana Mandal, 19 snem karta ka khun jong u Anil Mandal na ka shnong Saitsohpen, Sohra ka la bthat ia la ka jingim da kaba leit noh iap ialade ha kawei ka pung kaba la tip kum ka pung Mem Jones kaba don hajan ka Civil Sub division , Sohra.
La ong ba katei ka samla ka la leit ban noh iap ha ka por 1:00 baje mynsngi bad la khwai ia ka met jong ka ha ka por 4:29 baje janmiet da ka jing iarap ki F&ES na Shil long.
Ka khubor na ki pulit ka la iathuh ba la pyndep ia baroh ki jing donkam ha kaba iadei bad ka met jong katei ka briew.
Shillong, 29 Jylliew:Ka liangpyrshah ha KHADC kan sa thalain tyngeh ia ka jingthmu pynhap chairman ka liangsynshar khlem daw, ia ka Kong Teilinia Thangkhiew, ka ban long lashai ka sngi Hatmajai ha ka dorbar kut jong kane ka dorbar mang tyngka.
Katkum ki dak ki shin, ka liang synshar kan iakhun tyngeh ban shu rah kti khlem da pynlong ia ka jingiajied da ka kot.
Halor kane, na ka liang ki dkhot ka liang pyrshah ki la pun bha ban takrain ia ka liang synshar kaba shu thmu ban pynhap jubor ia ka Kong Teilinia khlem don daw hynrei tang namar ba ka dei na ka liangpyrshah.
Ka liangsynshar ka PDF ka la kwah ban pyn hap shuki noh ia ka Kong Teilinia kaba dei na ka ARPA bad ha jaka jongka, kan thung bujli da u Bah Mansturdy Nongrem.
Ha ka jingshisha wat u CEM ka KHADC u Bah Pynshngain N Syiem u la iaroh ia ka jingtbit ka Kong Teilinia ban pyniaid ia ka dorbar.
“Ngim don eiei ban pyrshah ia ka chairperson", la ong u Bah Syiem.
U Deputy CEM Bah Process T Sawkmie shwa ban sdang ka dorbar ka Council, u la ong ba ka PDF kam don jingthmu ban kyndang ia ka Kong Teilinia bad ka dang kwah ba kan bteng shwa katto katne por.
“Ngim don jingthmu ban pynkhyllem ia ka chairperson", la ong u Bah Sawkmie.
Hynrei kane ka jingkren jongki, ka kylla khongpong haba ka PDF ka la wanrah da ka rai ha ka sngi ba jied ia u Bah Gabriel Wahlang kum  u Deputy Chairman ban pynhap noh ia ka Kong Teilinia.
Katkum ka rai ba la wanrah da u MDC ka Jirang u Bah Victor Ranee, namar ka jingthaw ia ka EC da ka jingiasynrop lang hapoh ka jingialam ka Indian National Congress bad ki MDC shimet  ha   KHADC, namarkata, ka iing ka kwah ban iatynjuh ia ka jingskhem jong ka chairperson ka Council.
Haba iakren bad ka Kong Teilinia ka la ong ba ka long kaba  la khreh ban iakynjuh ia ka jingthmu ban pynkhyllem ia ka bad ka kwah ban tip halor kano ka nongrim ba ki kwah ban weng noh ia ka kum ka chairperson.
“Nga tip ba ngan shah weng namar ba ka liangsynshar ka don bun paid hynrei nga la rai ban kren bad buh hakhmat ia ka sur jong nga pyrshah ia ka rai ban pynkhyllem ia nga", ka la ong.
Ka Kong Teilinia ka la ong ba kam don jingeh eiei ban hiar shuki lada don ki daw ba shong nongrim ba kam ler ban pyniaid ia ka dorbar.
Ka la ong haduh mynta ka PDF ka la iaroh ia ka jingpyniaid dorbar jongka wat hadien ba la wanrah da ka rai ban pynkhyllem ia ka.
‘Nga shem ba ka nongrim ba la ong da ki dkhot ka PDF ban weng ia nga na ka shuki ka long kaba sah umdum", la ong ka Kong Teilinia bad bynrap kan long kaba thamula ia ka liangsynshar kaba thmu ban shu weng khlem daw.
Shillong, 9 Lber:Ka iarong pisa ka sorkar jylla ka la syngit namar ba ka NGT ka la khang tih dewiong ha kane ka jylla, la ong u Lat ka jylla haba kren mynta ka sngi ha ka sngi sdang ka dorbar mang tyngka ka iing dorar thawain ka jylla.
U Lat ka jylla u Keshari Nath Tripathi, u la ong ba namar kane ka jingshah khang tih dew iong, ka jylla ka la hap ban thaw ia ki lad ka lynti na ka bynta ban pyndap ia ka jingduna pisa ia ki jing donkam jong ka jylla ha ki kam pynroi.
“Ka la don ka jing hiar ha ka jingdon pisa ka jylla namar ba ka jing khang tih deiwong ka NGT", la ong  u Lat.
Kane ka dei ka jingtynjuh ia ka sorkar jylla hynrei ban tehlakam ia kane, ka sorkar ka la shim ia ki lad ki lynti ban pynthikna ba ka shalyntem ka roi ka par kan iai tyllun ha ka jylla.
U Lat u la ong ba ka sorkar jylla kan iaid buddien ruh bad ka sorkar pdeng na ka bynta ban kyrpad ba kan theh pisa na ka bynta ki kam pynroi ha kane ka jylla kiba dang iaid bad kiban sa leh thymmai ruh.
U la ong ba ka 14th Finance Commission ka sorkar pdeng ka la wanrah ia ka jingpynkylla ha ka rukom bhah pisa ia ki jylla ba kan pynlut ha ki kam pynroi.
Nalor kane, u Lat u la kdew ruh ba ka sorkar jylla ka la pynkreh shaid shaid na ka bynta ban phiah ne pyniakhlad noh ia ka Judiciary bad ka Exective ha ki san tylli ki district ba dang sah teng kynthup ka South Garo Hills, ka South West Garo Hills, North Garo Hills, South West Khasi Hills bad ka East Jaintia Hills.
Shillong, 9 Lber:Ki nongtrei ka Meghalaya State Housing Board (MSHB) mynta ki la shu sah ha ka lnga ka pisa bad ki shu sah ha ka umdum namar la jan dap ar snem kynthih ka sorkar ka khlem ai ia ka tulop jong ki kaba dei ka hok jong kine ki nongtrei kiba don baroh 39 ngut.
Kane ka jinghbym ioh tulop kine ki nongtrei ka Housing Board ka la buh jingkylli ia ka sorkar namar kumba ka paw ka sorkar ka ju pynlut kai da ki lak bad ki klur ban pynlong ia ki tamasa bapher bapher kiba tang shi sngi ar sngi.
Kumjuh ruh u Myntri Rangbah u la kop ba ka sorkar ka pahuh pisa bha bad kam don jingeh eiei ha ka liang ka pisa pilain.
Haba kren mynta ka sngi, u Asst Secretary ka Meghalaya State Housing Board Employees Union (MSHBEU) u Bah Teilang Nongsteng u la ong ba la khatphra bnai mynta kim shym la ioh ia ka tulop.
U la ong ba watla ki ladep phah jingthoh sha baroh ki MLA baroh 60 ngut halor kane ka jingeh bym ioh tulop la jan dap ar snem kaba la buh jingeh haduh katta ia ki nongtrei kane ka tnad.
U bah teilang u la ong ba ka tulop jong ki hapoh kine ki khatphra bnai ka long T.3,09,10,000 kynthup naduh ka Employees Provident Fund (EPF) kaba ju thep mar 12 percent na ka tulop ki nongtrei bad ruh na ka sorkar hynrei haduh mynta ka sorkar kam shym la ai ia bhah jong ki kaba ki dei hok ban ioh.
Haduh mynta u la ong ba ki la ju leit ban iakynduh bunsien ia u Myntri ba peit ia ka tnad kam shna iing u Zenith Sangma hynrei man ba ju leit iakynduh u ju ong ba ngi tip ia ki jingeh jong phi bad u ju ong ba kin sa don ki skhim ki ban sa mih thymmai hynrei haduh mynta ngim ju iohi ia kita ki skhim thymmai, la ong u bah Teilang.
Kine ki nongtrei ka MSHBEU ki la iathuh ruh ba haduh mynta kim pei phang halor kano ka nongrim u Myntri Rangbah ym shym la khot ia ki watla ki la pan sngi ban iakynduh ia u haduh mynta ruh.
“Ha ka jingshisha ngi la kwah eh ban iakynduh ia u Myntri Rangbah ban pynpaw ia ki jingeh jong ngi tangba um shym la khot ia ngi haduh mynta", la ki nongtrei ka MSHBEU.Shillong, 9 Lber:U bah PM Syiem MLA barim ka Mylliem Konstitwensi u la phah shithi sha u myntri ka tnad khlaw ka jylla u bah Prestone Tynsong, bad ha katei ka shithi u la pyntip ia ka jingleh jaboh ia ka Umjasai bad ka jingdakhol jaka ki briew da kaba shna dukan ha lynti iaid sha khlaw jong ka tnad khlaw ka jylla bad sha Temple Madhu khula kaba don ha 3 mer, Upper Shillong.
Ha ka shithi u la ong ia u myntri ban weng shi syndon ia kito ki nong dakhol jaka da kaba shan dukan ha ka jaka jong ka tnad khlaw kiba long ki dawbah ban pynjaboh ia ka umjasai kaba dang khuid khlir khlir.
“Wat pynslem shuh ioh ka kylla long kum ka Wahumkhrah, Umshyrpi , namar ka Umjasai kam jngai na ka Wah Umshyrpi" ong u bah syiem ha ka shithi sha u myntri.
U la kyntu ruh ia ka sorkar ba ka dei ban ia kren bad ki bor ba peit ia ka Temple ban ym shah pynjaboh ia kane ka jaka namarba baroh ki jaboh ki leit beit sha ka wah bad namarba la shu pynlang ha khmat ka ing mane blei.
“Lada ym kyndang lut ia baroh ki dukan be-ain kiba la shna ha ka jaka bad u pud ka tnad khlaw , la jwat ban ban weng noh hadien’ ong ka kyrwoh na u bah P.M Syiem.
Shillong, 10 Lber:Ka sorkar Megha laya ka dang pynsahkut ia ki Arrear DA jong ki nonghikai non Government LP & UP School lane ki Deficit school kumba ngi khot naduh u snem 2012 haduh mynta.
Kat kum ka shithi na ka ophis jong ka SDSEO Shillong Memo No.SDSEO/NG/ARR.D.A/2012-14/13502,  Dated Shillong 3 June 2014 kaba pan jingkhein ia ka arrear DA, ka DA kaba 62 percent naduh 1.7.12 haduh 31.12.12, 70 percent naduh ka 1.1.13 haduh 30.6.13, 70 percent biang naduh 1.3.13 haduh 30.6.13, 80 percent naduh 1.7.13 haduh 31.12.13, 89 percent naduh 1.1.14 haduh 30.6.14, 89 percent biang naduh 1.3.14 haduh 30.6.14 kam pat pyllait satia ka sorkar haduh mynta watla ka kynhun ki nonghikai skul ka iai kyntu ia ka sorkar naduh ki snem ba ladep ban pyllait noh ia ka khnang ban lait na ka jingtyrkhong pisa ki nonghikai katkum ka jingkiew ka dor ka mur.
Katkum ka jing iakynduh jong ki nong ialam ka KJDSTA ia I SDSEO ka East Khasi Hills Shillong, I la pyn thikna ba ia ka jing pan pisa ia katei ka DA ladep phah sha ka ophis jong u Director of School Education and Literarcy Meg halaya Shillong naduh u bnai Nohprah 2014 bad dang ap ia ka mang pisa na katei ka ophis.
Haba ki nongialam ki Association ki leit iakynduh mynta ka sngi ia u Director jong ka School Education & Literacy Meghalaya, Shillong u Ambrose CH Marak, u la pynpaw hakhmat ki nongialam ka Association ba un sa peit bad leh noh ia ka ba donkam kham kloi katba lah ban pyllait noh ia katei ka Arrear DA katkum ka jingdon pisa.
Na ka liang ka Association ka la kyntu jur ia ka tnad pule puthi lyngba utei Director of School Education and Literarcy (DSEL) ba dei ban pyllait noh hapoh kane hi ka Financial Year 2014-2015 khnang ban lait na ka jingpynslem shuh shuh ia katei ka Arrear DA kaba la pynsah teng mynta ar lai snem.
Ha kajuh ka por, na ka liang ka ophis DSEL ka la pyntikna hynne ka sngi ba ia ka tulop jong ki nonghikai LP bad UP Deficit School ladep pyllait bad la kyrpad ia ki ophis jong ki SDSEO bapher bapher jong ka jylla ba kin sngewbha ban leit shim noh ia katei ka Sanction order khnang ban kham pynkloi ia ka jingsam tulop sha ki nonghikai ioh lap ba dier ka por jong kane ka Financial Year 2014-2015.
Ia ka tulop jong ki nonghikai Deficit ha ki Secondary bad Higher Secondary pat ka KJDSTA, ka kyntu ia u Director ban pyllait kloi noh hapoh ka Financial Year 2014-2015 khnang ban lait na  kajuh ka apot kumba ka la jia mynshem snem ha kaba ka tulop jong ki ka la leit sha ka Civil Deposit bad ka shim por ar lai bnai ban sei bad sam biang sha ki skul bapher bapher.
Na ka liang u Director u la pynthikna ba un leh kham kloi katba lah khnang ban lait na ka jingthep sha ka Civil Deposit kumba jia mynshem snem kaba la pyn jynjar bad pyndik  shisha ia ki nonghikai Deficit.
Shillong, 10 Lber:Uwei u rangbah ba la tip kyrteng kum u Bah Lobestar Kharbudnah (45 snem) u la mynsaw jur haba ka bos sawkhmut (STPS) ML-01-6823,  ba la niah da u Bah Sparlang Nongsiej, ka la iuh ia u ha Camel Back Road mynta ka sngi ha ka por 2.30 baje eiei janmiet.
Katkum ka jingtip ba la ioh la iathuh ba u Bah Lobestar u la kiew ha kane ka bos na Polo bad haba la poi ha Camel Back Road hajan Pine wood Hotel, ar ngut ki kynthei ki la hiar na katei ka bos bad u Bah Lobestar la bthah ba un shong hynrei u lah ban kum btuid na jaka ieng katei ka bos bad u la hap bad ka taiar nadien ka la iuh ia u.
La pynkit wut wut sha NEIGRHIMS, Maw diangdiang bad ia ka bos la bat noh da ki pulit  ha Sadar Thana.
Shillong, 9 Lber:Wat la ka la don hapdeng ka jingrit paid, pynban ka All Regional Party Alliance( ARPA) hapoh ka jingialam u bah Adelbert Nongrum kum u CEM ka dang pyneh hi triang ban khylliap noh ia kane ka EC kaba mynta, bad ka dang ap hi sia ia ki katto katne ngut ki MDC kiba don ha ka PDF  ba kin wan ia soh sha ka ARPA.Haba ia kren bad ki nongthohkhubor mynta ka sngi ha kamra treikam jong u, u bah Adelbert Nongrum CEM, u la kubur ba kumba ka long mynta ka ARPA ka don hapdeng ka jingrit paid bad ka don tang 14 ngut katba ka Liang pyrshah pat ka don 16 ngut, hynrei u la ong ba ka ARPA kan bteng ia ka jingtreikam jong ka kumba ju long.
Lah ban pynkynmaw ba u bah Nongrum u la byr ngem ban risain noh  kum u nongialam ka ARPa ha kine ki sngi ban wan ban aiti noh ia ka kam nongialam ha kiwei pat, hynrei ia ka sngi ban risain u la ong ba un sa leh ha ka por kaba biang.
Haba la kylli na u bah Nongrum hato ka dei ne-em ka jingshisha ba ka ARPA ka la jied thymmai ia u nongialam jong ka bad kumba la ioh jingtip la paw ba ka dei ka kyrteng jong u bah Metbah Lyngdoh, u CEM u la ong ba haduh mynta ka ARPA, kam pat lah ban rai hano yn aiti ia ka kam nongialam, hynrei ka la don pat ka jingtyrwa ia ka kyrteng u bah Metbah Lyngdoh.
Kumba ju long la iohi ba haba kano kano ka kynhun kaba bat ia ka bor synshar, haba  ka la don hapdeng ka jingrit paid, u nongialam u ju hiar shuki noh ban ailad ha ki kynhun kiba bun paid ban thaw sorkar lane EC, hynrei ha kaba ia dei bad ka ARPA pat u bah Adelbert Nongrum u la ong ba kam dei ka kam ram jong ka ARPA, hynrei ka dei ka kamram jong ka Liang pyrshah ban leh ia kano ka bynta kaba ki sngewbit, hynrei lah ruh ban pynkynmaw ba na ka liang u Chairman ka PDF u bah Pynshngain N Syiem u la ong ba ka PDF kam dei kaba kyrkieh than ban shim ia ka bor  bad ka dei ka kamram jong ka ARPA ban leh ia kaba donkam haba ka la sngewthuh ba ka la duh ia ka jingshaniah jong kiba bun.
U bah K.P Pangniang, nongialam ka HSPDP haba kren sha ki nongthohkhubor u la ong ba kumba long mynta kam don kanbo kano ka jingdawa kyrkieh ia u CEM ban hiar na ka shuki bad ia ka por ban hiar shuki lada ka donkam kin leh ha ka por kaba biang.
U la ong ba ka jingmih jong uwei na ki dkhot ka ARPA ka la long kaba kyrkieh bad ka la pynbunkam ia ka ARPA, hynrei ka ARPA pat kam kwah ba na katei ka jingmih kyrkieh ki kynrum kynram  u CEM ruh un shu hiar kyrkieh noh.
Haba phai pat sha ka jingrit paid, kaba ka ARPA kaba bat ia ka bor synshar ka don, u bah Adelbert Nongrum u la ong ba ha ka dorbar ba la dep ka Liangpyrshah ka la wanrah ia ka jingbym shaniah hapoh ing dorbar, hynrei na ka liang ka ARPA ka la jop bad ha kane ka kynti ruh u la ong ba u kwah ban peit ia ka jingkhlain bor hapoh ka ing dorbar.
Shillong, 9 Lber:Ka tamasa pyni phlim kaba ar ne ka 2nd  Indian Panorama Film Festival (IPFF) kan long ha nongbah Shillong naduh ka 12 tarik haduh ka 14 tarik Lber ha  U Soso Tham Auditorium ha kaba ia ka phlim Khasi ka  Ri yn pyni paidbah ha kane ka tamasa.
U director ka Information and Public Relations  u Bah HM Shang pliang u la ong ba kane ka tamasa phlim yn wan ban pyni da ki phlim ba bun jait na kylleng ka ri bad ka jinglut ha kine ki lai sngi kan long haduhT.40 lak kaba kham duna ia ka jinglut na kaba mynshem snem.
U Bah Shangpliang u la ong ha kane ka sngi nyngkong sha ki lad pathai khubor ba ka kyrteng jong ki briew ban wan ha kane ka tamasa kan long na kylleng ki jaka jong ka ri.
Nalor ka jingpyni phlim, kan don ruh ka jinghikai kum ka workshop ia ki samla pule bad yn wan ban iashim bynta ki nongshna phlim na kane ka jylla bad nabar ruh kumjuh.
Ki nongiashim bynta kin wan na jylla Nagaland, na Assam bad na kiwei ki jylla, la ong u Bah Shangpliang.
Shillong, 10 Lber:Ka seng lehnoh ha ri Lum Garo ka A’chik Matgrik Elite Force (AMEF) ka la byrngem tyngeh ia ki paidbah ba kim dei ban long ki nongai jingtip sha ki pulit bad lada ki ia leh pyrshah lada katei ka seng ka ioh jingtip  kan pyniap syn don ia ki.
Ha ka kyrwoh khubor ba la pyllait paid bah mynta ka sngi hat majai katei ka seng lehnoh ka la pynkynmaw ia ka jingjia kaba la jia ha  ka shnong  Ambang Jambal, North Garo hills  ha kaba ka la pyniap ia u Bret ynath Momin.
U Momin u la shah pyniap ha katei ka seng lehnoh ha ka 8 tarik u lber ha ka por 10:30 baje myn miet, ka kyrwoh na u vice-chairman katei ka seng u Kadongchak Matgrik ka la ong, “Kino kino ki paid bah kiba pyrshang ban iarap ia ki pulit ban iathuh ia ka jaka rieh jong ngi, ngin pynjah rngai  ia ki" u tei u nongialam katei ka seng u la kam ruh ba u Mo min u dei uba donkti ha ka jingshah pyniap jong uwei na ki dkhot jong katei ka seng.
“Ngi kyntu ia ki pulit ba kim dei ban shukor ia ki paidbah tang da kaba siew T.1000 lane T.2000 tyngka ba kin ia treilang bad ki, kaba ialam pynban sha ka jingduhei ka jingim jong ki khlem jingmyntoi" ong biang ka kyrwoh kaba la ong ba lada ki pulit ki kwah pyndonkam ia ki paidbah ki dei ban pynthikna ruh ban ai ka lad iada ia ki.
Shillong, 10 Lber:U Myntri Rangbah ka jylla u Dr Mukul Sangma u la byrthen tyngeh ia ki lad pathai khu bor ka ri halor ka jing mlien palat jongki ban pynsniew dur ia kane ka thain Dong Mihngi kum ka ktem ki kam riew pyntriem.
Haba kren mynta ka sngi hapoh ka iing dorbar u Myntri Rangbah u la ong ba, “Ka sorkar ka la dei ban thaw noh da ki ain ia ki lad pathai khubor ka ri kiba ju mlien palat ban pynlong ia kane ka Dong Mihngi kum ka ktem ki kam pyntriem".
“Haba jia eiei kiba bha ha kane ka thain ki lad pathai khubor ka ri, kim ju patiaw eiei ban pyn phriang hynrei ki mlien tang ban pyn phriang ia ki khubor ba sniew jong kane ka thain", la ong u Dr Sangma.
U la ong, “Nga la iakren bad ka sorkar pdeng ba kan leh eiei ban thaw da ki kyndon ia kane ka jingpynphriang pathar ki lad pathai khubor ia kiba sniew ki bym shisha ia kane ka thain".
“Nga sngew lyngngoh haba jia ka jingshlei um ha Garo Hills, ki lad pathai khubor ka ri, kim patiaw eiei ban pynmih", la kynthah u Myntri Rangbah.
Ym tang katta, u Myntri Rangbah u la ong ba kumba long, ki lad pathai khubor ki long pynban kum ki tynghung jong ki kynhun seng lehnoh ha kaba ki la pynheh ia kano kano ka jingjia ban pyntieng ban pynma ia ki briew haduh ba kin sngew triem ban wan kai sha kane ka thain.
Shillong 10 Lber:U Symbud Myntri Rangbah ka jylla ba peit ia ka tnad elekshon u Bah Rowel Lyngdoh u la ong ba ka sorkar kan thung ia ka jingtohkit lada don kano kano ka jingujor ia ka jingioh rung nongthep vote ki briew bym dei ki nongshong ka ri India.
Haba jubab ia ka jingkylli ba la wanrah da u Donkupar Roy uba ong ba don bun bah ki briew kiba nabar ri, ki la ioh rung kum ki nongthep vote ha ka jylla khamtam ha ki khappud ka Megha laya bad ka Bangladesh bad ruh bad ka Assam.
“Lada don kano kano ka jingujor, ngin pynlong ia ka jingtohkit", la ong u Bah Rowel.
U Dr Roy pat u la ong ba ka don ka jingeh ban ithuh iano ba dei u nong-India bad uno u bym dei nong-India namar ba ka jingwan tuid ki briew nabar kum na Bangladesh ka jubor bha sha kane ka jylla.
U Bah Rowel u la ong ba ban ioh rung kum u nongthep vote, dei ban ioh ia ka permanent residence certificate (PRC) nalor kiwei ki kot ki slab a donkam katkum ki kyndon ba la buh da ka Supreme Court.
Katba u Saleng A Sangma u la pan jingshai la ka sorkar ka la pynphai biang ne em ia ki briew kiba wan rung beain sha kane ka jylla khamtam na ri Bangladesh.
U Saleng u la pynpaw ia ka jingsngew lyngngoh kumno kine ki briew ki shong bad ki trei sah ha kane ka jylla.
Halor ka jingkylli u Dr Jemino Mawthoh la ki syrnod na ki rangbah shnong ki dang treikam ne em, u Bah Rowel u la ong bay m pat tip thikna ia kane.
Hynrei u la ong ba ki Block Level Officer haba ki leit sha ki shnong ki ju pan jingiarap na ki rangbah shnong.
Shillong, 10 Lber:Ki surok kali ha kane ka jylla ki la kylla sniew tang hadien ba la shimti da ka National Highway (NH) ka sorkar India, la ong u Myntri Rangbah ka jylla u Dr Mukul Sangma hapoh ka iing dorbar thawain hynne ka sngi Hatmajai.
Haba kren halor ka jinglong ki surok ha kane ka jylla,u Dr Sangma u la ong ba mynshwa ha ka por ba dang peit ka PWD ka jylla, bun ki surok ki bha, hynrei tang hadien ba la shimti ka sorkar pdeng, ki la kylla sniew noh ha kane ka jylla.
U la ong ba kum ka surok sha thain Jaintia ha ka por ba peit ka PWD ka jylla, ki bha wat ki briew nabar ki iaroh ia ka jingbha ki surok.
“Ki don ki briew na jylla Mizoram haba ki wan iakynduh ia nga ha u snem 2005, ki la iaroh ia ka jingbha ka surok ha kane ka jylla", la ong u Dr Sangma uba la bynrap, ba ha katei ka por ka surok sha Jaintia dang peit hi da ka PWD ka jylla.
Hynrei mynta,mar ia shimti ka NH ka sorkar pdeng ki la kylla sniew lut, la ong u Dr Sangma uba la bynrap, ba u la ju kren ia kane ha ki heh ka sorkar pdeng.
U Myntri Rangbah u la ong ba lada ki surok ki sniew, kan long kaba eh ia ka sorkar ba kan pynpoi ia ki kam pynroi sha ki shnong bad ki thain ha kane ka jylla.
U la ong ba mynta ka sorkar ka la pynkhreh shaid shaid na ka bynta ban wanrah ia ka lynti rel haduh ka Mawdiangdiang na Byrnhat.
“Kane ka kam ka dang iaid shaid shaid mynta bad kan long ka jingkyrkhu ban lah ban pynpoi ia kane ka lynti rel na ka bynta ka roi ka par jong ka jylla", la ong u Dr Sangma.
U la pynpaw ba kawei ka jingeh ba ka sorkar ka la iakynduh ka long ka jingeh ban ioh jaka na ka bynta ban shna ne leh ia kano kano ka kam.
Shillong, 11 Lber:Ka jing ia tai nia na ka bynta ban weng noh ia u Lamphang ka iing dorbar thawain u AT Mon dal yn iatai ha ka 25 tarik Lber kaba dei ka sngi kut ka dorbar mang tyngka.
Ia kane la pynthikna da u Lamphang ka iing dorbar hadien ba ioh pdiang ia ka No Confidence Motion (NOM) ba la wanrah da ki dkhot ka liangpyrshah hapoh ka iing dorbar mynta  ka sngi.
“Nga la ioh pdiang ia ka NOM na ki dkhot ka liangpyrshah ba la soi da u MLA James K Sang ma,Witting Mawsor, Jemino Mawthoh, u John Leslee Sangma, nga la shah ia kane ka NOM bad ka jingiakren kan long ha ka 25 tarik Lber", la ong u Lamphang u Mondal.
Ban pynshisha ia kane ka NOM, u Lam phang u la ong ba donkam shi bynta na ka san bynta na ka jingdon jong ki dkhot ka iing dorbar bad ki dkhot ka liang pyrshah kiba don 12 ngut ki la ieng ban kyrshan ia kane ka NOM.Hadien kane, u Lamphang u la pynbna ba la pdiang ia kane ka NOM kaba la wanrah da ki dkhot ka liangpyrshah.
Ki liangpyrshah ki la rah ia kane ka NOM ban pyrshah ia ka jingbym ai u Lamphang ia ka por kaba biang ban iakren ia ki mat kiba kongsan ia ka jylla.
Shwa ia kane haba kren sha ki nongthoh khubor hynnin ka sngi, u MLA ka liangpyrshah u James K Sangma u la ong ba ka daw ba la wanrah ia kane ka NOM, ka dei namar ba u Lamphang um shym la ailad ia ka por kaba biang ban ioh iakren ia ki mat ka jylla ha ka iing dorbar thawain da kaba buh sngi tang khyndiat eh.
U la ong ba ka Busniness Advosory Committee ka Iing dorbar kaba la buh sngi ia ki sngi long dorbar, ka la leh mon da ki dkhot ba don ha ka liangsynshar bad kim sngap ia ka jingiasaid nia jong u dkhot ka liangpyrshah ban pynbun ia ka sngi shong dorbar.
“Namar kane ka daw, ki dkhot ka liangpyrshah ki la shim ia kane ka rai ban rah noh da ka jingbym shaniah shuh ia u Lamphang", la ong u James K Sangma.
Ki dkhot ka liangpyrshah ki kynthup ia ka UDP, HSPDP, NPP, bad ki MLA shimet.
Jowai, 10 Lber:Ka Seiñ Kyntu Seiñ Raij 12- Dolloi kan pyn long ia ka jingialang paid bah   ha ka 14 tarik u lber ha ka ophis treikam ka seng ha New Hill Jowai, kaba don mar pyrshah bad ka Skul Marian Hills Higher Secondary School ha ka por 10 baje myn step.
Ha kane ka jingia lang yn iakren ia ki mat kiba kynthup ia ka Audit Report, Pynthymmai  Nongkitkam.
Kumta na ka liang u Publicity Secretary, Rgh.
S.Sari u la khot la wer ia baroh ki President bad ki Secretary na ki tnad Sein Raij bapher bapher bad ia ki Dolloi na ki Elaka bapher bapher.
Shillong, 10 Lber:Ki shipai BSF kiba don ha CI(ops),Phulbari, West Garo Hillsdistt, ki la pynlong ka jingkhynra ha ryngkat ka jingdonlang ki pulit jylla ha ki thain jong ka shnong Rabhagre, PS-Tikirikila, Distt-West Garo Hills (Meghalaya), katei ka jingkhynra ka la long hadien ba ki la ioh jingtip ba ki don ki dkhot jong ka GNLA kiba iaid sharum shaneng hajan ka Rabhagre Father Mission School (near Salbari), ha ka 9 tarik u lber.
Ha katei ka jingleit khynra lehnoh 6 ngut ki lehnoh kiba la kieng atiar bha ki la synreit kuli sha ki shipai bad pulit, hynrei ha katei ka por ki la pynphai kylla, bad hadien ka jingiather kuli kaba la neh shipor ki lehnoh ki la ioh ban phet krad da ka ar tylli ki thuk thuk ba ki pyndonkam.
Na katei ka jaka ki la ioh kurup kawei ka 7.65 pistol ba la shna ha US ryngkat san tylli ki kuli bad kiwei pat ki tiar pynbthei kiba khlain bor bad kumjuh ruh ki mobile phone.
Ha kawei pat ka khubor, ki shipai BSF ki la ioh kurup 121 ki dieng lyngkhot ,  2070 bilor ka kyiad, 658 bilor ka Phensedyle, 22 tylli ki masi, bad kiwei pat ki mar khaii tuh kiba la shong dor palat T.14 lak tyngka katba dang khaii tuh na India sha Bangladesh, bad la ioh kurup mynshem taiew na ki khappud ka India bad Bangladesh.
Shillong, 11 Lber:Mano ba ong, ba ka Khasi District Council, kam don ia ka ain kyntiap seng? Ban lap ia ka jingshisha U Rupang, ula peit ia ka website jong ka Khasi District Council, ha kaba la lap ba katei ka ain kyntiap seng, ka dei kaba la mynjur da U Lat ka Jylla, ha ka 3tarik Lber 2004 bad kaba la buh ha katei ka website jong ka Council, haduh ha kine ki sngi.
Na shibun ki kyndon, kiba la buh ha katei ka ain kyntiap seng, la kren shai, ba uno uno u dkhot uba jop kum u dkhot marwei ha ka Council, un lah ban pyniasoh ialade bad kano kano ka seng sain pyrthei, tangba un lah ban pyniasoh tang shisien bad utei un duh noh ia ka jinglong dkhot jongu, lada jia ba u mih noh, na katei ka seng, lane u ialeh pyrshah ia u shabuk, ba katei ka seng, ka bthah ba un leh.
La batai ruh, ba u dkhot marwei, um lah ban bat ia ka kam Chairman, Deputy Chairman lane Chief Executive Member lane Member jong ka Executive Committee.
La ong shuh shuh, ba haba don ka jing ia pait ha ka kynhun jong ki dkhot kiba mihkhmat ha ka dorbar jong ka Khasi District Council, kaba ym duna ia ka mar shiteng bad ba ki thaw ia la ka jong ka kynhun, kumta kin lait na ka jingshah pyn ngat ha ka ain kyntiap seng.
Katei ka ain, ka shong shuh shuh, ba lada jia ba ki kynhun seng bapher, ki ia soh lang bad ki pynlong ia kawei ka seng, kin nym shah pyn ngat satia ha ka ain kyntiap seng.
La ai bor ruh ban pyn trei kam ia katei ka ain, ha u lamphang dorbar bad lada ki don kino kino ki jingkylla dei ban buh ha ka jing mynjur jong ka iing bad ha kajuh ka por, la ong shuh shuh ba lada ka don kan kano ka jing pynduh ia ka jinglong dkhot jong uno uno U MDC, ba dei ban pyntip mar mar sha ka ophis jong U Lat ka Jylla.
Lyngba katei ka ain, ka don mynta ka jingkylli, kaba heh bha, la ka lamphang dorbar kaba mynta, kan leh kumno ia U bah PT Sawkmie, uba la mih na ka KHNAM, Ka Kong Grace Mary Kharpuri, kaba la mih na ka HSPDP, U bah Hadrian Lyngdoh, uba la mih na ka UDP bad U bah James Sylliang, uba la soh kham mynshwa bad ka Congress bad mynta pat bad ka ARPA?.
Shillong, 11 Lber:Ka ARPA mynta ka sngi ka la pynkhreh ban ia kynduh ia u Lat ka jylla ban aiti ia ka shithi kaba ki la thoh sha u ba un pynlong  ia ka elekshon jied CEM ha KHADC, hynrei namar ka jingbym don u Lat ha kane ka jylla ki la phah noh tang ka jingthoh sha u.
Ha katei ka jingthoh sha u Lat, la iathuh ba ka ARPA ka la thoh ba un pynlong noh ia ka elekshon jied CEM hapoh KHADC bad ka la iathuh ruh ba kumba long mynta ka ARPA ka dang don hi hapdeng ka jingbun paid bad ka don 16 ngut ki MDC  kiba kyrshan ia ka.
Haba kren sha ki lad khubor u kyrtong CEM ka ARPA u bah Metbah Lyngdoh u la ong ba haduh mynta ka ARPA ka la ioh biang ia ka jingbun paid kaba 16 ngut, bad baroh ki MDC jong ka ki ia tylli mlon, bad ki thrang ba ka ARPA kan pyntyllun ia ki kam ki jam ka district Council haduh ba kut ka samoi treikam.
Lah ban kdew ba ka ARPA ka la jied thymmai ia u nongialam jong ka da u bah Metbah Lyngdoh, u MDC ka UDP na Mairang uba long ruh ha kajuh ka por u MLA katei ka konstitwensi, la jied ia u bah Metbah ha ka jaka u bah Metbah kum u nongialam ba thymmai ka ARPA hadien ka jingshim rai u CEM ba mynta u bah Adelbert Nongrum ban hiar noh na ka shuki jong u, khnang ba kan ym mih shuh kano kano ka kynrum kynram hapoh ka ARPA, namar ka jingtharai  ioh lehse ka dei na ka daw jong u ba ki paralok ARPA ki la phet noh ha kine ki sngi.
Shillong,11 Lber:Ka Liang pyrshah hapoh ing dorbar ka Khasi Hills Autonomous District Council ( KHADC) ka PDF, ar sngi mynshuwa ka la pyni ba ka ia tylli mlon bad ka la pynkhreh ban thaw ia ka EC ba thym mai bad ka la pynbna  ruh ia u bah Pynshngain N Syiem kum u kyrtong CEM jong ka bad u bah Process T Sawkmie kum u Deputy CEM, hynrei kitei ki jingmutdur jong ka PDF, ki la la shu kut noh tang ha ki jingphoh sniew namar ba shuwa ba kin tur sha u Lat ban pan ia ka jingiakop tynjuh bor namar ba ki la long bun paid, hynrei kyndit kyndit ar ngut ki dkhot jong ka  u bah James Sylliang bad ka kong Grace Mary Kharpuri ki la mih noh na ka PDF bad leit ia soh noh bad ka ARPA.Haba kren sha ki nongthohkhubor mynta ka sngi ha Shillong Club, u bah Pynshngain N Syiem Chairman ka PDF ha ryngkat ka jingiadonlang jong baroh ki MDC katei ka kynhun, lait noh u bah HDR Lyngdoh, ki la pynpaw ka jingkyndit hadien ba ki iohi ha ki kot khubor ba ar ngut ki paralok jong ki, ki la leit noh sha ka ARPA.U bah Pynshngain u la ong ba haduh mynta ka PDF kam pat ioh kano kano ka jingthoh na kitei ki ar ngut ki dkhot ba pura jong ka PDF ba ki la iehnoh ia ka PDF, hynrei la shu iohi ha ki kot khubor.
Ka PDF ka kwah ba kitei ki ar ngut kin ai noh da ka jingthoh khnang ba ka PDF kan tip ia ka jingdon briew jong ka.
Haba kren shaphang ka jingmih noh kitei ki ar ngut na ka PDF u bah Pynshngain N Syiem u la ong ba um kwah ban kynthoh eiei ia ki, namar ba ka dei ka mon shimet jong ki hi, hynrei u la ong pat “Khyndiat ka shu ithamula noh ba kat ki nongmihkhmat kiba la shah jied ha u paidbah, tang hapoh 12 sngi ki la kylla jingmut" u bah Pynshngain u la ong ba lada ka long kumne u paidbah u tip hi ha kano ka nongrim ba ki ieng.
Ha ka jingshisha u la ong ba haduh kine ki sngi ka PDF kam shym la khohreh ban thaw EC jubor lane ban tynruh sha u Lat ban leh noh wut wut ia ka kam, hynrei ka ap ba ka ARPA kan sngewthuh hi bad kan leh ia kaba donkam haba kam don paid shuh, “Ngi dang ap kaei ba ka kynhun ka ARPA kan leh ia kaei kaba donkam, pynban la pyni kam man da ki shimet, ngim sngew phylla kane ka ju jia"ong biang u ba P.N Syiem uba la ong biang ba lada jia ba ka long la saw san bnai ne palat, lehse lah ban ong ba ki don ki daw, hynrei tang hapoh 12 sngi ka dei kaei kaei kaba pyni ia ka jingbym neh jingmut jong ki.
U bah Syiem u la ong ba katei ka jingialeh khun jakai ki MDC ha KHADC ka la  pynjynjar ia u paidbah, ha kaba ka ktah lut ia baroh ki kam ki jam ka Council, khamtam ia ka jingpyniaid kam jong ka.
Haba la kylli balei la ia kren shi ia kren ia ka leh khun jakai bad ka rhah bor, ha kaba la iohi ba na ka liang ka ARPA ruh ka dang ia tan tyllai bad ka pyni ba ka jingkhroh briew jong ka, ka long ban ioh ia ka jingbun paid, bad kumjuh ruh ka PDF ka ia tan tyllai  ban khroh briew ban ioh ia ka jingbun paid,   u bah Pynshngain u la jubab ba ka PDF ka dei ka liang pyrshah bad haba ka liang pyrshah ka iohi ba kam don ka jingshaniah hapoh ka kynhun ka ARPA bad la iohi  ba tang hapoh shisnem la jan mih sa lai ngut ki CEM.“Lada ngi peit ia ki kynrum kynram hapoh  District Council, dei mano ba sdang ban pynkhih EC, kam dei ki briew jong ka ARPA hi"  ong u bah Syiem.
Haba la kylli biang, hato ka PDF kaba sah mynta sa tang 14 ngut, aiu kan leh la kan khang tala noh ia ka jingkhang jong ka bad kan hun noh ban shong ha ka liang pyrshah  lane kan iai  khot biang ia ki puit tangkuli kynjih mawsiang, lada ki wan ban pynshad shrieh biang, tang ban ioh ia ka jingbun paid, u bah Pynshngain u la ong ba ka PDF ka don ha ka liang pyrshah bad kan trei ia ka kam jong ka kum ka liang pyrshah bad lada jia ba ki mih da kiwei pat ki jingkylla kan peit ia kaei ka jingdawa ba ka donkam ban leh.
La kylli biang kaei ka daw kaba la pynlong ia ar ngut ki dkhot jong ka PDF ban mih noh, ne ioh ka die pynban ka jingbym lah jong ki ban pynhun ia ka kyrdan ne ka kam ba ki kwah, u bah Pynshngain u la ong ba haduh mynta ka PDF kam pat don jingiakren lane bhah kam eiei ne ban tyrwa eiei sha ki dkhot jong ka, hynrei kaba la ia kren dei beit tang ka kam CEM bad Deputy CEM, hynrei ia kiwei pat ki kam ka shong ha u CEM aiu un leh.
Hadien ba la duh noh ia ki 2 ngut ki dkhot jong ka, ka PDF ka la pynbna ba ia ka kam nongialam ka Liang pyrshah ka la aiti biang ha u bah Process T Sawkmie.
Shillong, 11 Lber:Ka sorkar ka la pynmih ia ka hukum kaba dang kumba ar sngi eiei, ban phah kynriah kam noh ia u SDO ( Civil) ka Amlarem u Ganchas Das  sha Sohra Civil Sub-division, katba u SDO jong ka Sohra pat u Ajay Tomar (IAS)  u la shah pynkyn riah kam noh sha Har yana.
Na ka liang ki paidbah jong ka thain Sohra, kiba kynthup ia ki seng bhalang, ki nong synshar shnong bad ki paidbah kiba don jing iadei kam hapoh Sub Division ki la pyrshah jur ia katei ka jingpynkynriah ka sorkar ia u SDO ka Amlarem sha Sohra.
Ki la shim ba katei ka jing pynkynriah kam ia U Das sha Sohra ka long kumba ka sorkar ka la niew bein ia ka Sohra bad ka la bret da u briew uba la shah kyntait ha ki paidbah  ka Amlarem.
Lah ban kdew ba hapoh Amlarem ka la mih ka jingpyrshah kaba jur na ki paidbah bad ki nongsynshar shnong pyrshah ia u G.Das SDO (Civil) , bad katei ka jingpyrshah ia u ka la thnem bha ha kine ki sngi, naba la kynnoh ba utei u ophisar IAS u la pynrung kyrteng thep vote jubor ia ki bar jylla bad u la pynioh ia ki jingmyntoi kiba bunjait ia ki bar jylla ha katei ka thain kum  u khaw reshon bad kiwei,  da kaba ot noh na ka bhah jong ki trai shnong.
Hapdeng ka jingpyrshah u paidbah ia utei u ophisar ka sorkar ka la pynmih noh da ka hukum ba yn pynkynriah kam noh ia u sha sohra bad ban phah da uwei pat sha Amlarem.
Halor katei ka jingpynkynriah ia u Das sha Sohra, na ka liang u MLA ka Sohra u bah Titos Chyne u la ong ba ki paidbah ki la wan sha u ban ia kren bad ka sorkar halor katei ka jingphah SDO sha Sohra da u briew uba la shah kyntait na kawei pat ka jaka.
U bah Titos u la ong ba u la leit ban ia kren ia u Chief Secretary ka jylla ban pynsngew ia kaei kaba ki paidbah ki la pynsngew ha u,  khamtam lei lei naba ki la mih bun ki jingkynnoh pyrshah ia utei u SDO na ki paidbah ka thain Amlarem, hynrei u la ong ba u CS u la jubab ba kan ym don kaba kum kata ka jingkynnoh.
U bah Chyne u la pynpaw ka jingsngew diaw halor ka jingphah ka sorkar da u briew uba la shah kyntait bad don dak sniew na kawei pat ka jaka, bad u la ong ba ka thain Sohra ka dei ka thain kaba ia kynduh jingeh na ka jingpyrshang ki bar jylla ban wan buhai shnong, bad lada mih kaba kum katei ka jingpynrung kyrteng jubor kan buh jingeh ia ka thain baroh kawei.
“Ha ka jingshisha ka sorkar ka la dei ban pynshong shuwa ia utei u briew ha Secretariat kumba katto katne por, khamtam ha kine ki por ba u dang ktha khlieh na ki jingjia kiba la jia ha Amlarem , hynrei la phah pynban ia u sha Sohra" ong u bah Titos Chyne haba ia kren bad u Rupang mynta ka miet.
Shillong, 11 Lber:U Nongialam liangpyrshah u Dr Don kupar Roy u la maham ia ka sorkar ba ialam jong u Myntri Rangbah u Dr Mukul Sangma ba kan kiar na kaba mlien ban kynnoh bad pynlong politik ia ka jingmih ki kam pyntriem ha ka jylla.
Haba kren mynta ka sngi hapoh ka iing dorbar halor ka jingkren jong u Lat ka jylla, u Dr Roy u la ong, “Wat kynnoh ne pynlong politik ia ka jingmih ki kam pyntriem ha ka jylla".
U nongialam liangpyrshah, u la ong ba ia kane ka kam, donkam ia ka jingiatreilang jong baroh ban ialeh pyrshah bad ka jingsngew politik dei ban buh sharud.
U la ai jingmut ia ka sorkar ba ka dei ban pynthep Insurance ia ki pulit ka jylla namar ba ka jingim jongki, ka long kaba don hapdeng ka jingma namar ba ki shakri ia ka jaitbynriew ban ialeh pyrshah ia ki nongshun.
“Haba ngi shong eroplein ki ju thep insurance, katno tam ia ki pulit kiba la pha ialade na ka bynta ban aiti na ka bynta ka jaitbynriew pyrshah ia ki nongshun", la ong u Dr Roy.
Tang ban shu sngewlem haba duh ki mynsiem, kam biang satia, ka sorkar ka dei ban don ka buit treikam kaba biang bad kaba buh da ka thong ban ialeh pyrshah ia ki kam pyntriem, la ong u nongialam liangpyrshah.
U la ong ba ba ka sorkar ka ju ong ba ka kut jingmut ban iakhun pyrshah ia ki kam pyntriem, kane kam long kaba biang, bad kan nym lah lada kam don ki buit treikam kiba biang bad kiba la buh thong katkum ka por.
Hadien ba la mih ka jingjia hynnin ka sngi haba saw ngut ki pulit ki la khlad, u Dr Roy u la ong ba ki briew ka jylla ki smiej bha ban leit sha Garo Hills namar ba ki lah ban shah hiar thma khlem pynkhreh ha ki kynhun lehnoh, la ong u Dr Roy.
U la ong ba ka sorkar ka la dei ban thaw noh da ki buit ba thymmai khnang ba kan lah ban iakhun pyrshah ia ki lehnoh.
Shillong, 12 Lber:Ki Sistar kiba peit ia ka Ferando Transit Shelter Home,  ha ryngkat ka trai jong ka Madra Cafe Drilling Enterprise,  kaba don ha Jail road, Shillong kawei na ki kompeni kaba trei ia ka kam khlong um napoh khyndew ka Renu ka Rajaratinam kaba don ha mynta ka sngi ha ka jingiadonlang ki nongialam ka KSU Mawlai Cirlce, ki la ia kynduh ia ki nongthohkhubor ha ophis treikam ka KSU kaba don ha Jaiaw ban  pynshai halor ka jing kynnoh ka HYC ba ka trai jong katei ka kompeni ka la ioh ban pyntreikam ia ka jingkhlong um napoh khyndew ha katei  ka jaka,  dei tang hadien ba ka Renu ka ka la siew pisa T.15 hajar tyngka sha  u President jong ka KSU, Mawlai uba la ai kyrteng ialade u Johny.
Haba kren sha ki nongthohkhubor mynta ka sngi ka Sr.
Teresa Joseph kaba peit ia katei ka jaka ri khynnah ka la ong ba ki la ioh jingbit ban khlong um napoh khyndew na u Deputy Commssioner ka East Khasi Hills, ha ryngkat ka jingtip lang jong ka tnad PHE bad ki la sdang ruh ban pyntrei ia ka kam hadien ba la ia sngewthuh jingmut bad ki bor shnong jong ka Mawlai Mawdatbaki bad kumjuh ruh ki la dep ia sngewthuh jingmut bad ka KSU Mawlai.
Ka la ong ba la shah ban khlong um napoh khyndew ha katei ka jaka, ka dei hadien ba ki bor District bad ka tnad PHE ki la wan ban jurip ia ka jingkordit um kaba ki khynnah ki hap ban kit um da kaba iaid lynti haduh kumba shiteng kilomitar eiei.
Ha kaba iadei bad ki jingkynnoh kiba la mih na ka HYC, ka sistar Joseph  kaba donlang ha katei ka jingiakren sha ki nongthohkhubor, ka la ong ba ha ka 10 tarik mynta u bnai ki la wan ki kynhun kiba kam shym la ithuh kumba 12 ne 13 ngut, ban pynsangeh ia ka jingtreikam jong ka kali kaba la pyntreikam ia ka jingkhlong um poh khyndew ha Ferando Transit Shelter Home bad ki la ong ba mynno ki la wan pan jingbit ban leh ia katei ka kam, “Nga la ong ia ki, ngim tip ba ngi hap pan jingbit na phi" ong ka Sistar Joseph, kaba la ong ba ha katei ka por ka la iathuh ha ki, ba ka jingkhlong um jong ki ka dei kaba la ioh jingbit na ki bor ba dei peit ba kumjuh ruh ki bor shnong, bad sengbhalang.
Katei ka Sistar ka la ong ba kam shym la don kano kano ka jingai pisa na ka liang katei ka Mission sha ka KSU kumba la kynnoh , “Haduh mynta ngim pat ju ai pisa, tyrwa ne shah dawa pisa ha ki dkhot ka KSU" ong biang ka sistar Teresa kaba la pynpaw ia ka jingsngewsih halor katei ka jingshah kynnoh kaba la pynthoh bria ia ka kyrteng jong katei ka jaka ri khynnah bad ia ka KSU.Na ka liang ka trai jong ka kompeni kaba pyntrei ia ka jingkhlong um, ka la ong ba ka jingkren jong ka, ha ka sngi ba wan jurip ka kynhun jong ki 12 ne 13 ngut, kaba hadien ki tip ba ka dei ka HYC, ka la ong ba ka dei tang ka jingkren kaba shu lait la ka lait na ka jingtieng jingkyiuh jong ka, hynrei ka la ong ba ha ka jingshisha kam dei kumba la mih ha ki kotkhubor.
Ka Renuka ka la ong ka la ai ia ka pisa sha uwei u paralok jong ka, uba la tip kyrteng kum u Johny, bad ka la ai T.15 hajar tyngka ban iarap ia kiba pluh ing ha Mawlai, bad kam dei ba ka ai sha uno uno u dkhot ka KSU bad ka jingai jong ka sha u, ka dei namar ba u dei shi ba ha ing bad ki briew kiba ngat ha ka lanot pluh ing, bad ka ia ithuh ithaw bha bad u, ka la ong ruh ba ka jingai ia katei ka T.15 hajar kam don bynta eiei bad ka kam tih um napoh khyndew.
Katba ka KSU Mawlai pat lyngba u President jong ka u samla Biangbor Paliar ha ryngkat ka jingiadonlang kiwei pat ki nongialam ba kynthup ia u samla Rapbor Nongrum, ki la ong ba ka seng ka la wad jingtip bha uno uta u Johny ioh lehse u dei u dkhot jong ka seng, hynrei kam shym la lap ba u don uta u Johny ha ka seng.
Ha kaba iadei bad katei ka pisa, ka KSU ka la thet kti ba kam don jingtip eiei hynrei ka la shu lyngngoh ban iohi ha ki kotkhubor.
Ha kaba iadei bad ka jingtih um napoh khyndew ha Mawlai, u samla Biangbor u la ong ba baroh shi katta ym ju shah ban khlong um napoh khyndew ha Mawlai, bad ki la don bun ki briew kiba wan ban pan jingbit hynrei ka seng kam ailad, bad ka jingai jingbit ia katei ka Shelter Home ka dei hadien ba ka seng ka la iit bniah bha ia ka jingdonkam um kyrkieh jong ki bad ba ki la ioh ruh ki jingbit na ki tnad sorkar, kynthup na ki bor pyniaid District.
Ki nongialam ka KSU Mawlai ki la ong ba la ai jingbit kyrpang tang ia katei ka Shelter home namarba ka seng ruh ka la iohi da la ki jong ki khmat ia ka jingdonkam kyrkieh jong ka.
U samla Biangbor u la maham jur ia kiwei pat ki sengbhalang kiba thmu ban pynthohbria ia ka kyrteng jong ka KSU, bad u la kyntu ba lada ki kwah ban shakri paidbah ki dei ban shakri ha la ka jong ka lynti ym ban pynwit ia kiwei pat.
U la pynrem jur ia ka HYC kaba la pynmih ia kitei ki jingkynnoh ha kaba u la ong “Ka seng ka sngewsih ban iohi ia kum kitei ki jingkynnoh na ki seng kiba dang shu mih dang shibnai ar bnai".
Shillong, 12 Lber:U MLA ka Shillong West u Bah Paul Lyngdoh u la ong ba ka long kaba sngew thamula ba ki nongwei nabar ri khamtam na Nepal, Bangladesh haba ki wan rung beain sha India, ki ioh syndon bad ration card, bad license niah kali, dur thep vote bad ka skhim sorkar bapher bapher.
“Lada ngi rung beain sha Afghanistan, ngin shah siat, lada ngi rung beain sha China ngin jah klep, lada rung beain sha ri Bilat yn shah shong phatok, hynrei ha India, kiba wan rung beain ki ioh syndon bad ration card, dur thep vote, license niah kali bad kiwei kiwei ki skhim sorkar", la ong u Bah Paul Lyngdoh haba kren hynne halor ka phang ba la wanrah da u MLA ka Nongthymmai u Dr Jemino Mawthoh ban khang lad ia kiba nabar ban ioh rung ha ka thup kyrteng thep vote hapoh ka iing dorbar thawain hynne ka sngi.
U Bah Paul u la ong ba kane ka dei ka kamram jong ka sorkar ba kan pyntreikam hok ia ka ain ban pynthikna ba ki nongwei kim dei ban ioh ia ka kyrdan kum ki trai shnong khamtam ha ka jingpynrung kyrteng nongthep vote ka jylla namar ba kane ka long ka jingma.
U la ong ba ka jylla Meghalaya ka la don khappud bad ka Assam bad ruh bad ka Bangladesh, ha kaba ka jingwan beain ki briew ka jur bha man ka sngi.
“Tang ha Assam katkum ka jingong u Lat ka Assam, ki bar ri ba rung beain ki don haduh 8 million ne 80 lak ngut kiba wan ri Bangladesh bad na kiwei ki bynta", la ong u Bah Paul bad bynrap ba kane ka jia ruh kumjuh ha Meghalaya ha kaba ka jingwan rung beain ki briew bad ka jingpynrung kyrteng nongthep vote ka jubor bha ia ki briew ki bym dei ki trai shnong.
“Ki ophisar ne ka tnad elekshon kam dei ban kmen ba ka la ioh ban pynrung katta katta hynrei ka dei ban phikir ba ki nongwei ki dei ban nym ioh rung kum ki nongthep vote", la ong u Bah Paul.
Wat ki bar jylla kiba dei ki nongshong kane ka jylla, ki la pynpaw ia ka jingsngew khia ia ka jingwan tuid ki briew nabar sha kane ka jylla.
U Bah Paul u la ong ba ka jingwan tuid ki briew nabar ka long ka la buh ka jingma ia ka jaitbynriew, namar ba haba ianujor bad kiwei ki jaitbynriew heh paid.
“Ha nongbah Karnataka tang ki nongniah bike ki don 62 lak ngut katba ki nongshong shnong ka jylla Meghalaya ki don baroh kumba 30 lak ngut", la ong u Bah Paul.
Ka jingma ka long lada ym khanglad ia kane ka jingwan ki briew nabar, kan sa poi ka por ba ki trai jylla kin sa kylla rit paid bad ka kam MLA ruh yn bishar da ki nongwei ia ka liem ka lup, u la ong.
Shillong, 12 Lber:U MLA ka West Shillong u Bah Paul Lyngdoh u la ong ba ka sorkar ka dei ban shim khia ba ki khynnah skul ki dei ban leit skul da ki bos, ym ban leit buh skul shimet shimet da ki kali namar kane ka wanrah ia ka jingsahkut kali ha ka nongbah.
Ym tang katta, kane ka jingleh kan pyni ruh ia ka jinglong iaryng kat hapdeng ki khun ba duk bad ba riew spah.
"Ki khun kiba heh ba hain, wat u Chief Secretary ki dei ban shong da ka bos ban leit sha skul", la ong u Bah Paul bad bynrap kane kan wanrah ruh ia ka jinglong iaryng kat hapdeng kiba heh bad barit bad kan pynlait ia ka sahkut kali ha ka nong bah.
U la ong ba bunsien kumba ka long mynta ka jaitbynriew Khasi, ka iapyni khyllew da kaba leit buh skul khun da ki kali lajong, katba kiwei kiba duk ki hap ban leit da ki kali paidbah.
“Ngi dei ban hikai ban nym don ka mynsiem iakhyllew kum ka jaitbynriew", la ong u Bah Paul.
Ym tang katta, u Bah Paul u la ong ba ka sorkar ka dei ban phah shaw skul da ki bos sorkar bad ban sangeh ka leit buh bad leit shaw skul da ki kali shimet ban pynlait na ka jingsahkut kali.
U la kynthah ruh ba don ki skul ha ka nongbah ki bym ju plie ia ka khyrdop ban rung ki kali ha ka por bad kum kane dei ban ai ka jingbthah kaba tyngeh ia ki bor skul.
Kiwei pat ki jingai jingmut ban pynlait na ka jingkhapngiah sahkut kali ha ka nongbah, ka long ban shna ia ki surok bypass ia ki trok ba wan na thain West Khasi Hills namar ba ka jingdon ka bypass na Lad Umroi sha Mawryngkneng ka la pynlait tang ia ki kali na thain Jowai bad na thain Ri-Bhoi.
U Dr.John Santer Shangpliang, uba shong ba sah ha Wahingdoh Block 3, u la khlad noh ha ka 13tarik, Lber, 2015.
U Dr.Shangpliang, u dei u kurim jong i Kong Matilda Lyngdoh.
U dei u Director jong ka Ri Khasi Channel.
U la ju long u nonghikai jong ka St.Anthony’s College bad kumjuh ruh u nongthoh kot, nongthoh poitri, nongthoh drama bad kumjuh ruh u nong pynmih phlim.
Ka jingleit ontep ia u kan long ha ka 15tarik Lber, 2015 ha ka por 2baje nohphaisngi.
Na ka liang jong ka Meghalaya Editors & Publishers Association (MEPA), ka phah ia ka jingsngew lem sha kiba ha iing halor ka jingkhlad noh jong utei u rangbah, ong ka kyrwoh khubor, ba la pyllait mynta ka sngi.
Shillong,12 Lber:Ka Khasi Hills Autonomous District Council (KHADC) kaba don tang 30 ngut ki MDC, 29 kiba shah jied bad uwei uba shu sieh, mynta pat la mih pynban 32 ngut ki MDC.Katei la iohi ha ka jingthoh kaba ki ar kynhun ha district Council ka All Regional Party Alliance (ARPA) bad ka Peple Democratic Forum (PDF) ki la phah sha u Lat ka jylla ban pyni ba ki la don ka jingbun paid, ban thaw EC.Ha ka 10 tarik mynta u bnai ka PDF, ka la pynher jingthoh sha u Lat ban pyntip ba ka la don 16 ngut ki MDC bad ka la biang pura ba kan thaw EC ha KHADC, ha kaba ka la leit rah ruh ia ka kyrteng ki 16 ngut ki dkhot jong ka kiba kynthup ia ki MDC Congress 12 ngut, ki MDC shimet u bah Process T Sawkmie, kong Grace Mary Kharpuri bad u bah James Sylliang uba long ruh u Secretary jong ka PDF bad u bah Sanbor Shullai ka NCP, bad ha katei ka jingthoh baroh 16 ngut ki la ia soi ia ka kyrteng jong ki.
Katba ha ka sngi kaba bud pat kata ha ka 11 tarik ka ARPA ruh hapoh ka jingialam u bah Metbah Lyngdoh u kyrtong CEM ka la phah jingthoh sha u Lat ba u dei ban pynlong noh ia ka elekshon jied CEM ha KHADC, namar ba ka ARPA kumba ka long mynta ka don 16 ngut ki MDC bad ka dang don ka jingbun paid ban synshar ha KHADC, hynrei ka la pynkylla noh ia u nongialam.
Ka ARPA ruh ka la phah ia ka kyrteng jong ki 16 ngut ki MDC jong ka ba kynthup ia 6 ngut na HSPDP, 5 ngut na UDP, 3 ngut na KHNAM bad ar ngut ki MDC shimet ka kong Grace Mary Kharpuri bad u bah James Sylliang, MDC ka Mawhati.
Ka jingthoh kaba la poi sha u Lat ka pyni ba ki don 32 ngut ki MDC ha KHADC bad ka kyrteng jong ar ngut ki MDC shimet, u bah James bad kong Grace ka don ha baroh ar tylli ki kynhun, bad kumba long haduh mynta la ioh jingtip ba kitei ki ar-ngut kim pat shym la pyntip sha ka PDF ba ki la mih noh na katei ka kynhun.
Ki tyllong khubor ki la iathuh ba ka jingwan poi ki jingthoh na baroh ar kynhun ha ophis treikam u Lat kaba pyni ba baroh ar kynhun mar ia kam ia ka jingkhlain bor ka la pynkulmar jingmut ia  ka ophis u Lat ha kaba la ong ba na ka daw ka jingiakam na baroh ar kynhun, ka la don ka jingpynkhreh na u Lat ban pynjari noh da ka synshar Administrator ha KHADC, namar kitei ki kynrum kynram.
Shillong, 13 Lber:U MLA ka  South Tura u John Leslee K Sangma u la ther tyngeh ia u Myntri ka tnad ka koit ka koit u Bah AL Hek halor ka jingjubab ka bym iahap ha kaba iadei bad ka jinglong jingman ka mashin CT ha Tura Civil Hospital.
U Sangma u la pynpaw ia ka jingsngew sih hadien ba u myntri u la jubab kam don kano kano ka jingthied thym mai ia ka mashin CT Scan ha katei ka hospital.
‘Ha ka jubab jong u myntri ka la pyni ba la pynpoh ia ka dor jong kane ka iing.
U myntri u la jubab khongpong ia kaei kaba u la ong ha ka dorbar kaba la dep ha kaba u la ong  ba ka mashin CT  lah don ha ka hospital" u la ong u Sangma.
U la ong ba u myntri ka tnad ka koit ka khiah u la ong ba ka mashin CT Scan kam shym la thied thymmai ha katei ka hospital.
“Kane ka pyni ba u myntri u la ialam bakla ia ka iing", la ong u MLA ka South Tura.
Haba jubab, u Bah Hek u la ong ba um shym la ialam bakla ia ka iing namar ba ka jingkylli ka long halor ki mashin CT thymmai.
‘Ka long ka jingshisha ba kam don kano kano ka jingthmu ban thied mashin CT Sacn thymmai ha katei ka hospital.
Hynrei ka long kaba shisha ba ka mashin CT kam shym la treikam shuh", la ong u myntri.
