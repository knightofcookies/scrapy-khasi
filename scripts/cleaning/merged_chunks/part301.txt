:Ka jingrwai “Lano kin poi ki por", ka dei ka jingrwai kaba la dep pyllait paidbah shen bad ïa katei ka jingrwai, la rwai da u Kynnamlin Khongwet.
La rekod ïa katei ka jingrwai ha Aimpriest studio, la shna bad ring ïa katei ka jingrwai da u Priem Khongngai bad la pynwandur da u Dana Khongsdir.
Ha katei ka jingrwai la shim bynta da u tygnshop, u Dana Khongsdir bad ka puron, ka Daphimanbha Khongkrom, Bani Khongkro, Banaijingkmen Khongsdir bad Haribasuk Khongkrom.
Ka lympung ialehkai jong ka 2nd Meghalaya Open Table Tennis Cash Prize Tournament 2023 ka la sdang mynta ka sngi thohdieng ka 2 tarik Jylliew 2023 hapoh Laban Sports Club Indoor Hall.
Kane ka tournament ialehkai ka la sdang ha ka jingishongkun ha kaba la iohsngew ia ka sur thiang ba la rwai na ka nongrwai kaba la paw bha na ka jylla ka jong ngi, ka samla Kyntiewlin Mawphniang, kaba la pyniapbiej ia ki paidbah da ka Sur thiang kaba ka la rwai ha shuwa ban sdang kane ka tournament.
Ha kane ka sngi la ioh ia ka jingkren pdiang sngewbha na u Bah Panborlang Nongkynrih, Executive Committee Member ka Laban Sports Club, ha ryngkat ka jingiadon lang u Bah Sammy Myrthong, President ka Laban Sports Club, na ka liang jong u, u la pynpaw ka jingsngewnguh ia ki nongialehkai kiba la wan ban iadon bynta bad u la ai mynsiem ia ka klob kaba la treishitom ban pynlong ia ka Klob kaba kynsai ha ka jingialehkai Table Tennis Academy ha ka thaiñ shatei lam mihngi.
U Bah Sammy u la ong ba ka Klob ka la ai ka ia jingtyrwa ia ka sorkar ba kan pynkylla ia ka Laban Sports Club sha kawei na ki shlem ai jinghikai ialehkai Table Tennis Academy kaba kynsai bha ha ka thaiñ shatei lam mihngi.
“Ka thong jong ngi ka long ban kyntiew ia kane ka jingialehkai bad ban pynlong ia kane ka jaka kum kawei na ki shlem ai jinghikai ia ka jingialehkai na bynta ki nongialehkai ba la ithuh ha ka ri (national player).
Ngi don ka jingngeit ba ngin lah ban pyni shisha ia ka sap tbit ialehkai ki khynnah jong ka jylla" ong u Bah Sammy.
Ka Kong Rosetta M Kurbah (IAS), Deputy Commissioner ka East Khasi Hills, ka la long kum ka kongsan ha kane ka sngi ha kaba ka la ai ia ki kyntien ai mynsiem ia ki nongialehkai.
Ka la kyntu ruh ia ki nongialehkai ba kin iai treishitom bad ba kin nym duh mynsiem ha ka jingiaid lynti jong ki.
Watla ki shah kynthoh ruh hynrei ki dei ban iai treishitom shitom haduh ban da poi sha ka jingjop.
U Bah David Laitphlang, Vice-President jong ka Laban Sports Club, u la pynpaw ia ka jingsngewsarong na ka bynta kane ka klob kaba la long kum ka jingshai ia ki samla ha ka jylla “ ka Laban Sports Club ka la long kum ka rishot kaba kyrshan radbah naduh ba ki la sdang ia kane ka kynhun.
Ngi la paw bad leh bha ha ka jingialehkai phutbol, kriket, hockey bad mynta ngi la sdang sa ia ka jingialehkai table tennis, ngi kyrmen ba ka lawei jong kane ka klob kan kiew shaphrang".
Ha kane ka sngi la wan ban don lang ruh u Bah Edward Kharwanlang, uba dei u Rangbah Shnong ka Laban, uba la long ruh kum u symbud kongsan ha kane ka sngi, bad u Suresh Singh, u dkhot ba la rangbah ka Laban Sports Club, uba la ai ia ka jingkren khublei khatduh ia ki nongiashim bynta ha shuwa ban sdang kane ka lympung ialehkai kaba ar sngi.
Haduh 72 ngut ki nongialehkai ki la wan ban ia shim bynta ha kane ka lympung ialehkai ha ki kyrdan bapher bapher kum ha ka Under-15 Boys’ Singles, Men’s Doubles, Under-19 Boys’ Singles, Veteran Singles (40 snem shajrong), Veteran Doubles (40 snem shajrong), Men’s Singles, bad Women’s Singles.
:Ka jingrwai Khasi, ka “Urlong", ka dei kaba la dep pyllait paidbah ha ka 29 tarik, Jymmang 2023.
Ïa ka beat jong kane ka jingrwai, la shimti da ka kompeni EDM Production @eddiemarwein1996, la pynbit pynbiang da ka @versifyxxi.
La ring dur ïa katei ka jingrwai da u Malcom Rani bad la edit da u @KACECHERRA, katba ka makeup, la shimti da ka Rica Shadap.
Ha katei ka jingrwai, la ak da ka puron, ka Aziana Pambah bad u tyngshop, u Amunick bad la shad da ka Febby Sohtun & Wansuk bad la ring ïa katei ka jingrwai ha Mawiambei (Mawnguidbriew), Lumdaitkhla Bhoirymbong CK Resort Umeit Ri Bhoi District(Umroi Airport Road).
:Ka jingrwai Khasi, ka “Jutang ka jingieid", ka dei ka jingrwai kaba la dep pyllait shen bad la shim bynta da ka puron, ka Labatsong Marboh bad u tyngshop, u P.Dkhar.
Ïa katei ka jingrwai, la rwai da u Simon Shylla bad ïa ka jingring dur ïa katei ka jingrwai, thaw, edit da u K.K Wahlang.
Katba ka jaka ba ring ïa katei ka jingrwai, dei ha ka Kshaid Lwai Thangsning / Dkong / Kynrem / Wah Sanglet/ Mawlong / Ruiong/ Khohramhah / Kshaid khmat Kharai /Wah Shalla.
Katei ka kynhun ka ai khublei ïa u Rubby Wahlang, Shailareen Kharmawphlang, Dadfi Wahlang, Dahunlin Wahlang bad u Phaidar Ramsiej.
Ka CM State Level Inter School Athletic Meet kaba lai sngi ba la pynlong da ka tnat Sports bad Youth Affairs ka sorkar jylla kaba la sdang naduh ha ka 31 tarik Jymmang ka la poi noh sha kaba kut mynta ka sngi ka 2 tarik Jylliew kaba la long ha ka shlem ai jinghikai ki kam ïalehkai ka jylla, katta hapoh Sports Authority of India, STC NEHU, Mawlai Umshing.
Ha kane ka lympung ïalehkai kaba lai sngi la wan ban ïa shim bynta da ki khynnah skul na baroh ki 12 tylli ki distrik ka jylla, kata haduh 850 ngut.
Ha kane ka sngi ka kong Matsiewdor War Nongbri (IAS) Vice President ka Meghalaya State Olympics Association ka la long kum ka kongsan ha ryngkat ka jingïadon lang u Bah John F Kharshiing Working President ka Meghalaya State Olympics Association, Bah P.B War Nongbri Assistant director ka tnat sports bad youth affairs, K.Passah Assistant Director Sports bad Youth Affairs, ha ryngkat ka jingïadon lang ryngkat ki DSO jong ki distrik bapher bapher jong ka jylla.
Ka West Jaintia Hills ka la ka khur ïa ka nam lahduh, kynthup ha baroh ki jait jingïalehkai (overall champion) hadien ba ka la lah ban khur haduh 23 tylli ki takma ha kaba 14 tylli ki takma ksiar, 6 tylli ki takma rupa bad 3 tylli ki takma rnong.
Ka West Jaintia Hills ka la long ka lahduh ha ka liang jong ki shynrang ha kaba ka la lah ban kamai 15 tylli ki takma ki takma ha kaba 9 tylli ki dei ki takma ksiar, 5 tylli ki takma rupa bad kawei ka takma rnong.
Ka Ri Bhoi ka la ïoh ïa ka kyrdan ba ar (runners up) ha ka liang jong ki shynrang ha kaba ka la lah ban kamai 16 tylli ki takma ha kaba 8 tylli ki takma ksiar, 2 tylli ki takma rupa bad 6 tylli ki takma rnong.
Ka West Khasi Hills ka la long ka lahduh ha ka liang jong ki kynthei ha kaba ka la lah ban kamai 16 tylli ki takma ha kaba 7 tylli ki takma ksiar, 2 tylli ki takma rupa bad 7 tylli ki takma rnong.
Ka West Jaintia Hills ka la rah ïa ka kyrdan ba ar (runners-up) ha ka liang jong ki kynthei ha kaba ka la lah ban kamai 8 tylli ki takma ha kaba 5 tylli ki takma ksiar, 1 ka takma rupa bad 2 tylli ki takma rnong.
U BrayenlyA Sangma na South Garo Hills la khur ïa ka nam best athlete ha ka kyrdan Under-14 (shynrang) bad ha ka liang jong ki kynthei la ïoh ban khur da ka Rukini RT Dkhar na East Jaintia Hills.
Katba ha ka kyrdan Under-16 jong ki shynrang, u Dangiaidlynti Tmung na Ri Bhoi u la ïoh ban khur ïa ka khusnam best athlete bad ha ka liang jong ki kynthei la ïoh ban khur da ka Sibilda Maring na Ri Bhoi.
Ha ka thup Under-18 jong ki shynrang la ïoh ban khur da u Simeon Marak na North Garo Hills bad ha ka liang jong ki kynthei la khur da ka Himonki Khaii na West Jaintia Hills.
Haba phai pat ha ki jingïalehkai ha kane ka sngi, ha ka thup jong ki khynnah shynrang kiba hapoh 14 snem, u AvyRil R.Marak na South Garo Hills u la khur ïa ka takma ksiar, u Richard Sohlang Na West Khasi Hills u la khur ïa ka takma rupa bad u Rishal Majhong na Ri Bhoi u la khur ïa ka takma rnong ha ka jingïalehkai High jump.
Ha ka jingïalehakai Javelin Throw jong ki khynnah shynrang kiba hapoh 14 snem, u BrayenlyA Sangma na South Garo Hills u la khur ïa ka takma ksiar, u Nikgamderaja A Sangma na North Garo Hills u la khur ïa ka takma rupa bad u John Milton Sohphoh West Khasi Hills u la khur ïa ka takma rnong.
Katba ha ka thup jong ki khynnah shynrang kiba hapoh 16 snem, U Paiabantei Sylliang na Ri Bhoi u la khur ïa ka takma ksiar, u Porsat M.Sangma na South Garo Hills u la khur ïa ka takma rupa bad u  Sunit Rabha na North Garo Hills.
u la khur ïa ka takma rnong ha ka jingïalehkai Shotput.
Ha ka jingïalehkai Discuss throw jong ki khynnah kiba hapoh 16 snem, u Paiabantei Sylliang na Ri Bhoi u la khur ïa ka takma ksiar, u Amian Hatto na North Garo Hills u la khur ïa ka takma rupa bad u Ashley Shane Dan Na East Khasi Hills u la khur ïa ka takma rnong.
Bad ki nongjop ha ka jingïalehkai 3000m ha ka thup jong ki khynnah kiba hapoh 18 snem, ki long u Franky Siangshai na East Jaintia Hills uba la khur ïa ka takma ksiar, u Damang I Lyngdoh na West Jaintia Hills u la khur ïa ka takma rupa bad u Merous Dkhar na East Jaintia Hills uba la khur ïa ka takma rnong.
La ngiat ïa CAB ka Citizenship Amendment Bill hu 2018.
Une u Conrad Sangma uba iohi jngai u pyrshah bad dei ban iaroh ba u tip Constitution Ba ar Liberty Of Thought, Expression, Belief, Faith and Worship, namar iei Kristan hap teh mike tang ha ki jylla shabar u pud Meghalaya bad Kerala.
Lada kum teh Mike sha kine te la pyrshah ki shit niam bad I CAB in pulom kram.
Ki ne ki Bajrang Dal ha Orissa ki dei ki shit niam ba lyngba uwei u briew (kyrteng ym long pynmih ba pynjakhlia ïa kot sada),u la thang im iu mishonari doktor ba sumar ñianglyngkut u Graham Staines lem bad arngut ki khun shynrang da kaba set khop ka jeep station wagon bad ai ding.
Kane ka la jia ha Orissa ha 23 Kyllalyngkot 1999 ha ka por ba la long PM u Atul Bihari Vajpayee.
Ka pyrthei baroh kawei ka la dap da ka jingiam briew.
Ki Khristan Protestant ha Meghalaya ruh ki la sngewsih bad bitar shla.
Hadien ka eriong bashyrkhei ka la Syllad ïa ka Orissa.
Bad dei hangne ba la tynjuh jingngeit ka jongngi.
Bun na ngi ngi la Pyrta Kokkhai ki kyntien pyrshah ïa “to map ïa ki naba kim tip ïa kaei ba ki la leh “.
Ka lok u Dr Graham Staines hadien katto katne ka la wan sha India ban kyrpad ïa ka Kashari ban map iu nongpyniap iu lok bad Arngut ki khun shynrang.
Hynrei ki aiñ pyrthei bad ka hukum jong U Blei kam dei te kajuh.
Ka LIBERTY kam shah da lei lei ban ieh shabar amendment ïa ka niam Musulman ruh de.
Kito ki por la Sngewtynnad ban peit ki jingiohi jong ki Social activists kum u Yogendra Yadav, lem bad lai ngut ki top Principal ki Law University ha India.
Bad kaba sngewtriem duh ka dei ka jingïathuh jong kine ki principal Kane :-Man 3 bnai ki Hindutva bad Jiw (ba dang ngeit Judaism) ki ju kynduh ha Tel Aviv bad Delhi.
Ki kwah ba hu 2047, kine ar kin shna noh ka ‘Natural Home (ïing Badei hok jongki), Ka Palestine na bynta ki JIW (Paka Jiw bym ngeit hu Jisu) bad India tang na bynta Hindutva.
Bad u prime minister Modi bad u prime minister Natyanyahu ki long lok ieid thepmynsiem bha.
Nga la thoh ha iwei I kotkhubor phareng (Ym dei Shillong Times), namar ba baroh ki Khristan ki dei ban tip, hynrei im thoh.
Ynda la kylli la ïathuh ba outstation I editor.
U RK Laxman, u cartoonist bapawnam ka pyrthei u jong ka Times of India, ha ki 60 -70 , uba la kynthah ïa ki sorkar da cartoons, u don ine i cartoon shaphang ka jingbymkitkhia ki kot khubor (wei ar) bad misled.
I cartoon u RK Laxman I long 5 inshi la 4.
Don u tymmen phong dhoti ,striped shirt bad slipar bad u syllen khlieh.
Ki ïitkhmat te heh power ban pyni uba peithuh.
Ha ine i kartun u tip ba iwei u briew u la jah u ksew u Golden retriever uba rem bha.
Te u la leit sha Press ban pynbna Lost and Found.
U ieit palat te bad boxis 20 hajar tyngka ha ki 60s.
Mynstep u la shong dihsha ban pule khubor ïa Lost and Found.
U la dom bad kyndit khlem thoh.
Wut u la niah kali sha press.
Don tang u mali thung bad ai um syntiew.
“Hey Kaha sob u look? " u la kylli.
U mali u la jubab “Babu u look sob kia ap ka Kutta talas!! “.
Ha jylla jongngi te ym don.
Tangba bun ki namewitheld, ghost writers ,bad address khlem shai.
La dei ban thoh paka initial jaid bad address kum N.XYZ Maweitnai Mylliem.
Iwei pat i kot khubor politician mar e mail la mih cancel.
Leit Shillong lyngba cyber Cafe te mih cancel hadien 5 minit ki check ïa style english.
Tang shisien phah thoh hu paralok “What’s wrong with the Governor speaking in Hindi? “.
I mih ba beiñ iu bah Arden.
Poi sha ka mat ka ban pynjot ïa ki nong Meghalaya.1)Ine I Conrad kwah Minister of state ïa para na i NPP ba don tniak iwei hapdeng 300 tam ki BJP.I hymmen I la order ïa para ban rah Bill sha Act hu 2019 Tlang.
I Modi te im bieit mo bad khlem ioh MOS.Bad parari ban bsa ar Loksabha bad Rajyasabha bah W Kharlukhi ha nongbah Delhi phi kam long te kaba suk iei tniak I NPP.Ki jinglut ban maintain ïa i wei national party tniak ha India kam dei kaba rit.
Bad Riewieid Jaidbynriew kim bna ïa jingma CAA.La jia Pulwama suicide bomber hu 2019 Mar sdang biang snem, I’m haba la iap 40 ngut CRP.Ka ri India ka la iam briew.3 sngi hadien I Amit Shah i la hiar sha Assam.
Ha ka meeting kaba heh bha, I Amit Shah i la kyrbeh “Ngin kynjat ïa ki Muslim sha Bay of Bengal “.
La thap kti shaid.
U la shna National Citizenship Register ban peit ka Supreme Court.
La tei ruh ki centre ban set ïa Muslim.
Por shlei um ka NDRF ka la leh shitom ban pyllait im.
Ki ïing iohi tang tnum phlang ha TV.Ki briew la ieh lut jaiñ nep khiw ter ter.
Ki la bat trait iu nar lieng ioh ngam.
Bad iwei I kti trait iei laminated NCR A4 paper ,namar lada ngam ha um la pynryngkang par sha Bangladesh.
U Md Sonaualah, u veteran ka thma Kargil, um dei u nong India.
Ka mut u la pha ïa ka jingim na bynta India bym dei ka ri jong u.
Ka NCR khadduh khadwai la dep bad la phah sha Supreme Court.
La lap ba ki Hindu ban hap pynryngkang par ki tam 19 lak ia Muslim.
I Amit Shah i la kyrpad ban thoh biang sa shisien.
Kum u Pilat ïa ki rangbah Jiw “Ia kaba la thoh lah thoh “.
Ioh don ki bym sngewthuh ïa ki kyntien, ki Jiw ynda la ieng ka diengphna ki la kyndit thret ïa INRI bamut Ieusus Nasarenus Rex Iudaeorum.
I Jisu Nong Nazareth u Syiem ki Jiw.
Ki kyrpad iu Pilat ban add “Une u ong " mut ym dei ma ki ba ong.
Te ha Assam por elekshon CAA kynjah bha ym long pyllait synhaw phi.
Bad u Modi bad Shah na bynta Northeast ki phai shu ne u Conrad Sangma,u bossom friend u Himanta Biswa Sarmah ban pynlong ïa Meghalaya ka BJP Hindutva state.
U la ïalam iu Rajnath Singh por canvas elekshon 2019 sngi u Blei sha Katholik convent ban ïalap elekshon ioh khei rem na Lucknow.
U Rajnath Singh u la jop ban long Union Minister of Defence.
Hadien Katto Katne pat u father Stan Swamy jong ka Jesuit, u father ba la im na bynta ki Dalit, Adivasi bad tribal ban ïada, u la shah kem ha kata UAPA (unlawful activity prevention act).
La pharep wat ine ba u la mut ban pyniap iu Prime Minister Modi.
La kem bad set ha patok.
Ki Katholik ka ri India ki la thoh ha front page Shiilong Times.
I Conrad Sangma im comment.
Ym don ba la kren.
Um kwah pynsngewsih iu Modi.
Hadien 9 bnai ha patok ka Perkinson disease kaba pynkyiuh ki kti ka la pynlong iu father ban kyrpad straw ne sip por dih um ne umsoh.
Ka court lyngba NIA (National Investigation Agency) ka la kyntait ban ai.
U father Stan Swamy u la khlad ha 5 Naitung 2021 ha Holy Family Mumbai.
LA tep donburom iu father.
Hadien 2 kynta ba la dep tep ka heh duh ka United Nation Commission on Human Rights (UNCHR), Michelle Bachileete ka la khei kynmaw sngewlem ynda ym don shuh.
U Himanta Biswa Sarmah, mar jop u la shna Anti Cow Slaughter act.
Ki paid nongbam doh masi ki la jynjar bha.
Ka doh masi ka long tad bad tei met.
Ianga ba iohi jngai, nga mynta nga bam du Nuterala.
Haoid ym ïa pher bam kot sada hynrei lada ioh ashar sohpieng Vanarasi bad sohmyngken khnai Te bang hi phi.
Ka dohsniang khasi na Laitlyngkot ba dang thang du kdait niar te phi ban ioh.
Ka MBA ne Meghalaya Butchers Association ka la don hapdeng ki jingeh bad la kyrpad iu ne u Conrad Sangma ban ïarap.
Um treh bad por phrung tuh masi sha Bangladesh ba pei border bym peit BSF une u Conrad Sangma u kmen.
U Amit Shah u la tip ba une u Conrad Sangma u dei u BJP baiaineh.
U la thmu ban pynrung I Hindi ha MBOSE.Une u CM u la thmu haduh klas 10.
Shish ka kam kai.
Ki ICSE CBSE te ba ioh ba kot te long hi.
Ki MBOSE te nalor ba une u L Rymbui u la ai lad ïa khar Delhi man u snem ban die kot naduh 1 haduh 10 bad phi la iohi hu 26 une u bnai ka result khamtam Garo, kin poi sha kyrdan ym dei defend u Bihar ha Pohkriyal Nishank report hynrei trai ñiamra.
Ym banse la byrngem kiew High Court lada u nud.
Ia khun lajong de buh ha English school shabar.
Te u la sngap jar.
Bad namar ba ngi la matlah im im peit peit Iu ne u Chief Minister Conrad Sangma uba nang shlur ba don kine ki Riewieidri Riewieid Jaidbynriew, ngi la iohi a) Proseshon ki Khasi RSS ba bang Dohmasi bad RSS Jaintia ba sang dohmasi 500 ngut pulit 1000 ngut.
b) Kongthong ka shnong ba siaw la ri du MP BJP Rajyasabha R K Sinha,la 5 snem kam shad shuh hynrei PUJA.c)Ki Mawjymbuiñ kiba ngi itynnad bad shondur ki stalactites bad stalagmites mynta la kñia da snam ban kyrpad ïa ki blei na bynta kha khun.
Bad hu 27 Jymmang 2023 u Prime Minister Modi u la khang ban thad hu sainar ne prek kano kano ka doh, namar la ka masi ki burom kum blei.
Une u Conrad Sangma u la kmen ba u la synran bha Iu kynrad jongu u PM Modi.
Ka jingthang iingmane ha Manipur imat kam pyntieng ïa ki riewngeit ka ri Meghalaya.
Nagaland la dem ngon, Meghalaya ruh lyngba kine ki Riewieidri bad Conrad Sangma ka la sang bam dohmasi.
Tang Mizoram ka jylla Khristan badang Ieng.
Ka jylla niam tang Baptist suda.
Shwa elekshon u Conrad Sangma u la leit sha Rome tang ban doh iu Pope.
Ha Karnataka u Modi u la kdup ïa ki Bishop bad Father.
Ki Bishop bad ki Lyngdoh ki kdup mo HYNREI vote No No Thanks.
Mynta ïa Meghalaya ka la Dier dier Palat.
None is wiser than destiny.
Ka Mawlai bad ka Khliehmawlieh Khliehmawlieh ki la lah ban pyndep ïa ka jingïalehkai jong ki ha la ki jong ki group stage bad ki la lah ban jam shakhmat ban rung sha ka semi phainal jong ka Meghalaya State League 2023 da ka jingjop ba ki la khur mynta ka sngi.
Ka Khliehmawlieh ka la lah ban pynliem noh ïa ka Warima Youth Club da 3 la 1 ha ka jingïalehkai jong ka Group-D kaba la long ha Chandmari Ground ha Tura katba ka jingïalehkai kaba la long ha Shillong, ka Mawlai ka la lah ban pynliem noh ïa ka Seng Samla Laitryngew da 12 la 0 ha ka jingïalehkai kaba la long ha madan MFA Turf jong ka Group A, bad u Donlad Diengdoh u la long u long u top scorer lane u rangïalehkai ba la bun kol tam.
Haba phai pat sha ka jingïalehkai kaba la long ha Jowai, ka Niaw Wasa United ka la ïakhaid noh da 3 la 3 ha ka jingïakhun pyrshah ïa ka Sein Pynbhalang, ha ka jingïalehkai kaba la long ha Kiang Nangbah Stadium bad ka jingïalehkai kaba la long ha ka Group C, ka Pyndengrei ka la pynliem noh da 2 la 1 ïa ka Riangdo.
Ki nongïalehkai jong ka Mawlai SC kiba la lah ban thep ïa ki 12 kol ki long u Donlad Diengdoh uba la thep ïa ki kol ha ka minit kaba 15, 28, 49, 58 bad 77.
U Dajiedlang Wanshnong u la ïoh ïa ka hat trick ha kaba u la thep ïa ki kol ha ka minit kaba 18, 31, 39 katba u Robert Khongriah u la thep ïa ka kol ha ka minit kaba 11, 62 bad u Kenstar Kharshong u la thep ïa ka kol ha ka minit kaba 13, 79.
Ka Shillong Lajong kaba dang dei ka kynhun ba bat ïa ka nam lahduh jong kane ka lympung MSL (defending champions) ka dang sah sa artylli ki jingïalehkai mynta.
Bad um shym la don wat tang kawei ruh ka kynhun ïalehkai ka ban hap baroh ki jingïalehkai ha ka lympung jong ka MSL 2023 ha kaba kan sa pynneh ïa kane ka jingïalehkai jong ka ha ka sien kaba nyngkong ha kane ka lympung ïalehkai kaba heh ha ka jylla.
Ki jingïalehkai mynta ka sngi ka 3 Jylliew ha ka Group A, Shillong zone, kan long hapdeng ka Jyntru pyrshah ïa ka  Langsning ha ka por 3 baje noh phai sngi, ha ka Group B Jowai zone, ka  Youth Club Pdengkarong kan ïalehkai pyrshah ïa ka Rangdajied United ha ka por 2:30, ha ka Group C Mawkyrwat zone, ka Seven United kan ïalehkai pyrshah ïa ka Shillong Lajong ha ka por 3 baje noh phai sngi bad ka jingïalehkai ha ka Group D Tura zone, ka Chipakkore kan ïalehkai pyrshah ïa ka Wa’sa FC ha ka por 3 baje noh phai sngi.
Ka Deputy Commissioner ka East Khasi Hills District ka Kong R.M Kurbah, ka la pynshai ba kane ka jingpyntreikam odd-even number  ïa ki kali kamai naduh Kashari shaduh Motphran kan dei tang ka jingpyrshang jong ka sorkar ban weng  ka jingdheng kali ha kane ka thaiñ.
Haba kren sha ki ladpathai khubor ka Kong Kurbah ka la ong ba mynta ka sngi ka la ïoh ban ïakynduh ïa ki ar tylli ki Assiociation bad ïoh ban pynshai ïa ki ba  hadien ba la mih ka hukum  kan ym lah ban pynduh pyndam ïa kane ka hukum.
Ka la ong,“Kane ka jingshim rai ban pyntreikam ïa u odd-even number na Kashari sha Motphran ka long  katkum ka kaiphod ka ba ngi la ïoh hadien ba ngi la bishar bniah na kane ka daw ba la pynmih ïa kane ka hukum".
“Kane kam dei ka jingeh ka ba thymmai bad ka la mih bunsien ka  jingbthah na ka High Court, kumta ngi la bishar bha bad ngi sa pynmih ïa kane ka hukum bad kane ka jingpyrshang kam dei ka ba thymmai ngi la ju pyntreikam ïa u odd-even bad ngin leh biang ïa kane ban peit haei ka don kata ka jingkhapngiah", ka la bynrap.
“Lada ngi pynïaid ïa kane ha ka taïew ban wan kan don ne em ka jingïarap halor ka jingdkheng kali bad lada kam ïarap ngin hap ban peit pat sa da kiwei ki lad".
Ka la ong shuh shuh, “Kane ka jingdheng kali hi ha Nongbah Shillong ka dei na ka jingbymdon ki jaka ban pynhiar bad pynkiew ïa ki nongshong kali bad ki kali ki shu ïaid pyllun, pyllun, ki station kim don, ki don bun ki ban hap ban ïatrei halor kane, ngin sa bishar bha hadien hynrei mynta ka long tang ka  jingpyrshang ba ka long ne em, bad lada ka don ka jingïarap ngin sa pynbiang da kiwei pat ki jingdonkam bad lada kam idon kano kano ka jingïarap ngin hap ban bishar ba wad biang da kiwei ki sienjam".
“Kin dang bun ki eiei ki ban hap ban leh bad kane ka dei tang ka ba jingpyrshang nyngkong, ïa kata ngin hap ban pynbeit bad pyrshang hynrei katkum ka jingbishar ïa ka jinglap, ka long ba ka jingdheng kali ka dei na kine ki kali kamai ki ba  ïaid pyllun pyllun halor ka jaka ka barit lupa, kumta kaei ka ba pynmih ïa ka jingdheng kali ngi hap ban shim khia ïa kata", ka la bynrap.
Ka Kong Kurbah ka la ong shuh shuh, “Ngin pyrshang shwa ïa kane bad ngin sa peit ka long kumno bad ngi khlem khang ïa ki ban kamai ïa ki ha kylleng ka sor tang na Kashari haduh Motphran,  lada ngi leit sha kiwei ki jaka kan don ka jaka pynhiar pynkiew kali bad ngin sa shimkhia ïa kane khnang ba kin ym ïap ja mano mano ruh".
“Hynrei kumba ka long mynta, ngin hap ban pynshang kumno ba ngin pynbeit, bad ngi la don ka jingbthah na ka ïingbishar ban shim ka sienjam bad ngi khlem khang ïa ki ban kamai sha kiwei ki thaiñ ha ka sor Shillong.
Ai lad shwa ba ngin pyntreikam kumne bad ngin pynbeit ïa kane ngin hap ban peitngor mano ba pyndheng kali la ki dei ki kali kamai ne kali riew shimet ngin hap ban bishar ynda ngi la sdang pyntreikam ïa kane ka hukum", la ong ka DC.U Deputy Commissioner ka South West Khasi Hills District u Bah T.Lyngwa, ha ka 2 tarik Jylliew u la bthah ïa ki nongot doh ha kine ki thaiñ ba kim bit ban shohdoh ïa ki masi ki ba don ïa ka jingpang Lumpy Skin Disease.
Na ka liang u DC ka SWKHD u la lum ïa ka jingïalang bad ki nongshohdoh ha ryngkat ki  Doctor Veterinary ban ïakren halor kane ka bynta.
Haba kren sha ki lad pathai khubor u Bah Lyngwa u la ong ha ka ne ka jingïalang la ïakren halor ka jingpang ki masi ka ba la tip kum ka Lumpy Skin Disease.
“Na ka liang ki doctor, ki la pyntip ba kane ka jingpang ka la ktah ha ki 63 tylli ki shnong ha South West Khasi Hills District  bad 5 tylli ki masi ki la ïap na kane ka jingpang, hynrei kane ka jingpang kan ym bit sha ki briew hynrei ka shu ïabit para masi", u la ong.
“Ha kane ka jingïalang, ngi la bthah ïa ki nongshoh doh masi ba kim dei ban ot  ïa ki masi ki ba don kane ka jingpang bad lada lap ba ki don ïa kane ka jingpang ki dei ban pyntip sha ki doctor", u la bynrap.
Kumba ka long mynta hi ïa kane ka jingpang, lah ban sumar bad pynkhiah tang hapoh ka lai taiew bad na ka liang ki doctot ka Veterinary  ki la  leit ban ïakynduh ïa ki nongri masi bad bthah ba  donkam ban ai tika ban ïada ïa ki masi ki bym pat bit kane ka jingpang".
U DC u la ïathuh ruh ba kam shem la don kano kano ka jingkhang ïa ki nongdie ïa ka dohmasi ha kane ka thaiñ hynrei kim dei pat ban ot bad die ïa ki masi ba don ïa kane ka jingpang.
Ka Khasi Student Union (KSU) West Jaiñtia Hills District Unit ha ka 30 tarik Jylliew, haka jingïalam u Samla Leningrad Tariang General secretary, u Conard Sana Education Secretary Jowai Circle, ha ka jingïadon lang ka Samla Ladaplin Haiong President Girls Wing War Jaiñtia Circle ha ryngkat bad ki katto katne ki dkhot  kila pynkup burom ïaka Samla Larisa Lamin kaba ïoh ïaka kyrdan ba ha khliehduh haka examination bala pyllong daka MBOSE mynta u snem ha ka HSSLC Art Stream, kaba pule ha ka skul Northeast Adventist University.
Ha shwa ban pynkup burom ladon ka jingïalang ba lyngkot bala pynïaid da ka Principal jong ka Northeast Adventist University.
Haba ai jingkren u Leningrad Tariang u la ong ka seng ka dap da  ka jingkmen haba ïoh jingtip ba ïaka kyndan  ba ha khmat duh jong ka list la ïoh rah daka jaidbynriew Khasi, “Katno ngi dap daka jingsngewsarong ïala ka jong ka jaidbynriew  ba la bun tylli ki snem la ïoh ïa kane ka kyrdan daki bymdei naka jaidbynriew Khasi hynrei kat nang mih ki sngi ngi ïohi baka jaidbynriew jong ngi ki sdang ban kiew haka pule puthi  bad haba phi ïoh kum kine ki kyrdan phi dei ban nang ïai trei shitom".
U la ong ruh ba ka thong jong ka jingnang jingstad hi ka dei ka jingsaiñdur ïa ka jinglong jingim babha, bad ong ba haba ngi don ka jingnang jingstad ngi dei ban don ruh ka mynsiem ban ieid ïaka Ri bad ka Jaidbynriew bad buh ïaka thong kumno ban saiñdur ïaka lawei jong jaidbynriew Khasi jongngi, bad ban im haka jingim babha.
Une u nong ïalam  ula kyntu ruh ïa baroh ki samla pule jong ka District ba kin leh bha ha ki jingpule jong ki ha ki kyrdan bapher bapher bad ka seng ka khmih lynti ruh ba kin dang mih shibun ki samla kiban wan sha khmat duh haki jingpule jong ki, namar kane ka jingïoh ba hakhmat duh jong ka Samla Larisa ha ka HSSLC exam ka wan rah ka burom ym tang ïa ki Kmie ki Kpa ne ïaka skul ba ka pule hynrei ka dei ka  burom jong baroh kawei ka District bad ruh ïa ka Ri bad ka jaidbynriew Khasi baroh kawei.
Kane ka long katkum ka kyrwoh khubor na u Samla Juhhi Tariang, Publicity KSU WJHDU.Hadien  ba na ka liang ka Deputy Commissioner (DC) ka East Khasi Hills District, ka Kong R.M.Kurbah ka la rai ban ïaid beit kumba la pynmih hukum, kata ba ki taksi ki dei ban ïaid Odd bad Even ha Khyndailad bad Motphran namar ka dei  ka hukum na ka iing kashari jong ka Meghalaya High Court, na ka liang u President ka East Khasi Hills Local Taxi Welfare  Association (EKHLTWA), u Bah Wandonbok Jyrwa, u la ong ki ruh kin leit sha ka High Court ban ïasaid halor kane ka hukum kaba ktah ïa  ka pliang jong ki.
“Ngi ruh ngin leit sha Court, namar ka ktah ïa ka pliang ja jong uwei pa uwei u nongñiah kali ne trai kali.
U trai kali u siew ïa ka khajna kaba kham rem bad lada phi mana ban rung sha kitei ki jaka ka pynpaw ba phi kheiñ ïa ngi kum ki mraw", la ong  u Bah Wandonbok.
U Bah Wandonbok u la ong ba mynta ki la rai beit ban leit sha ka iing bishar ba kane ka jingleh ka DC kam dei ban long kaba leh shiliang.
“Mynta ngin buddien ïa kane ka jingong ka DC ba ka dei na ka hukum ka High Court, bad lada ka dei ruh ngin hap pyni la ki jong ki nia.
Balei phi ktah ïa ngi, namar ka pliang ja ka ri Khasi baroh kawei ka dei ha Khyndailad bad Ïewduh", la ong u Bah Wandonbok.
U Bah Wandonbok u la kdew ruh ba ki don bun ruh kiwei pat ki daw halor kane ka jingpyrshah jong ki ïa kane ka hukum ka DC, kawei ka long ba da kane ka jingkhang ka DC ka pynlong ïa ki ban pynhiar noh ïa ki nongshong kali tang shiteng lynti.
“Hato kane kam buh jingeh ïa ki paidbah? Kiba wan na thaiñ Smit lada  pynhiar ha IGP, hato ki paidbah kim jynjar?", la ong shuh shuh u Bah Wandonbok.
U la ther ruh ïa ka sorkar kaba pynlong sohpdung ïa ki nongñiah taksi, da kaba ai permit pathar tang ban ïoh khajna, hynrei khlem da pynbiang ïa ki jaka ïeng.
“Ki nang tang ban ai permit ban ïoh khajna, hynrei kim pynbiang pat ka jaka ïeng", la ther u Bah Wandonbok ïa ka sorkar jylla.
U Bah Wandonbok u la ong ruh ba ki dei ban tip ki don haduh katno tylli ki taksi ha sor Shillong bad ha kano ka dur ki wanrah ïa ka jingdheng kali.
“Lada ha Motphran u kali private u ïoh ban ïeng katba mon, katba u taksi ba siew khajna tang ban thep passenger ruh um ïoh, hato kam wanrah ïa ka jingdheng kali?", la buh jingkylli u Ban Wandonbok.
U la kyntu ruh ïa ka sorkar ba kan peitngor ïa kiba don kali private ki bymdon ka jaka set kaba biang ba dei ban tan noh ïa ki, namar lada leh kumne kan weng ïa ka jingeh jong ka jingdheng kali.
“Haduh mynta hi, kim ju leit jurip la ka biang ne kam biang ka jaka set kali".
Haba ïadei bad kane ka hukum ba la ai da ka High Court, na ka liang une u President ka EKHLTWA u la ong ba kamdon kano kano ka jingujor ïa ki, hynrei ka dei beit tang ka rai jong ka sorkar kaba ong ba ki taksi ki wanrah ïa ka jingdheng kali.
Ka Division Bench jong ka Ïing Bishar Meghalaya High Court ka la pynpaw ïa ka jingkhmih lynti jong ka, ba ki jaka bathew ïa ki kali ba kit jingkit ki badon haduh 23 tylli hapoh Meghalaya kin long kiba trei kam bad biang nadong shadong.
Ka Ïing Bishar Meghalaya High Court kaba shim jingbishar ïa ka mukotduma Public Interest Litigation (PIL), kaba long ka mukotduma na ka bynta ka bha ka miat jong u paidbah, mynta ka sngi, ka la ong ba ki jingthew weigh-pads, kiba ka Sorkar jylla ka la ong ba ki shong dor T.27 lak kawei kawei dei ban thied bad pyndonkam ha ki jaka ba kham donkam.
Ka Ïing Bishar ka la kdew ruh, ba dei buh shuh shuh ïa ka jaka thew ïa ki kali kit jingkit bad ïa jaka ban peit ïa ki kali.
Ka Ïing Bishar ka la ong ruh ba dei ban pyndonkam ïa ka Electronic Weigh-pad kumba la kdew da ka Sorkar jylla, dei ban sdang ban pyndonkam noh ha baroh ki jaka bathew ïa ki kali kit jingkit, kynthup ruh ha kito ki jaka ba don ka jingkit ïa ki mawlong bad ha ki surok kiba ïalam sha ki Land Custom Station.
Kum ka jingbuddien ïa ka hukum ba la pynmih ha ka 31 tarik u Lber,2023, ka kaiphod ba la ai da ka Sorkar jylla, la kdew ba la pyllong ïa ki jingpynshai paidbah na ka bynta ki nongtrei Sorkar bad kiwei kiba don ka jingïadei bad kane, ban ym shah ïa ka jingïaid jong ki kali kiba palat ïa ka jingkhia ba la buh.
Ka Ïing Bishar ka la pyni ruh ba ka don ka jingai khubor kaba la mih ha ka 17 tarik u Ïaïong, 2023, kaba kdew shaphang ka jingïaid bad jingkit mar jong ki kali bapher bapher bad ka jingkdew thymmai ban kit kat kum ka jinglong jong ki kali.
Kane ka khubor ka ong ruh ba kane ka jingai khubor ka long hapoh Section 194 of the Motor Vehicles Act, 1988 ka kdew shai ba dei ban pynhap ïa ki mar kiba kiba kit tam na ka jingthew ba la buh.
Ki trai kali kin hap lut hi ïa kane.
Ka Ïing Bishar Meghalaya High Court kan shim jingbishar biang ïa kane ha ka 16 tarik u Jylliew, 2023.
Ka synjuk jong ka West Jaintia District Table Tennis Association (WJDTTA) ka khot ka wer sngewbha sha ka trial lane ka jingjied ïa ki khynnah ïalehkai na bynta ka jingïalehkai Table Tennis ka ban sa long ha ka 6 tarik Jymmang hapoh Kiang Nangbah Indoor Hall, Jowai.
Kane ka trial kan sdang naduh ka por 11 baje mynstep na bynta ki khynnah kynthei bad shynrang kaba dei ruh ïa ki nongïalehkai kiba hapoh 11, 13, 15, 17 bad 19 snem kynthup ruh ka kyrdan Senior bad ki Veteran, kata kiba 45 snem ka rta shajrong.
Kino kino ki ki khynnah, samla me rangbah kiba shah jied ha kane ka trial kin sa ioh ka lad ban ïashim bynta ha ka State Championship ka ban long hapoh nongnah Shillong naduh ka 18 haduh 20 tarik Jymmang 2023.
Kino kino kiba kwah ban wan ïa shim bynta ha kane ka trial ki lah da kaba phun ha kine ki nombar 9436118402, 70056 66802.
Ka jingïalehkai ha la ïing kaba dei ruh ka jingiakhun jong ka phainal round ha ka lympung 2nd Division I-League na bynta ka kynhun ïalehkai jong ka Klob kaba nangne napoh ka jylla ka jong ngi, ka Shillong Lajong Football Club kan long hapoh ka madan ïalehkai 1st Ground jong ka Shillong Sports Association Stadium, Polo Shillong.
Ha jinghiar jurip u Kynjatshai ban leit khmih ïa ka jinglong jingman jong ka madan 1st Ground ha SSA Stadium mynta ka sngi ka 4 tarik Jymmang, la ïohi ba ka kam hapoh kane ka madan ka dang ïaid shaid shaid na bynta ban pynkhreh ïa ka jingïalehkai ka ban long hangne hapoh nongbah Shillong la sngi saitjain ka 6 tarik Jymmang.
Ha kane ka jingleit khmih u Kynjatshai, la ïohi ïa ka madan kaba la dep ban siang ïa u phlang plastik bad u rubber ha kaba ki nongtrei ki dang shut (brush) mynta ïa ka madan, la ïohi ruh ïa ki sawdong sawkun jong kane ka madan kiba dang ker tawiar da ki jar nar bad ka jingpynieng ïa ki dieng kol kiba ki dang shna.
Ka Lajong kan don artylli ki jingïalehkai hangne ha la ïing na bynta ka phainal round bad artylli ki jingïalehkai shabar na ka bynta kane ka lympung Second Division I-League.
Ka madan ïalehkai jong ka Shillong Sports Association Stadium First Ground ka la don ïa u phlang plastik (artificial turf) ba dang shu dep siang thymmai bad ka jingïalehkai jong ka Lajong FC pyrshah ïa ka United SC kan long ka jingïalehkai kaba nyngkong eh ka ban long hapoh kane ka madan naduh ba la sdang ban maramot ïa kane ka stadium ïalehkai mynta la kumba lai snem tam.
Ka jingïalehkai kaba nyngkong na bynta ka Lajong ha ka phainal round ha ka jingïaid lynti jong ka ban ïoh rung sha ka I League kan long ha ka 6 tarik Jymmang ha ka por 3baje mynsngi.
Kine ki san kynhun kiba la ïoh ban rung sha ka phainal round kin hap ban ïalehkai ha ka single leg format ha kaba man kawei pa kawei ka kynhun kan ïoh ban ïalehkai artylli ki jingïakhun ha la ïing bad artylli ki jingïakhun shabar bad ki artylli ki kynhun ïalehkai kiba ïalehkai bha bad kiba don ha ka top two kin sa ïoh ban ïalehkai ha ka lympung I-League na ka bynta ka samoi ban wan.
Ka Ri Bhoi District Chess Association ryngkat ka jingsnohkti lang ka Meghalaya Chess Association (MCA) ka la lah ban plie ka jingïalehkai Chess ha ka School Umsaitsning Government LP School ha ka 1 tarik Jymmang 2023 kaba tip kum ka Chess in school.
Ha ka jingai jingkren ha katei ka sngi, na ka liang u Bah K.M Warjri  u la ong ba lyngba kane ka jinglehkai kan ai jingïarap shibun eh ïa ki khynnah kiba pule namar ka dei ïa jingpyntbit jabieng bad ruh kadon ka lad ban kiew shaphrang ha ka ïoh ka kot lada long kiba tista bad ba minot bha, ka long ruh kawei ka jaid jinglehkai ba hikai ïa ka rukom im ba man ka sngi lada ngi pyndonkam ïa ka.
Ha kane ka jingïalang, la don wan ban don ryngkat u President ka Ri Bhoi, Bah Frankie Nongrum, Bah K Pajat, Secretary MCA, Bah R Katrai, Publicity Secretary, Kong T.Rynjah Head Teacher, Kong I.Syeimlieh Nonghikai, ryngkat ki khynnah skul bad ki kmie ki kpa.
U General Secretary ka Khasi Student Union, u Bah Donald V Thabah, u la pynthikna ba ki samla Khasi ki ba pule ha ka jylla Manipur mynta ki don hapdeng ka jingshngaiñ hadien ba ka seng ka la dep ban ïakren bad ki nongïalam ka Manipur Student Union.
Na ka liang u Bah Donald, u la ïathuh ba ki khynnah pule na kiwei ki jylla kiba  pule ha ka jylla Manipur, ki don hapdeng ka shong suk shong shngaiñ, hadien ba la mih ka jingkulmar hapdeng ki ar jaitbynriew ha kane ka jylla.
“Na ka liang ka seng ka la bthah ïa ka MSU ba kan shim khia ban pynthikna  ba ki khynnah pule na ki wei ki jylla ki dei ban don hapdeng ka shong suk shnong shngaiñ bad kane ka jingjia kam dei ban wanrah ïa ka jingpynthud ïa ki samla pule na kiwei ki jylla namar ba ka dei ka kam pohïing jong ki".
Lah ban kdew hangne ba ka sorkar Manipur, ka la dep ban pynjari korphiw ha ki 16 tylli ki district ha ka jylla Manipur, bad khang ïa ka internet na ka bynta san sngi ban wan hadien ba ka la mih ka jingkulmar ha ka jingïalang ka ba la pynlong da ka All Tribal Students’ Union Manipur (ATSUM).
Halor kane ka jingjia na ka liang ka Sorkar Manipur, ha ka sngi Palei ka  la ai da ka hukum lyngba u  Ranjit Singh, Commissioner (Home), da ka ba kdew, “Khnang ban tehlakam ïa ka jingkulmar hapoh ka jylla, u Lat ka Jylla Manipur u sngewbha ban aibor ïa ki District Magistrate, Sub Divisional Magistrate bad baroh ki Executive Magistrate/Social Executive Magistrate bala thung da ki District Magistrate ba kin ai ïa ka hukum ban siat naphang ha ki khep lada baroh ki lad ïakren sngewthuh, jingmaham, jingpyndonkam ïa ka bor bad kiwei kiwei, kam treikam satia katkum ka kyndon jong ka CrPC 1973 bad ka jingbym lah ban tehlakam ïa ka jinglong jingman".
Katkum ka jingïathuh, u Chairman ka RPZI  u Zinza Vualzong , u la ong “Haduh mynta ka jinglong jingman ka long ka ba sngew khia, ka Manipur ka don hapdeng ka jingpluh, don bun ki ba la duh ei ïa la ka jingim, kumba ka long mynta haduh 16 ngut ki la khlad 27 ki shnong ki la julor lut na ka jingshah thang bad bun ngut ki ba shah thang, haduh mynta ki ar jaitbynriew ki dang don ha ka jingïakynad ka ba jur bha".
Lah ban kdew hangne ba ha ka 3 tarik Jymmang, ka All Tribal Students’ Union Manipur (ATSUM) ka la pynlong ïa ka jingïalang ban pyrshah ïa ka jingbthah ka ïingbishar High Court ha ka 19 tarik Ïaïong, halor ka jingai  jingithuh Scheduled Tribe (ST) category, ïa ki jaitbynriew Meitei hynrei kane ka rai jong ka ïingbishar ka la pynbthei biang ïa ka jingbym ïahap jingmut jong ka jaitbynriew Meitei ki ba sah sha ri thor bad ki ba sah ha ri lum kiba kynthup ïa ki jaitbynriew Naga bad Kuki.
Ïa ka ne ka jingïalang paidbah la pynlong ha ka sngi Balang janmiet, ha Churachandpur district, ka ba la kylla sha ka jingïakulmar hadien ba don na ki katto katne ngut ki riew shim kabu ki la pynmih ka jingkulmar bad ki nongshong shnong ha Bishnupur district.
Na kane ka jingjia ka sorkar Manipur ka la pynjari ïa ka korphiw ha ki 16 tylli ki District, bad khang ïa ka mobile internet services na ka bynta 5 sngi.
Ïa kane ka jingïalang paidbah la pynlong ha ki ba bun ki jaka riewlum District kaba kynthup ïa ka Senapati, Ukhrul, Kangpokpi, Tamenglong, Churachandpur, Chandel and Tengnoupal hapoh ka  banner, ka ba thoh ba ‘wan baroh ngin ïa tylli lang’, ‘ki jaitbynriew Meitei ki la ïoh lupa ïa ka jingmyntoi kum ki SC, OBC bad  EBC reservations’, ‘ki Meitei kim dei ki jaitbynriew ritpaid riewlum, ki dei ki  SC, OBC bad Brahmin’, ‘kan ym don kano kano ka jingïada na ka bynta ka khyndew ka shyiap jong ngi lada ki Meitei kin ïoh ïa ka jingithuh ST’, ‘ki rit paid ha  Manipur ki ïatylli ’, bad kiwei kiwei.
Kat kum ka jingbthah ka ïingbishar HC ha ka  19 tarik Ïaïong, ka ba la bthah ban kynthup lang ïa ki jaitbynriew Meitei/Meetei community ha ka Scheduled Tribe list jong ka riti synshar ka India, na ka liang ki Jaitbynriew riewlum  ki la pynpaw ïa ka jingpyrshah ka ba jur, bad ka ATSUM, ka la pynbna ban pynlong da ka jingïakhih ban pyrshah ïa kane ka jingbthah, bad dawa ba la sorkar Manipur kumjuh ka sorkar India ka dei ban ujor biang ïa ka ne ka mat sha ka ïingbishar halor “ka jingsngew bad ka hok jong ki Scheduled Tribes jong ka jylla  Manipur.
"Na ka liang u Myntri Rangbah ka jylla Manipur u Biren Singh, mynta ka sngi ha ka kyrwoh ba u phah, u la ong “Ka sorkar ka sngewkhia halor kane ka jingjia bad ka la shim khia ruh ban  ïada ïa ka jingim bad ki mar ki mata jong ki briew jong ngi.
Kane ka jingïakajia ka ba la neh la bun bun snem yn sa shimkhia ban ïakren ha kine ki sngi ban wan haryngkat ka jingshim jingmut na ki briew ba don jingtip halor kane ka bynta".
Katkum ka jingaikyrwoh na ka liang ki shipai, ka Indian Army, military bad  paramilitary troops  la dep ban pahara ha ki jaka khappud jong ka Bishnupur bad  Churachandpur districts, mar sien jia kane ka jingïakulmar.
La shimkhia ruh ban ïarap ïa ki briew ki ba la shah ktah ha ak ne ka jingjia bad ki shipai ki dang ïaleh ban tehlakam ïa ka shnong suk shnong shngaiñ ha ka jylla.
“Ki pyrton shipai ha ryngkat ki pulit ka jylla ki la shimkhia ban tehlakam ïa ka ne ka jingjia ha ka miet ba mih ka jingïakajia, ïa ki nongpynmih jingkulmar la ïoh ban kem ha ka step ba bud.
Kumba 4000 ngut ki briew ki hap ban sah ha Army/AR COBs bad ha ki jaka sah sorkar ha ki ba bun jaka bad la pynlong ïa ka  Flag marches ban pynskhem ïa ka jingtehlakam ïa ka jinglong jingman".
Ki stad jumai (seismologists) ki buh category Zone V iu jumai ha Meghalaya.
V mut ba shyrkhei duh bad ki lum Makashang (Himalaya) ruh ki hap Zone 5.
Tangba u Makashang u khih khah khah namar lada phai sha Kalendar Geologists “Ia nujor u Lumshyllong ne Nokrek bad ki Himalayas, ki Himalayas ki long khyllung ba dang kha mynhynnin.
Mynhynnin lah ban kot shi million snem.
Ki lum Meghalaya ba la tymmen bha ki kham ksah.
Por ngi dang khynnah, ki meirad parad ki ïathuh rta da ba phai sha jumai 1897.
Ki ong “Por jumai nga la sharai masi ne nga la samla bad ter ter.
Ka kot “The story of our foreign mission (Presbyterian Church of Wales) da u John Hughes Morris, Liverpool 1930),ka ïathuh shaphang une u jumai kumne :-“U snem 1897 un sa sah ha ka jingkynmaw tympang ha ka histori Mission kum u snem u jumai uba khraw.
Na baroh kito ki snem ba la kah du lyoh dum ba rben jong ka Mission, une u snem khlem artatien u long uba dum tam.
Ka jingkhynñiuh ba nyngkong eh ka la sdang ha ka sngi Saitjain nohphaisngi 12 tarik u Jylliew.
Tang hapoh shi khyllipmat ki jingtei ha Sylhet, Khasia (Khasi) bad Jaiñtia ki la madan plain,ki ophis sorkar, ki kompon Mission ba kynthup ïa 16 tylli ki iing Mission, ki ar tylli ki aspata ha Sohra bad Jowai,30 tylli ki ïingmane,ki Theological kolej bad bun tylli ki skul ha ki shnong heh U soh ka jingaiti lut met bad mynsiem la pulom tang hei shikhyllipmat.
Ia ki shnong rit la pynmadan plain bad bun na ki la shah tep hapoh khyndew.
Da ka jingïada U Blei, ym don ki mishonary ba la iap.
Sngewsih ba bun bah ki trai muluk ki la iap.
Bad ba kane ka jingjia ka la jia por lyiur la mih sa jingpang khieshohrih bad ka khlam ba la pyntriem ïa ki briew.
Phai sha ka mynta.
Ka Meghalaya ka don zone V ha ki lum ba la rim tam.
Hynrei ka Turkey bad Syria ruh ki long rim kum Meghalaya.
Ym pat slem la khih u jumai bad da phew hajar ki briew ki la iap.
Bad hapdeng kine ki por, ki contractor kiba bun ki la phet krad namar paw tyngkreiñ ka jingshisha ba hapdeng ki ïing ba la kyllon kram dang don bun ki ïing ba ieng skhem khlem kyllon.
Haoid ki Pulit ki la iohkem bun bah.
Ianujor 1897 bad 2023 :-Ki ïing por jumai 1897 ki long shi mala ne buh ar.
Ki mar ki kynthup iu shyiap um bakynsai bad mawshun.
Kito ki por ki wah ki dang ai shyiap um bajanai.
Ki wah ki kit shyiap, sboh bad mawlong mawbah.
Kito ki mawlong mawbah ha wah Umngi mynta la tuh khar Bangladesh.
Ki misteri maw ki la duna palat ban ïarap kat kane ka kambah.
Te ki nongrep ba triem lu mohkhiew la long misteri bad la mih ki Misteri Khynñiuh Jumai,khlem sawar bad tied tyrnem kdor u prek.
Hynrei ka mynsiem ïarap ka khlaiñ bha.
Haduh mynta mynne dang don ki misteri khynñiuh jumai.
Ym don matang ne sawar.
Bad sah prek kdor kat shaba kynduh.
Hynrei ka Shnong ne community works ka la long ka jingkyrkhu ïa kiba shem lanot.
Para ri, lada u jumai kum 1897 un jngoh ïa ka jylla ka jongngi (Duhai Blei ne God Forbid ïa mynta ym don shuh), kaei ka ban jia mo? La kynmaw por shwa ioh Hillstate, ka sorkar Assam ka pyrkhing ha ar ki aiñ PWD bad ASEB.PWD ka maham ba dei ban tei foundation ïing 6 phut na surok ba jan eh.
ASEB pat ki domestic bad high tension ki don ki jingjngai sha suiñ na tnum.
Bad mano te ban pyrkhat ba ka surok na DIPR lyngba back gate Loreto sha Dhankheti ka la long ka Old Jowai Road 2 lane.
Mynta pat ki khynnah skul ba kwah iaid da kjat ki don ha jingma ba ki MVacts la bret sha ki ksew.
Ki tyre tam shi phut shabar kin sa ot ki khohwah.
PIL ruh 40,000 Tyngka kamai muktiar.
Ioh pisa shano te phi ba ïa kam iap kam im hap lut pisa.
Bad lada khih jumai, ki kali Firebrigade heh body kin poi kumno sha jaka ba Pluh.
Ki jeep ba rung surok rit la lilam.
Nanpalok ba bsa um ruh tang dheng kali shilynter.
Ngim treh te ban pynkhreh ban ïaleh ban duna casualty.
Line electric 20 phut na tnum.
Mar ioh sorkar Hill State line 5 phut na tnum shapoh.
Kylli ïa MSEB kiba pli shu rkhie ym lah ban ïaleh.
Por jumai kine kin long ki jingpynwit.30 snem mynshuwa la don ka Science Exhibition ha Shillong ban jied ban ïa khun National Level Delhi.
Ym lah kynmaw shuh la ka skul ka dei St Paul Nongpoh ne Ri Bhoi Presbyterian ba kren shaphang Jumai.
Ki la wanrah model ha ka tray heh bah ba don ka dam Umiam bad ki lum ki wah.
Ki sdang ba u jumai te un sa pynkhyllem ïa dam.
Tangba don ka surok na lad Umroi sha Shilliang Um sha surok Shillong Mairang ban kit marbam bad dawai.
Kine ki khynnah skul bad nonghikai ki dei ki juh hi ha rukom hikai ne sngewthuh.
Tangba ki syllabus bad kot skul kim dei shuh ki juh por hiar thma man u snem naduh 2019, ki nongthoh kot na Delhi bad mynta Guwahati ruh.
Ka exhibit ka la pynlong ïa ngi ki judge ban add sa alarm na bynta ki nongshongshnong sharum dam haduh khap Bhoi Lymbong.
Lada bthei ka dam ka umbah umsan kan tyllep lut ïa ki shnong rud wah.
Mar bthei ka dam, I trigger in pynriew alarm shaduh sha jngai.
Namar bording lah ban duh hap operate da battery.
La thoh shisien la bun snem phi tangba imat ym don ba pyrkhat ïa ki briew sharum dam.
Ki aspata ruh ki dei ban buh praibate diesel generators khamtam na bynta OTs.
Na bynta ki coal belts, te kine ki liewkhnai ki long thik kum hollow guitar sawa jam.
Lada khih u jumai, ki Liewkhnai kin resonate ne nang pynjam bad ki lum hajrong kin tuid kum ki card kot tas.
Na bynta ki paidbah, pynbiang tang torchlight LED ba kham neh.
Ki pathaw ha tnum weng noh ioh tyllun por khynñiuh jumai.
Kito ki maw ban pynneh ïa tnum weng noh bad sah du prek.
Ki bor ban ïarap ki hap buh ruh Walkie Talkie namar Tower Mobile lah ban kynriang.
Bad kum ha kine ki por ki riewshim kabu kin bun.
Kyrmen ba ka sorkar kan peithuh bha bad ai jingsneng tyngeh.
Bad kaba donkam eh ka long ban kynmaw ba Panic ne Tiengpyud than ka dei ka paralok u jumai.
Long jai jai bad baroh kin poi ha jingbha bad jingsngewtynnad.
Ka Myntri ka tnat ka Koit ka khiah ka jylla ka Kong Ampareen Lyngdoh kala ïathuh ba ka sorkar kan sa thaw da ka kynhun jong ki nongmihkhmat bad kin phiah ïa ka jylla baroh ka wei da ki zone ban peit halor ka jingbit jingbiang ki jaka sumar.
“Ngin sa shong bad ki MLA na kylleng ki zone bad ngin sa pynshai sha ki, ngi don kane ka thong ban pynkhlaiñ ïa ka tnat ka koit ka khiah hynrei ngi donkam ruh ban leh baroh katkum ka lynti kaba ngi dei ban leh," ong ka Kong Ampareen.
Kala ong ruh ba lyngba kata kaba kila don ha ka jingmut jingpyrkhat jong ka sorkar kin lah ban pynurlong ïa ka thong kaba kila buh bad ban ïohi ïa u soh uba bha.
Ka Kong Ampareen kala ong ruh ba ka Engineering Wing jong ka Health Department ka dei ka syrngiew jong ka tnat Public Works Department (PWD).
Mynta kaei kaba don kam ka dei ban peit ba ka Engineering Wing kan don ka bynta kaba biang khnang ba kin lah ban pyndep ïa ki projek bad ban oh dur ïa ki kumba la buh.
“Khnang ba kin don kata ka jingsngew longtrai bad ba kin lah ban pynïaid bha ïa baroh ki jingtei kiba mynta ki la sdang ban shna ha kylleng ka jylla," ka la ong.
Ka Myntri ka la ong ruh ba ki nongmihkhmat hapoh ka ïingdorbar thawaiñ ki don ka jingkyrmen kaba khraw halor ka jingpynbiang ïa ki jaka sumar bad ki don ka jingkyrmen ba yntei ha man la ka constituency.
“Hynrei kam long kaba dei ba baroh kin phohsniew ban lah ban pynurlong ïa kane, ha man la ki constituency, bantei ka long kaba suk hynrei ka donkam ruh ïa ka jinglut kaba dei halor ka jingthung ïa ki ban peit," ka la ong.
“Ka jingthung ïa kiba peit bad ka jingtei ïa ki jaka sumar ki dei ki ar bynta jong ka jingpeit ban pynkhlaiñ ïa ka tnat ka koit ka khiah ha ka jylla.
Ngi mynta ngi don kam ban peit katno ngi donkam ïa ki briew bad ka lah ne em ba kane ka jingdonkam ngin pynskhem noh," ong ka Myntri.
Katkum ka jingkren jong ka, kane ka jia tang ha ki skhim jong ka Sorkar India  kum ka National Health Mission (NHM) bad ka jingtuklar jong ka Sorkar jylla.
Kala ong ba haba ka NHM ka weng hangta ka sorkar ka hap ban pynrung ïa baroh ki nongtrei.
La ka long kaba lah ïa ka sorkar Meghalaya ban shim ïa kane bad ban peit ba kane kan don ha ka lynti kaba dei bad ha kaba kut ka sngi kaei kaba don jingïadei bad ki briew ban thung kam thung jam na ka bynta bun snem kiba ka skhim ka dang trei kam.
Ka myntri ka la ong ba kane ka mat ka dei ka jingeh na ka bynta baroh ki jylla bad kam dei tang na ka bynta ka jylla Meghalaya.
Hadien ba la sdang saphriang ka jingpang African Swine Flu (ASF) ki sniang bad ki la don ruh kiba ïap, ka tnad Animal Husbandry & Veterinary jong ka Meghalaya kam pat pynmih jingbthah ne jingmaham eiei.
Ka Animal Health Centre kaba don ha Khanapara hadien ka jingleh test ka la lap ba don ki sniang ba don ïa ka ASF na ki jaka ri bapher bapher kum na Pynursla, Nongkasen, Umsawniang bad ki bynta ka Ri Bhoi District, ha kaba ki la don 40 tylli ki sniang ba la ïap na kane ka jingpang khlam.
Kane ka la buh jingma ïa ki paidbah, hynrei ki bor sorkar kim pat pynmih jingmaham ne jingbthah eiei haduh kine ki sngi.
Ha ka 27 tarik u Ïaïong, ka Meghalaya Pig Farmer Association ka la leit ïakynduh ïa u Bah AL Hek ban ïaphylliew jingmut halor kane ka mat, hynrei ka la paw ba ka sorkar kam shym la leh eiei.
Ka seng ka la pynpaw ïa ka jingbynñiaw halor ka jingbym don ba shahshkor halor kane ka mat, khamtam eh ïa ki sniang kiba dangwanrah nabar sha ka jylla.
Hynriew ha Manipur, ka sorkar jylla ka la ai da ka hukum ban khang ïa ka jingwanrah ïa ki sniang na shabar jong ka jylla.
Kynjatshai 4 Jymmang 2023 ka ïathuh ba ka Ïing Bishar Meghalaya High Court Ka khmih lynti ban biang ki jaka thew ïa ki kali kit jingkit.
Bad halor kane dei ban pynshai khyndiat.
Ka weigh bridge ka thew ïa ka axle load, kaba mut ba hap thew ïa ka trok lem bad ka jingkit.
La buh record, shu buh W tons.
Nangta hap thew ïa kata ka trok thylli.
Bad bad ka weigh bridge ka pyni w tons.
Ka jingkit ka khia W-w tons.
Baroh shi katta ym tip kumno la thew ïa ki ar tylli ki weigh bridge sorkar ha Khliehriat bad Umling.
Ka kam thew ka trok thylli ka donkam hadien ba la pynhap ïa ka jingkit bad Kane ngam tharai kan long kam.
Kaba bha duh ka dei lada ka authority kan ai certificate jingkhia ïa ki trok thylli ba la seal da ki bor hajrong.
Ka jingthew ha Mawroh Mawlai te ka biang bha hynrei ha Highway te ym lah phi.
Balei ba hap thoh ïa kane, ha ka por ba dkut nyngkong eh ka Dwarksuid ,ka ne ka High Court ka la buh 20 ton.
Kane kam don Jingshai la axle weight ne gross weight (bad jingkit bad jingkhia trok ).
Ba hap ïaid na Laitkor, ka long thamula phi ba ki 12 shaka kit 20 ton  kin sahkut pdek ha riat Mawblei Laitkor sah da ki bnai,pait gearbox ne dkut axle.
Bad ki weigh bridge ki dei ban pan ka FPL ne  Factory Permissible Load.
Ka MOT (ministry of transport) ka ai boxis 25 %.1210 TATA mut 12 ton permissible load.25 %=3ton poi 15 ton.10 pat multiply du 10 =100 mut Horse Power ka engine.12 shaka 2518 mut 25 ton FPL.MOT concession 25 %=7 (approx) =32 ton.
Dei ban ïathuh Iu paidbah ba lada bud thik kum ba thmu, phin nym ïohi ïa kine ki trok ba kin kiew Riat Umling Nongpoh kum ka tah 5 Km shi kynta.
Kane ha ri bala develop kim shah bad kum kine ki khot Tail Gating.
Ki traffic pulit kin kdew sha parking zone.
Ki phah sangeh bad u draibar un ïohi ka phaiñ bad ki penalty ba dang sah shwa ban knieh driving laisen hei smart phone jongu.
Lada bud ïa kine ki trok shu buh na jingkieng Myntdu sha riat Turiem hei kali rit, bad khmih iu khynnah rit u bud nadiien bad u dieng ban kawang ha tyre lada tyllun shadien (diesel block ne bakla change gear) bad u dieng jam um trei kam, yn long kumno ba bud sha dien madan plaiñ.
Tang Iwei I jingkyrpad ïa High Court halor ki tyre tam shi teng phut na surok.
Mynshwa ki traffic police ki la ban conical alloy hadien bun ki briew ki la hap ban leit trei bad u diengduh.
Mynta pat nalor ba dheng kali tam  8 inchi ei ei ka taïar sha surok.
Peit ïa khynnah skul ba leit da kjat ito na back gate Loreto haduh DIPR.Shu  lait salit khohwah bad tyre.
Ki trai ki tip bha namar kim nud cross Jerobad ba ladon ba shah  phaiñ sngang hu pulit  Assam.
La kylli dor PIL na muktiar de de haduh 40,000Tyngka.
Shish phi thmu ban ïada ïa ki khynnah skul hap lut  40,000 Tyngka.
Hap shu sngap noh yn leh kumno.
:Ka jingrwai “Ha ruh jingieit", kaba la rwai da ki nongrwai Khasi, kynthup ïa u Ram suchiang & Larihun Lapang, ka dei ka jingrwai Khasi kaba dang dep pyllait shen.
Ïa ka jingpynbit biang ïa ka sur jingtem, la shimti da u Ram Suchiang bad ha katei ka jingrwai, la shim bynta da u tyngshop bad ka purom jong ka Khasi, kynthup ïa u Wiki Lawriniang & Darikyntilang Lyngkhoi.
Katba ka Makeup Artist dei ka Sona Wahlang bad la thaw bad pynmih ïa katei ka jingrwai da u Shaining Lawriniang.
Ïa ka Video & Editing, la shimti da u Amos Suting bad katei ka kynhun ka ai khublei ïa u John Lyngdoh lyngkhoi bad ka Shimti Lyngkhoi.
:Ka jingrwai Khasi ba thymmai, ka “Dur bha briew", ka dei ka jingrwai ba la rwai da u kaitor Ronald Mawthoh bad la la shim bynta da u tynshop Isterwell Sujai bad I Puron Bandahun Lapang bad la ring dur da u David Donbok Kharkongor na ka Studio ba kyrteng David Music Studio.
Ïa kane ka jingrwai, la shna da u Ronald Mawthoh.
Ka nonghikai shad jong katei ka jingrwai dei ka Pyntngenlang Makdoh, katba ka Makeup Artist, dei ka Blinda Mawlong.
La pynmih ïa katei ka jingrwai da ka kompeni Duitara Ksiar.
Katei ka kynhun ka ai khublei ïa ka St.Paul Secondary School Mawlasnai bad ka Dawanki Farm Mawlasnai.
:Ka jingrwai Khasi ba thymmai, ba kyrteng ka “ Shi lynter ki sngi", ka dei ka jingrwai ba la shim bynta da u tyngshop Shining Khongsit bad ka puron, ka Saphira Kshiar.
Ïa katei ka jingrwai, la rwai da u Mewanbha Sawian bad ïa ka jingpynbiang pynbit ïa ka sur tem, la shimti da u Mewan E Nongsteng.
Ïa ka recording, la shimit da u Joelan Pariat bad ka Make up artist, dei ka Rica stella Suting bad la ring dur ïa katei ka jingrwai da u Amos Suting.
Ki nongshad ha katei ka jingrwai, ki kynthup ïa ka Baemdor Shabong, Dashisha Shabong & Daphi pynbhalang Pathaw.
Katei ka kynhun ka ai khublei ïa u Banjop Mawlong & Sagie Lyngdoh.
SHILLONG:Ka jingrwai Khasi, ka “Long lehnohei", ka dei ka jingrwai kaba la dep pyllait paidbah ha ka 2 tarik, Jymmang 2023.
Ïa katei ka jingrwai, la thaw bad pynmih da ka Aisha Suchiang, katba la rwai bad pynbit pynbiang ïa ka jingrwai da u Ram Suchiang bad thaw da ka Aisha Suchiang & Daphihi Suchiang.
Ha katei ka jingrwai, la shim bynta da ka puron, ka Aisha Suchiang bad ki tyngshop Trekey Yankey Pyngrope bad u Gabriel T Mawlong.
Ka Make up artist, dei ka Aisha Suchiang bad la ring dur ïa katei ka jingrwai da u Mark Syiemlieh & Kyrsoi Hujon.
Ïa ki kyntien ba la kylla da ka tien phareng, la shimti da u Bro-Gilbert Sangriang SDB & Mr.Riwanki Suchiang.
Katei ka kynhun ka ai khublei ïa u Kitbok Thabah, Marshal Nonglait “Vice President H.N.Y.M" bad ka Legacy shop P.B Shillong.
:Ka jingrwai Khasi, ka “Deng Deng", ka dei kaba la thoh bad shim bynta da u Eddie Lyngdoh, Kidmarkk & Meban Syiem.
Ïa katei ka jingrwai, la pynmih da u Bashan Lyngdoh, Kyrmen Lyngdoh & B4NDIT, katba ïa ka jingpynbit pynbiang ïa ka jingrwai, la shimti da u Bashan Lyngdoh.
Ïa katei ka jingrwai, la shna da u Meban Syiem, la ring dur ïa ka da ka Evan Phanbuh bad ka studio, dei na ka Sounds of Shillong.
Ha katei ka jingrwai, la shim bynta da ka puron, ka Nula Genius, la mih kyrpang da ka Marba Shadap, katba ki Makeup artist, dei ka Banrie Lyngdoh & Nazia Sahani.
Ki nongshad ha katei ka jingrwai, ki kynthup ïa u Michael The Dancer, Vivek Pradhan & Nishan Biswa.
:Ka jingrwai Khasi ba thymmai, kaba dei na ka bynta ka Meghalaya State League, ka dei ka jingrwai ba la pynmih da ka Meghalaya Football Association bad ka Meghalaya State League bad ka kyrteng jong kane ka jingrwai dei ka “ALE OLE".
Ha katei ka jingrwai, la shim bynta da ka Jessie Lyngdoh, Badbhoi, Abel Phoenix bad u Masor, katba ki beat producer dei ka kynhun Loudlads.
Ïa ka jingpynbit pynbiang bad ba thaw ïa ka jingrwai, dei ka Jessie Lyngdoh, katba ïa ka rukom pynwandur ïa u shñiuhkhlieh jong ka Jessie, la shimti da ka Centhia Dhkar bad Make up, dei ka Rikular Khongtiang.
Katei ka kynhun ka ai khublei kyrpang ïa ka Alfareene Adella Nongbri, Jacinta Nongbri, Nazareene Natalia Nongbri, Sunny Andy Nongbri bad ka Donri Careene Nongbri.
Ka Nativity Higher Secondary School Mawkyrwat  ka la ïoh rah ïa ka lahduh nadpeng ki 26 tylli ki skul kiba la ïoh ban wan ïashim bynta  ha ka Chief Minister District Level Inter School Athletics Meet 2023 bala pynïaid daka ophis jong u District Sports Officer jong ka South West Khasi Hills ka ba kila pynlong ha Madan Saitsnad Mawlangwir South west Khasi Hills District.
Ka Kong Y.Mawlong, ADC South West Khasi Hills District haba kren kum ka kongsan ka la pynpaw ka jingsngewnguh ïa ka tnad ophis jong u District Sports Officer (DSO) Mawkyrwat ba kila lah ban pynlong kum ïa kine ki jingïalehkai naka bynta  ki khynnah skul, kane ka long shisha kaba donkam naka bynta ki khynnah khnang ba kin long kiba smat ba sting bad ïoh ruh ïa met kaba koit bad khiah, ha kajuh ka por kala ai khublei ruh ïa ki nong hikai ki principal jong ki skul bapher bapher ki ba la ïoh ban wan ïashim bynta ha kane ka Chief Minister District Level Inter School Athletics Meet ba dei  lyngba jong ki ka pynlong ïa kane ka sngi kaba iphuh iphieng bad kaba jop.
Shuh shuh ka la ong ruh ba ha manla ka jingim u briew ngi donkam ban ïashim bynta ha ki jingïaleh ba pher bapher khnang  ban ngin ïoh kilan met ban ïoh ruh ïaka met kaba koid ba khiah ym tang kata ka pynproh ruh ïa ka jabieng khamtam kum ki khynnah skul kiba dang don ha ki jingpule ki jong ki ha ki kyrdan bapher bapher.
Hadien ba pynbna ïa ka Nativity H.S School Mawkyrwat kum ka Championships jong une u snem 2023, naka liang u Fr Venky Friding Kharsyiemiong Principal Nativity Higher Secondary School Mawkyrwat u la pynpaw ka jingsngewnguh ïaki nong pynïaid, kata ïa ka ophis jong u DSO South West Khasi Hills District bad baroh kiba la ïadon bynta khamtam  ïa ki khynnah skul ba kila trei shitom da kaba  kila ïaleh kai bha ha baroh ki jait jingïalehkai ha kine ki 3 sngi lynter haduh  ba ki la ïoh bat biang ïaka nam lahduh naduh u snem 2022 bad mynta u snem 2023 ruh ki la ïoh biang ïaka  nam laduh naka bynta kane ka Chief Minister District Level Inter School Athletics Meet jong ka South west Khasi Hills District.
Ha une u snem 2023 ki Championships teams naka bynta ka Chief Minister District Level Inter School Athletics Meet naka bynta ki Shynrang la ïoh  ka Nativity H.S School Mawkyrwat bad naka liang jong ki khynthei ruh la ïoh hi ka Nativity Higher Secondary School Mawkyrwat.
Ka  Presbyterian Higher Secondary School Mawlangwir kala ïoh ïaka nam Best Discipline bad naka bynta ka Best March Past la ïoh daka Maharam Government Higher Secondary School, bad ïa ka ka Championships ne ka nam lahduh na baroh ki skul la ïoh rah daka Nativity Higher Secondary School Mawkyrwat.
Ka Nativity Higher Secondary School ka la khur 47 tylli ki takma baroh kaba kynthup ia ki 19 tylli ki takma ksiar, 16 tylli ki takma rupa bad 12 tylli ki takma rnong.
Naka liang jong ki Shynrang kiba la ïoh ïa ka Best Athletics jong u snem 2023 na ka bynta ki thup kiba hapoh -14 snem, la ïoh da u  Damanwanshwa Marngar naka Maharam Govt,H.S.School naka liang jong ki kynthei la ïoh daka Banriakor Nongsiej naka Skul Nativity H.S School Mawkyrwat bad naka bynta ki Under-16 Shynrang la ïoh da u Waiborlang Syiemlieh na ka Rising Secondary School bad naka liang jong ki kynthei la ïoh ka Latympang L.Marshilong naka Nativity H.S School.
Naka bynta ki Under-18 jong ki Shynrang la ïoh da u Batskhemborlang Thongni naka Sngap Syiem College bad naka bynta ki kynthei la ïoh daka Lavinia Lyngkhoi naka Maharam Govt Higher Secondary School Mawkyrwat.
Ha kane ka sngi kut jong ka Chief Minister District Level Inter School Athletics Meet  la wan pynhap pyrda noh da ka Kong Y.Mawlong ADC South West Khasi Hills District ha ryngkat daka jingïadonlang ruh u Bah Damang Syngkon DSO South west Khasi Hills District, Bah D.Mawlein DSP South West Khasi Hills District  bad ki wei de ki ophisar sorkar kiba la wan sakhi lang ha kane ka sngi.
Ka ophis treikam jong ka District Sports Officer, East Jaintia Hills District ka la pynhap pyrda noh ïa ka Chief Minister District Level Inter School Athletic Meet 2023 kaba la long ha madan Teilang Dkhiah West, Khliehriat.
Ha kane sngi pynhap pyrda, la wan ban pynshngain lang da u Jagpal Singh Dhanoa, IPS Superintendent of Police ka East Jaintia Hills District, ha ryngkat ka jingdonlang ka Kong SM Rapsang, Kong Darleen Khonglam, Kong Balarina Syiem, Kong R.D Kynjing District Child Protection Officer Khliehriat, Ma James Sutnga Working President EJDSA, ki principal bad ki nonghikai na ki skul bapher bapher na ka Distrik.
Ka Seinjait Tuber ka la lah ban rah ïa ka nam lahduh ha ka liang jong ki shynrang hadien ba ka la lah ban khur haduh 22 tylli ki takma kiba kynthup ïa ki 10 tylli ki takma ksiar, 9 tylli ki takma rupa bad 3 tylli ki takma rnong.
Bad haba phai pat sha ka liang jong ki kynthei, ka Cham-Cham Secondary School ka la long ka skul kaba la rah ïa ka nam lahduh hadien ba ka la lah ban khur haduh 14 tylli ki takma kiba kynthup 5 tylli ki takma ksiar, 5 tylli ki takma rupa bad 4 tylli ki takma rnong.
Ka Sein Raij Br.
UPS, Mukhaialong ka la lah ban rah ïa ka nam Best Discipline School.
Ïa ka nam best athlete ha ka thup jong ki khynnah kiba hapoh 14 snem jong ki shynrang la rah da u Mutskhem Sari bad ka Turoi Phawa ka la khur ïa ka nam best athlete ha ka liang jong ki kynthei.
Ha ka thup jong ki khynnah kiba hapoh 16 snem jong ki shynrang la rah da u Dathrangshwamiki Shylla bad ka Thaibiang Phawa ka la khur ïa ka nam best Athelete ha ka liang jong ki kynthei bad ha ka thup jong ki khynnah kiba hapoh 18 snem, la rah da u Damehi Chyrmang bad ka Wansaki Phawa ka la khur ha ka liang jong ki kynthei.
Ki dkhot ka Khasi Students Union (KSU) Shillong Mihngi Circle ha ka 3 tarik u Naitung, ki la leit ban ïakynduh ïa ki bor ïaid ka North East Institute of Ayurveda & Homeopathy (NEIAH), hadien ba la ïoh jingtip ba ka Director jong kane ka skul bah ka la thep kam jubor ïa kawei ka briew kaba na Uttar Pradesh kum ka Attendant kaba trei kontrak.
Ha kane ka jingleit ïakynduh, ki dkhot ka seng ki la mana ïa kane ka skul bah ba ka dei ban weng noh mardor ïa katei ka briew kaba nabar bad dei ban thep kam noh da ki Khasi ha baroh ki kam kontrak.
Ki dkhot ka seng ki la mana ruh bym dei ban pyntrei junom ïa kino kino ki bar jylla kiba trei kontrak ha NEIAH.Ha kajuh ka por, ka seng ka la maham tyngeh ïa ki bor pynïaid ka NEIAH khamtam ïa ka Director ba lada kim weng kam noh ïa katei ka bar jylla, ka seng kan hap ban shim da ka sien jam kaba tyngeh.
Ka Federation of Khasi Jaintia and Garo People (FKJGP) Riwar Mihngi circle ka la phah jingthoh kaba biang sha ka Meghalaya Energy Corporation Limited (MeECL) halor ka jingpynlip bording ha ki thaiñ Pynursla.
Ha ka shithi sha u Executive Engineer, East Khasi Hills Distribution Division,  u President ka FKJGP circle, u Evanfield Khonglam u la ong ba ki paidbah kane ka thaiñ kim shym la ïoh jingtip ïa ka por jong ka jingpynlip bording, khamtam ha ka por ba ki pynmeh biang ïa ka bording electric.
U  Bah Khonglam u la ong ruh ba ka jingpynlip bording ka la nangtam da ki kynta bad ka bun ka ju jia man la ka sngi.
U la ong kane ka jingpynlip ïa ka bording ka ktah bha na ka bynta kito kibapyn donkam bording electric, khamtam ïa kito kiba shaniah tang na ka bynta ka bording kum ki tiar electric kiba pyndonkam ha ïing, ki karkhana shna nar, ki nongshna computer bad kumjuh ruh ka ktah ïa ki khynnah pule ha kane ka juk mynta.
Kane ka seng ka la bynrap ruh ba ka la buh jingkyrpad ïa ka  MeECL ba kin leh eiei kham kloi khamtam ha ka jingpynlip bording ha ki katto katne ki thaiñ kum ka Siatbakon, Pongtung, Pyrnai bad kiwei pat ki thaiñ.
Ka ophis treikam jong u District Sports Officer (DSO) ka South West Khasi Hills District (SWKHD), Mawkyrwat kan sa pynlong ïa ka South West Khasi Hills District Level Inter-School Subroto Mukherjee Cup Football Tournament 2023 na ka bynta ki Sub-Junior (Shynrang hapoh 14 snem) bad ki Junior (Shynrang bad Kynthei hapoh 17 snem) naduh ka 13 tarik u bnai Jylliew, 2023.
Kumta na ka liang ka ophis treikam jong u DSO ka la bthah ïa ki skul kiba don hapoh jong ka South West Khasi Hills District kiba kwah ban ïa shim bynta ha kane ka lympung ïalehkai kin sngewbha ban wan shim ïa ki phorm (Registration form) na ka Ophis treikam jong u DSO, SWKHD ha ki sngi long trei.
Ka tarik ba khatduh ban pynpoi ïa ki phom kan long hapoh ka 6 tarik Jylliew, 2023.
Ka sngi kha na ka bynta ki khynnah kiba hapoh 14 snem kan long ïa kiba la kha naduh 1 tarik Jymmang 2010 shaneng katba ïa ki khynnah kiba hapoh 17 snem kidei ban kha naduh 1 tarik Jymmang 2007 shaneng.
Ïa ki jingtip ba kham bniah, lah ban wan kylli na ophis lane phone ha kine ki nombor  9485358870, 9856925283.
Ka tnat Dirctorate of Sports bad Youth Affairs ka sorkar jylla, ka la pynlong ïa ka jingïalang ha SAI Multi Indoor Sports Hall ban ai ka jingkitbok kitrwaing ïa ka kynhun ki rang bad thei ïalehkai ka jylla ban leit ban ïashim bynta sha ka lympung ïalehkai jong ka 66th National School Games 2023 ban long ha Delhi, Bhopal bad Gwalior.
Ha kane ka kynti kaba mynta, ka tnat sports ka la ïoh ba kan sei madan ïa ka kynhun ban leit ïashim bynta ha ka ïakob ïalehkai na ka bynta ka Shooting, Basketball, Athletics, bad Boxing.
Shwa ba kane ka kynhun kan mih na nongbah, ka tnat Sports lyngba u Bah Paia War Nongbri Assistant Director, Bah K.Passh Assistant Director, ki ophisar bad ki DSO ki la ai ïa la ka jingkitbok kitrwiang ïa ka kynhun kaban leit ban mih khmat bad ïakhun sha kane ka lympung 66th National School Games 2022-2023.
Ki nongïalehkai ki ban mihkhmat ïa ka jylla Meghalaya sha kane ka lympung ki don haduh 62 ngut, ki nongïalehkai ha ka Shooting ki long ka Diveja OM Bali, ka Da – I- La Bynta Ryntathiang, u Mame Allya, u Dennyson Kyrsian (Coach), bad ka  Toiaibha Mylliempdah (Manager).
Ha ka jingïalehkai Basketball ki nongleit ïashim bynta ki kynthup ïa u  Raymond Khongsit, u Sankupar Reenborne, u Beibie Patha, u Jehova Laldawmsang, uVenpuia, u Jordan Thangmalsawma, u Rodrick Lyngdoh Mawphlang, u Bawan Name Hynniewta, u Silverius Kharwanniang, u Nangkitbok Malngiang, u Daryl Henrick Langstieh, u Dulon Banop Kharsati (Head Coach), Yolinda Hynniewta (Coach), ka Suzanne Dareen Sohphoh (Manager), ka Phiblari Kharmaw, ka Ibankerbha Mawlong, ka Grace Monica Bamon, ka Ibajanai Rani, ka Sophia Loren Lyngdoh, ka Sanaki Clarisa Sawian, ka Hakidaroi Sumer, ka Saphira Sun, ka Daphinsara Swer, ka Daffiny Lamare, ka Maryliana Wansuk Jyrwa, ka Jacquelyne Kharpuri.
Ki nongïashim bynta ha ka Athletics ki long ka Melibad Kro, Rinalis Ingti, Anrisha Klein, Balasiewdor Pathaw, Himonki Khail, Bethlyne Grace Makri, Marqueenless Ramsiej, Joytiful Narlong, Ibaihun Kurbah, Lyntijingkyrmen K.Jahrin, Tushal M Sangma, Kalbin B  Marak, Damang I Lyngdoh, Simeon Marak, Chanangbirth R.Marak, Pringchang N.Sangma, Donbok  Shabong, Sajemiki Shylla, Sanctify Pale, Ioobiang Langstang, Pleasantly Synnah (Coach), Fidelia Sun (Manger).
Bad ki nongïashim bynta ha ka Boxing ki long ka Hema Sumer, Rozia Nongsiej, Junestar Marboh, Monfill Marwein, Mack Lyngdoh Marshillong, Bashemphang Shullai, Bah Jimmy B.Shadap (coach), bad ka Kong Eva W.Marbaniang (Manager).
Ka Shillong Lajong FC kaba dang dei ka lahduh jong kane ka lympung Meghalaya State League (MSL) ka la ïoh ban rung (qualify)sha ka semifinal jong ka MSL 2023 hadien ba ka la ïakhaid noh da 0 la 0 ha ka jingïalehkai pyrshah ïa ka Seven United ha ka jingïakhun jong ka Group-C kaba la long hapoh MDSA Ground ha Mawkyrwat ha ka 3 tarik Jylliew 2023.
Katba ka jingïakhun ha ka Grup B, ka Rangdajied United ka la lah ban pynliem noh ïa ka Youth Club Pdengkarong da 3 la 2  bad ka Langsning pat ka la pynliem noh ïa ka Jyntru da 4 la 0 ha ka jingïalehkai jong ka Group A.Ka Shillong Lajong FC ka dang sah sa kawei ka jingïalehkai katba ka Seven United ka la dep ban pyndep lut ïa ki jingïalehkai jong ka ha kaba ka la lah ban jop da ar sien ïakhun bad ïakhaid da lak sien ïakhun.
Ka jingïakhun jong kine ki 2 kynhun kala long kaba i tynnad bad kala pynhun hi jrut  ïa ki nong wan peitkai ha kane ka sngi wat la ha ka kylla step na baroh ar tylli ki kynhun kila ïa trei shitom ban ïoh thep ïa ki kol ki jong ki hynrei lyngba ka jingtbit ki rangïalehkai bad ki rangapkol hapdeng baroh ar tylli ki kynhun ïalehkai kim shem la lah ban ïoh thep wat tang shi kol.
Ka Lajong kaba don ha ka kyrdan ba nyngkong jong ka Group C ka khlem pat mad shisien ruh ïa ka jingshah rem ha baroh 4 sien ba la dep ban ïakhun mynta ka aiom katba ka Seven United kaba don ha ka kyrdan ba 2 ka la mad 2 sien ïa ka jingshahrem na 5 sien ba la dep ban ïakhun.
Shuh shuh wat ha ka kylla mit ruh watla ki la ïaleh ban sei ïa ki sap ki jong ki hynrei wat la naka liang ka Seven United SC bad ka Shillong Lajong FC ki la ïakhun dohïap katba lah ban pynkhih jar hynrei kim ïoh satia haduh ba da kut ka minit ïalehkai.
Ka Shillong Lajong kan sa ïoh ban ïa lehkai biang sa shisien bad kan ïakhun pyrshah ïa ka Riangdo YSCA ha ka 6 tarik  Jylliew 2023 ha kane hi ka juh hi ka madan ha MDSA artificial Turf, Mawkyrwat.
Ki jingïalehkai mynta ka sngi, ka 5 tarik Jylliew ha ka Group C Mawkyrwat zone kan long hapdeng ka Mawten pyrshah ïa ka Lumdiengngan ha ka por 3  mynsngi, ha ka Group D, Tura zone, ka  Chipakkore kan ïalehkai pyrshah ïa ka Wa’sa FC ha ka por 3 mynsngi bad ha ka Group A, Shillong zone bad ha ka Group B, Jowai zone yn ym don jingïalehkai mynta ka sngi.
Kum shi bynta ban rakhe ïa ka ‘Olympic Day 2023’, ka ophis treikam jong ka the Meghalaya State Olympic Association (MSOA) mynta u snem kan sa pynlong ïa ka jingïakob mareh kum shi bynta ban rakhe ïa kane ka sngi.
Ka MSOA ka la shim ïa ka jingrai ban pynlong da ka 4th Shillong 10k run ha ka 24 tarik Jylliew 2023 na bynta ki shynrang bad kynthei kiba lah 18 snem shalor bad kiba lah 50 snem shalor.
Ka ophis jong ka MSOA ka la pyntip ruh ba kino kino kiba kwah ban ïa shim bynta ha ka 4th Shillong 10k run kin hap ban wanrah ïa ki syrnod (document xeroxcopy) ban pynshisha ïa ka rta.
Yn don ruh ka jingsam ïa ki song khusnam sha ki nongmareh kiba la khur jingjop ha kane ka jingïakob mareh marathon.
Bad ïa ka pynrung kyrteng lyngba ka offline lah ban leh hapoh ka ophis treikam jong ka MSOA kaba don ha JN Stadium Polo naduh ka por 1 baje mynsngi haduh ka por 6 baje janmiet.
Bad lah ruh ban leh phah lyngba ka online da ka link.
Ka tarik kaba khatduh ban pdiang ïa ka jingpynrung kyrteng ïa kj nongïalehkai kiba kwah ban ïa shim bynta ha kane ka jingïakob mareh Marathon 4th Shillong 10k run kan long ha ka 20 tarik Jylliew 2023.
U Myntri Rangbah ka Meghalaya, u Conrad K.Sangma ha ka 3 tarik u Jylliew u la pynpaw ïa ka jingsngew sheptieng jong u, ïa kaei kaba lah ban mih na ka jingïakren, ka jingïatai nia bad jingai jingmut jong ka bhah thung kam thung jam “Reservation Policy" hangne ha Meghalaya.
Haba kren shaphang kane ka bhah thung kam thung jam, u Myntri Rang-bah Conrad K.Sangma u la ong, “Kane ka phang ka lah ban ïalam ïa ngi shaduh ïa ïing Bishar ba ha khliehduh Supreme Court bad ngin ym lah ban ong eiei, ka ban mih na ka.
Ka don kata kaba lah ban jia kaba lah ban buh jingma bad ia ka jingshah ktah jong ki trai muluk ki trai jaka bad ki ‘riewlum jong ka Meghalaya".
Haba jubab ïa kawei kawei ka jingkylla kaba ong kum u Myntri Rangbah ka Meghalaya u sngew sha-phang ka jingïakren sha-phang ka Reservation Policy bad ka jingktah jong ka ïa ki ‘riewlum ka Meghalaya, u Conrad K.Sangma u la ong, “Lada kane ka kam ka poi shaduh ïinglieh ïingsaw bad lada peit na ki jingpynmih hukum jong ka Ïing Bishar ba ha khliehduh ka Supreme Court, ka long kaba eh ban ong eiei, kumno ka Ïing Bishar kan leh.
Baroh kan shong ha ki jingtrei kam, ki jingshem ïa ki jingshisha, ki numbor bad  ïa ki jingshem.
Ngam long uba bit babiang ban ong aïu ka Ïing Bishar kan leh.
Hynrei, tang kawei kaba nga tip ka long, ba kane ka phang ka la paw pyrthei bad ka la kylla long ka jingïakren paidbah bad ka lah ban long ha kano kano ka rynsan bad ka lah ruh ban poi shaduh ka Ïing Bishar ba ha khliehduh jong ka ri, ka Supreme Court".
Ha kaba kdew ïa ka Reservation Policy ba ka long ka bama bad ka jyrwit jyrwat, u Myntri Rangbah Conrad K.Sangma u la ong ba la don ki kynhun bad ki ‘riew shimet kiba la ban jur ïa kane ka phang bad kane ka lah ban wan rah ïa ki jingshah ktah, ïa kaba ngim lah ban poi mutdur.
“Kane ka long ka bama bad mano mano ruh lah ban leh.
Ka long ka baeh ban ong eiei ha kaba kum kane ka por", la ong u Myntri Rangbah Conrad K.Sangma.
U Myntri Rangbah Conrad K.Sangma u la ong namar ba kane ka phang ka la paw bad ka Expert Committee kan sa khmih bniah ïa kane ka phang.
Ka Expert Committee kan sa ïathuh ïa ka Sorkar ïa ki jingshem jong ka bad ngi sa ïa peit aïu ngi lah ban leh, ong u Conrad K.Sangma.
Kum shi bynta ban rakhe ïa ka World Environment Day 2023, ka Meghalaya State Control Board (MSPCB) ha ka jingïatreilang bad ki Dorbar Shnong bapher bapher ka nongbah Shillong, ka la pynlong ïa ka jingpynkhuid ïa ki wah bad pynkhuid ïa ki plastik ha ka 3 tarik u Jylliew.
Ki Volunteer bad dkhot jong ki dorbar Shnong ka Demseiñïong, Pynthor, Nongmynsong bad Umkaliar ki la ïashim bynta ha ka jngpynkhuid ïa ka wah Umkaliar bad ki thaiñ ba marjan jong ka.
Ki nongïashim bynta ha kane ka prokram ki la tam ïa ki plastic, ki bilor ba la bret pathar bad kiwei ki jaboh ba ki lap ha lynti ban leit sha wah, da ka jingthawlad ban wanrah biang ïa ka jingitynnad ka wah Umkaliar bad kiwei ki wah.
Ïa kum kane ka prokram la pynlong ruh ha Dem-thring, Nongrim Hills, Umpling bad Rilbong.
Da kaba phai halor ka phang pdeng jong ka World Engironment Day ha une u snem, kaba ong ban jop ïa ka jingjaboh na ki plastic, ki nongpynïaid ki la leit sha ki ïing briew, ki dukan, ki nong-shongshnong bad ki khyn-nah rit ban ai jinghikai ïa ki shaphang ka jingjaboh na ki plasik ba pyndonkam tang shisien.
Ha Tura ruh, kum shi bynta ban rakhe ïa ka World Environment Day, ki dkhot jong ki dong bapher bapher, ki sengbhalang, ki nongïa-lam Balang bad kiwei ki la pynkhuid ïa ka wah Ringrey kaba tuid lyngba ka nong-bah.
Khnang ban ai jinghikai halor ban pynneh pynsah ïa ka mariang, la pynlong ïa ka jingthung dieng.
Ka kynhun ïalehkai kaba nangne napoh ka jylla ka jong ngi kaba la paw bha ha ki jingïalehkai phutbol ha ka ri baroh kawei ka Shillong Lajong Football Club kan sa pyndep ïa ka jingïakhun kaba nyngkong jong ka ha ka kylla jong ka phainal round mynta ka sngi ka 6 tarik Jymmang 2023 hapoh nongbah Shillong.
Kane ka jingïalehkai jong kane ka kynhun kan long pyrshah ïa ka kynhun ïalehkai kaba napoh nongbah Kolkata ka United Sports Club ha kaba kine ki ar kynhun kin ïakhun ha ka lympung jong ka 2nd division league 2023-23 na bynta ban ïaknieh ban ïoh ban rung sha ka lympung ïalehkai jong ka Hero I-League.
Kane ka jingïalehkai kine ki ar kynhun kan long hapoh madan 1st ground jong ka Shillong Sports Association Stadium Polo Ground Shillong ka ban sdang ha ka por 3baje mynsngi.
Ka madan ïalehkai jong ka Shillong Sports Association Stadium First Ground ka la don ïa u phlang plastik (artificial turf) ba dang shu dep siang thymmai bad ka jingïalehkai jong ka Lajong FC pyrshah ïa ka United SC kan long ka jingïalehkai kaba nyngkong eh ka ban long hapoh kane ka madan naduh ba la sdang ban maramot ïa kane ka stadium ïalehkai mynta lah kumba lai snem tam.
Ka kynhun ïalehkai jong ka Shillong Lajong ka khot ka wer ïa ki paidbah ieid phutbol kiba ju ai jingkyrshan ïa kane ka klob na ka por sha ka por ba kin wan ban ïa mih shakhmat ban wan ai mynsiem ïa ka kynhun ha kane ka jingïalehkai ba ka kynhun kan ïohi mynsiem ban lah ban ïalehkai bha.
Ki jingïalehkai ba dang sah jong ka Lajong mynta hapoh kane ka lympung ïalehkai jong ka 2nd division League, Ka Shillong Lajong kan sa ïalehkai pyrshah ïa ka Delhi FC ha ka 11 tarik Jymmang ha Minerva Sports Complex, Delhi, ka Lajong kan sa ïalehkai pyrshah ïa ka Ambernath United, ha ka 16 tarik Jymmang ha Cooperage Stadium, Mumbai bad ka Lajong kan sa ïalehkai pyrshah ïa ka FC Bengaluru United, ha ka 21 tarik Jymmang hangne ha la ing hapoh 1st Ground SSA Stadium Polo.
Kawei na ki samla pule B.A.Arts jong ka Shillong College, ka Lorenza Songthiang ka la wanrah nam wanrah burom ïa ka Meghalaya bad ïa ka ri India baroh kawei hadien ba ka la ïoh ban rah ïa ka nam nongjop ha ka jingïalehkai Pankration ha ka Pankration World Championship kaba la pyllong ha Yanusobud Sport Mausi, Tashkent ha Uzbekistan naduh ka 2 tarik haduh ka 4 tarik u Jymmang, 2023.
Ka  samla Lorenza Songthiang ka la long long kawei na ki khyndai ngut ki nongïalehkai kiba la mih khmat ïa ka India bad khur ïa ka takma rnong.
Ka kynhun ki nongïalehkai Pankration, ka jingïalehkai kaba kynthup ïa ka jingialympad bad kynjat la mihkhmat da ka Vasu kaba na Karnataka ha ka thup ba 84 Kg, u Abdul bad ka Yogita ha ka thup ka 100 Kg bad 70 Kg kiba la  Maharashtra ki la ïoh ban khur saw tylli ki Bronze Medal.
U Aditya uba na Maharashtra bad ka Yogita kynthup ïa ka Lorenza Songthiang ki la long kiba la shah jied ban ïashim bynta ha ka World Combat Games ha ka jingïalehkai Pankration ka ban long ha Riyadh ha Saudi Arabia ha u Risaw mynta ka snem.
Ka Pankration All Meghalaya Traditional Wrestling and Pankration Association ka la pynpaw ïa ka jingsngewburom ïa u President bad General Secretary jong ka Khasi Students’ Union kiba la pynshlur bad ai jingkyrshan ia kane ka nongialehkai kaba la wanrah burom ïa ka Meghalaya bad ïa ka ri India baroh kawei.
Ka Nongjri Youth Rising FC kan sa ïakhun pyrshah ïa ka War Young Boys FC mynta ka sngi, ka 6 Jymmang hapoh madan UUP SC kaba don ha Urksew ha ka por 3 baje janmiet kaba dei ruh ka jingïakhun na ka bynta ka Pre Quarter jong ka lympung Iv Uup Invitation Football Tounament.
Ïa kane ka lympung la pynïaid da ka Umkor Urksew Pynursla Sports Club (UUP SC) kaba long kawei na ki klob ba lah rim jong ka thaiñ Riwar Mihngi Pynursla kaba don ïa ka shlem treikam jong ka ha Pynursla.
Ka People Democratic Front (PDF) ha ka 5 tarik Jymmang, hadien ka jingïalang jong ka General Council, ka la shim ïa ka rai ba kan leit ban pynïasoh noh ïalade sha ka National People Party (NPP) lashai ka sngi, ka 6 tarik u Jymmang.
Mynta ka sngi ka PDF ka la ïoh ban pynlong ïa ka jingïalang jong ka General Council ban ïatai ïathir ïa ki mat kiba ka la buh ha ka khmat duh kata ka long ban pynïasoh noh sha ka NPP bad ha kane ka jingïalang la shim ïa ka rai ba ym tang ki MLA hynrei baroh ki nongkitkam kin pynïasoh noh sha ka NPP ha ka 6 tarik Jymmang.
Haba kren sha ki ladpathai khubor u Bah Gavin Mylliem, u President ka PDF , u la ong, “Kane ka jingïalang ka long ban shim ïa ka jingmynjur na uwei pa uwei u dkhot ban pynïasoh lang sha ka NPP".
“Naduh ba la seng ïa ka PDF ha u snem 2017 bad haduh mynta 6 snem tam, ha u snem 2018 ngi la ïoh ban pynmih 4 ngut ki Nongmihkhmat sha  ïingdorbar thawaiñ bad ha u snem 2019 ngi la ïoh kawei ka MDC  hynrei katba dang ïaid ka jingpynkhreh ïa ka election 2023, ki  2 ngut ki MLA  ka PDF, ki la kynthih noh sha kawei ka party ha ryngkat kawei ka MDC hynrei ngi ar ngut, ma nga bad u Bah Banteidor Lyngdoh ngi la ïaineh  ban ïa khun ïa kane ka election", u la ong.
U la bynrap shuh shuh “Ki la don ki kyrtong ki ba la shim bynta ha ka election kaba la dep bad kum ki nongïalam ngi la mad ïa ki dieng pynkiang kiba bun hynrei kum ki nongïalam ki ba hakhmat ngi la ïaishah ïa baroh na ka jingieh ki MLA, da ka jingpyrshang  ban pynkhlaiñ ïa ka party hynrei hadien ka election  ngi ïoh tang 2 ngut ki MLA".
U President u la ong shuh shuh, “Kadei kane ka  ka daw ba ngi la shong ha ka CEC ban ïathir ïatai bad ban pyrkhat ïa ka lawei ka party jong ngi, bad namar ba kam don ka jingïamynjurlang ngi la shim da ka wei ka rai ba ha kaba ïa dei bad kane ka rai ngi la thaw da ka Committee ka ba kynthup ïa ki dkhot ba hakhmat duh bad ka jingthmu ka long ban ïatai ïathir halor ka jingïaid lynti lane ka lawei jong ka party".
“Ngim lah ban len ïa ka jingshisha mar sien jop ïa ka election mynta u snem ba ka la don ka jingpynsngew na kiwei ruh ki party halor kane ka jingthmu hynrei ngi la rai ha kane ka CEC bad lada ngi pyrkhat tang na ka bynta lade ki MLA, ngi la lah ban kynthih beit sha ka NPP khlem da rah ïa ka PDF baroh kawei hynrei ngi burom ïa ki dkhot baroh bad na ka liang jong ngi kano kano kaba leh ngin pynpaw beit ïa ki bad ha kane ka sngi mynta ngi la shim ïa ka rai ban pynïasoh noh sha ka party NPP", u la bynrap.
“Katkum ka Constitution, ka ju don lai tylli ki bynta – ka jingphiah, pynïasoh bad pynduh pyndam noh ïa ka party, hynrei ha ngi, ngin ym pynduh ïa ka PDF  hynrei ngi pynïasoh ïa ki ar tylli ki party ban long kawei lashai ka sngi, ngin sa pynlong official ïa ki kyndon bad ka jingpynïasoh bad ngi kan long katkum ki kyndon ki ba la dep ban buh", u la ong.
“Na ka liang jong ngi,watla ka don ka jingpynsngew na ki party bapher bapher na ka liang jongngi ngi la shim ïa karai bad rah ïa kane ha CEC bad kane ka dei ka rai ka ba la shim lang baroh bad namar ba ngi la dep ban ïatreilang ha ki 5 snem ba la dep bad ka NPP bad ka rukom treikam ka long kumjuh bad ki nongïalam ki ba hakhmat ka NPP ngi la ïatreilang kumta ngi sngewdei", u la bynrap.
Haba kylli halor ka jingbuh kyndon na ka bynta ban bhah shuki ha ka kynhun myntri u Bah Gavin u la ong, “Kaei ka ba ngi la dep ïakren ka long tang ban ïasoh halor ban long kawei bad ka NPP hynrei halor ka shuki Myntri ngin ieh ha ka jingstad u Myntri Rangbah ka jylla".
U Myntri ka tnad Animal Husbandry and Veterinary jong ka sorkar jylla, u Bah Alexander Laloo Hek, u la ong ba ka jingpang African Swine Flu (ASF) kam pat saphriang palat ha baroh kawei ka jylla, kumta ka dang shngaiñ ban bam ïa ka dohsniang.
Ha ba kren bad u Kynjatshaiu Bah AL Hek, u la ong ba naduh ba sdang ka jingpang ASF na Rilum Garo ka tnad  ka la shim khia halor kane bad bthah ba lada lap ba ki jingri ha kato ka shnong ki pang ASF, dei ban khang mardor noh ïa kato ka jaka bad yn ym shah ban wanrah jingri nabar ne ban rah ïa ki jingri shabar ka shnong.
“Kumta, hadien kane ka jingbthah na ka liang ka tnad kane ka jingpang ka khlem ïoh shuh ban saphriang sha kiwei pat ki shnong ha Rilum Garo, hynrei mynta ka East Khasi Hill don 3 tylli ki jaka ki ba la lap ba ki sniang ki pang ASF, kumta ka tnad mardor hi ka la phah ban bud ïa kane ka juh ka rukom ban tehlakam ïa ka jingsaphriang kane ka jingpang", u la ong.
“Kumba ka long hi mynta ka tnad kan  peit shwa ïa kane bad lada ymdon shuh kano kano ka jingsaphriang kan bha palat hynrei lada kan dang saphriang ngin wad da kiwei pat ki lad ki lynti", u la bynrap.
“Kumba ka long mynta hi ka jingpang ASF kam pat saphriang palat ne sar lut ïa ka jylla  Meghalaya, kumta ka tnad ka dang bud ïa ki kyndom kumba  la leh ha Rilum Garo, da kaba khang ïa kato ka jaka ban rah jingri shabar ne ban wanrah nabar".
Halor ka jingkynnoh ba haduh mynta kumba 40 tylli ki sniang ki la ïap na ka ne ka jingpang u Bah Hek u la ong “Ym dei 40 tylli ki sniang ki ba la ïap na ka jingpang ASF, hynrei ki don ki ba ïap tang kawei lane ar tylli eiei ha ki lai jaka kaba kynthup ha Pynursla, ha Nongsken, Umsawniang bad ki bynta ka Ri Bhoi hapoh 10 tylli ki sniang ki ba la ïap na kane ka jingpang bad ka tnad ka la shim khia ïa kane".
Haba kylli hato ka jylla ka shngaiñ ban bam dohsniang, u Myntri u la ong, “Ngam ong ba ka shngaiñ ne em, ban bam doh sniang hynrei dei ban sngew thuh ba kane ka jingpang kam pat saphriang bad haba don kano kano ka jaka ba ngat kane ka khlam na ka liang ka tnad ka la shimkhia ban tehlakam ïa ka jingsaphriang kane ka jingpang ha ka Jylla".
U Working President ka KHNAM u Bah Thomas Passah u la ong ba lyngba ka MDC election kam dei ka jingpynkhlaiñ ïa ka KHNAM hynrei kan pynkhlaiñ ïa ka bor ka itiar jong ka District Council.
“Ngim kwah ban ïakhun ïa ka ilekshon MDC ngi kwah ba pynkhlaiñ ïa ka itiar ka District Council , ban pyndonkam hok ïa ka bor jong ka khyrnit ba hynriew jong ka riti shynshar", u la ong u bah Passah sha ki ladpathai khubor.
“Ngin pynkylla khongpong ïa ka District Council, namar kumba ka long mynta  ka jingtreikam ki District Council hapdeng ki Karbi Along Autonomous bad Khasi Autonomous  mano ba kham nang ban pyntrei kam ia ka 6th Schedule ki jong ngi kim tip", u la ong.
“Na kane ka daw ba ngi khlem kwah ban pynïeng ïa ka kyrtong MLA, mynta ki District Council la 51 snem naduh u snem 1972 haduh mynta don tang ka wei ka aiñ ba la thaw bad tang uwei u nongthaw aiñ, kata u  Bah H.S Shylla, kiwei ki MDC ki jah shano ?"u la bynrap.
“ Ngi kwah ban pynthikna ba ka District Council  kan khlain, ngi khlem kwah ban ïakhun ïa ka ilekshon MLA, khnang ba ka lyngba ki MDC ngin lah ban trei kylluid namar ngim donkam shuh ïa ka sorkar namar ngim don MLA,  ka KHNAM kan long kum ka Autonomous", u la ong shuh shuh.
U Bah Passah u la ong shuh shuh ba “Ka jingmih ka Voice of People Party (VPP) kan ym ktah ïa ka KHNAM namar ngi don la ka jong ka nongrim, ngi buh ïa kawei ka bynta lada ngi ïakhun election ba  ngim dei ban tieng ban rem, namar ki ong ba ka KHNAM  ka kum ka seng sain pyrthei  hynrei kum ka movement ka dei ka ba khlaiñ namar ka ju kren bad trei baroh 5 snem ïa ki mat ki jura ka Ri bad ka Jaidbynriew".
“Ngi kmen ïa ka jingmih ka VPP namar ka ïa syriem ia ka rukom treikam bad ka KHNAM bad kan dei ban ïalad lang ïa baroh".
u la bynrap.
Uwei u nongñiah trok kit masi u ba dang 34 snem ka rta, ha ka miet jong ka 5 tarik Jymmang u la shah siat ïap ha ki shipai Border Security Forces (BSF) ha ka surok Pynursla-Dawki hajan ka shnong Mawshun ha Pynursla.
Haba pynthikna ïa kane ka jingjia, u Superintendent of Police, East Khasi Hills, u Bah S Nongtnger u la ïathuh ba la pynrung ïa kane ka case ha Pynursla police station bad u la ong ba ki pulit ki dang don ha ka jaka ba jia ka jingshah siat khnang ban pynlong ïa ka jingtohkit.
Une u rangbah ba la shah siat ïap la tip kyrteng kum u Bah Roning Nongkynrih u ba na ka shnong Jalynteng ba hap hapoh ka Raid Nongkynrih, East Khasi Hills district.
Katkum ka jingïathuh u nongbud jong kane ka trok,u ba la kam ba u dei u para jong u Bah Roning, u la ïathuh ba ki dang don ha ka lynti ban wanphai na Laitlyngkot ban wan buh ïa ki masi jong ki ha kawei ka jaka ha Pynursla ha kaba la lap ïa ki da ki shipai BSF ki ba la knieh lynti ïa ki ban pynsahngeh kham jngai khyndiat na ka trok jong ki.
“Ha kata ka por, la hiar uwei u shipai na ka trok jong ki bad dei ha kane ka por ba la jia ka jingshah siat.
Ka dei ha ka por kumba 11 baje mynmiet.
Hadien katto katne ka jingshah siat, haba nga peit ïa u hynmen lajong nga shem ba u la lyngkien da ka snam bad um khih shuh.
Nga la shu kdup skhem beit ïa u, nga khaprip ki khmat bad nga duwai.
Katba ki wan hajan ka trok, ngam shym la nud ban khih wat tang i shympriah kti.
Nga sheptieng ba ïoh ki siat lang ïa nga.
Ngam shym la pyrsad mynsiem bad nga shong beit hajuh tad haduh ba ki la leit noh na kane ka jaka.
Nga peit siar bad nga ïohi ba ka trok shipai ka la leit phai noh.
Hadien ba ki la leit, nga mih ban wad jingïarap na ki shnong ba marjan," la ong u nongbud trok.
Haba kylli balei ki shipai BSF ki la pyllait suloi ïa ka trok jong ki, na ka liang u heh pulit u la ïathuh, “Ngim pat tip ïa ka daw trai kat haduh mynta.
Ngi la ïoh jingtip shaphang kane naduh mynnin miet ha ka por kumba 12:30 mynstep bad kumta hi mar mar, na ka liang ka kynhun pulit ki la leit sha katei ka jaka.
Ki pulit ki dang tohkit ïa kane haduh mynta.
"Na ka liang u Rangbah Shnong ka Jalynteng Nongkynrih, u la pynrem jur ïa kane ka kam da kaba ong ba kane ka la dei ka jingpyn ïap dusmon da ki briew ba don ha ka uniphorm.
“Lada ha kano kano ka bynta, utei u rangbah u la kum ïaid lait na ka aiñ, ki la dei ban bat bad kem ïa u, bad ym ban shu shim ïa ka aiñ ha kti jong ki da kaba ki shim syndon ïa ka mynsiem jong u briew.
Kane ka long kabym lah ban pdiang.
Ngi dawa ba dei ban shimkhia halor kane ka jingleh jong kito kiba donkti," u la ong.
Shuh shuh, u la ong ba une u rangbah ba la khlad noh u don ïa i khun ba dang 3 bnai bad u dei u nongbsa jong ka ïing.
“Ngi dawa ban pynïoh bai lutksan na ka sorkar bad na ki shipai BSF bad ngi kwah ruh ba ka tnad kam poh ïing kan pynthikna ba kine ki briew ki ba dei ban ïada ïa u pud u sam kim dei ban shim ïa ka aiñ ha kti lajong khnang ban pyllait na kano kano ka jingjia ba kum kane," u la bynrap.
“Ka dei ka jingmad kaba shyrkhei," la ong ki khynnah pule kiba la shah ktah ha ka jingjia ha ka jylla Manipur kiba mynta ki la sngew kylluid mynsiem katba ki la poi suk ha ka jylla Meghalaya.
Ha ka jingïakren ha ka 6 tarik Jymmang, ki khynnah pule ki la ïathuh ïa ka jingshem jong ki bad ki la ong ba ka long kaei kaei kaba sngewtieng.
“Ka jingshem kyllum jong nga ka long kaba sngewsyier namar ba ngi khlem tip kaei kaba jia.
Haoid, ka don ka jingïakhih hynrei ha ka thaiñ jong ngi , da ka jingisynei jong u Blei, kam shym la don kano kano ka jingjia bad ngi don hapdeng ka jingïada.
Ka long kaba sngewtieng namar ngi ïoh sngew ïa ka jingbthei bad ki jingsiat suloi.
Ngi lah tang ban duwai," la ong ka Licola Amanda Tariang, kawei na ka kynnah pule kaba la wanphai na ka jylla Manipur.
Haba pynpaw ïa kajuh ka jingshem, kawei pat ka khynnah pule, kata ka Sanriiariti S Kharbuli ka la ong ba kim sngew shngaiñ shuh.
“Ngi la ïoh ka jingpynthikna na ka liang ki nongpynïaid hostel ba ngi long kiba la shah ïada bad ngi shngaiñ.
Hynrei ka jingsawa shabar ka long kaba jur bha.
Ngi la shah bthah ban pynlip noh ïa ka light , ka la shu dum beit ngaiñ.
Ngim tip shuh kaei kaba jia shabar namar lah shah khang ïa ka internet ruh bad ym don shuh ka lad ban ïa kren ne ïa kynduh ," ka la bynrap.
“Na kaei kaba ngi la ïohi da ki jong ki khmat, ka jinglong jingman ka long kaba la tehlakam.
Ha kine ki por baroh shi katta, ngim tip kaei kaba jia namar la shah khang ïa ka internet.
Hynri nga sngew ba shen kan sa long noh kaba jai jai," la bynrap uwei pat u khynnah pule, u Hazekhayah Diengngan.
Ki khynnah pule ki dap da ka jingsngew nguh ïa ka sorkar jylla bad kumjuh ïa ki shipai Indian Army ba ki la pynthikna ïa ka jingwan phai suk phai saiñ jong baroh sha ka jylla Meghalaya.
“Nga dap da ka jingsngew nguh ban wanphai biang ha la ïing.
Nga ainguh ïa u Blei uba la ri la sumar ïa ngi.
Ka sorkar jylla bad ka Indian Army ki la ïarap shibun eh.
Nga sngewsih ba kiwei ki samla pule ki dang sahkut hangto.
Nga kyrmen ba kin leit phai da kaba suk sha la ki jong ki jylla.
Ka sorkar jong ngi ka long ka kloi (ban buddien ïa ka jingwallam noh ïa ki samla pule)," la ong ka samla Sanriiariti S Kharbuli.
“Nga kwah ban ong khublei shibun eh ïa ka sorkar Meghalaya bad ka Indian Army.
Ngi burom ïa phi," la bynrap ka samla Licola Amanda Tariang.
“Nga ainguh ïa u Blei ba u la ri la sumar ïa ngi bad ruh ïa ka sorkar Meghalaya kaba la shim khia ban ngin wanphai da kaba suk bad ruh ïa ka Indian Army kaba la ïarap bad ïada ïa ngi lyngba kane ka jingwanphai jong ngi," la ong ka samla Hazekhayah Diengngan.
Kumba 66 ngut ki samla pule la wallam noh na ka jylla Manipur kaba don ha ka jingïakulmar naduh ka 5 tarik Jymmang.
U Myntri Rangbah ka jylla, u Conrad K Sangma, ha ka 6 tarik u la ong ba kam don kata kaba ki khot “prospective" lane “retrospective" ha ka jingpyntreikam ïa ka roster, bad ka sorkar kan sa wanrah da ka jingbatai ban pynsngewthuh halor kane baroh.
“Hadien ba ngi la ai ka jingbatai ban pynsngewthuh sha baroh, kane ka bynta kan sa long kaba shai.
Roster kumba phi tip ka dei ka jingpynbeit katkum ka por ba la buh kaba phi thaw.
La dei ban pyntreikam ïa kata ka jingpynbeit katkum ka jingpyntreikam ïa ka roster," u la ong.
U la ong ruh ba ha ki por ba la leit, ki jingpynrung kam la leh katkum ka jinglait ka kam, hynrei la dei ban leh ïa ki jingpynrung kam katkum ka jingdon ki posts, bad kata ka dei ka bynta kaba donkam ïa ka jingbatai ban pynshai halor kane ka mat.
Ka kynhun ïalehkai jong ka Nongjri Youth Rising ka la ïoh ïa ka jingjop ha ka jingïakhun pyrshah ïa ka Young Boys da kaba pynliem noh da 4-2 ha ka jingïakhun na ka bynta ka lympung Iv Uup Invitation Football Tounament 2023 kaba dei ka lympung kaba paw bad kaba la ïoh ïa ka jingithuh ha ki thaiñ ri war mihngi Pynursla Ïa kane ka lympung la pynïaid da ka Umkor Urksew Pynursla Sports Club (Uup Sc) kaba long kawei na ki klob ba lah rim jong ka thaiñ Riwar Mihngi Pynursla kaba don ïa ka shlem treikam jong ka ha Pynursla.
Ka Nongjri Youth Rising ka la ïoh ban thep 3 kol ha ka kylla step, kata ha ka minit ba 13,17 bad 29 katba ïa kawei ka kol la ïoh ha ka minit ba 58 jong ka kylla miet, bad ka Young Boys ka la ïoh ban thep ha ka minit ba 49 bad 53 jong ka kylla miet.
Lyngba katei ka jingjop, ka Nongjri Youth Rising ka la ïoh ban rung sha ka quarter phainal jong kane ka lympung ïalehkai.
Ka kynhun ïalehkai jong ka PFR Academy bad ka Rangdajied ki la ïoh ban khur ïa ka 3 poiñ lyngba ka jingjop ha ka jingïakhun na ka bynta ka lympung UNDER-10 (Boys) Football league 2023 ba la pynlong da ka Shillong Sports Association (SSA) hapoh madan 2nd ground polo ha ka 6 tarik Jymmang 2023.
Ha ka jingïalehkai kaba nyngkong ka PFR Academy ka la lah ban pynliem noh ïa ka Mylliem Grass Root da 2 la 0, ka Sacred Heart Football Academy ka la lah ban pynliem noh ïa ka Rangdajied United FC da 4 la 0 katba ka Kick Start Academy ka la ïakhaid bad ka Mawlai SC da 0-0 bad lyngba katei ka jingïakhaid la hap ban ïasam mar shi poiñ.
U Symbud Myntri Rangbah ka jylla uba dei ruh u vice president ka National People’s Party (NPP), u Bah Prestone Tynsong, ha ka 6 tarik Jymmang u la pynïasyriem ïa ka jingpynïasoh ka People’s Democratic Party (PDF) sha ka NPP kum ka jingïathoh shongkurim bad u la ong, “Ngi la long kawei; la dei ïasoi ïa ka kot kyntiew kurim bad mynta ngi la long kiba kham khlaiñ," u la ong.
“Ai ba kane ka jingïathoh shongkurim kan neh.
Hooid, ha ka saiñ pyrthei ym don nongshun ba neh, tang ki paralok kiba neh namar hadien ba ngi la jop ïa ka elekshon, ka thong kaba kongsan ka long ban shakri ïa ka konstitwensi bad ïa ka jylla," la ong u Bah Prestone.
Haba kynthoh ïa kiwei ki seng saiñ pyrthei, u Symbud Myntri Rangbah ka jylla u la ong, “Kiwei ki seng saiñ pyrthei ki kam ba ki ieid bad ki ïakhun na ka bynta ka jaitbynriew, hynrei tang na sla.
Lada phi peit bniah, phin ïohi ba ha ki konstitwensi jong ki, ki don shibun ki jingeh – naduh ki surok ba sniew shaduh ki skul – kaei ba phin leh? Lada phi ong ba phi ieid ïa ka jaitbynriew bad ka jylla, sdang shwa na la ïing.
".
U Symbud Myntri Rangbah ka jylla uba dei peit ruh ïa ka tnad Home (Police), u Bah Prestone Tynsong, ha ka 6 tarik Jymmang u la ïathuh ba la aiti noh ïa ka met jong u nongñiah trok, u Bah Roning Nongkynrih uba la kynnoh ba shah siat ïap ha ki shipai BSF ha ka janmiet jong ka 5 tarik Jymmang, sha kiba haïing hasem ha ka 6 tarik Jymmang bad ka jingleit on tep kan long ha ka 7 tarik Jymmang.
Haba kylli ïa ka daw jong ka jingshah siat ïap, u Bah Prestone u la ong, “Ngam tip kaei kaba la pynlong ïa ki shipai BSF ban shim ïa kum kane ka sien jam ban siat; ngam lah ban ong eiei namar ka jingtohkit ka dang ïaid shakhmat.
Ai ba ka aiñ kan leh ïa kaba donkam.
U la kyntait ruh ban jubab ïa ka jingkylli la yn shim kam pyrshah ïa ki shipai BSF kiba la kynnoh donkti ha kane ka jingjia.
U Bah Roning Nongkynrih uba dei na ka shnong Jalynteng hapoh ka Raid Nongkynrih, East Khasi Hills District, ryngkat bad u nongbuh trok uba dei ruh u para jong u, ki dang don ha lynti na Laitlyngkot ban leit buh ïa ki masi ha ka jaka hajan Pynursla mynba ki la ïakynduh ïa ka trok BSF kaba la tan ïa ki bad pynsangeh ïa ki katto katne meter hakhmat jong ki.
U nongbud trok u la ong ba ki shipai BSF ki la hiar na ka trok bad dei hangta ba la sdang ka jingsiat, kaba la jia ha ka por 11 baje eiei mynmiet ha ka 5 tarik Jymmang.
Ka Shillong Lajong Football Club ka la lah ban pynliem noh ïa ka United Sports Club da 2 la 1 ha ka jingïalehkai kaba la long hapoh madan MFA Turf, Polo Ground Shillong jong ka lympung ïalehkai Hero 2nd division I-League 2022-23.
Ha katei ka jing-ïakhun, ka Lajong ka la ïoh ïa kol lyngba u Hardy Cliff Nongbri uba la ïoh ban thep ïa ka kol ha ka minit kaba 33 bad u Figo Syndai u la ïoh ban thep ïa ka kol ha ka minit kaba 45+2.
Katba ka United Sports Club uba la ïoh ban thep ïa ka shi kol lyngba u Sajib Mondal uba la ïoh ban thep ïa ka kol ha ka minit kaba 38 jong ka kylla step.
Ka kynhun ïalehkai jong ka Shillong Lajong FC hapoh ka jingpynïaid jong u Bah Bobby Nongbet ka la bujli (substitute) lai ngut ki rangïalehkai, kata u Baby Sunday Marngar u la mih bujli ha ka jaka jong u Everbrightson Sana Mylliempdah ha ka minit kaba 61, u Hamedamanbha Wahlang u la mih bujli ha ka jaka jong u Hardy Cliff Nongbri ha ka minit kaba 70, bad u Amon Lepcha u la mih bujli ha ka jaka jong u Wadajied Kynsai Ryngkhlem ha ka minit kaba 79.
Kum ban shu pyn-kynmaw, ka Lajong bad ka United ka la dep ban ïakhun 3 tylli ki jingïalehkai mynta ka aiom, ha ka jingïakhun ba nyngkong ha ka 14 Ïaiong, ka jingïakhun ka la kut noh ha ka jingïakhaid da 1-1, katba ha ka jingïakhun kaba 2, kata ha ka 24 Ïaiong ka United ka la pynliem noh ïa ka Lajong da 2-1, mynta ka kynti ka Lajong ka khlem aili shuh ïa katei ka kynhun bad ka la shim kabu ruh namar ka jingïoh ban ïalehkai ha la ïing da kaba pynliem kylla da 2-1.
Ka Shillong Lajong ka dang sah sa 3 tylli ki jingïakhun ha kane ka aiom, bad ha ka jingïakhun kaba bud kan sa ïalehkai pyrshah ïa ka Delhi FC ha ka 11 tarik Jymmang ha Minerva Sports Complex, Delhi,  pyrshah ïa ka Ambernath United, ha ka 16 tarik Jymmang ha Cooperage Stadium, Mumbai bad pyrshah ïa ka FC Bengaluru United, ha ka 21 tarik Jymmang hangne ha kane ka jylla hapoh madan1st Ground SSA Stadium Polo.
Ki nongïalehkai jong ka Shillong Lajong FC kiba la mih madan mynta ka sngi ki long u Bishal Lama (nongapkol), Henry Ford Nongneng, Ronney Wilson Kharbudon, Saveme Tariang, Everbrightson Mylliempdah (u la mih bujli u Babysunday Marngar ha ka minit kaba 61), Hardy Cliff Nongbri (u la mih bujli u Hamedamanbha Wahlang ha ka minit kaba 70), Ronaldkydon Lyngdoh Nonglait, Wadajied Kynsai Ryngkhlem (u la mih bujli u Amon Lepcha ha ka minit kaba 79), Sangti Janai Shianglong, Atlanson Kharmaw, bad u Figo Syndai.
Shi sngi hadien ba ka Ïingkashari (High Court) ka jylla ka la hukum ïa ka sorkar jylla ban file affidavit halor ka jingpynlip bor ding ha ka jylla, u Myntri Rangbah ka jylla u Conrad K Sangma, ha ka 6 tarik Jymmang u la ong ba ka sorkar kan sa ai ka kaiphod katkum ki jingshisha halor ka load shedding bad halor ka daw ka jingpynlip bording khah khah.
Haba kren sha ki lad pathai khubor halor ka jinglong jingman ka bording, u Myntri Rangbah ka jylla u la ong, “Ha ka por elekshon ngim shym la lah ban pynbeit ïa ka load shedding, bad kumta ngi la leh ïa ka load shedding hapoh une u bnai Jymmang.
"U la ong ba barabor la ju pyntreikam ïa ka load shedding ha ki bnai Kyllalyngkot, Rymphang, Lber, bad Ïaïong, kumba 2 haduh 3 kynta eie, hynrei namar ba ym shym la lah ban leh ïa kata, kumta la pyntreikam kham bun mynta ïa ka load shedding.
“Kane ka dei kaei kaei ka bym pat ju jia, bad kam dei ban jia ruh ha ki snem ban wan," u la ong.
U Sangma u la ong shuh shuh ba ka sorkar ka dang trei ha kiba bun ki bynta ban pynbiang ïa kiei kiei baroh, bad ba ka jinglong bad ka jingïar ka load shedding kan ym jia shuh ha ki sngi bad ki snem ban wan.
SHILLONGU Symbud Myntri Rangbah ka jylla u bah Prestone Tynsong haba kren bad ki nongthoh khubor hadien ba la pdiang sngewbha sha ka seng ïa ki arngut ki MLA ka PDF u la ong  ka jingkhang jong ka NPP ka plie ïa ki wei ki seng saiñ pyrthei ban wan pynïasoh.
“Ka jingkhang jong ka NPP ka plie, ngi pynsngew sha baroh ki seng saiñ pyrthei balei kim bud ïa ki dienjat jong ka PDF sngew-bha wan ban pynïasoh noh bad ngi, " u la ong.
Haba ïadei bad ka jingkynthoh jong ka UDP ha man ki ilekshon pyrshah ïa ka NPP, u bah Tynsong u la ong ,"Ngim don eiei ban ong ïa mynta, phi ïohi ba ka saiñ pyrthei ha kylla, ka lah ban dei man ka sngi, man ka taïew ngam lah ban ong mynta".
“Mynta ka UDP ka dang ïatreilang bad ngi bad ngam tip kumno kan jia hadien, ngin sa peit kumno kan ïaid  hadien kata ngin sa lah ban ong eiei, " ong u bah Prestone.
Shuh shuh u bah Prestone u la bynrap da kaba ong ba wat ka BJP ruh ka lah ban wan pynïasoh.
“La kan urlong ne kam urlong hynrei ka dei ka kamram jong ngi ban pynsngew sha ki," u la ong.
U Myntri Rangbah ka jylla, u Conrad K Sangma, ha ka 6 tarik Jymmang u la ong ba 100 ngut ki nongshong shnong na Meghalaya ki la wanphai na Manipur bad kumba 40-50 ngut kiwei pat kin sa wanpoi mynta ka sngi.
Haba kren sha ki lad pathai khubor, U Sangma u la ong ba ki briew na Meghalaya ki dei kiwei na kiba kham bun paid ha Manipur, bad ba bun ki samla pule na Meghalaya ki leit pule hangto.
“Kumta ka shim por ban wallam ïa baroh, ngi la lah ban pynthikna ki jaka shong ïa jan baroh lait noh kumba 5 lane 10 ngut ki briew, bad ha ki 48 haduh 72 kynta ban wan, ngin lah ban wallam noh ïa ki ruh," la ong u Sangma.
“Nga la shu thiah lang kumba nga la ïap bad kun kat ba lah wat la ngam sngew lah shuh namar nga la sngewbynnud palat ïa u hymmen la de", ong u Bah Riborskem Nongkynrih, uba dei u para arkmie jong u Bah Roning Nongkynrih u nongñiah trok u ba la shah siat ïap ha ki shipai Border Security Forces (BSF) ha ka miet jong ka 5 tarik Jymmang.
Lah ban kdew hangne ba u wei u nongñiah trok ba kit ïa ki masi u ba la tip kyrteng kum u bah Roning Nongkynrih u ba dang 34 snem ka rta, u la shah siat ïap ha ki shipai Border Security Forces (BSF) ha ka surok Pynursla-Dawki hajan ka shnong Mawshun ha Pynursla.
Na ka liang u Bah Riborskhem u para arkmie jong u Roning Nongkynrih, u ba dei u nongbud ïa ka trok ba ñiah da u Bah  Riborskhem Nongkynrih u la ïathuh ba ha ka 5 tarik mynmiet ha ka por 11 duna baje eiei ki la leit  bylla ban kit masi na Laitlyngkot  ban wanrah ha sem".
“Hynrei ha ba la poi hangne ka jaka ngi ïohi ïa ki shipai bad khlem sngew-thuh sngewthaw nga shu ïoh sngew beit ba riew u kuli, bad ka kali ruh ka la ïap noh ha kane ka por bad nga peit ïa u hymmen ym ilong shuh bad nga la shu kdup ïa u hymmen u ba la lyngkien da ka snam bad nga ruh nga la leh kum ba la ïap ïa lade", u la bynrap.
U Bah Riborskhem u la ïathuh shuh shuh,  “Nga mut ban phet na kane ka jaka hynrei ngam sngew nud bad nga la shu dem lang hajuh namar ba ki la wan ban peit ïa ngi ha kali, nga la shu peit tuh ïa ki bad hadien ba ki la phet na kane ka jaka nga sa mih noh na kali".
“Ngi wan ban bylla khnang shane namar ban ïoh khaw na ka bynta ki khun hynrei ngam poi pyrkhat ban long haduh katne pat kumba la jia ïa u hynmen jong nga", u la ong.
“Kane ka  jingjia ka la jia  ha ka por 11 duna eiei bad ngi dang ïaid bad kynsan shu ïohi ïa ki shipai BSF bad u hynmen jong nga u ong ‘ni ki shipai’ hynrei shu kynsan shu  riew beit u kuli", u la bynrap.
“Ngam poi pyrkhat ba ki shipai BSF kin pyndonkam da ka suloi bad ngam shem la nud shuh ban khih ruh namar lada nga khih ka mut nga ruh nga la shah siat lang tharai kumta nga la shu thiah beit wat la ngam lah shuh ban kun namar ba nga la bynnud palat ïa la u hymmen lajong", la ong u Bah Riborskhem.
Ha ka ba ïadei bad kane na ka liang ka KSU South Center Circle kan pynlong ïa ka jingïalang ha ka sngi nyngkong, ka 8 tarik Jymmang ban dawa ban khang ïa ki shipai ba kin ïaid pahara ha kine ki thaiñ ki ba jngai na khappud.
Wat la kam pat don kano kano ka kyrwoh ka ba la ïoh na ka liang ki shipai ha lor ka jingjia ha ka shnong Mawshun ,hynrei kat kum ki tyllong khubor ba la ïoh na ki BSF la ong ba kane ka jingjia ka la jia namar ba u nongñiah kane ka trok u thmu ban phet.
Ha ka juh ka por na ka liang ki bahaïing ki la bahaïing, ki la kyntait ïa ka jingkynnoh ba u bah Roning u kit ïa ki masi ban shalan beain sha Bangladesh.
Na ka liang ki bahaïing ki la ong ba u bah Roning Nongkynrih u kit ïa ki 6 tylli ki masi na kawei ka shnong ban leit ban buh sha kawei ka shnong ym ban khaïi beain".
Lah ban kdew hangne ba uwei u nongñiah trok u ba la tip kyrteng kum u Roning Nongkynrih  34 snem ka rta u ba shong basah ha Nongkynrih Jalynteng,  ha ka miet jong ka 5 tarik Jymmang u ba la shah siat ïap ha ki shipai Border Security Forces (BSF) ha ka surok Pynursla-Dawki hajan ka shnong Mawshun.
Kat kum ka tyllong khubor jong ka BSF la ïathuh ba “ki shipai ki ba ïaid pahara ha kane ka jaka ki la phah ban sangeh ïa u nongñiah kane ka trok hynrei u la thmu ban phet kumta ki la siat sha suiñ"halor kane ka jingjia na ka liang ki shipai BSF kin sa pynlait ïa ka kyrwoh jong ki".
“Ïa ka jingtohkit halor kane ka jingjia na ka liang ki shipai BSF kin sa pynlong shen bad ïa ka kaiphot yn sa pyntip shen"l, a ong u heh shipai ka BSF.Na ka liang ki bahaïing jong u bah Roning Nongkynrih , ha ka sngi saitjainñki la dep ban ujor da ka ejahar ,bad ki pulit ka Pynursla Police station ki la dep ban register ïa kane ka case ïa kane la ïathuh da u SP ka East Khasi Hills u bah S Nongtnger.
Kane ka jingjia ka la jia haka por 11 duna mynmiet, jong ka 5 tarik , bad na ka liang ki bahaïing ki la kynnoh ba ki shipai BSF ki siat ïap ïa u.
Mynta ka sngi ki pulit ki la wan ban pynkit noh ïa ka met ba sah jong u bah Ronning Nongkynrih sha Civil Hospital ba leh ïa kaba donkam bad ka jingtohkit halor kane ka dang ïaid shakhmat.
Ka Sorkar Meghalaya kaba la trei borbah ryngkat bad ka Sorkar Manipur haduh mynta ka la lah ban wanrah sha Meghalaya ïa ki samla pule kiba na kane ka jylla haduh 83 ngut kiba pule ha Manipur.
Ïa kane la ïathuh da u Myntri Rangbah ka Meghalaya, u Conrad K.Sangma ha ka jingpathai khubor jong u sha ki lad pathai khubor bad nongthoh kot khubor.
U Myntri Rangbah Conrad K.Sangma u la ïathuh ba ka Sorkar kan sa lah ban wanrah lut ia u samla pule jong ka Meghalaya kiba pule ha ki jaka pule bapher bapher jong ka Manipur hadeng ka 47 bad 72 kynta.
Ki khubor Sorkar ki iathuh ba don kumba 200 ngut ki samla pule  kiba ka Meghalaya kiba pule ha Manipur kiba dang sahkut ha katei ka jylla.
Ka Sorkar jylla ka la pyrshang ban iarap ia ki kmie ki kpa jong kito ki samla pule kiba dang don ki khun kiba dang sahkut ha Manipur ba ki lah ban pyndonkam ki Helpline No.1800-345-3644 ha kaba ki lah ban ioh ia ki jingtip kiba iadei bad ki khun jong ki bad ia ka jinglong jingman ha Manipur.
Ha kawei pat ka liang, ki samla pule jong ka Meghalaya kiba don ha Manipur ka lah ban pynsngew ia ki jingeh jong ki ha u Nodal Officer u Bah Remdor Dkhar (+91 98631 14387) bad Dr Paul Chyne (9863089972) na ka bynta ba ioh jingtip bad ban lah ruh ban ai jingiarap ia ki.
Ka Umsning Area Headman Forum ka la pynrem jur ïa ka jinglehsting ka National Highway Authority of India ha kaba maramot ïa ka surok ha Umtrew, Ri Bhoi District, kaba la poi shaduh u pud ban ïatyngkhuh kali ha ka Sngi Saitjaiñ.
U Bah Frankie Nongrum, Convener ka Umsning Area Headman Forum u la ïathuh ha ka por ba maramot ïa kane ka surok ki duna palat ki jingpyni dak ba dang maramot ïa ka surok bad dei ban ïaid tang na shiliang ka bym maramot.
U la ïathuh ruh ba ka jingduna ki jingpyni dak ka la wanrah ïa jingjia ba sngewsih, haba kala mih ka jingtyngkhuh kali ha ka Sngi Saitjain ha Umtrew.
Kumta ka Forum ka la dawa bailutksan na ka bynta ki kali kiba la tyngkhuh bad ïa kiba mynsaw.
Ka kyntu ruh ba dei ban buh nongtrei ha manla ki dong ryngkat ki jingpyni dak ban ïaid beit ha la ka jong ka liang khnang ban lait na ki jingjia ba sngewsih.
Ka kynhun nong niah thuk thuk  jong ka jylla Meghalaya bala tip kum ka ‘The Ultimate Legend Bikers Association’ (TULBA) Central Body mynta ka sngi ka 6 tarik u Jymmang 2023 ki la ïoh ban  pynskhem ïa ki nongkitkam ba thymmai jong ka seng  naka bynta ka samoi treikam jong u snem 2023-2026 ha kaba ïa kane ka jingïalang  kila pynlong ha Lawmali Dorbar Hall East Khasi Hills District.
U TBn Powel Sohkhlet haba kren kum u kongsan u la pynpaw ka jingsngewnguh ba kum ka seng TULBA ka kynmaw burom ïa u ba khot kyrpang ha kane ka sngi da kaba pyn kynmaw ruh ïa ki kam ba khraw ba kum ka seng TULBA ka la  noh synñiang ha ka imlang sahlang kum ki dkhot jong ka seng ki don kata ka mynsiem ban kner lem ki jingïarap da kaba kila trei shitrhem lyngba ki buit ki bor jongki ha ki ba bun ki bynta da kaba ki la lah ruh ban pynshna ïing ia ki longïing ba duk ym tang kata la ïohi ruh ba ki la kner ruh ki jingai sngewbha haka por Christmas bad ruh haka por ba ka jylla Meghalaya ka ïoh mad ïa ka jingpang Covid 19 ha kine ki snem bala dep.
Ka jingdon ka TULBA da kaba pynshna ïing ei ia kiba duk  ka dei ka bynta kaba khraw tam.
Ai ba kine ki nong kitkam ba thymmai ban sa shimti kum ki nongïalam jong ka seng kin nang pyntyllun shuh shuh ïaki kam da ka kti kaba hok bad daka jingiatylli baroh kum ki dkhot khnang ba ka seng kan nang lah ban leh  ïa shibun ki kam nangne shakmat naka bynta ka imlang sahlang.
U bah Seiborlang Lyngdoh Nonglait u ba dei u president ba la shongthait jong ka seng u ba dei ruh u nongseng ba nyngkong  ïa kane ka TULBA ha ryngkat kiwei de ki dkhot u la pynshai ïaki mat treikam jong seng naduh ba la seng ïaka naduh u snem 2011 ha duh ban da kynjoh mynta u snem 2023.
U la ong ruh ba ka jingthmu jong kane ka seng TULBA ka long ban lum ban lang ïa ki samla kiba ñiah ar shaka ( Bikers)ban ki dei ban leh don akor ba kim dei ban dih ki kynja jingdih ba pynbuaid haka por ba ki ñiah Bike bad ymdei ruh  ban ñiah khlemakor da kaba pynher sted ïa ki bike jong ki ha surok bad ruh kaba kongsan ka long  ban noh synñiang lem ïaka imlang sah lang ban leh eiei ïaki lanot ba shem jingeh kiba  donkam jingïarap.
Halor ka jingiehnoh ïaka kam kum u nongïalam ba ha khlieh duh jong ka seng, u la ong, “Nga sngewbynnud ha kawei ka bynta bad nga sngewkmen ruh ba kane ka seng kala hikai ïa u ba long kum u nongïalam ban lah ban kitkhlieh ïaki jingeh baroh haduh ba kane ka seng TULBA ka la paw ym tang hangne hapoh ja jylla Meghalaya hynrei ha kiwei pat ki jylla ki briew ki la ithuh bad tip ïaki kam ba ka seng TULBA kala noh synñiang ha ka imlang sahlang", ong u bah Seiborlang Lyngdoh Nonglait.
Shuh shuh u la ong ruh ba  ka por kam shah shuh ïa u ba u dang bat sah ïaka kam kum u nongïalam namar bun ki nongkitkam jong ka seng kila biang ka bor kumta nga la sngew dei ban ailad noh sa  ïa kiwei ki para dkhot ban long ki nongïalam  namar ba ma u, u la bat ïa ka kyrdan kum u President naduh ba la seng ïa ka TULBA ha ka jingïaid lynti ka la kynjoh la kumba 10 snem tam eiei, kumta ka la dei ka por ban shongthait ban ailad ïa ki dkhot bad ïa ki nongkitkam ba thymmai ban kin shimti ban pyntyllun iaki kam jong ka seng.
“Wat la ngam long shuh kum u President hynrei ka mynsiem ka don bad ka seng bad ngan iai trei ryngkat bad ka seng namar ba kane ka seng kaba la hikai ianga haduh ba nga long kumne kumba nga long mynta",  u la ong.
Ki nongkitkam ba thymmai ha kane ka shlem trei kam jong ka seng TULBA Central Body naka bynta u snem  2023-2026 la ioh President da u Bah Rishandon Nongrum, Bah Odicios Shullai kum u Vice President, Working President  Bah Kyrshanlang Nongbri,  Secretary Bah Banbhalang Mawiong, Organising Secretary Bah Richbemous Rani, Finance Secretary Bah Meshak Sungoh, Sports Secretary Bah Franky Nongrum, Social Secretary Bah Jershai Marbaniang, Public Secretary Bah Samuel Kurbah, Education Secretary Bah Shestar Kharbani bad ki ar ngut ki Co-ordinator u Pastor Lamborne Kharbudon bad Bah Splendour Sawkmie.
Ki Dkhot Executive Committee Bah Bympher Lyndem, Evandor L.Nongpyiur bad Bah Wankit Nongkynrih.
La pyniaid iaka jingialang da u Bah P.S Lyngdoh, katba u Tymmenbasan Powel Sohkhlet u la shim ia ka bynta ban pyntian smai iaki dkhot ba thymmai jong ka seng TULBA Central Body naka bynta u snem 2023-2026 da kaba buh ruh da ka  ki jingduwai.
Ha kane ka sngi la ioh ruh ka jingkren na u President barim Bah Seiborlang L.Nonglait bad kumjuh ruh na u Bah Rishandon Nongrum President ba thymmai jong ka seng ha kaba ka jingialang kala iaid beit iaid ryntih lyngba da ka jingwan iashim bynta lang  ki dkhot naki Unit bapher bapher kiba la wan na kylleng jong ka jylla Meghalaya.
Ki shipai ka Border Security Force (BSF) ki la pynpulom ïa ka jingpyrshang ki briew nabar ri ban rung tuh shapoh u pud u sam ka ri lyngba ki khappud ka East Khasi Hills.
Katkum ka kyrwoh ba la pynmih u Public Relation Officer (PRO) ka BSF jong ka Meghalaya, la ïathuh ba ki shipai ïada khappud ka pyrton 193Bn BSF ki la ïoh jingtip ia ki briew kiba thmu ban rung tuh na Bangladesh ha ka 6 tarik u Rymphang bad ki la pynjur ia ka jingpahara ha ki khappud.
Hadien kane, ki shipai BSF ki la ïoh ban kem ïa 13 ngut ki briew na Bangladesh kiba wan rung tuh lyngba ka khappud ba don marjan ka shnong Dangar, East Khasi Hills.
Ki shipai ki la ïoh ban kem ruh ïa 3 ngut ki nongshong shnong ka India na West Garo Hills kiba ïarap ïa ki briew na Bangladesh ban rung tuh  shapoh India.
Ki shipai BSF ki la ïoh ban bat ïa kine haba ki nong Bangladesh ki la mih na ka khlaw kaba don marjan bad ka International Border bad ki shong ha ka Tata Sumo ba la pynïeng lypa ha katei ka jaka.
Kine ki briew na Bangladesh kiba la shah bat ki la phla ba ki la rung sha India da kaba thmu ban leit sha Kashmir khnang ban ïoh kamai jakpoh da kaba bylla bad kiwei ki jingtrei.
Ïa kine kiba shah kem la aiti sha ki pulit ka Dangar jong ka East Khasi Hills na ka bynta ban leh ïa kaba donkam.
U General Secretary ka Khun Kur Longtrai Lai Kynthei, Raid Shabong u Bah Ribanroilang Lyngdoh (Khongmawloh) u la ong ba ka Raid Shabong kadei kawei kaba kyrpang bha namar ka don la ka jong ka niam ka rukom, la ka jong ka shad ka kmen, kaba ju pyndep ïa ka riti ka dustur ha man la u snem ryngkat ka niam ka rukom kaba ki ju khot ka shad Lyngdoh.
Haba kren bad ki katto katne ki nongthoh khubor u Bah Riban u la ïathuh ba hapoh ka Raid Shabong ka don haduh 8 kur bad ki kur kiba don hapoh kane ka Raid kynthup ïa ka kur Khong-mawloh, Khongbuhphang, Khongtani, Khongjah, Khongwet, Khongsdoh, Sohklet bad Khongthaw, namar naduh ki longshwa mynshwa, la ïateh ïatang, la ïasuit ïashor ba kin long kawei katba ka longbriew manbriew kan dang neh ha kane ka sla pyrthei.
Ha kaba ïadei bad ka jingpynneh pynsah ïa ka khyndew ka shyiap, u Bah pynneh pynsah ïa ki khlaw ki btap khnang ba ki nongsumar kynbat kin ïoh ka jingmyntoi ban pyndonkam ïa ki dawai kynbat na kane ka khlaw.
U Bah Riban u la ïathuh ba kane ka khlaw ka don ha Ri Sawkur harum jong ka shnong Siatbakon bad ïa kane ka jaka la plie da u Ambassador jong ka Plurinational State jong ka Bolivia ha u snem 2015, “Ngi la dep ban pynthikna ba kane ka jaka kan long kyrpang, kyntang bad ngi la buh nam buh burom ha ka kyrteng jong u President barim ka Ri India APJ Abdul Kalam bad kine ki nongshna dawai kynbat kin ïoh ka jingmyntoi na kane ka khlaw".
U Bah Riban u la ong ba na ka liang ka Kur ka don ïa ka thong ba ïa kane ka jaka kin pyrshang ban shna lane ban tei ïa kane ka jaka ban ïoh ban buh ïa ki tiar ki tar (machine) ha kaba ïadei bad ka jingshna ïa ki kynbat.
Shuh shuh u la ong ba na ka liang ka Kur ryngkat ki Syiem ki kmie ba kin pynlong ïa kane ka jaka kum ka jaka pule, ïa kito kiba donkam ïa ka jingnang ka jingstad ha kaba ïadei bad ka sumar Khasi.
“Ngi la dep ban sumar ïa kane ka jaka naduh u snem 2015 bad haduh mynta, ngi i ba ka la seisoh bd nangne shakhmat ngin sdang ban wad ki lad ki lynti kumno ban pynlong ïa kita ki jingthmu baroh", la ong u Bah RibanHaba kylli hato na ka liang kane ka Raid ka don ne em ka jingthmu ban pynlong ïa kane ka jaka kum kawei na ki jaka jngohkai, U Bah Riban u la ong, “Ngi la buh beit ïa kane ka jaka ba kan long kaba kyrpang bad ha kajuh ka por pat, shisien ba ngi la pynneh pynsah ia ki khlaw ki btap, ïa ki phlang ki kynbat, ka kylla beit kum ka jaka jngohkai.
Mynta la bun bha ki nongwan jngohkai kiba la wan peit ïa kane ka jaka".
U Bah Riban u la ïathuh ba dang shen ha u snem 2022 ruh u Ambassador ka South Korea ruh u la wan jngoh ïa kane ka jaka bad mynta u snem la wan sa ka CEO jong ka Arts 4 Peace, jong ka Ri America ka Dr.Damme Munni Irrone.
U la ong ba u don ka jingkyrmen ba haba kine ki riewkhraw baroh kiba la wan ban jngoh ïa kane ka jaka, kan long ka jingkyrkhu ïa baroh.
Haba kylli hato na ka liang ka Raid Shabong ka la ju pyrshang ban ïakren bad ka sorkar jylla halor kane, u Bah Riban u la ong ba haduh mynta hi ym pat don kum kata namar kadaw hi ka long ba ki kwah ïa kane ka khlaw ba kan heh kan san shwa bad ki phlang ki kynbat kin long kiba mih kiba roi.
U la ong ba na ka liang ka tnad sorkar ki la ju don hi kiba wan ban peit ïa kane ka jaka kum ka Civil Sub Division Pynursla, hynrei bad kiwei ki tnad bapher bapher jong ka sorkar te ym pat ju don.
Haba kylli ha kano ka rukom ba ong ba kane ka jaka ka la seisoh, u Bah Riban u la ong, “Mynshwa kane ka khlaw ka long syllen ym don khlaw shuh, ki briew ki iarep synsar ki ïathang, ki ïapom ka dieng, ka la lyndum syllen lut ka khlaw.
Kumta na ka liang jong ngi ki trai khyndew pat haba ïohi ïa kane ngi sngew pangnud ba ki briew ki rep synsar ki pynduh pynban ïa ki phlang ki kynbat, na kata kadaw ngi la pynsangeh noh ban rep synsar bad ngi la sdang naduh ka snem 2015 ngi la sdang ïada bad pynkhie im pynkhie lung biang ïa kane ka jaka".
Haba kylli hato na ka liang ka Raid ka kyntu ne em ïa kiwei pat ki Raid ba kin ïatreilang ban pynneh pynsah ïa kine ki khlaw ki btap, u Bah Riban u la ïathuh, “Na ka liang ka jong ngi kumba long ki Raid kiba ngi ïadei kum ka Raid Mawja bad kiwei de ki Raid.
Kumba ka long mynta ka don ka Jynkieng Jri hajan Mawkyrnot, ka don ruh ka Law Adong jong ngi ki trai kaba ngi la ai kyrteng ka Law Adong ki Lai Kynthei bad ngi ïa syndah ruh bad ka Raid Mawja.
Hadien ba ka Raid Mawja ka ïohi ïa kata ka Law Adong ka la heh la san bha bad na kane ka Law Adong ruh la mih ka um kaba ki nongshongshnong ka shnong Mawkyrnot ki ïoh ban dih pahuh pahai".
Haba kylli katno tylli ki jynkieng jri ki don hapoh ka Raid Shabong, u Bah Riban u la ïathuh ba hapoh ka Raid hi ki jynkieng jri ki don kumba 15-16 tylli  kiba dang khlaiñ dang eh hynrei ban ïa kyllum ki la ïabun bha.
Na ka liang ka Raid ka la shna ïa kawei ka kynhun ban peit ban khmih na ka bynta kine ki jynkeng jri u longshwa mynshwa.
Ka Wapung Block ka la lah ban rah ïa ka nam lahduh ha ka liang jong ki khynnah shynrang bad kynthei ha ka lympung jong ka Under- 12 Chief Minister’s District Level open Under 12 Football Tournament 2023 kaba lah long ha Khliehriat East Jaintia Hills Distrik.
Ha kane ka sngi la wan ban pynshngain lang da u Additional Superintendent of Police ka East Jaintia Hills Distrik u Bah Banraplang Jyrwa ha ryngkat ka jingïadon lang u District Sports Officer ka Distrik, u Rangbah shnong jong ka Deinchynrum u Ma Welbert Nongtdu, ki nonghikai skul bad kiwei kiwei.
Ïa kane ka tournament ïalehkai ka pynïaid da ka shlem treikam jong ka ophis u District Sports Officer ka East Jaintia Hills Distrik bad la pynïalehkai ha Madan Deinchynrum.
Ha ka jingïalehkai phainal jong ki shynrang ka Wapung Block ka la lah ban pynliem noh ïa ka Lumshnong Block da 3 la 1.
Ïa ki kol na ka bynta ka Wapung Block la ïoh ban thep lyngba u Lazio Dkhar uba la ïoh ban thep ïa ki ar kol ha ka minit kaba 10 bad 46 bad u Khroobormi Sutnga uba la ïoh ban thep ïa ki kol ha ka minit kaba 13 jong ka kylla step, katba Lumshnong Block ka la ïoh ban thep lynba u Ennocent Mylliem uba la ïoh ban thep ïa ka kol ha ka minit kaba 17 jong ka kylla step.
Haba phai pat ha ka jingïalehkai phainal ha ka liang jong ki kynthei, ka Wapung Block ka la lah ban pynliem noh ïa ka Saipung block da 1 la 0 ha kaba ka Larisha Lyngdoh ka la lah ban thep ïa ka kol kaba la lah ban pynjop ïa ka kynhun ïalehkai jong ka ha ka minit kaba 37 jong ka kylla miet.
Kine ki kynhun ïalehkai kiba rah jingjop mynta kin sa mihkhmat ïa ka distrik jong ki sha ka State Level Tournament ka ban sa sdang shen ha une u bnai Jylliew ban wan.
Ka kynhun ïalehkai jong ka Padu United ‘A’ bad ka Ummulong Grassroot Center ka la ïoh ban rung sha ka phainal jong ka lympung Chief Minister District level open Under-12 Football Tournament 2023 West Jaintia Hills District ha ka liang jong ka shynrang katba ha ka liang jong ki kynthei, ka Amlarem Government LP School kan sa ïakhun pyrshah ïa ka Mukhla Grassroot Center ha ka phainal.
Ha ka jingïalehkai semi phainal hynne ka sngi, ka 8 Jymmang,  ka Amlarem Government LP School ka la lah ban pynliem noh ïa ka St.Dominic Higher Secondary school da 1 la 0.
Ha ka jingïalehkai semi phainal kaba ar ha ka liang jong ki kynthei, ka ka Mukhla Grassroot Center ka la lah ban pynliem noh ïa ka Moosachram Government LP School da 1 la 0.
Haba phai pat sha ka jingïalehkai kaba lai ha kane ka sngi, ka Padu United ‘A’ ka la lah ban pynliem noh ïa ka Namdong Sports Club ‘A’ da 2 la 1.
Bad ha ka jingïalehkai kaba khatduh ha kane ka sngi ha ka liang jong ki shynrang, ka Ummulong Grassroot Center ka la lah ban pynliem noh ïa ka Laskein Sports Club ‘A’ da 5 la 0.
Ka jingïakhun semi phainal mynta ka sngi, ka 9 tarik Jymmang 2023 kan long hapoh madan Dongmihsngi Jowai ha kaba ka Amlarem Government LP School kan ïakhun pyrshah ïa ka Mukhla Grassroot Center ha ka por 11baje mynstep.
Bad ka jing-ïalehkai phainal jong ki shynrang kan long hadpeng ka Padu United ‘A’ pyrshah ïa ka Ummulong Grassroot Center ha ka por 12 baje shiteng sngi.
Ka long ka jingsngew-sarong ia ka jylla jong ngi ba katba ki sngi ki dang iaid ka kam ialehkai ruh ka la nang kiew bad mynta ka kynti ka Athletics Federation of India ka la jied ïa u Bah Finely Pariat kum u Manager jong ka kynhun ïalehkai jong ka ri India ka ban leit ïa shim bynta sha ka Asian U20 Athletics championship ka ban sa long ha ri South Korea naduh ka 4 haduh ka 7 tarik Jylliew 2023.
U Bah Finely Pariat u long ruh uba nyngkong eh na ka Athletics ban ïoh ïa kane ka kabu ksiar.
Na ka liang u Bah Finely u la ai khublei ïa ka Athletics federation of India kaba la ai ïa u kane ka lad  lam khmat ïa ka kynhun ïalehkai jong ka ri India.
Ka kynhun ïalehkai jong ka SP office bad ka Powergrid ki la ïoh ban khur ïa ka jingjop ha kane ka sngi, ka 8 Jymmang ha ka jingïakhun na ka bynta ka Quarter final kaba saw jong ka lympung ïalehkai kriket jong ka Shillong Cricket Association (SCA) Inter Office League 2022/23.
Ha ka jingïalehkai kaba nyngkong, ka SP office ka la ïakhun pyrshah ïa ka Police Control Room.
Ka SP office ka la jop ïa ka jingkawang toss bad ka la kam ban tied nyngkong.
Ha ka 1st innings ka SP office ka la lah ban kamai 155 ron bad hap noh 7 wiket na ki 20 ober.
U Kumar Sewa u la lah ban kamai 34 ron na ki 28 bol bad u Steve Syiemlieh u la lah ban kamai 30 ron na ki 22 bol.
U Balario Rynshon uba dei u rang kawang bol u la ïoh lad ban shim 4 ober bad pynkhyllem 2 wiket bad u Mebankitbok uba la ïoh 3 ober, u la ïoh ban pynhap 2 wiket.
Ha ka jingbeh ïa ka ron ba la buh da ka SP Offic, ka Police Contral Room ka la lah ban kamai tang 126 ron bad khyllem 9 wiket na ki 20 ober.
Ha katei ka jingïalehkai, u Bushnashisha Tohti u la lah ban kamai 45 ron na ka bynta ka Police Contral Room na ki 35 bol bad u Tushan Marak u la lah ban kamai 28 ron na ki 28 bol.
U Morningstar Khongwir u la u la ïoh 3 wiket na ki 4 ober bad u Pankaj Sharma u la ïoh bol 4 ober bad u la pynkhyllem 2 wiket.
Ka SP office ka la jop ïa kane ka jingïalehkai da 29 ron bad u Morningstar Khongwir uba la lah ban kamai 11 ron bad ïoh 3 wiket u la khur ïa ka khusnam Man of the Match.
Haba phai pat sha ka jingïalehkai kaba ar,  ka DC Tura ka la ïalehkai pyrshah ïa ka Powergrid.
Ha ka jingsdang jong ka jingïalehkai, ka DC Tura ka la jop ïa ka jingkawang toss bad ka la kam ban tied nyngkong.
Ha ka innings kaba nyngkong, ka DC Tura ka la lah ban kamai 128 ron bad khyllem 8 wiket na ki 20 ober.
Na ka bynta ka DC Tura, u Luke u la lah ban kamai 27 ron na ki 24 bol bad u Jemble u la lah ban kamai 21 ron na ki 32 bol.
U Yogendra Singh  u la ïoh 4 wiket na ki 4 ober bad u Pradeep Varun la ïoh 2 wiket na ki 3 ober.
U Maitra Kripa Pandey u la lah ban kamai 46 ron na ki 33 bol bad u Kuwar Dhrub u la kamai 29 ron na ki 20 bol.
U Luke u la la ïoh 1 wiket na ki 4 ober bad u Jemble u la la ïoh 1 wiket na ki 4 ober.
Ka Powergrid ka la jop ïa kane ka jingïalehkai da 6 wiket bad u Yogendra Singh uba la ïoh 4 wiket u la khur ïa ka khusnam Man of the match.
Ka Elite Task Security And Service Agency Training Center Mawjrong  haka 6 tarik Jymmang, 2023 ka lah pynkut ïaka jing ai jinghikai kaba 45 sngi ha kaba ïadei bad ka kam security guards da ka passing out parade,  bad haduh 33 ngut ki samla ki lah ïoh ïaka jinghikai pyntbit na kane ka agency  bad ka la long ruh ka jingmyntoi kaba khraw  ïa kine ki 33 ngut, ha kaba ki lah ïoh ym tang ïaka certificate jong ka security hynrei ki lah ïoh ruh ïa certificate  na ka Civil Defence and Home Guards bad ka certificate jong ka Red Cross ha kaba ki lah wan ban ai jinghikai halor ka first aid  and disaster management.
Ki lah ïoh ruh ïaka jinghikai halor ka duty and responsibility lyngba ka jinghikai na u officer jong ka tnat pulit, u Bah W.Syiem bad ki la ïoh jinghikai ruh ha kaba ïadei  leadership and management , personality development, English speaking class, Hindi speaking class, first aid class self defence  bad  kiwei kiwei lyngba ki riew shemphang.
Ha kane ïaka jingpynbam smai lah shim da ka director jong ka Agency ka Kong R.Suting ha kaba lah ïa don lang ruh u Kongsan, u Bah Shuvam Nongrum S.I Civil Defence and Home Guards CIT, ki symbud kongsan ba kynthup ïa u Phadar Gedwin Warbah Parish Prist Laitkroh Parish, Bah Headingson Ryntathiang u kaitor ba pawnam ka Ri Khasi, Bah Pynshai Mawrie Coach Kick Boxing bad u Bah John Lyngdoh u ba dei u advisor jong kane ka agency.
Ha kane ka sngi ïaka parade salute la shim da u Kongsan, u Bah Shuvam Nongrum ha kaba lah ïoh ruh ïaka jingkren ha kane ka sngi na u Kongsan uba la ïaroh ïaka jingtrei shitom jing ki nongpynïaid jong kane ka agency kaba la lah ba ban ai ïaka jinghikai kaba pher bad paka tam na ka bynta ki samla kiba kwah trei kumki security guards bad u lah ïathuh ruh ba kan sa lait shibun tylli ki kam haka tnat Home Guards bad ki samla kiba lah  apply ki dei tang kito kiba lah pyndep ïaka basic training halor ka first aid bad disaster management bad kine ki samla ki long kiba donbok ba ki lah dep ban ïoh ïa kane ka jinghikai lyngba ka ne ka agency ha kaba ka team jong ka tnat Home Guard ki lah wan ai jinghikai bad u la sneng bad kyntu ruh ïaki samla ba kin trei bha bad trei shitom ynda ki lah poi ha ki kam ki jongki  kumba ki lah ïoh jinghikai.
Ha kane ka sngi la ïoh jingkren ruh na u Bah John uba dei u advisor jong kane ka agency, ha kaba u la ong ba ka jingeh jong ki samla ha kine ki por ka dei ban  ïoh kam ïoh jam  hynrei ka ba kham jynjar shuh shuh ka dei  lada ki samla kim pyntbit ïalade ban trei ïa kano kano ka kam.
U la ong ba ka jinghikai ba lah ai na kane ka agency ka long ban hikai ïaki samla ba kin pynïar ïaka jingmut jingpyrkhat ka jongki ba ka jingmut jongki haba ki ïoh training nangne kim dei ban pyrkhat ne kut tangban trei security hynrei kidei ban trei shitom ban ïakhun ba kin ïoh rung ha ki kam Army, Police bad kiwei kiwei ki jaitkam kumba lah hikai bad kumjuh ruh u lah ong ba kine ki samla kin nym kut ha ka jingïadei bad kane training center hynrei lada don kino kino ki training kiba kham kongsan kiba ïadei bad ka security kan khot ïaki bad ki hap ban wan bad yn ai jinghikai ei ïaki bad u lah ong ruh mynta sha khmat ïaka basic CCTV Instalation bad Operation Certificate yn sa kynthup lang bad kine ki samla kidei ban wan bad ïoh jinghikai halor kane.
Lah ïoh jingkren ruh na u Phadar bad ka jingduwai kyrkhu kyrdoh ïa kine ki samla ha kane ka sngi lah sam ïa baroh tylli ki certificate, ki takma bad ki jingai sngewbha sanitation box ba lah ai sngewbha da ka Indian Red Cross Meghalaya State Branch.
Bad lah sam ruh ïaki khusnam shimet  da ki trophi bad certificate sha kiba ïoh ïaka khusnam, ha kaba ïa ka nam best in decipline la ïoh da i samla Gracefully Lyngdoh bad samla Melkhisedek Dkhar, ha ka Best in  Education da samla Bistarwell Kharbuki, ha ka best in drill la ïoh da ka samla Daiakmenlang Wahlang bad samla Calbestar Syiemlieh bad ïaka Best All Rounder lah ïoh Da ka samla Mercylinda Lyngdoh.
U nongïalam ka National People Party (NPP) u ba dei ruh u Myntri Rangbah ka Jylla, u Conrad K Sangma u la ong ba yn sa bishar bha shwa la yn knieh noh ne em ïa ka shuki myntri na ki MLA ka United Democratic Party (UDP).
Kane ka jingkylli ka la mih hadien ba ki 2 ngut ki MLA ka People’s Democratic Front (PDF) kiba kynthup ïa u Bah Banteidor Lyngdoh u MLA ka Mawkynrew Konstitwensi bad u Bah Gavin Mylliem u MLA ka Sohra Konstitwensi ki la leit ban rung sha ka NPP ha ka 6 tarik Jymmang.
Ha ba kren sha ki lad pathai khubor, u Myntri Rangbah ka jylla u Conrad K Sangma u la ong, “Ngim pat lah ban rai hynrei ngin sa peit shwa la ngin knieh noh ne em ïa ka shuki myntri na ki MLA ka UDP".
U la ong “Ngin peit shwa namar ka dang long ka ba kloi eh ban ong eiei halor kane ka mat bad ngin ym lah ban shu shim rai mynta mynta, ngin sa shu peit shwa bad ha ka por ba biang ngin sa rai".
Haba kylli ba ka dei ka jingshisha ba ki MLA ka HSPDP ruh kin lah ban rung noh sha ka NPP u Conrad u la ong, “Ngin sa ïapeit, la ki HSPDP ruh kin wan rung lang ne em sha ka NPP".
Halor ka Sohïong Konstitwensi u Conrad u la ong “Ngi don ka jingkyrmen kaba skhem namar ngi ïoh ïa jingkyrshan kaba pura na ki paidbah bad dang shen ka jingpynïasoh jong ka PDF ka la nang pynkhlaiñ shuh shuh ïa ka NPP kaba dei ka national party".
“Wat ha sohiong ruh ka jingrung ki MLA ka PDF ka la pynlong ïa ngi ba ngin kyrmen ban ïoh jingjop namar ba ki briew ki sngewthuh ba kan bha ban phai khmat sha ka NPP hynrei ka election ka dei ka election kumta ngi trei shitom ban jop", u la bynrap.
Watla kadei ka jingïakhun ha la ïing kaba pynïoh mynsiem ruh ïa ki rangïalehkai ka Lajong hynrei ka jingïakhun ka la kut noh ha ka jingïakhaid noh da 1-1.
