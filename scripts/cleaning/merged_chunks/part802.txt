New Delhi: Ka sorkar India, ka la pdiang mynta ka sngi, ban pynjlan ia ka jing injek iada corona, da u dawai covishield, hapdeng ka 12 haduh ka 16taiew, hadien ka injek, kaba nyngkong.
Katei ka jing pynjlan, la shim, na ki jing shisha, kiba la lap, da ki stad ha United Kingdom, ha kaba pyndonkam ia ka dawai injek jong u covishield.
Haduh mynta, ka jing ia jngai, ka long hapdeng ka 6 haduh ka 8taiew.
Mynta ka sngi, ka  National Technical Advisory Group on Immunization, ka la phah ia katei ka jingai jingmut jongka sha ka sorkar India, tangba katei ka jing ia jngai, kan dei tang ia kiba injek da u covishield, ym dei da u covaxin.
La ong shuh ba ki kynthei ruh, kiba ar met, ki lah ban shah injek ialade, ynda ki la ioh khun.
Kat haduh mynta, ym pat ju ai satia ia kitei kiba ar met, ne kiba dang shu kha khyllung.
La ong shuh shuh ba kito kiba la jem, na katei ka jingpang khlam, ki dei ban shah injek ialade, hadien hynriew bnai, ba ki la jem na ka jingpang.
Kane ka dei ka sien, kaba ar hapoh lai bnai ba la pyn kylla, ia ka por ban shah injek.
Ha U Lber, la bthah ia ki jylla, ba kin pynbud ia ka injekshon, kaba ar hapdeng ka 6 haduh 8 bnai, na ka bynta ba ka dawai kan trei kam bha.
U Jairam Ramesh, MP jong ka seng Congress, u thoh ha ka twitter jongu, da kaba kynthoh bad ong “Nyngkong, ka dei hapoh 4 taiew, ia ka sien injek kaba ar, hadien kata, ka poi sha ka 6 haduh 8 taiew bad mynta sha ka 12 haduh ka 16taiew.
Hato kam dei ba ka duna ka jingdon jong ki dawai, lane ba ki stad ki batai hi kumta? Kam la dei ba ngin iashai halor kane ka mat, ko sorkar U Modi?" thoh U Ramesh, ha ka tweet jongu.
Mairang: Na ka daw jong ka jinglong jingman ha ka Ri bad ka Jylla na kadaw jong ka khlam COVID-19, u Additional Deputy Commissioner i/c ka Mairang Civil Sub-Division, Mairang, u Bah A.Nongbri, u la thoh biang mynta ka sngi sha ki nongshong dukan ka thain Mairang Sub-Division ban kyntu iaki baroh ba kin bud pyrkhing iaki jingbthah jong ka Sorkar ha kaba iadei bad ki lad ki lynti ban iada na ka jingsaphriang jong u khniang jingpang COVID-19 khamtam ha kane ka wat kaba ar (second wave) jong kane ka khlam ha kaba la sakhi ia ka jingjulor kaba shyrkhei lyngba ka jingbun ki nongpang bad kumjuh kiba la duh noh iala ka jingim na ka daw jong kane ka khlam.
Ha katei ka shithi, la kyntu biang ia baroh ki nongshongdukan ba kidei ban mih shakhmat ban leit shim iaka Tika kum shibynta ban iada na u khniang jingpang COVID-19 namar ba baroh ki nongshongdukan ki don ka bynta kaba khraw ban iada ialade, ia ki nongthied nongpet bad ia ki paidbah salonsar na kane ka khlam.
La bthah ruh ia ki trai dukan ba kin deng beit thik ia ki mask, ban pynbiang ia ki hand sanitizer hakhmat dukan, ban pynkhuid ia ki dukan bad ki rud ki kiar jongki man ka por bad kim dei ban shah ia ki nongthied jingthied bym deng mask ban rung ha ki dukan jongki.
Kim dei ruh ban bret pathar iaki niut ki nier bad haba synriah ne jyrhoh ki dei ban da iala ka shyntur bad ka khmut da ka jain rumal lane da ka tymbuit haba ym don jain rumal ha kti.
Kim dei ruh ban shah ban iarung khapngiah briew hapoh ki dukan jongki.
Ha kaba iadei bad ki dukan sha bad dukan bam pat, la bthah iaki ba kin buh kham duna ki shuki ne ki ben shong na kaba ju long khnang ban lah ban pyniajngai ia uwei u nongbam na uwei pat.
Ki trai dukan kim dei ban shah iaki nongbam ban shongkai hapoh dukan bad ki nongbam ruh, mar iadep bam ki dei ban mih noh napoh dukan.
Shuhshuh, ki trai dukan sha bad ja kidei ban pynbiang ia ka jaka thet bad ban buh hand sanitizer hakhmat dukan, ki dei ban pyndonkam ia ki sla bad pela kot ban ai ja ne sha ia ki nongbam bad kim dei ban pyndonkam ia ki pliang ne pela plastic.
La mana ruh ia ka jingbiah pathar bad jingdih duma ne sikret ha ki dukan bad ia ki dukan jong kito kiba pynkhein ne ki bym bud ryntih ia katei ka jingbthah yn hap ban phah khang noh, bynrap shuhshuh u Additional Deputy Commissioner.
Shillong: U Symbud Myntri Rangbah jong ka jylla, u Bah Prestone Tynsong mynta ka sngi ka 13 tarik u Jymmang 2021 u la pyntip ba ka Sorkar ka la shim ia ka rai ban dang pynjari shuh shuh ia ka jingkhang dam,  ha East Khasi Hills District haduh ka 24 tarik u Jymmang 2021, namar ka jingnang iai kiew jong ki briew kiba ioh ia u Covid 19 jan man la ka sngi bad kumta ban tehlakam ia kane ka jingpang ha ka jylla la hap ban pynjari shuh shuh da ka jingkhangdam.
Ka jingkhang dam, ka dei ban kut ha ka 17 tarik u Jymmang 2021 ha ka por 5 baje mynstep, hynrei,  mynta la pynjari haduh ka 24 tarik u Jymmang 2021.
Shillong: Ka don ka jingkiew stet jong kiba ioh pang corona ha ka shnong Nongkseh, kaba ha 3mer, Upper Shillong, ha kaba ki don 39ngut kiba ioh pang bad 3ngut kiba iap; kumta la khang dam ia ka shnong Nongkseh, baroh kawei.
La iathuh ruh, ba la pynlong ia ka jing test, da ka RAT, ha kaba la pyni, ba ki don 8 percent, kiba don ia katei ka jingpang khlam covid 19.
Katei ka hukum, kan trei kam naduh ka 13tarik Jymmang 2021, ha ka por 5baje janmiet, ong ka khubor, na ophis ka Deputy Commissioner, East Khasi Hills, Shillong.
Kiba ioh pang corona, ha ki 24 kynta ba ladep, ha India, ki long  3,62,727ngut.
Kiba iap, ki don 4,120ngut bad nangta kiba jem na ka jingpang, ki long  3,52,181ngut, ong ka khubor jong ka tnat ka koit ka khiah ka sorkar India, mynta ka sngi.
Kiba ioh ia ka jingpang corona, haduh mynta, ha India, ki long  2,37,03,665, kiba jem, ki long  1,97,34,823 bad kiba iap, ki long 2,58,317 ngut bad kiba dang don ia katei ka jingpang khlam, hadu mynta, ki long  37,10,525ngut.
Ki don 50.21 percent, kiba ioh pang thymmai, kiba dei na  Maharashtra, da 46,781 ngut, na Kerala da 43,529 cases, Karnataka da 39,998, Tamil Nadu da 30,355 bad na Andhra Pradesh da 21.452 ngut.
Ha ka jingkhein, kaba   43,529, ka Kerala, ka kiew bha hynnin ka sngi, ha ka jingdon kiba ioh ia katei ka khlam ha ka jylla.
Ka  Delhi, ka don 13,287ngut kiba pang ha ki 24 kynta ba ladep bad katei ka jingkhein, ka pyni, ba ka la nang hiar, nangta ka  Uttar Pradesh, kaba don  18,125 ngut kiba pang, ka pyni ba ka la nang hiar.
Kiba iap ki bun eh ha Maharashtra, ha kaba ki don 816ngut bad ha Karnataka, ki don 516 ngut bad ka dei kaba wan ba ar, ha ka jingbun kiba iap.
Sa tang shi bnai tam, naduh mynta ka sngi, u paidlang ka Britain, un lait na ka jing deng mask bad ka jingdie ia ki jing tap khmut ruh kan kut noh ha ka Ri baroh kawei, naduh ka 21tarik Jylliew 2021.
Ka jing ia shong jngai ruh, kan kut noh, ia u paidlang jong katei ka Ri, hi baroh kawei, ong ka khubor.
U Boris Johnson, myntri rangbahduh ka England, ula pynbna, ba ka jingtrei kam na iing ruh, kan kut noh shen.
Kan don ka jingteh kyndon, sa tang lada shong hapoh bos, ha ki rel bad ki ha Tube, hynrei ha kiwei ki jaka, yn punkut noh ha u bnai, u ban wan.
Haba kren ha ka iing dorbar jong ka England, ka house of commons, U Johnson, u ong ba ka jing leit sha ki ophis, kan shong ruh, ha ka jing sngew thikna ki paidbah, ba kin sdang noh ia la ki jong ki kam ki duk.
La iathuh ruh ba uwei pa uwei u nong England, un ioh ia ka injek, kaba nyngkong, ban iada corona, ha shwa U Naitung 2021 bad ha u bnai synrai, baroh kin pyndep, ia ka injek kaba ar bad kito kiba kham sngew artatien, ki lah ruh ban leit sha ka jing injek, kaba lai ha u bnai synrai.
Nongpoh: Katba nangmih ki sngi, ka khlam Covid-19 ka la nangsar ha kiba bun ki shnong ha Ri Bhoi bad halor kata, la iohi ba ka la don ka jingnangkiew ha ka jingdon ki briew kiba ioh Covid-19 ha kylleng ki shnong bad nalorkata ki la don ruh kiba la duh noh iala ka jingim ha kane ka khlam Covid-19.
Haba phai halor ka jingdon ki longiing, kiba la shah pynhap ha ka thup Micro Containment Zone, ki kynthup ia ka kawei ka Karkhana (Rapsang Group of Industries) ha Umiam, nangta shibun ki longiing kiba kynthup ia ka iing ka kong Thiorida Shadap bad Dahunlang Malieh na ka shnong Nongthymmai, Umsning, ka iing u Bah Iohborlang Kshiar, Cicilia Lyngdoh, Joplin Lyngdoh, Ester Syngkli, Bankitbor Syngkli, Everest Thapa, Ethios Shadap, Rophina Kshiar, Welder Thangkhiew, Markor Makri, Bishnu Rijel, Theini Nongshli bad Lasting Roy Makri na ka shnong Umdihar, ka ha Umlangpur, Killing, kiba katei ka Micro-containment Zone, kan treikam naduh ka 11 haduh 21 tarik mynta u Bnai.
katba ka iing u Bopi Diengdoh na Umling, ka iing u Phyrnai Nongkharai na Pynthor, ka iing Ioanis Surong na Nongtariang bad ka iing u (L) Bah Wording Syiemlieh na Umbir, kan treikam naduh ka 12 haduh 22 tarik mynta u bnai.
Ka Deputy Commissioner ka la maham ruh ba kino kino kiba leh pyrshah khlem da bud katkum ki kyndon ka ain, kin sa shah pynshitom katkum ka Disaster Management Act 2005 bad IPC bad kane ka kyndon ka la treikam ruh katkum ka jingdonkam ka por bad kan dang treikam haduh ban da pynbna da kumwei pat.
Haba ka jing sumar ha ki hospital, kam larkam shuh, kumta ki nong shong shnong jong ka Maharajganj, kim don shuh, da kiwei pat ki lad, lait noh, tang kaba phai sha ki blei.
Ha katei ka shnong, ki shynrang bad ki kynthei, ki ia mih shabar bad ki sdang ban ia duwai blei, shwa ban mih ka sngi bad mar ia sdang dum bad katei ka long ban duwai ia ka blei Durga, ba kan iada ia katei ka shnong, na kane ka khlam covid, kaba la sar ia kylleng ka jylla Uttar Pradesh.
Kitei kiba leit duwai, ki leit sharud shnong bad ki rah lem bad ka um bad ki syntiew ruh kumjuh bad ki ia duwai bad ieng jngai iwei ia iwei pat, tangba kim shym la deng mask satia.
“Ngim pat ju iohi satia ia U Blei, hynrei, ngi don ka jingngeit ba u corona, un sa jah noh".
Nongpoh: Ki la don shibun ki kali ha Ri Bhoi, kiba la iaid lyngba ka Sor Nongpoh, mynta ka sngi ki la shah dain kuna ha ki bor Pulit ka Ri Bhoi, kata hadien ba ki la lap ba kitei ki kali ki la iaid surok, khlem don kano kano jingbit ba kin iaid ha surok, khamtam ha kaba kum kine ki por ba don ka jingpyrkhing kaba jur eh ha ka iaid ka ieng ki kali, khlem da ioh jingbit.
Lehse kan dei ka sien kaba nyngkong, ba ki heh Pulit ka Ri-Bhoi kin hiar ha surok, kata ka long ba kin pynlong ia ka jingtalasi ia ki ba iaid ba ieng ha surok bah bad ha katei ka jingtalasi jong ki, la lap ba ki la don shibun ki kali, kiba la iaid sahuh ha surokbah khlem da ioh ia kino kino ki jingbit na ki bor bahalor bad kaba la pynpaw ba ki la leh pyrshah ia ka hukum kaba la pynbna da ka sorkar.
Ki bor pulit ki la lap ruh ba bun na ki paidbah kim khein snep ia ka jingmana ka sorkar, kaba ka sorkar hi ka la buh ia ka jingmaham ba kim dei ban mih sha surok, watla ia ki kali la pyniaid haka rukom odd bad even ryngkat ki jingbit (car pass), hynrei la shem ba ki paidbah kim burom kaba la pynlong ia ki bor pulit ba kin dain kuno pyrshah ia kitei ki nongleh pyrshah.
Ki bor pulit ki la kyntu ia ki paidbah, ba ki dei ban burom ia ki jingpynbna ka sorkar kumba katei ka khlam ka la nang kiew katba nangmih ki sngi bad ha kajuh ruh ka por ki la kyntu ia ki paidbah ba kim dei ban mih surok lait noh tang ha ki kam ki bym lah kiar, khnang ban iada na ka jingsaphriang jong u khniang jingpang Covid-19.
Shillong: Kiba iap na ka khlam covid mynta ka sngi, ki kynthup ia ka kong Elizabeth Lynthong (78), na Amjalong, kaba la khlad ha Nazareth Hospital, Shillong, nangta ka kong Mira Dkhar (72), na Jaiaw Langsning, kaba khlad ha Dr HG Robert Hospital, Shillong.
Ka Kong Nissida Lyngdoh (65), na Khliehshnong Sohra, kaba khlad ha Robert Hospital, Shillong, U Bijay Raj (65), na Upper Mawprem, uba iap ha Woodland Hospital, Shillong bad ka kong Prilian Thabah (73), na Mawlai Umjapung, kaba khlad ha NEIGHRIMS, Shillong.
U Westone K Sangma (66), uba sah ha Shyiap, Golflink, ula khlad ha NEIGHRIMS, Shillong bad ka kong Shidamon Kharjahrin (65), na Umlangkur, Ribhoi, ka khlad ha Civil Hospital, Nongpoh bad ka kong Rilianda Umdor (38), na Mawlai Phudmuri, ka khlad ha NEIGHRIMS, Shillong.
Shillong: U Symbud Myntri rangbah ka jylla u bah Prestone Tynsong, u la pynshai ba wat la ka sorkar ka la dep ban pynjari da ka jingkhang dam, hynrei ka don ka jingpursted jong ka khlam bad u ong namarkata, ba kane ka pyni, ba ha ka jylla ka la don ka jing ia pur jingpang, kaba shyrkhei ha kaba kane ka jingpang ka la pur sted wat sha ki thain nongkyndong ruh.
U bah Tynsong, u la iathuh ba kane ka jing ia bit jingpang, ka ba mynta kam long kum, ha u snem ba la dep, hynrei ka long kaba pursted bha bad kumta na ka liang ka tnad, ka maham ia uwei pa uwei u nongshong shnong ba ki dei ban iada ialade.
U la ong ruh ba ki nongshong shnong ki dei ban sumar ialade, ki dei ban bud bad burom ia ki kyndon ka koit ka khiah bad ki briew kiba la 45 snem ka rta shajrong ki dei ban shim khia ban phah injek ia lade.
U Bah Tynsong, u iathuh ruh ba ki briew kiba trei hapoh ka tnad ka koit ka khiah kiba sumar ia ki nongpang Covid, ka sorkar ka ai jala sah kyrpang ia ki, hynrei ki briew ki ba shu trei ha ki hospital ha kiwei pat ki ward, ym donkam ban ai jaka sah ba kyrpang.
U bah Tynsong u la iathuh ruh ba ki briew kiba phah sumar ia lade ha ki hospital jong ki riew shimet, na ka bynta ka jingpang Covid; ka sorkar ka la siew ia ki jinglut jingsep jong ki lyngba ka MHIS card.
Na ka liang u Dr Aman War u Director ka tnad ka koit ka khiah, u la pynshai ba ki Doctor kiba sumar ia ki nongpang Covid; ym ju shah ban sumar ia kiwei pat ki nongpang, hynrei lada ki doctor ki dei ki specialist bad lada donkam ia ki ban wan peit ia ki nongpang covid ki wan ha ryngkat ki jingiada ialade.
U Dr War, u iathuh, ba haba don kiba khlad na ka jingpang Covid, kin don tang 1%, kiba khlad tang na u khniang jingpang Corona Virus, hynrei lait nangta baroh ki khlad namar ba ki don ka jingpang ba la bat slem ia ki.
Ka STIEH ka ai khublei iaka Sadar PS, ophis jong u Superintendent of Police, East Jaiñtia Hills Khliehriat khamtam ka Lumshnong PS ba ki lah register iaka Case pyrshah ia kawei ka briew ba kyrteng ka Megha Purkayastha halor ka FIR ba ka seng ka lah ai haka 16 tarik Nailar 2021 namar ka social media post ba ka lah kynthoh khlem nongrim pyrshah iaki riewlum ka jylla Meghalaya haka instagram account jong ka.
Ka jingkynthoh khlem nongrim jong ka ka long kaba buh jingma shikatdei eh iaki jaitbynriew Khasi jong ngi kiba trei, ba ktah bad ba pule shabar ka jylla.
Ka STIEH ka pynrem jur ia kum kine ki jingthoh jong ki briew pyrshah iaka jylla Meghalaya jong ngi bad ngi dawa ba ka tnad Pulit kadei ban leh daka “suo moto cognizance" ia kane ka case bad ban kem mardor ia kum kine ki briew kiba kynshoit isih jaitbynriew khnang ba kiwei pat kin ym nud shuh ban kynnoh khlem nongrim pyrshah iaka jaitbynriew jong ngi.
Ka tnad Pulit kadei ban pyngngat ia kane ka briew hapoh ki kyndon aiñ ba tyngeh katkum ki kyndon jong ka aiñ halor ka jingpynshit jaitbynriew jong ka halor ka nongrim jong ka jingiapher niam, iapher jaitbynriew, bad iapher ktien thylliej.
Ki Pulit jong kiwei pat ki jylla hapoh Northeast ki treikam shait shait ban leit kem ia ki briew ba kynthoh khlem nongrim iaki briew jong ka jylla jong ki kum nuksa:1.
Mynshem snem ki Pulit jong ka jylla Nagaland ki lah leit kem ia kawei ka briew ba kyrteng Hema Choudhary naka iing ba ka sah ha Andheri (West) halor ka jingkren beiñ jaitbynriew jong ka pyrshah iaki jaitbynriew Naga haka video ba ka post hapoh social media.2.
Une u snem ki Pulit jong ka jylla Arunachal Pradesh ki lah leit sha Punjab ban kem ia u Paras Singh uba dei u YouTuber namar u kren beiñ jaitbynriew pyrshah ia u MLA jong ka Arunachal Pradesh u Ninong Ering bad ia ki jaitbynriew Arunachal Pradesh.
Te lada kiwei ki Pulit jong ki jylla ki treikam ban leit kem ia kine ki briew kiba kynshoit isih jaitbynriew Balei ki Pulit jong ka jylla jong ngi kim lah leheiei pyrshah ia kine ki briew ba krenbeiñ pyrshah ia ka jylla Meghalaya jong ngi.
Ka seng ka dawa ba kane ka case pyrshah ia kane ka briew kam dei ban long slem kumba long iaka case u Vicky Dey.
Ka seng ka kwah ban buh jingkylli iaka tnad Pulit jong ka jylla balei haduh mynta ym pat lah ban kem ia u Vicky Dey uba lah shah register case naduh mynshem snem hynrei haduh mynta ym pat lah ban kem ia u.
Kaba sngew lyngngoh ka long wat haba ka tnad Pulit kadon iaka Cyber Cell ha Shillong bad Kane ka juk mynta kaba lah ban pyndonkam daka Online Tracking hynrei ka tnad Pulit ka jylla kim shym leh eiei ia une u briew halor ki jingkynshoit jaitbynriew jong u pyrshah iaki traijylla ka Meghalaya.
Ka seng ka dawa dei ban kem mardor ia kine arngut ki briew kiba kynshoit isih jaitbynriew pyrshah iaki traijylla ka Meghalaya.
Kyntang iawai ka seng ka Khmih lynti ba ka tnad Pulit lyngba ka Lumshnong PS ba kin leit kem bad ban pynsaja tyngeh ia kine ki briew khnang ba ka tnad Pulit kin ioh jingshañiah nangi ki paidbah bad ban nang pyniar iaka jingiadei jong ka tnad Pulit bad ki trai jylla jong ka jylla Meghalaya.
Ka seng ka kyntu ruh ba kum kine ki jingkynthoh Khlem nongrim pyrshah iaki riewlum ka Northeast khamtam iaka jylla Meghalaya dei ban kiar khnang ba kan don ka jingshongsuk shongsaiñ hapoh ka Ri hi baroh kawei.
Khublei shibun.
Shillong: U MLA ka Rambrai Jyrngam, u Bah Kimfa S Marbaniang u la wanrah ia ki mat bapher bapher ban iatai ha ka sngi ba hynriew jong ka Dorbar Synrai ka ïing dorbar thawaiñ ka jylla bad une u MLA ka Congress u la wanrah ia ka mat kaba iadei bad ka them motor ha kaba u la ong ba ym don jingtip satia haduh kine ki sngi ba mynta ruh ba shano kane ka mat ka la poi bad jah.
U Bah Kimfa S Marbaniang u ong ba ka Sorkar Jylla ka la thaw ia ka High Level Committe naduh u bnai Jylliew 2018 hynrei haduh mynta ruh ia kata ka kaiphod ha kaba iadei bad ka them motor ym pat ioh satia bad u la ong ruh ba katba don dorbar ki nongmihkhmat ka liang pyrshah ki ju iai kylli na ka Sorkar kaba bat ia ka bor ba ka la leh kumno ia kane mat ha kaba iadei bad ka them metor bad ka jubab kaba mih ka long beit ba ba la jan shi la jan, hynrei kata ka jingong ka long pynban thik kumba ap ia ka phlim thymmai kaba itynnad bha ba kan sa mih hynrei ki dang shu pynmih shwa da ka jingpynitynnad bad ka jingpynbang(Trailer) bad haba kut jong kata ka pynbang mih pynban sa da ka jingthoh kaba ong ba kan sa pyni shen (Coming Soon) bad kane ka jingleh jong ka Sokar ka la pynbitar bad pyndom pynban ia ki paidbah kiba la iai ap ia ka kaiphod ka ban mih halor kane.
Shuh shuh u la ong ruh ba ka iing dorbar ka la dep ban shim da ka rai ban pynrung noh ia ka ktien Khasi bad Garo ha ka khyrnit kaba phra jong ka riti synshar ka Ri India hynrei halor kane ruh u la ong ba ym don jingtip eiei satia ka long kumno.
U Bah Kimfa S Marbaniang u la kren ruh ha kaba iadei bad ki karkhana Coke kiba don ha Shahlang West Khasi Hills District ba watla ka tnad State Pollution Board ka la pynmih ia ka jingpynbna ba kine ki karkhana ki dei ban khang noh hynrei ym tip pat balei haduh mynta kine ki karkhana ki dang iai treikam sah.
U Bah Kimfa S Marbaniang u la pynkynmaw ruh ia kawei na ki jingdawa ba ki paidbah ka Mawlai bad ki paidbah ka bri u Hynniewtrep baroh kawei ki dawa haduh mynta bad kata kadei ba ka Sorkar jylla ka dei ban sospon mardor ia ki heh pulit kiba la donkti ban leit bthat jubor ia ka jingim jong u Bah Cherisiterfield Thangkhiew ha ka 13 tarik u bnai Nailur 2021 hynrei ka Sorkar Jylla haduh mynta kam sngap bad ka leh bym patiaw pynban bad u la kyntu ba ka Sorkar ba ka dei ban sngap ia ka jingdawa jong ki paidbah ba bun balang hynrei ki paidbah kin nym don shuh kata ka jingshaniah ia kane ka Sorkar MDA.Shillong: U Bah Bindo M Lanong u nongialam rangbah ka United Democratic Party (UDP), u la ong ba u dap da ka jing lyngngoh, halor ka jingkuman jong u Myntri rangbah ka jylla u Conrad K Sangma, ha kaba ia dei bad ka jingweng kam ia ki pulit kiba donkti ban siat iap ia u bah Cheristerfield Thangkhiew.
Haba ia kren bad ki lad pathai khubor, na ka liang u bah Bindo u la ong ba um sngewthuh shuh, ba balei ba u myntri rangbah ka jylla u kuman katne katne, wat la kane ka dei ka case ka ba donkam eh weng kam shipor ia ki pulit kiba donkti ban pyniap ia u bah Cheristerfield Thangkhiew.
U Bah Lanong, u la bynrap ruh da ka ba ong ba lada ka jingtohkit ka ladep bad lada lap ba ka jingleh jong kine ki pulit ka dei hok ka sorkar ka lah ban thung kam biang ia ki.
Na ka liang u bah Bindo u la pynkynmaw ruh ia ka wei ka Case ka ba la jia ha u snem 1989 ha Dimapur halor ka jingshah pyniap u Francis Sangma, ha kti ki pulit ha kaba na ka liang ka Sorkar Nagaland ka la weng kam shipor ia ki pulit ki ba donkti ban pynshitom bad pyniap ia u bad na ka liang ka Gauwahati High Court ka la ai ia ka rai ba dei ban sei na ka pla jong ki pulit ki ba donkti ban pyniap ia u Francis Sangma bad ki dei ban ai sha ka lok jong u kum ban siew ka bai lutksan.
“Hynrei ngi hangne wat la ki pulit ki la leit da ka jingthmu ban pyniap ia u bah Cheristerfield Thangkhiew, ki la pyniap ruh ia u, hynrei na ka liang u myntri rangbah um lah wat tang ban weng kam shipor ia kine ki pulit ki ba donkti ban pyniap briew ruh"u la ong.
U bah Lanong u la iathuh ba na ka liang ka UDP ki la dep ban phah da ka jingthoh sha u Myntri rangbah ka jylla da ka ba ka ba ka la ai jingmut ban weng kam ia kine ki pulit.
U Conrad K Sangma u la dei ban weng kam mardor naduh ba jia ka to ka jingjia hynrei wat mynta la shibnai ruh ka dang biang palat ia u ba yn shim ia ka rai ban weng kam shipor ia kine ki pulit la ai jingmut u bah Bindo M Lanong.
“Na ka liang jong nga,nga la shim khia ia kane ka bynta,nalor ba ka la don ka jingdawa na ki paidbah, na ka liang ka UDP ka la dep ban ai jingmut sha ka sorkar ban weng kam shipor ia kine ki pulit bad na ka liang jong nga, nga la dep ban thoh da ka article ka ba la dep ban mih naduh ka 17 tarik ha ki lad pathai khubor baroh ha ka ba nga la kdew ia ka case jong u Francis Sangma"u la ong.
Shillong: Ka kong Ampareen Lyngdoh (Congress), ka la leit rah mynta ka sngi, ia ka um shi bitor ha iing dorbar jylla, kaba jngut shibun, ban pyni, ia ka jingjaboh jong ka um, kaba la pynpoi da ka tnat PHE sha ki iing briew.
Haba pyni ia katei ka um, ha khmat ka iing dorbar, ka kong Ampareen, ka ong “Lada ngim iap, na ka jingpang covid, ngin sa iap na ka jingpang pynhiar?" Ha kajuh ka por, ka kong Ampareen, ka iathuh ruh, ba ka pynlut T.63,000 shibnai, na ka bynta ban pynbiang um, ha ka iing sah jongka, kaba shongdor T.700 shi kali ka um, na ka daw jong ka jing duna um ha ka thain Laitumkhrah, kaba ka sah.
Na ka liang jong U bah Renikton Lyngdoh Tongkhar, myntri PHE, haba jubab, u iathuh ba ka jing jaboh jong ka um, ka long, na ka daw jong ka jing bujli ia ki nar um, kiba don ia ka jingheh kaba 1000mm dia bad kiba lah ban ai um kham bun sha ki nongshong shnong jong ka nongbah Shillong.
Nongpoh: Hynnin ka miet ha ka por 10:30 baje ei ei mynmiet, ki la don 3 tylli ki kali kiba mih na Guwahati da ka jingthmu ban leit sha ki thain Killing ha Ri Bhoi, ki la shah lute ha ka kynhun ki riew runar bym lah ban ithuh durkhmat bad kaba ki la shah lute phew hajar ka pisa bad ki mobile phone ruh kumjuh.
Ka jingtip kaba la iohlum, la ong ba katei ka jingjia ka la jia ha ka por ba kitei ki kali ki la poi ha kawei ka jaka shwa ban poi ha shnong Killing bad ha ki la poi ha katei ka jaka, la mih ka kynhun ki riew runar, kiba la pynsangeh ia kitei ki kali bad kiba la pynap ruh da ki tiar pynmynsaw, khnang ba kitei ki briew kiba shong ha kitei ki kali, kim nud ban pyrta ne ban pan jingiarap na ki briew.
La ong ruh ba kitei ki Kali ba la shah lute ki kynthup kawei ka Scorpio, kaba la shah lute T.50 hajar ka pisa, nangta kawei pat ka ka Scorpio ka la shah lute 15 hajar bad kitei ki runar ki la knieh ruh ia ki ar tylli ki Mobile na ki briew kiba shong ha kitei ki kali.
Tang mar ia dep ia katei ka kam lute na kitei ki kali, la ong ba kitei ki runar ki la phet noh bak sha khlaw, kata hadien ba ki la iohi ba ki la don shibun ki kali, kiba la iaid lyngba katei ka surok.
Haba iadei bad katei ka jingshah lute, ki trai kitei ki Kali ki la ujor da ka ejehar ha Khanapara Police Station, khnang ba ki pulit kin buddien bad ban kem ia kiteiki runar.
Shillong: Kiba ioh pang covid mynta ka sngi, ki don 248ngut bad kiba jem, na ka jingpang, ki don 99ngut.
Uba iap, u don uwei bad u dei uba khlem pat dep injek satia.
Baroh kiba don ia ka jingpang mynta, ki long 1,952ngut bad kiba iap, ki long 1,371ngut baroh.
Ka East Khasi hills, ka don 107 ngut kiba ioh pang bad ka West Khasi hills, ka don 77 ngut kiba ioh pang.
Shillong: Ka Sur Ki Nong Mawlai,  kaba la lamkhmat da ka KSU Mawlai Circle, FKJGP Mawlai Circle bad HNYF Mawlai Circle kum ban sdang noh ban pynjur ïa ka jing ïakhih pyrshah ïaka jing kuman jong ka sorkar ban sospon, ïa ki 3ngut ki Heh Pulit bar jylla kiba donkti ban siat ïap ïa u Bah Cheristerfield Thangkhiew bam kwai ha dwar u Blei ha ka step 13tarik Nailar 2021.
Kumta ban pynïoh ïa ka ka hok ïa utei u Rangbah naka liang jong kane ka Sur kan pynlong ïa ka jingshong kyllaiñ myngngor (Sit in Demonstration), hangtei ha Addittional Secretariat ha ka 20tarik Nailur 2021, ka ban sdang naduh ka por 11baje mynstep, kumta na ka liang jong ngi ka ‘Sur Ki Nong Mawlai’ ka khot ka wer ïa ki nongshong shnong jong ka Shnong Mawlai ba kin ïamih ryntih lang ha katei ka jing ïakhih bad ha kajuh ka por ka khot ka wer ruh ïa ki Dorbar Shnong,Seng Longkmie bapher bapher bad ki Seng Samla baroh kiba don ha Sor Shillong bad khapsor ruh ba kin wan ban mih shakhmat ha katei ka jingsdang jong ngi kum ki Samla ban dawa ïa ka hok bad ba kum kitei ki jingjia kin ym wan jia wan hap shuh haka pateng jong ka Jaidbynriew khamtam pyrshah ia ki khun samla kiba ju mih shakhmat ban ïakhun ïaleh ïaki mat ki jura kiba ktah matïong ïaka Jaidbynriew Hynñiewtrep hi baroh kawei.
Ka jingmih shakhmat jong ki Dorbar Shnong, Seng Longkmie Shnong bad ki Seng Samla Shnong jong ka Shnong Mawlai bad kumjuh ruh ïaki Shnong kiba don ha Shillong bad kiba ha khapsor ba kin wan ban ai mynsiem bad ban dang pynrhem ïaka mynsiem ïaleh jong ki Samla nangne shakhmat na bynta kiba bun ki dawbah jong ka Jaidbynriew, ong ka  kyrwoh na ‘Ka Sur Ki Nong Mawlai’ lyngba u Samla Rapborlang Nongrum, Samla Khrawkupar Nongsiej bad u Samla Sanbor Rapsang kiba long ki Convener.
Shillong: Ka kynhun jong ka Thomas Jones Celebration Committee ka APSTA ka la lah ban pynlong ia ka jingrakhe ia ka lyngkhuh snem ba 172 ka sngi jingiap U Sahep Thomas Jones I, uba baroh la tip kum “U Kpa ki dak pule bad thoh Khasi" bad ha kajuh ka por ia ka lyngkhuh snem ba 179 ka jingsdang ia ki Lower Primary skul ha kine ki Lum Khasi bad Jaiñtia.
Ia ka jingrakhe la pynlong ha ka 16.9.2021,  ha ka por 9.00.
baje mynstep ha īing dorbar Shnong Nongpyndeng New Nongstoiñ.
Ia ka jingrakhe la pyniaid da U Babu S.Nongrang President bad Chairman ka TJMCC 2021.
La sdang da ka jingrwai APSTA Anthem.
La pule bad duwai sdang da U Babu E.L.Mawlong.
La ioh ia ka jingpdiang sngewbha na ka Kong Juliet Shangrit nonghikai ka Rev.S.Wollington Childrens’ Home.
La ioh ban sam ia ki jingai sngewbha ia ki nonghikai bad sha ki khynnah pat ki tiar ialehkai bad ki tiar pyndonkam ha skul.
La noh synñiang sha kane ka Home T.50,000/-.
bad ruh ha kajuh ka por la noh synñiang sha ka Christmas Make Over 2021 T.50,000/-, ka Kong C.Daribha Synrem Cultural Secretary ka la aiti ia kine ki jingnoh synñiang ka APSTA.La ioh ia ka jingkren na U Babu T.Lyngdoh President APSTA Nongstoiñ, na U Bah.
Valentine Sohlang Myntri ka Nongpyndeng na U Tbn.P.S.Mawlieh uba la wan mih khmat na ka bynta ka Home bad U Bah Powell Sohkhlet na ka bynta ka Christmas Make Over 2021.
La ioh ia ka jingkren na U General Secretary ka APSTA babu F.C.Shullai.
uba la kren shaphang ka APSTA ki kam babha ba ka la lah ban pyndep bad ruh ki kam kiba don ki khep kiba pynsngewsih ia ki dkhot na ka daw bym lah ban pynhun katkum ka jingangnud jong ki katto katne ngut ki dkhot.
Hynrei tang kawei kaba u pynkynmaw bad pynshlur ia ki para nongkitkam ka long wat hapdeng ki jingsuk bad jingeh kiba ia kynduh ban ialam ia ka seng mynta la 39 tylli ki snem, dei ban klet ia ki jingeh bad maw jynthut,hynrei yn aiti beit ban trei na ka bynta ka burom ka seng APSTA, da ka jingiarap bad ka Bor U Blei najrong.
La ioh ia ka jingaikhublei kylliang na ka APSTA da I Babu Tonyford War u ban shimti ia ka kam President naduh ka 1.11.2021.
Na ka liang ka Home la ai khublei da ka Kong.
S.Paliar Superintendent ka Home.
La ioh ia ka jingduwai pynwai bad kyrkhu ia ki jingbam na U Tbn.P.S.Mawlieh.
Hadien ba la wai ka jingialang la ia bam sngewbha bad ka kynhun TJMCC ka APSTA ka la mih ban wan beh pat sha St.Ferrando Transit Shelter Home Mawlai Mawroh por 3.00.
janmiet.
Hangne la pyniaid da U Babu Tonyford War, Senior Vice President APSTA bad ban sa kiew President shen.
La rwai ia ka APSTA Anthem.
La pule bad duwai da ka Kong Brilin Warjri.
Secy ka Nongthymmai Unit.
La kren pdiang da ka Sister Incharge ka Shelter Home.
La ai sngewbha sha ki 5 ngut ki sister kiba trei shitom bad ruh sha ki khynnah da ki tiar ialehkai bad ki tiar pyndonkam ha skul.
Ia kine ki jingai bad synñiang ba T.50,000/- la aiti da ka Kong Liertimai Lyngdoh Treasurer ka APSTA.La ioh ia ka jingkren na U Sir S.P.Adhikari, na ka Sister na U General Secretary.
La ai khublei mar kylliang na ka Sister bad na U Babu.
S.D.Kharumnuid.
Chairman ka Mawlai Unit APSTA.La kyrkhu pynwai da U Babu B.Shabong.
Shillong: Ka Rot Association of Meghalaya (RAM), ka seng jong ki ‘thei nuti mynta ka sngi ka la phah ïa u kyrwoh jingpynshai sha ka Kur Nongrum halor ka jingsaphriang jong ki kot rejistreshon thok ha ka kyrteng jong ka Seng ha kylleng ka Ri Khasi – Jaiñtia kaba pynpaw ïa ka D.Nongrum kaba shong ba sah ha Mawlai Nongmali kum ka Joint Secretary jong ka RAM.Ka Rot Association of Meghalaya ka la pynrem jur halor kane ka jingpynsaphriang jong kine ki kot rejistreshon thok ha rynsan jong ka social media, bad ha kajuh ka por ka buh ka jingpynshai ruh hakhmat ka Kur Nongrum, ka Dorbar Shnong Mawlai Nongmali bad ka Dorbar Shnong Mawlai Pyllun ba ka RAM kam don satia kano kano ka dkhot kaba bat ïa ka kam Joint Secretary.
Ha kajuh ka por, ka RAM ka la pyntip ruh ba ha u snem 2016, la don kawei ka briew kaba kyrteng ka D.Nongrum kaba la rung dkhot hapoh ka seng kum ka General Member, hynrei kane ka briew ka la phet seng noh ha ujuh hi u snem.
Shuh shuh halor kane, ka RAM lyngba ka ejahar ba ka la buh hakhmat u SP ka East Khasi Hills, ka kyrpad ruh na ki bor ka aiñ ban lapdien bad pynshitom ïa kawei ka briew tip kum ka Bonnie kaba donkti ban pynsaphriang nyngkong eh ïa kine ki kot rejistreshon thok ha WhatsApp.
Shillong: Ka Moopynieiñ Socio cultural & Sports Organization (MSCSO) ka la plie ia ka lympung ialehkai football kaba juh tip kum ka 11th cash prize knock-out football tournament 2021 ha u bnai Nailur 16tarik ha ka por 1.00 pm noh phai sngi.
Ia katei ka lympung la wan plie da u Ma Rilamki Dkhar kum u kongsan bad u Ma Kyrshan Blah kum u symbud kongsan.
Ha kane ka jing plie ia kane ka lympung na ka liang u Kongsan ula iaroh ia MSCSO ba ka la lah ban pynlong kum kane ka lympung ka ba iarap shi katdei eh ia ki khun samla jong ka thaiñ.
U kongsan ula iaroh ia ki samla kiba ia shim bynta ha kane ka lympung kum shibynta ban pyni ia ka sap ka phong sha kiwei ki para samla.
Ula kyntu ruh ia ki samla ban kin kiar raieh raidam na kino kino ki kynja jingdih pynbuiad kiba pyntroiñ ia ka met ka phad, ia ka bor pyrkhat bad ia ka imlang sahlang.
Ha kane jingplie ia kane ka lympung ka la don ka jingialehkai hapdeng ka AB FC pyrshah ia SK United XI, ha kaba ka SK United XI ka la pynliem ia ka AB FC da 2- 1.
Ha kane ka sngi la pyniaid ia kane ka lympung da shri Shaniahskhem Dkhar bad da jingdon lang ki rangbah dong bad u rangbah shnong jong ka wapungskur bad kiwei kiwei de.
Shillong: U MDC ka Pynthorumkhrah Constituency u bah P N Syiem u la ong ba ka jingiakhun election na ka bynta u snem 2023 hapdeng u bah Alexander L Hek, u ba long u MLA kane ka Constituency bad u kan long ka ba itynnad bha namar ba u sngewtynnad hi ban ialehkai ia ka game kaba eh.
“Ka jingdon u bah Alexander L Hek kum u MLA kan pyn sngewtynnad ban iakhun ia ka election ha u snem 2023 namar ba ka game hi ka sngewtynnad ban ia khun lada ka eh khnang ba ki nongpeit kai ruh kin sngewtynnad ban peit kai"la ong u bah Syiem.
Ha kane ka sngi kaba na ka liang u bah P N Syiem u la pyniasoh biang ia lade bad ka party Congress, u la ong ba ka party hi ka ba lah ban wanrah ia ka jingkylla ha u snem 2023 kan dei ka party Congress.
Na ka ling u bah P N Syiem u la pynskhem ba ha u snem 2023 ka jingia khun election jong u kan long na ka Pynthor umkhrah Constituency ym dei na Mawsynram.
“Namar ba nga la sah ha pynthor te ka party kan pynphai sha pynthor hi ,bad na Mawsynram ngam don jingmut shuh ban ia khun namar ba hadien ba nga la jop MDC na Pynthorumkhrah nga sngew ba nga la long jan ia ka ne ka Constituency.
Halor ka jingshimti u bah V.H Pala kum u nongialam rang bah ka Seng u la ong ba kala don ka jingpyrshang jong ki ba bun ki MLA ka Congress ban mih noh na ka party hynrei hadien ba la don ka jingshimti jong u bah Pala kum u President ka la long skhem shuh shuh.
Haba kylli halor ka jingdon ki ba bun ki ban wan phai ha ka Congress u bah Syiem u la ong ba ki ba bun hi ki dang peit ia ka rukom pyniaid bad ka rukom iasyllok jong ki nongialam ha ka ba iadei bad ka jingrah ia ki mat ki ba donkamjong u paidbah.
“Ngi kyrmen ba ka jingtrei bha jong ka party Congress ha ka jylla bad ka jinglah jong ka ban rah ia ki mat ki ba donkam kan pynlong ia ki ba bun ba kin wan phai biang sha ka party"u la ong.
U la bynrap ruh da ka ba ong ba ki party kiba rit hi haka jylla kim lah ban leh eiei namar ba kum ba long mynta baroh ki party ki ba ia synrop lang ha ka sorkar MDA ki la phail ha baroh ka bynta kumta nga tharai ba ka party hi ka ban wanrah ia ka jingkylla kan dei tang ka party Congress".
Shillong: U President jong ka Meghalaya Pradesh Congress Committee (MPCC) u bah Vincent H Pala, myn hynnin ka sngi u la ong ba na ka liang jong ka party Congress, kan ia khun da ki buit thymmai ha ka ilekshion ka ban wan da ka ba pynpoi sha ki paidbah ka jylla lyngba ki ‘Social Media’ khnang ba ki paidbah kin tip lut ia ki kam ba ka Congress ka la leh.
“Haba ia kren bad ki lad pathai khubor na ka liang u bah Pala u la ong ba ki dkhot ka Congress ki dei ban wad da ki buit thymmai kumno ban lah khring iaki nongmih khmat ne ki paidbah sha ka party bad namar ka ta ka Congress kan wad da ki buit thymmai lyngba ki teknologi ka juk mynta naka bynta ban khring ia ki MLA/MDC ne ki nongkyshan jong kiwei ki party sha ka Congress.
Na ka liang u bah Vincent u la pynpaw ia ka jingshaniah jong u ba ha kine ki sngi ban wan kin dang bun ki nongialam ki ban wan pyniasnoh bad ka Congress party hynrei mynta kam pat biang ka por ban iakren halor ka ne ka phang.
U bah Vincent u la ong ba ka Congress kan hap ban trei shitom naka bynta ban pynthikna ba ki ba wan pyniasnoh bad ka Party kim duh nong bad dei namar kane ka Congress ka kwah ban shu iawer ia ki MLA/MDC khlem da lah ban pynthikna ba kin ioh iaka jing jop.
Haba kylli sa katno ngut ki MLA/MDC na kiwei ki party kin wan pyniasoh bad ka Congress, u bah Vincent u la ong ba ka por kam pat long ban iakren ia kane ka phang bad hadien katto katne bnai ba un shimti iaka shuki president un sa pynbna paidbah halor ka jing wan rung thmmmai ki  nongmihkhmat ne ki nong kyrshan sha ka Congress.
“Ngi la pynkhreh bad ngi la buh lypa ia ka kynhun ban wad bniah bad ngi la sdang ban iaid shakhmat ban pynbiang ia la ki jong ki jingdonkam ha ka Congress bad la khmih lynti bad ha u bnai Nohrah yn lah ban pynbiang" la ban biang u bah Palar.
Haba kylli halor ka jing bym don bynta u Dr.Mukul Sangma bad ki MLA na Garo Hills, u president ka MPCC u bah Vincent H Pala u la ong ba ka jing bym lah u Dr.Mukul ban wan shim bynta ha kane ka prokram kadei namar ba u dang bunkam ban pyrkheh ia ki jing donkam namar ba dang long dorbar.
U bah Vincent u la ong ba ki MLA na Garo Hills kim lah ban don bynta ha kane ka prokram namar kane ka prokram kadei tang ban pdiang burom ia ki 5 ngut ki ba wan pyniasnoh biang bad ka Congress.
“Kane ka jing ialang ka long ka ba rit namar ngi hap bud iaki kyndon ka tnat ka koit ka khiah bad ka jing ialang ba kham heh kan long ha ka 18 tarik mynta u bnai ha ka ba baroh ki nongialam rangbah ka Congress kin ia don bynta kynthup u Dr.Mukul" ula ong.
U bah Vincent u la ong ba kam don kano kano ka jing iapra ha ka seng Congress hynrei kane ka jing bym lah kiwei ban don bynta ha kane ka prokram kadei namar ka jing pyrkhing naka tnat ka koit ka khiah bad namar ba kane kadei tang ban pdiang burom ia ki 5 ngut ki ba wan pyniasnoh bad ka Congress.
Shillong: U bah RG Lyngdoh, u ba la wan phai biang sha ka party Congress, myn hynnin ka sngi, u la ong ba naduh nyngkong hi na ka liang jong u wat la u la weng noh ia la de na ka ne ka party hynrei u dang dei u nongkyrshan u ba jar jar jong ka party.
“Nga khlem weng ia ka jingkyrshan jong nga na ka party Congress, hynrei nga dei u nongkyrshan u ba jar jar bad mynta da ka jingpyniasoh ka ba pura nga la long biang u dkhot u ba lah ban pynsawa jam" la ong u bah Lyngdoh.
u bah RG u la ong ruh ba ka jingwan phai jong u sha ka kam sainpyrtthei lyngba ka party Congress ka long hi hadien ka jingioh i ia ka jinglong jingman ha ka jylla namar ba ka la don ka jingbym shynshar hok bad ka jingpynjynjar ia u paidbah.
“Nga sngew ba mynta ka sngi ka long ka jingmyntoi ka ba klhraw na ka bynta ka party Congress na ka bynta u snem 2023 bad ia ka ne ka por kan shong ha ngi ban ngin shim ia ka ne ka jingioh jing myntoi lane ngin pynleh nohei ia ka ne don kam ban hap ia puson bha “u la ong.
U la ong ruh ba kawei na ka daw bah ba kum ka party ka tlod ha kine ki snem ba la dep ka long namar ba kam don ki nongialam ki ba biang namar ba don na ki nongialam ki ba shu lap mied tang ban tan ia ki dkhot lade ym ban iarap ban pynkiew ia ki.
“Hynrei ha ba la jied ia u bah Vicent H Pala ba un long kum u nongialm kan pynkhlain ia ka party namar ba u long u briew u ba ju ia syllok u ba ju iarap ban kyntiew ia ki para dkhot bad na ka liang ka party Congress hi ka donkam ia u nongialm kum u bah Pala khnang ba ngin lah ban wan ha ka bor ha u snem 2023 “u la ong.
u la kyntu ruh ia baroh ki dkhot jong ka Congress party ba kim dei ban ia tan tyllai iwei ia iwei hynrei ki dei ban iatrei lang ia kyrshan bad ban sngewthuh ba kim dei ba ki don hangne na ka bynta ia la de hynrei na ka bynta u paidbah.
“Ngi dei ban long ki nongshna jingkieng ia ki paidbah ym ki nongtei kynroh bad lada ngi la lah ban leh ia kane yn ym don shuh mano mano ruh ki ba lah ban pynrem ia ka Congress"la ong u bah Lyngdoh.
“Nga ngeit ba mynta ka sngi, ka jingiadon lang hangne da ka mynsiem ban leh eiei na ka bynta ka party ngi ngeit ba ngin sa lah ban pynkhlain ia ka party ha ka ba na ka liang jong nga ngan trei na ka bynta uwei pa uwei u dkhot ka party ban kyntiew ia ki" u la bynrap.
Shillong:Kum shi bynta ban pynthikna ba ka Congress party kan ioh ban wan ha ka bor ha u snem 2023, na ka liang ka Congress party, mynta ka sngi ka la ioh ban pdiang sngewbha ia ki 5 ngut ki dkhot, ki ba la wan ban pyniasoh ia lade bad ka ne ka party, kiba kynthup ia ki arngut ki dkhot ba rim u bah R.G Lyngdoh bad u bah P.N Syiem.
Myn hynnin ka sngi, na ka liang jong ka party Congress ka la pynlong ia ka jingialang ban pdiang sngewbha ia u bah R.G Lyngdoh u bah PN Syiem, u bah Mosjo R.Wanswet, U bah Andrian Lambert C Mylliem bad ka kong Fenela Lyngdoh Nonglait, kia la wan ban pyniasoh ha ka party Congress.
Haba kren ha kane ka sngi na ka liang u Bah Vincent H Pala u la pdiang sngewbha ia kine ki dkhot ki ba la pyniasoh ia lade bad ka party Congress ha ka ba u la pynpaw ia ka jingshaniah skhem ba ka jingwan pyniasoh jong ki ne san ngut ki ba kynthup ia u bah RG Lyngdoh bad u bah PN Syiem kan pynkhlain ia ka party Congress ha ka jylla hi baroh kawei.
Na ka liang President ka MPCC Ribhoi District, u bah Mayralborn Syiem u la ong ba ka jingpyniasoh jong kine ki san ngut ki nongialam kan pynkhlain shuh ia ka party Congress ha ka jylla ha ka ba u bah R G Lyngdoh bad u Bah PN Syiem ki la dei lupa ki nongialam kiba la ai ka jingshakri shibun ia ki paidbah bad ka jingwan phai biang jong ki kan wanrah ia ka jingmyntoi kaba khraw ia ka party.
Na ka liang u bah Syiem, u la ong ba kum ka party kin lah ban trei kam bha bad ki ngeit skhem ba ha u snem 2023 ka Congress kan wan biang ha ka bor ha ka ba kane ka sngi kan long ka sngi ka ban sdang bad da ka jingiasoh jong ki yn lah ban khring shuh shuh sa ia kiwei de.
Na ka liang u bah H.M Shangpliang u la ong ba ha kine ki lai snem shiteng naduh ba la dep ka election 2018, ha ki snem ba la leit nga la sngew duh jingkyrmen namar ba ka party Congress ka la dang hiar shi hiar bad i kumba kan pra ha shuwa u snem 2023, hynrei haba na ka liang ki nongialam ba ha khliehduh ki la pynbna ba la thung ia u bah Vincent H Pala kum u nongialam ka la don ka jingkylla ia ka jinglong jingman ha ka jylla.
U la ong ruh ba ha ka por ba u bah Pala, un sa shimti kum u nongialm rangbah ka MPCC, hynrei u la trei shitom lupa ha ka ba u la sdang ban lum ia ki nongialam kiba ieh ia ka party ha kaba mynta ka sngi ki la ioh ban pdiang sngewbha ia ki bad kane ka long ka jingkyrmen kaba khraw na ka bynta ka Congress party bad kan ai ia u paidbah ia ka sorkar ka ban synshar bad ka ban ai jingshakri hok ia u paidbah.
Shillong:U bah Charles Pyngrope (Congress), ula kylli jingshai ruh, halor kita ki Fancy number, ha kaba u myntri, u iathuh ba kitei ki dei ki number, kiba la jied, da ki trai kali, kum ka nuksa kaba ula pyni ba ki don kiba kwah ia u number 0001, 0002.
Halor kata, U bah Pyngrope, u ong ba haba kumta, ka mut, ba lada u trai kali, u jied ia uno uno u number, kata ka kylla long noh ka fancy number bad halor katei u myntri, ula jubab “Baroh ki number, ki dei satia ki fancy number, hynrei, ki don tang kiba la mynjur da ka Cabinet" bad U bah Pyngrope, ula ong shuh shuh “La ka long ne em kaba lah ban buh ruh ia ka kyrteng jong u briew, ha kitei ki number kali.
Kam dei ba nga kren kai, ha ki katto katne ki ri, ki leh ia kata bad na kata phi lah ban khein kham rem bad kham kamai bun ka pisa".
Shillong:U Ma Sniaw bhalang Dhar, myntri ka tnat ka kit ka bha, u pyntip ha iing dorbar, ba ka khajna, na ki kali kamai, kaba la ioh lum, ha u Lber 2020 haduh U Lber 2021, ha kaba na ka STA ka long T.2,04,04,208.00, DTO Shillong T.12,59,11, 000.00, DTO Nongpoh T.1,17,32,294.00, DTO Nongstoin T.2,02,20,248.00, DTO Mawkyrwat T.39,23,068.00 DTO Jowai T.4,29,10,378.00, DTO Khliehriat T.3,35,18,326.00, DTO Tura T.3, 37,8, 141.00, DTO William nagar T.6, 89,837.00, DTO Bagh mara T.43,44,829.00 DTO Resubelpara T.34,28,323.00, DTO Ampati T.34,44, 022.00.
Total T.32,42,8 1,034.
U bah PT Sawkmie (Congress), ula kylli ia u myntri, la ka sorkar, ka ioh khajna ne em, na ki bos saw, ha kaba u myntri, u iathuh ba ki bos saw, la shim, ba ki dei ki bos sorkar bad kumta kim siew khajna satia.
U Ma Dhar, u iathuh ruh ba ka sorkar Jylla, ka la mynjur ban ailad ia ki kali, ba kin siew khajna bapher, nangta ia ki laisen niah kali ruh, haduh ka 30tarik U Nailur 2021, wat la ki dei kiba la kut por, na ka daw jong kane ka khlam coid 19, hynrei halor kane ka mat, U bah PT Sawkmie, u iathuh ba katei ka jing map khajna, kam trei kam satia, namar ba ki don ki nongniah taksi na ka Constituency jongu, kiba la hap ban siew khajna.
U bah George B Lyngdoh (Congress), ula pynsngew ruh halor ka jingkiew dor ka bai kali, na ka daw ba ka don ka jingkiew dor ka bai petrol bad nangta ba ki nongshong kali, ki hap ban ia shong duna briew bad ula ai nuksa ba ka bai kali na Umiam sha Shillong, ka long T.100 marwei bad kumta, lada ki don ar ngut kiba wan skul na kajuh ka long iing, sha Shillong,ka la lut tang ka bai kali haduh T.200 shi sngi.
U Bah HM Shangpliang (Congress), ula leit rah ruh ha ka iing, halor ka jingrem dor ka bai permit, kaba long T.25,000 ha ka shisnem, na kaba long T.2,900 mynshwa.
Shillong:U bah HM Shangpliang (Congress), ula kylli myn hynnin ka sngi, ha iing dorbar “Shaei u myntri ka tnat rep" bad halor kane la jubab da U Conrad K Sangma, myntri rangbah, ha kaba u iathuh ba u myntri ka tnat rep, Bah Banteidor Lyngdoh, ula pyntip sha u lamphang dorbar, ba kiba ha iing jongu, ki don kiba ioh pang covid bad kumta ialade, u don ha ka jingshong kyrpang kaba shiphew sngi, kaba kynthup, mynta ka sngi ruh.
Jowai: Ka Dorbar shnong Panaliar, Jowai ka la kyntu ia ki paidbah ban nym pyniap ne pynmynsaw ia ki shrieh kiba la wan paw pyrthei hapoh katei ka shnong ha kaba bun kiba la ioh ban ring dur bad shnong dur ia ki.
Kane ka jingwan ki shrieh kiba kham phylla hapoh ka shnong ka long ka jingitynnad bad na ka liang ka dorbar shnong lyngba u Secretary Shnong u ma Riqouma Rq Laloo u la kyntu jur ia ki paidbah nongshong shnong ba kin sumar bad iada ia kino kino ki mrad khlaw khlem da pynmynsaw lane siat iap ia ki.
Shillong:U Bah HM Shangpliang (Congress), ula leit rah myn hynnin ka sngi ha iing dorbar jylla, halor ka jingeh jong ki nongrep, ha kaba ula ong ba na kane ka jingpang khlam, ka la ktah jur ia ka ioh ka kot bad ka kamai kajih jong ki nongrep.
Ha u snem ba ladep, kaba dei ka snem sdang jong kane ka khlam; ki nongrep, ki la pyrshang kat lah kat iai ban iai shah, halor ka jingeh, kaba iadei bad ka jingduh jongki ha ka rep ka riang, hynrei mynta u snem, na ka jingjia biang jong kane ka khlam, ki nongrep, ki mad ia ka jingeh kaba khraw, na ka jing ia tyngkhuh jongki, ia ka pakhang shnong, ka korphiw bad kiwei de ki jingnang trei jubor jong ka khlam bad katei ka la pynlong ia ki jingthung, ba kin sniew bad pyut ha ki lyngkha rep bad ki nongrep, ki hap ban tuklar dalade hi, ia ki lad ki lynti jongki ban pyniaid ia la ki mar rep.
La ong U bah Shangpliang, ba ka sorkar jylla, ha u snem ba ladep, ka pynthikna, ba yn plie ia ki iew sharud ka nongbah Shillong, ba ki nongrep, kin die ia ki mar rep jongki bad u ong shuh shuh “Ngim pat iohi satia ia kitei ki iew".
Ula ong shuh shuh “Ki nongrep, ki la shah khang lynti bad shah pyndik ha ki pulit, namar ba ki kit ia ki mar jongki, khlem da don ki permit kiba biang" bad u ong shuh shuh “Ha ka jingbitar, ki nongrep, ki ieh, ia la ki jong ki mar ha surok bad ai ei ha u pulit".
La ong shuh shuh ba hadien ka jing khie bitar ki nongrep, ka sorkar, ka wad ia ka lad ban thied ia ki mar rep bad kine ki thaw ia ka seng jongki ban thied ia kitei ki mar rep, hynrei ki nongrep, ki ujor, ba kine ki nong khaii, ki shim kabu pynban ia ka dor ka mur, na ki nongrep, ha kaba u ai nuksa ba la thied ia u kubi ha ka dor T.5 shi kilo, katba ia une u juh u kubi, la die ha Shillong, ha ka dor T.9 shi kilo bad ia u muli, la thied ha ka dor T.4 shi kilo.
U Bah Shangpliang, ula ujor ruh ba ki kali kit mar rep, 1917 ki dei ki bym trei kam satia, namar ba ki nongrep, kim ioh jingiarap eiei na kitei ki kali bad ula ong ba haba ki nongrep, ki wad ia kitei ki kali, kim ju lap ia kitei ki kali, namar ba ki bunkam sha kiwei pat ki jaka.
U Bah Shangpliang, ula ong ruh ba ka sorkar kam shym la iarap eiei satia ia ki nongrep, hynrei ia baroh ki jingdonkam, ki hap ban thied dalade hi “Dei na kane ka jingkutlad ha ka kamai kajih, ba ki khun jong ki nongrep, ki la sangeh noh, na ka jingleit skul" ong U Bah Shangpliang.
“Kim don pisa ban siew bai skul, kim don pisa ban siew ia ki smart mobile phone, ba ki khun jongki, kin ioh ban pule online, namar ba ki don bun ngut ki khun bad ki lah ban thied tang kawei ka smart mobile bad ki hap ban ia kylliang baroh shi para".
U MLA, ula ong shuh shuh ba ka sorkar India, ka ju ai ia ka dor kyrshan sha ki nongrep, hynrei, katei kam hap satia ia kito kiba rep soh, rep jhur.
U Conrad Sangma, myntri rangbah ka jylla, haba jubab ia katei ka jingiakren, ula mynjur ia ka jingeh, ba ki ia kynduh ki nongrep, ban die ia ki mar ki mata jongki.
Halor kitei ki jingeh, la plie ia ka iew nongrep ha 5mer, ha 7mer, ha Urkaliar, Shiliang Um, Lad Smit, Anjalee.
Halor ka jing pynpoi ia ki mar rep, u myntri rangbah, u iathuh ba la aiti ha ki BDO, ha ki Majistor, ba kin peit ha kaba ailad ia ki nongrep, ba kin die ia ki mar ki jongki, hynrei u mynjur ruh ba don ka jingthut, ha kaba kum kato ka por jong ka jing jubor jong ka khlam covid.
U myntri rangbah, u iathuh ba ka 1917, ka la iaid kamai haduh 700 sien, ha ki bnai, ba pynlong ia katei ka pakhang shnong ha ka jylla bad la kit mar ia 750 MT ki mar jong ki nongrep bad la iathuh ba mynta, ki don kumba 20 lane 30 tylli ki kali kit mar rep bad ha shwa kane ka rakhe sngi jingioh jylla, yn buh kumba 250 haduh 300 tylli ki kali ban kit mar bad ia kitei ki kali, yn ai sha ki samla, ba kin pyndonkam bad ba kin kit ia kitei ki mar rep.
U myntri rangbah, u iathuh shuh shuh ba ha U Jymmang 2021, la lah ban shalan haduh 2,184 MT ia u jhur na ka jylla sha ki jylla ba marjan, kum sha Assam, West Bengal bad shawei.
U Sangma, u iathuh ba ka jing pynmih kubi tang ha East Khasi hills, ka long 30 hajar MT bad 13 hajar MT, ka long tang na Mawryngkneng bad 9 MT, na Mylliem Block.
La iathuh ruh ba ka iew nongrep, kan sa mih shen ha Samasi, kaba ha Saipung, ha Lawai, kaba ha Mawphlang, East Khasi hills, Mawjrong, ha Laitkroh 12 Shnong, ha Jatah, Mawkynrew, East Khasi hills, ha Jongksha, Mawkynrew, ha Lawmei, Mylliem East Khasi hills, ha Nonglatem, Thadlaskein, ha Nongkhrah, Umling, ha Nonglwai, Nongstoin, ha Pyndenlyngdoh, Mawkyrwat nalor kiwei pat.
La iathuh ruh ba la sam ia 220 tylli ki power tiller sha ki nongrep bad la iathuh ruh ba ia mynta, ka thong ka long ban pynshlur ia ki nongrep ban rep shynrai bad ban rep tit, ha kaba la iathuh ba la sdang ban pyntrei kam ia ka Lakadong mishon bad la bei pisa haduh T.8klur na bynta katei ka kam pynmih shynrai bad la iathuh ba ka jing pynmih tit, ka la kiew na ka 27 MT sha ka 200 MT, ha kine ki ar snem, ha kaba la iarap ia ki 300ngut ki nongrep ha ka jylla.
La iathuh ruh ba yn ai ram kaba T.50,000 ka bym donkam ban siew sut, ha kine ki bnai ban sa wan.
U myntri rangbah, u iathuh ba la pyn trei kam ruh ia ka skhim kaba T.209klur, na bynta ka kam ri sniang, ha kaba la pynbna ha u snem ba ladep.
Ha kaba iadei bad ka kam pynmih dud, la iathuh ba la ai jing iarap ia T.10klur, sha ki 260ngut ki nongri masi, kaba dei ka ram, kaba khlem shim sut satia.
Halor ka jingtrei kam ka skhim MGNREGS, la iathuh, ba la lah ban ai bylla ia T.14,500 na bynta kawei ka long iing, ha kaba ki don 6lak ngut kiba don kyrteng ia katei kam bylla sngi.
La iathuh ruh ba la siew T.24klur ia ki hotel, ba la pyndonkam, ba kin shong kin sah kito kiba trei ia ka koit ka khiah, nangta kiba leit sah kyrpang; na ka daw jong ka jingkhang dam, na ka jingwan lynshop ka khlam covid.
Jowai: Ka KSU Namdong Unit bad ka FKJGP Thadlaskein Unit ha ryngkat ka dorbar Shnong Namdong B hynnin ka miet ki la ioh bat ia uwei u bar jylla uba kam ialade ba u dei u Doctor ha kaba u la leit rung sha ki iing briew ban ai dawai bad ban ai inject ruh.
Hadien ba la ioh bat ia utei u bar jylla, ka bor shnong bad kitei ki sengbhalang ki la tohkit bad bishar ruh ia ki kot ki sla jong utei uba kam doctor, hynrei ym shym la don satia ia ki kot ki sla kiba biang kiba lah ban pynshisha ba udei u Doctor shisha.
Kumta na ka liang ka bor shnong bad ka KSU, FKJP ka la beh krat noh ia utei u bar jylla na katei ka shnong.
Kitei ki ar seng ka dawa naka sorkar ban pynthikna iaka jing wanrung wan mih ki mynder sha ka jylla ka jong ngi lyngba ki kot ki sla kiba biang ym ban shu ai lan ban rung katba mon ban wan thok wan shukor ia ki briew balui lui ha kane ka jylla.
Shillong:Hadien ba u Bah Mayralborn Syiem u ba dei u MLA jong ka Nongpoh u la wanrah ia ka mat ha ka sngi ba san jong ka Dorbar Synrai, ha kaba iadei bad ka ishu kaba la wanrah shibun ki kynrum ki kynram kiba la mih ha ki jaka khappud bad ka jylla Assam bad kumjuh ruh ia ki jingjia kiba dang shu dep jia shen ha Ïongkhuli,Umlaper bad ha kiwei kiwei ki jaka.
Haba jubab ia ka Special Motion hapoh ka ïing dorbar thawaiñ ka jylla, na ka liang u Myntri Rangbah ka jylla, u Conrad K Sangma u la ong ba ka jingthaw ia ka Committe kaba don san ngut kam mut ba kin don tang kitei ki san ngut hynrei ka Sorkar kan pdiang ruh ia baroh ki jingai jingmut jong baroh kiba don bynta bad ki nongialam shnong.
U Conrad K Sangma u la iathuh ruh ba hadien ba u la iakynduh ha ka sien ba ar ia u Myntri Rangbah ka jylla Assam, u Himanta Biswa Sarma, ki la ia mynjur ba ki don kumba 12 tylli ki jaka kiba iakajia hapdeng ka jylla Meghalaya bad ka jylla Assam bad ka jingiakren ruh kan long thik ia kita ki 12 tylli ki jaka bad ka jingiakren nyngkong eh yn sdang shwa na ka bynta ki hynriew tylli ki jaka kiba duna ka jing iakajia.
Shuh shuh u Conrad K Sangma u la ong ba ka Sorkar MDA ka la lum la lang lut ia baroh ki kot ki sla ba la pynkhreh da ki Sorkar kiba la ju bat teng ia u lakam synshar ha ka jylla ha ki por kiba la leit khnang ba kitei ki kot ki sla kiba la don lypa kin long ki jingmyntoi hynrei u Conrad u la ong ruh ba kan long kaba eh hi pat ban kam ia ki jaka ki puta tang lyngba ki kot ki sla kiba la don lypa namar ka jylla Assam ruh ka don ia la ki jong ki kot ki sla jong kitei ki jaka bad u la ong ba hangta ka long kaba eh namar ym tip shuh mano ba dei bad mano ba lait.
U Conrad K Sangma u la ong ruh ba mynta um kwah ban ong ba ka sorkar Meghalaya Democratic Alliance(MDA) kan lah beit ban pynbeit noh ia u pud u sam bad ka jylla Assam hynrei kan leh katba lah ban wad pat ia ki lad ki lynti ban pyrshang namar kane ka mat ka long kaba jwat haduh katta katta bad ba ka dei ka mat kaba la slem bha.
Ha kaba iadei bad ka jingkren jong u Myntri Rangbah ka jylla Assam, u Himanta Biswa Sarma u ba la ong ba ka jylla Meghalaya ka la shu kam ia ki jaka bad na ka liang u Conrad K Sangma u la ong ba um don jingtip ba na ka daw aiu utei u Myntri Rangbah ka jylla Assam u kren kumtei hynrei u Conrad u la ong ba ka daw lehse imat kadei namar ba ki jylla hapoh ka Northeast ki dei kiba la phiah na ka jylla Assam naduh kulong kumah.
Ha kaba iadei bad ki kynrum kynram kiba ju iai mih na ka por sha ka por ha ki jaka khappud, u Conrad K Sangma u la ong ba ka Sorkar ka leh katba lah ban pyrshang pynbeit kloi noh naduh ki Block Officer shaduh ka kyrdan jong u Chief Secretary bad na ka liang ka Sorkar Meghalaya haba ki mih kino kino ki jingiakajia ha ki jaka khappud, ka ju leh kloi ban iakren mar mar bad ka Sorkar Assam.
Na ka liang u MLA ka Congress, u Bah HM Shangpliang u la buh jingkylli ha kaba iadei bad ka jingthmu jong ka Sorkar Meghalaya bad ka Sorkar Assam ban ai bad shim ia ki jaka markylliang hapdeng kine ki artylli ki jylla bad u Bah HM Shangpliang u la pyrshah ruh ia kane ka jingthmu jong kine ki artylli ki jylla ha kaba u la ong ba ki jaka jong ka jylla Meghalaya kim iahap satia ban leit sha ka Jylla Assam bad baroh ki jaka ba la kam da ka jylla Assam ki dei ban wanphai biang sha ka jylla Meghalaya.
U MLA ka Nongpoh, u Bah Mayralborn Syiem u la ong ruh ba ka Sorkar kadei ban phah tohkit bha halor ka jingpynkheiñ ia ka Land Transfer Act namar haduh mynta ki don ki briew kiba la die ia ki jaka ha khappud.
Na ka liang u Bah George Lyndoh u la buh jingkylli ruh ia ka Sorkar halor ka jingphah pyrton haduh 4000 ngut jong ka jylla Assam ha ki jaka khappud bad halor ka jingkynnoh jong ka jylla Assam ba kim ju don kano kano ka jingiakajia khappud bad ka jylla Meghalaya hynrei la sdang nyngkong beit da ka jylla Meghalaya ban kam ia ki jaka jong ka Assam bad na ka liang u nongialam jong ka liang pyrshah ruh, u Dr Mukul Sangma u la kren ha katei ka mata ha kaba u la ong ba ki MLA jong ka liang pyrshah ki kyrshan ia ka Sorkar MDA ha kaba iadei bad ka jingiapynbeit ia u pud u sam hapdeng ka jylla Assam bad jylla Meghalaya lada ka Sorkar Meghalaya ka leh ha kata ka rukom kaba dei.
Ki MLA jong ka liang pyrshah kiba la iashim bynta ha kaban iatai ia kane ka kat khappud ki kynthup ia u Bah Kimfa S Marbaniang, u Zenith Sangma, u Bah Sosthenes Sohtun, u Bah Process T Sawkmie, ka Kong Ampareen Lyngdoh, u Bah Adelbert Nongrum bad u Rakkam A Sangma.
Shillong:KA SUR KA BRI U HYNÑIEWTREP ha ka janmiet 16 tarik, mynta u bnai, 2021 hapoh ka jingïalam u Chairman Bah Sylvester Kurbah ka la leit ban ïakynduh ïa ki Nongïalam jong ka UDP kiba kynthup ïa u Bah Bindo M.Lanong Chief Adviser, Bah Paul Lyngdoh Working President bad Dr.Jemino Mawthoh uba long u Secretary ka UDP ha ïingsah (quarter) jong u (L) Dr.Donkupar Roy.
Ka jingleit kynduh jong ka SUR KA BRI U HYNÑIEWTREP ka long shi bynta ban dawa sa na kitei ki nongïalam ba Rangbah ka UDP ba kin tuklar lem, ha kaba ïadei bad ka jingbym leh eiei ki MLA ka UDP kiba don ha ka sorkar MDA ïa ka shithi jingkyrpad ne Appeal letter kaba ïadei bad ka jingdawa pynsangeh kam shipor ne Suspension ïa ki 3 ngut ki Pulit kiba donkti ha ka jingshah dkhat jubor ka jingim u (L) Cheristerfield Thangkhiew.
Katei ka jingdawa Suspension ka long ba kum ka SUR KA BRI U HYNÑIEWTREP ka kwah ban ïohi ba ka Bishar kaba khuid kan don ha ka JUDICIAL ENQUIRY khlem da lah ban mushlia shuh da mano re mano.
Ha katei ka jingïakren bad ïa pyrkhat na bynta katei ka mat kitei ki nongïalam ba Rangbah jong ka UDP ki la kular ban shimkhia bad ban ïakren ïa baroh MLA ka UDP kiba don ha kane ka sorkar, ong ka kyrwoh na u Bah M.DkharSecretary, SUR KA BRI U HYNÑIEWTREP.Shillong: U Bah Adelbert Nongrum (KHNAM), ula leit rah mynta ka sngi, ia ka jing kylli ha iing dorbar jylla, halor ka jingkiew dor ka doh masi bad u ong ruh ba ka jingkiew dor ka doh, ka dei hadien ba ka Assam, ka la pyntrei kam ia ka ain khang bam doh masi; haba jubab ia katei ka mat, U Bah Sanbor Shullai, myntri ka tnat ri jingri, u kam, ba ka ka don ka jingkiew dor jong ka doh masi ha ka jylla ha kine ki sngi.
U bah Sanbor, u iathuh ruh, ba ula thoh shithi sha u myntri rangbah ka Assam, halor ka jing iadei bad katei ka jing duna doh masi, kaba poi sha ka jylla bad ula pyn thikna ruh, ba yn sa pyllait noh shen ia ki permit, na ka bynta ki nong khaii, ba kin ioh ban ia thied masi.
Halor ka jing kylli jong U bah Nongrum, ia ki lad jing iarap, na bynta ki nongri jingri, U Bah Sanbor, u ong, ba ki don shibun ki skhim kiba dang iaid shakhmat, ban iarap ia ki nongri masi bad ki don shuh sa shibun kiwei pat ki skhim, kiba dang sahteng bad ka sorkar India, na bynta ban ai jing iarap ia ki nongri jingri ha ka jylla.
U Bah HM Shangpliang (Congress), u kylli ruh, la ka sorkar Assam, ka la jubab ne em ia katei ka shithi, kaba ula phah u myntri, ha kaba U bah Shullai, ula ong “Ngi dang ap ia ka jubab, hynrei lada ka Assam, kam jubab, na ka liang ka tnat, ngin sa peit bad pyrkhat, ia kaei kaba dei ban leh".
U bah Shangpliang, ula kren ruh halor ka jing shalan tuh ia ka masi sha Bangladesh, ha kaba ka dor jong ka masi, kaba shongdor T.20 hajar ha Meghalaya, ka shongdor haduh T.1lak ha Bangladesh, ha ka por jong ka jinglehniam id.
Halor kane u myntri, u iathuh ba ula iakren bad ki BSF, ki pulit bad ki briew jong ka tnat sorkar, ban khanglad ia kane ka jing khaii tuh.
Shillong: U Bah Ernest Mawrie, President jong ka seng BJP, ha ka jylla, ula shah jied kum u nongai jingmut ia u myntri rangbah ka jylla, ha ki tnat kiba kynthup ia ka DoNER, Tourism, Animal Husbandry and Veterinary Department, ha kaba u ioh ia ka kyrdan “A" bad katei kan trei kam, naduh ba u shimti ia katei ka kam.
Labun tang ki nongaijingmut ki nongkjit Pisa paidbah balei ki officer Kim lah se bn leh ,sorkar bam sap.
Shillong: Kiba iohpang covid mynta ka sngi, ki don 229ngut bad kiba jem na ka jingpang, ki don 86ngut.
Kiba iap, ki don 3ngut, ha kaba arngut, ki dei ki bym pat dep injek satia.
Kiba dang don ha ka jingpang baroh, ki long 1,804ngut bad kiba iap, ki long 1,370ngut baroh.
Ka East Khasi hills, ka don 132ngut bad ka West Jaintia hills 53ngut.
Ki ehrang Taliban, ki la ioh kurup ia ka pisa kaba $12.4 million bad sa ka ksiar, na ka iing sah U Amrullah Saleh, uba dei U Vice President barim jong ka Afghanistan.
La ioh kurup ia katei ka million, hynnin ka sngi, ong ki lad khubor.
U Saleh, ula phet bak na iing la jong bad ym tip satia shaei ba u don mynta bad utei u nongialam, ula dep pynbna naduh kham mynshwa, ba un nym pyndem satia ialade ha ki ehrang Taliban bad ha ka taiew ba ladep, kiba ha iing jong U Saleh, ki kam ba ki Taliban, ki la siat iap ia u hynmen jongu, U Rohullah Azizi.
Shillong: Ka Executive Committee ka All Meghalaya Dancers Association ka pyntip sha baroh ki riew donsap don phong ha ka shad bad ka rwai kan pynlong ia ka Meghalaya Superstar Season-IV 2021.
Kumta ka AMDA ka khot ka wer ia ki riewdonsap donphong jong ka jylla baroh kawei ban wan shim bynta ha kane ka rynsan lyngba ka sien kaba nyngkong kan pynlong shwa ia ka Online Audition ha ki No.WhatsApp 7641920853/8794541523/9774927286 bad ia ki jingtip ba kham bniah shaphang kane ka rynsan phi lah ban phone ha kitei ki number bad ia ka Semi-Final ngin pynlong hapoh hall ha u bnai October, 2021 bad yn sa pynlait ruh ha ka Youtube Channel bad Local Channel bad ia ka Grand Final yn pynlong ha u bnai December, 2021.
Hadien ba ka AMDA ka la dep ban pynlong ha ki snem ba la dep naduh ka Season-I, Season-II, Season-III, dei lyngba kane ka rynsan la iohlad pat ban plie lynti ia ki riewdonsap rwai bad shad sha ki rynsan bapher bapher ha ka National Level.
Ha kane ka kynti jong ka Meghalaya Superstar Season-IV ka AMDA ka la bhah noh la ka jong ia ki nongshad bad ki nongrwai ban ioh ia ka khusnam la ka jong.
Ha kaba iadei bad u nongshad uba lah duh un ioh ka song tyngka Rs.50,000/- uba ar Rs.30,000/- uba lai Rs.25,000/- ryngkat ki Consolation Prize, bad ia ki nongrwai uba lah duh un ioh ka song tyngka Rs.50,000/- uba ar Rs.30,000/- uba lai Rs.25,000/- ryngkat ki Consolation Prize, bad ki Top Finalist ka AMDA kan sa jied ia kba tbit ban phah shim bynta ha ka National level TV Show.
Nongpoh:Ki la don bun ngut ki kmie ki kpa jong ki khynnah skul, kiba phah leit shul ia ki khun ha skul bapher bapher ha ki thain Byrnihat, ki la ujor sha ka FKJGP Byrnihat, halor ka jingdon ki katto katne ngut ki nongniah Auto Rickshaw, kiba ju mlien ban shim tam ka dor na ki khynnah skul, kumta haba shimkhia ia katei ka jingujor na ki kmie ki kpa, ki nongialam ka FKJGP, ki la khot ban pynlong da ka jingialang hapdeng ki nongniah Auto Richshaw kiba kamai ha ki thain Byrnnihat lem bad ki kmie ki kpa jong ki khynnah, na ka bynta ban weng noh ia katei ka jingeh ki khynnah skul, kiba la shah shim tam ka dor bai kali ha ki nongniah Auto.
Ha ka jingiakren hapdeng kitei ki nongniah Auto bad ia ki kmie ki kpa, ka la poi sha ka jingia sngewthuh jingmut bad haba iadei halor katei ka jingshim tam dor ka bai kali na ki khynnah skul, la ong ba la leh da kito ki nongniah Auto ki bym don hapoh ka Association, la ka long ia kito ki Auto Rickshaw kiba kamai na Byrnihat sha Narbong bad kumjuh ruh ia kito kiba kamai na Byrnihat sha Umling.
Kitei ki nongialam ka FKJGP Byrnihat Circle, kiba kynthup ia u Henry Nongrum, President, u Bah Noah Khongstid, General Secretary, u Bah Kitbor Suting bad u Bah Devos Chyne, haba ki la sngewthuh ba ia katei ka kam shim tam dor ka bai kali na ki khynnah skul, la dei da ki katto katne ki nongniah Auto, na ka liang ki nongialam ka FKJGP, ki la buh ia ka jingmaham kaba tyngeh bad kata ka long ba ki la kyntu ia ki nongniah Auto ba kim dei ban shim palat ka dor na ki khynnah skul bad nangne shakhmat lada ka seng kan lap ia kiba shim kabu na ki khynnah skul, ka seng kan sa leh da kaba tyngeh ne wat ban ujor sha ki bor ka Ain, khnang ba kin ioh ban leh ia kaba donkam baroh.
Shillong:U Bah Adelbert Nongrum (KHNAM), ula wan rah mynta ka sngi, ia ka mat halor ka jingthung kam thung jam ha ka ophis jong ka Deputy Commissioner, East Khasi hills, kaba la pynbna paidbah, ha ka 1tarik Nailur 2021 bad ha katei ka jing pynbna, la bthah ia kito kiba kwah ban applai ia katei ka kam, ba ki dei ban tynsat lang ruh ia ka syrnot, kaba pyni, ba ki la dep shah injek iada corona.
“Katei ka mut, ba kito ki bym pat dep injek, kim lah satia ban tyrwa ialade, ia katei ka kam haneng.
Kane ka dei ka jing kyndit kaba khraw, namar ba ka dei ka jingleh shi liang khmat, hapdeng kito kiba la dep injek bad kito ki bym pat dep injek satia" ong U bah Adelbert.
“Kane ka jingleh jong ka Deputy Commissioner, ka pyni shai, ba ka don ka jing pynbor, na ka bynta ban shah injek iada corona" ong shuh U bah Nongrum.
Haba jubab halor katei ka mat, U Conrad K Sangma, myntri rangbah ka jylla, u pynshai, ba ka kyndon, kaba la thoh halor katei ka jing tyrwa kam, ka dei ba la buh da ka kyntien “requested" lane kyrpad, ba kin suh lang ia ka syrnot ba ki la dep ia ka injekshon covid 19.
U myntri rangbah, ula ong shuh shuh, ba katei ka jing pynbna, kam shym la buh satia ia ka kyntien “required" lane ba ki dei ban leh, hynrei, la buh ia ka kyntien kyrpad.
U Sangma, ula pynshai shuh shuh, ba ki don mynta 418ngut kiba la dep applai ia katei ka kam bad shiteng na kitei, kim don satia ia ka syrnot, ba ki la dep injek iada covid bad ia ki aplikeshon jongki, la pdiang da ka ophis.
Ka jingthmu weng ia ki Lamphang (Speaker) Ing Dorbar Thaw Ain, ka dei ban long tang ha ki khep bakyrpang, lada ki Lamphang ki leh shiliang khmat lane ki shah liang kum ki Nongpyniaid dorbar.
Ka daw ba ki Speaker ki dang long hi ki dkhot ki Seng jong ki, ka dei namar ka Bynrap-10 (Tenth Schedule) hi jong ka Constitution ka don jingbakla, ba ka ieh ha ka mon ki Speaker ba kin iehnoh ia ka jinglong dkhot na ki Seng, shuwa ban jied ia ki kum ki Speaker, katkum ka parakrap 5 (a).
Kam dei ban long ha ka mon kynjai jong ki, ba kin iehnoh ia la ki Seng shuwa ban jied ia ki kum kita ki Speaker.
U Bah Metbah ruh u dang don hapoh ka Seng UDP kum u Speaker, namar ba duna katei ka ain.
Shawei ruh ki Speaker ki leh kumjuh.
Ka ain ka dei ban shai kdar, ba ki dei ban iehnoh kum ki dkhot ka Seng hapoh 24 kynta hadien ba la dep jied, ym shuwa ban jied.
Ka paragraph 5(b) ka iada ia ki ba ynda ki la kut ka samoi long Speaker, kin kylla long biang ki dkhot ka Seng.
Kumta ka donkam ban pynbeit kloi ia katei ka jingduna ha ka Bynrap-10(a) da ka Sorkar India.
Ha u snem 1991, u Speaker P.R.Kyndiah, hapoh ka paragraph 7 jong katei ka Bynrap-10, kaba ong kumne – “ym don kano-kano ka Ingbishar kaban donbor ban tuklar ia ka jingshah weng ki dkhot (MLA) hapoh ki kyndon jong kane ka Ain," kumta ula pynduh ia ka jinglong nongmih khmat ki 5 ngut ki MLA Independent-khlem Seng, ba ki don kti ban kyrshan liang.
Sa kawei lei-lei, kaba u Speaker E.D.Marak ha u snem 2001, u shu thom ha la ka mon, khlem ailad ia u Bah E.K.Mawlong Chief Minister tang ba un jubab pynshai ruh, halor ka jingkynnoh pap ka kynhun Congress, ba ula leh palat pud ha kaba aiwai ban tei ia ka Meghalaya House, Calcutta ha ka Asian Housing Limited Co.
Ka dei ka rukom kaba don hapoh ki ain treikam ruh, ba uno-uno uba shah kynnoh u don ka hok ban iada lane ban pynshai.
Kane lei ka jingthmu pynhiar shuki ia u Bah Metbah Lyngdoh kum u Speaker ka Ing Dorbar, kaba la pynlyngngoh ia ki babun, namar ki Congress, tang ia ka daw kaba shai ruh kim shym kdew.
Te hynrei imat ki smiej ioh kyrtoh lyndet bad phalang kylla sha lade halor kitei ki artylli ki jingjia, kumta ki kynran dien noh.
Ki dang shu ia thaw sorkar, dang khyndiat sngi mynshwa, hynrei, mynta ka la mih ka jing ia kynad kaba jur bha hapdeng ki heh Taliban bad ka daw ka long ba ki ia knieh doh kyndang, ha ka jingthaw ia ka sorkar thymmai ha katei ka Ri, ong ka khubor jong ka BBC.La iathuh ba ka jing ia mai, ka long kaba la shyrkhei bha hapdeng u nongseng jong ka seng Taliban, U  Mullah Abdul Ghani Baradar bad u myntri cabinet jong ka sorkar Afghanistan, ha kaba ka jing ia mai, ka la long kaba jur bha, ha ka iing sah jong U President ka Afghanistan.
U Baradar, uwei na ki nongseng jong ka seng Taliban, ula jah rngai, ha ki khyndiat sngi ba ladep bad la iathuh da ki lad pathai khubor ia ka BBC, ba U Baradar ula ia mai tyngeh bad U  Khalil ur-Rahman Haqqani, uba dei u myntri ba peit ia ki poiwir jong ka sorkar Afghanistan bad uba dei ruh u nongialam ka kynhun ehrang  Haqqani bad ka jing ia mai jong kitei ki heh ha ka iing sah U President, ka la pynmih ruh ia ka jing ia khluit sa ki nongbud jongki, kiba don ha bar jong ka iing U President.
U Baradar, ula phet noh mynta na Kabul bad u leit shong leit sah sha Kandahar, ong shuh ka khubor.
Kam dei tang ka jing iaknieh doh kyndang, hynrei la mih ruh ka jingiakren, halor ka nongrim jong ka jingjop bad ka jing synshar ia katei ka Ri, ha kaba U Baradar, u kam ba ka dei ka jing iadei bad ka nongrim jong ka jingiakren, kaba la ialam ia ki, sha ka jingthaw sorkar ha Afghanistan, katba U Haqqani, u kam ba ka jingioh thaw sorkar, ka dei beit, da ka bor jong ki kam ialeh thma bad ki kam ia pyniap briew.
Katei ka jing ia kynad jong ki heh Taliban, ka la pynlong ruh, ba kin mih ki khubor hamsaia, kiba kam ba U Baradar, ula iap noh.
Mynta ka don ka jing iai ap, sa ia ka khubor na u heh duh ki Taliban,  Hibatullah Akhundzada, u bym ju pynpaw pyrthei satia ialade bad uba peit ia ka kam sain hima, ia ka kam shipai bad ka kam niam jong ka seng Taliban.
Shillong: Hadien ka jingshah khang lynti noh jong ki dkhot ka seng Hynniewtrep Integrated Territorial Organisation(HITO) ha ki pulit bad ha ki bor distrik ha ka por ba ki thmu ban leit sngap ia ka jingiatai jong ka Dorbar Synrai hapoh ka ïingdorbar thawaiñ ka jylla ha ka step jong ka 15 tarik u bnai Nailur 2021, wat la ki la ioh ia ki pass jong ki ban leit rung hapoh ka ïing dorbar thawaiñ ka jylla bad katkum ka jingioh jingtip na ki pulit, ki la iathuh ba ka daw ba ki la beh bad khanglad noh ia ki dkhot jong katei ka seng ka long hadien ba ki la ioh ka jingbthah na u Lamphang ka ïingdorbar thawaiñ ka jylla lyngba ka Deputy Commissioner ban nym ailad ia kitei ki dkhot ba kin rung hapoh ka ïing dorbar.
Ha kaba iadei bad kane, na ka liang u Lamphang ka ïing dorbar thawaiñ ka jylla, u Bah Metbah Lyngdoh u la kyntait ia katei ka jingkynnoh ba u la ai hukum ban nym shah ia ki dkhot jong ka seng HITO ban leit sngap ia ka Dorbar Synrai bad u la ong ba um don jingtip satia ba na ka daw aiu kim ioh ban wan shapoh ka ïingdorbar thawaiñ.
U Bah Metbah Lyngdoh u la ong ruh ba na ka liang jong u bad ka ophis ki dei ban peit beit tang ia ki kam ki jam hapoh ka ïing dorbar thawaiñ ba ki dei ban long kiba iaid beit iaid ryntih bad ia kata ka jingbym shah rung ia ki dkhot jong ka seng HITO, ka tnad pulit bad ki bor distrik ki dei ban peit ia kata ym ban peit ma u.
Shillong: Hadien ka jingiather kuli hapdeng uwei u suba lehnoh bad ki pulit kaba la jia ha ka sngi ba ar kata ka 14 tarik u bnai Nailur 2021 hajan ka Sherwood School kaba don hajan Tura bad ha katei ka jingiather kuli bad ki pulit utei u suba lehnoh u la kyllon iap noh ha katei ka jaka.
Haba kren sha ki lad pathai khubor ha ka 15 tarik u bnai Nailur 2021, u Myntri Rangbah ka jylla u Conrad K Sangma u la ong hadien ba la ioh jingtip na ka tnad syntiat ia ka iaid ka ieng ki dkhot jong ki seng lehnoh, kumta na ka liang ka Sorkar ka la pynkhlaiñ ia ki bor pahara bad ka jingtalasi ha baroh ki distrik jong ka jylla.
U Conrad K Sangma u la ong ruh ba um kwah ban kynnoh ba ki dei na ki seng lehnoh aiu khlem da ioh ia ka jingtip kaba bniah.
Ha ka 15 tarik u bnai Nailur 2021, u Dr Mukul Sangma u ba dei u nongialam jong ka liang pyrshah hapoh ka ïingdorbar thawaiñ, u la ong ba ki la don ki dkhot jong ka seng NDFB kiba la iaid la ieng ha ki thaiñ jong ka Garo Hills bad ha West Khasi Hills ha ryngkat bad kiwei ki samla kiba iaid lang bad ki.
Ha kaba iadei bad ka jingkynnoh ka liang pyrshah ba ka Sorkar MDA kam shim khia bad kam shim lah leh eiei satia halor kane, na ka liang u Conrad K Sangma u la ong ba ka Sorkar hi ka khlem kheiñ sting halor kane hynrei ka Sorkar ryngkat bad ka tnad pulit ki la peit bniah bha halor kane bad haba ki ioh jingtip eiei la ka long na ka liang pyrshah ne na ki paidbah, ka dei ka kamram jong ka Sorkar ban leh eiei kumba ka ju leh beit man ka por.
Shillong:Ka ophis Executive Engineer (PHE), GSWS Division No-II, Mawphlang ka la ïathuh sha ki paidbah ba hadien ba la siang thymmai ïa pipe um 1000 mm dia Gravity Main Line kaba la sdang naduh ka 2 tarik mynta u bnai haduh mynta, ka jinglong jingman jong ka um ka dang long kaba jaboh ne jngut kaba la donkam ban pynphai kylla ïa ka jingsam um napoh ka jaka sam 750 mm dia Gravity Main Line kaba don mynta.
La ong ba ha ka por ba la pynlait ïa ka um ha janmiet ka 13 tarik mynta u bnai, 2021 lyngba ka 750 mm dia main line, ka la don ka jingbthei ki pipe hapoh Shnong Pomlum Village, Upper Shillong.
Namar kata, na ka daw ka jingbthei kitei ki 750 mm dia pipeline, kan ym don satia ka jingsam um haduh ka janmiet jong ka sngi Palei ka 16 tarik mynta u bnai, 2021.
Ki jaka ban shah ktah ha katei ka por kin long ki Shnong ba hab hapoh ki thaiñ Shillong Municipal Board, Shillong Cantonment Board , Nongthymmai bad Mawlai.
La ong ba na ka liang ka ophis ka dang pyrshang katba lah ban pyndep kloi ïa ka jingmaramot pynbha khnang ban ïoh sam um biang kumba ju long ha ka janmiet jong ka 16 tarik.
Nongpoh: Ki nongtrei ka koit ka khiah ha Ri Bhoi bad kiba don hapoh ka shatri Ri Bhoi Progressive Health Workers Union RBPHWU, hynne ka sngi ki la pynlong ia ka jingiakhih da kaba shong kyllain myngor, shah thngan bad rah lama iong ha phyllaw ka Civil Hospital Nongpoh, kata ka la jia hadien ba ka sorkar kam shym la pynshah skhor ia ki mat jingdawa jong ki, kaba ki la dawa la kham slem.
Ka mat jingdawa kaba hakhmat eh jong kitei ki nongtrei Casual Worker ha ka tnat ka koit ka khiah, ka long ba ka sorkar ka la dei ban thungkam pura noh (Regularization) ha ka kam kaba ki trei ha ki tnat bapher bapher jong ka koit ka khiah.
Kitei ki nongtrei Casual ka tnat ka koit ka khiah ha Ri Bhoi, kiba la mih ban iakhih na ka bynta ban dawa ia ka hok, ka long ba ki la dawa na ka sorkar jylla ba ka dei ban pyntreikam noh ia ka Meghalaya Regular Casual Workers Schemes (MRCW) 1996, ka ain kaba la kdew ba kino kino ki nongtrei Casual kiba la neh palat ia ka 10 snem, ki la don ia ka hok ba kin shah thungkam pura noh, ym ban khein shuh ia ki kum kita ki nongtrei bylla sngi ne ki Casual workers.
Ki la don napdeng kitei ki nongtrei Casual, kiba la pynpaw ba kim banse ban mih madam na ka bynta ban pyrshah sorkar, namar ka sorkar ka la khein dew thala ia ki jingdawa jong ki, ha kaba ka sorkar ym tang ba ka khein dew thala, hynrei ka la lehbein ruh ia ki nongtrei Casual jong ka koit ka khiah, kata nalor ba ki ioh ia ka jingsiew kaba rit bad ka jingsiew ka bym thikna.
Kitei ki nongtrei Casual ha Ri Bhoi, ki la kyntu ruh ia ki nongmihkhmat kiba dei na Ri Bhoi, ba ki kren lem ne ban pynsngew sha ka sorkat jylla halor katei ka mat jingdawa jong ki, namar kum ki nongtrei Casual ha ka tnat ka koit ka khiah, ki la kynduh shibun ki jingeh bad khamtam eh ha kaba kum kane ka por ha ka jingshah ktah ha ka khlam COVID-19.
Shillong: Kiba ioh pang covid mynta ka sngi, ki don 243ngut bad kiba jem na ka jingpang, ki long 262 ngut, ha kaba kiba iap, ki long 6ngut bad ki bym pat dep injek ialade, ki don 5ngut.
Kiba don ia katei ka jingpang, haduh mynta, ki don baroh 1,664ngut bad kiba iap, ki la poi sha ka 1,367ngut.
Ka East Khasi hills, ka kiew bha mynta ka sngi, da ka jingdon 109 ngut kiba ioh pang bad ka West Khasi hills, da 75ngut.
Shillong: Ki pulit jong ka Tura, ki la siat iap ia uwei u suba kaikhlaw, uba siat shwa ia ki, da ka suloi AK 47 bad katei ka jingjia, ka dei hynnin ka janmiet, ha Sherwood School ha Tura, ha ka dong Daldagre.
Ki pulit jong ka Tura, ki la leit sha katei ka jaka, hadien ba ki la ioh khubor, ba ki don ki briew kiba iaid sha katei ka jaka bad kiba kieng atiar bad mar kumta, ki pulit  SF-10, ki la leit sha katei ka jaka, ban khanglad ba kin rung sha ka nongbah Tura; hynrei ha ka por 7:30 janmiet, ki la iohi, ia uwei uba shong thuk thuk, uba wan na  Praharinagar sha Daldagre, kaba don hajan ka skul  Sherwood.
Utei u suba ehrang, haba u iohi, ba ki pulit ki la ap thap ia u, kumta, ula hiar na ka thuk thuk jongu bad phet bak ialade bad ula sei da ka suloi na ka pla jongu bad siat sha ka jaka ba ki don ki pulit kumba hynriew, hynniew sien bad haba ki pulit, ki la pynphai kylla, utei u suba ehrang, ula kyllon iap ha katei hi ka jaka.
Ym pat tip satia ia ka jingjia kaba bniah, hynrei, la antad, ba u dei u samla, uba kumba 20 snem tam eiei.
Na katei ka jaka la ioh kurup ruh ia kawei ka suloi AK-56, kawei ka AK Rifle, 19tylli ki kuli 7.62 mm, kawei ka rong iong Bajaj Platina bike, kaba khlem number lem bad kawei ka helmet, 5 tylli ki sop kuli 7.62 mm bad sa 21 tylli ki jingsop ba thylli jong ki kuli 9 mm.
Shillong: Ha ka sngi ba saw jong ka Dorbar Synrai kata ka 15 tarik u bnai Naur 2021, ki MLA jong ka seng Congress kiba shong sha ka liang pyrshah hapoh ka ïing dorbar thawaiñ ki la mih jyndat noh napoh ka ïing dorbar thawaiñ ban pyrshah ia ka jingbym ioh lad ban iatai ia ka Short Duration Discussion ba la wanrah da u Bah Process T Sawkmie halor ka jingdawa ba dei ban sospon ia ki heh pulit kiba la donkti ban leit bthat jubor ia ka jingim jong u Bah Cheristerfield Thangkhiew ha ka step jong ka 13 tarik u bnai Nailur 2021 ha ka ïingsah jong u ha Mawlai Kynton Massar.
U Bah Process T Sawkmie u ba dei u MLA jong ka Mawlai u la pynpaw ba um sngew iahap ia ka jingpyntip kaba la phah na ka ophis jong u Lamphang ka ïing dorbar thawaiñ ia ka jingiatai ba la buh ban iakren ha ka 15 tarik u bnai Nailur hynrei la weng noh namar ba ka dang don hapdeng ka jingtohkit bad ka jingweng jong u Lamphang ia katei ka jingiatai napoh ka ïing dorbar thawaiñ ka long hadien ba ka Sorkar ka la phah jingthoh katkum ka jingai jingmut jong u Advocate General namar ba katei ka mat ka dang iaid mynta hapdeng ka jingtohkit.
Na ka liang ki MLA ka seng Congress ki la kyrpad ia u Lamphang ka ïing dorbar thawaiñ ban ailad ban iakren ia ki katto katne ki bynta ki bym ktah ia ka jingtohkit bad ki la kyrpad ruh ba u Lamphang un buh ia ki kyndon khnang ba ka jingiakren kan nym don jingktah eiei bad ka ïingbishar hynrei kim shym la ioh satia ka lad ban iakren ia kane ka mat bad na ka liang ki MLA ka Congress ki la ong ruh ba ka jingdawa sospon ia ki pulit kam dei ban ktah ia ka jingtohkit namar ka dei ka mat kaba donkam khamtam lei lei haba ka sur ki paidbah ka la dawa ban sospon beit ia kitei ki heh pulit.
Kumta hadien ba ki MLA ka seng Congress kim ioh lad ban iakren ia katei ka mat ki la ia mih jyndat baroh napoh ka ïingdorbar thawaiñ ryngkat ka jingpyrta da ki sur pynrem ia ka Sorkar MDA, ia u Conrad K Sangma u ba u dei u Myntri Rangbah ka jylla bad ia u Bah Lahkmen Rymbui u ba dei u Myntri ka tnad kam pohïing ka Jylla.
Shillong: U bah George B Lyngdoh, MLA jong ka seng Congress, mynta, ka sngi, ula leit rah ia ka mat jing iakren, halor ka jing bym lah ki pulit ka jylla, ban kem ia U Vickey Dey, uba la kren pynjah burom ia u paidlang jong ka jylla, mynta la shisnem duna.
Ha ka jingkren jong U bah Lyngdoh, kaba ula sot na ka kotkhubor, ula ong ba utei u briew, ula pyllait da ki video, kiba u kren pyn jah burom ia ki nongshong shnong jong ka jylla bad ula ong shuh shuh, ba dang shen, une u juh u briew, ula pyllait biang sa ia kawei ka video, kaba kren pyn jah burom ia ki paidbah bad kumjuh ia ki nong ialam jong ka jylla.
U bah Lyngdoh, u ong namarkata, ba kane ka jingkren jongu, ka pynmih ia ka jingtieng bad ka jingsyier jong ki nongshong shnong, kiba don shabar jong ka jylla.
Utei u dkhot, u pynpaw ruh ba ka jing shisha, ka paw ruh ba ka don ka jingleh sting halor ka ejahar, kaba la dep ai mynta la shisnem duna bad kaba ki pulit, ki shu ailad ia utei u briew, ba un kren ia ki kyntien pynjah burom ia u paidlang ka jylla bad ula ong shuh shuh, ba lyngba katei ka jingjia, ka pyni, ba ki pulit, kim lah satia ban khanglad ia kitei ki jingkren pyn jah burom, haba ki pulit ka Nagaland bad ki pulit ka Arunachal Pradesh, ki leit kem wut wut ia kitei kiba kren pynjah burom ia ki briew jong kitei ki jylla bad ula ong shuh shuh, ba mynta ki paidbah, ki kynnoh ruh, ba ki pulit, ki pyni ia ki kam shlur jongki tang ha nongbah Shillong, hynrei haba ka dei shisha, ia ki jingeh lane ha kaba dei shisha ia ki lad ban iada ia ka jylla, ki pulit kim nud satia ban pyni bor eiei ruh bad ula ong shuh shuh ba ka mih shuh ka jing kynnoh ba ki pulit, ki shlur ban leit siat iap ia u briew, uba thiah pang, ha la jingthiah, ha ka por 3baje mynstep.
Haba jubab U Conrad Sangma, myntri rangbah ka jylla, u iathuh ba ha ka 2tarik Risaw, 2020, ki pulit jong ka Lumdiengjri, ki la ujor ejahar pyrshah ia U Vickey Dey.
La iathuh ruh da u myntri rangbah, ba la phah jingtip, da ki pulit, ban wad ia utei u briew sha ki pulit ka North Goa, Panaji bad nangta sha ki pulit ka South Goa, Margao, namar ba la antad, ba utei u runar, u don ha kitei ki jaka; hynrei ki pulit jong kitei ki jaka, ki iathuh ba kim shym lap satia ia utei u briew, ha ki jaka jongki bad la phah jingtip ruh sha U Police Commissioner, ha Kolkata; hynrei haduh mynta, ym shym la ioh jingtip eiei satia, na ki pulit ka Kolkata bad la iathuh ba la phah jingtip sha ki pulit bapher jong ka India, hynrei haduh mynta, ym shym la ioh jubab eiei ruh em.
U myntri rangbah, u ong shuh shuh ba utei u runar, u phet rieh ialade na ki pulit, kumta ka jingwad, ka dang iaid shakhmat ban kem ia u.
Ha kajuh ka por, U Sangma, ula wohnia ruh halor ka jingkren jong U bah Lyngdoh, ha kaba ula ong, ba katei ka pyni, ba u artatien jur, halor ka jingtrei kam jong ki pulit bad halor katei ka mat, U Conrad, u ong ba ka long kaba sngewsih ba ki nong mihkhmat, kin kren artatien ia ki pulit jong ka jylla.
U Sangma, ula ong shuh shuh ba ka dei lyngba ka jingtrei shitom jong ki pulit, ba la lah ban the lakam ia ki jingjia, ha ki khyndiat sngi ba ladep, ha kaba la kren da u myntri kam poh iing, ia ka jingthmu pynbthei bom, ha ka 12 bad ka 15tarik Nailar 2021.
Haba pynphai ktien, halor ka jubab jong u myntri rangbah, U bah George B Lyngdoh, ula ong kum u nong mihkhmat, u ieng ban iada ia ka riti synshar jong ka jylla, hynrei, u ong ba ki jingkren jongu, ki long, kiba ki paidbah, ki kren ha kine ki sngi bad kim dei satia ki jingkren jongu bad ba U bah Lyngdoh, ula ong “U myntri rangbah, ula dei ban sngap bha ia ki jingkren jongnga" bad ula ong ruh ba lada ka mih katei ka jing bakla, na ka jingjia kaba khyndiat, kan lah ban sa pynklang kylleng ia ka ding jong ka jing ia kynad bad U bah George, ula ther tyngeh ruh, halor ka jing bym lah ban kem ia utei u runar, la shisnem duna, ha kaba ula ong “Ki wad ia kaei, ha kaba la shisnem ruh kim lap satia, hynrei ha ka jubab jong u myntri rangbah, u ong ba haba la thoh sha ki jylla, hynrei ym shym la ioh jubab" bad ula ong “Kam dei ka kamram jong ki pulit, ban peit ba ka jubab ka wan?".
Patna: U Ranjit Das, uba na Khagaria District, na Bihar, ula ioh pisa khlem khmih lynti ha ka account jongu, kaba shongdor T.5.5lak, ba la thep bakla da ka Bank, hynrei, ula kyntait ban pynphai noh ia katei ka pisa, namar ba u kam, ba katei ka dei ka pisa, kaba la phah khnang sha u, da U Narendra Modi, myntri rangbahduh ka ri.
Ka Gramin Bank ha Khagaria, ka la thep bakla ia katei ka pisa sha ka account U  Ranjit Das, uba dei na ka shnong Bakhtiyarpur, kaba ha  Mansi police station.
La pyntip ia u bunsien, hynrei, ula kyntait ban pynphai ia katei ka pisa, ha kaba u iathuh, ba ula pynlut ia katei ka pisa baroh khoit.
“Nga la sngewkmen shi katdei, haba nga ioh pdiang ia katei ka pisa ha U Lber mynta u snem.
Nga shim, ba ka dei ka pisa, kaba la kular da U Narendra Modi, myntri rangbah duh ban siew T.15lak sha ka account jong uwei pa uwei u nong India bad katei ka dei kaba la siew nyngkong da U Narendra Modi, myntri rangbahduh ka Ri bad nga la pynlut lut khoit.
Mynta ngam don pisa shuh ha account jongnga" ong U Das, haba iakren bad ki pulit.
U Das, ula shah kem mynta, halor ka jing ujor jong U Manager Bank.
Shillong: Ka seng ki nonghikai skul Primary ha ka lama jong ka APSTA, mynta ka snem ruh kan bteng ia ka jingrakhe pyn donburom ia ka lyngkhuh snem iap ba 172 u Sahep Thomas Jones I ia uba la tip da baroh kum “U Kpa ki dak pule Khasi" bad ha kajuh ka por kan kynmaw burom ruh ia ka lyngkhuh jing dap ba 179 snem ka jingsdang jong ki Lower Primary School ha kine ki Lum Khasi Jaiñtia ba ieid jong ngi.
Mynta u snem ka jingrakhe kan long ha ki ar bynta.
Ka jingpyndonburom ba nyngkong kan long ha ka iing Dorbar ha ka shnong Pyn dengrei New Nong stoiñ ha ka por 9.00 baje mynstep jong ka 16 tarik Nailur 2021.
Ha kane ka sngi kan don ruh ka jingnoh synñiang sha ki artylli ki kynhun da ka song pisa ryngkat ruh bad ki tiar ialehkai bad ki tiar ba pyndonkam ha ki jingpule na ka bynta ki khynnah kiba don ha ka Rev.S.Wollington Childrens’ Home T.50,000/-; ka Christmas Make Over 2021 Ri Khasi Channel T.50,000/-.
Nangne ka kynhun kan wan beh pat sha ka jingrakhe kaba ar ha ka por 3.00.
baje janmiet, ka ban long ha St Ferrando Shelter Home Mawlai Mawroh.
Ha kane ka jingrakhe ka APSTA kan noh biang ia U synñiang jingiarap ia kane ka Shelter Home T.50,000/- ryngkat bad ki tiar ialehkai bad ki tiar ban pyndonkam ha kaba iadei bad ka jingpule ki khynnah kiba don ha kane ka centre.
Wat ki khniang ruh ki lah ban pyniabit jingpang ia uwei u jingthung dumasla na uwei pat da kaba kjit ia ka um jong kawei ka sla, hadien kata pat ki leit dem ha kawei ka sla jong uwei pat u jingthung dumasla.
Kaba bha tam eh ban ialeh ban pynduh ia kane ka jingpang ka long ban phut lut ia ki jingthung kiba pang kumne.
Don katto katne kiwei pat ki jingpang kiba ngi shem ha u dumasla, hynrei ngam lah ban ong katno ki lah ban pynjulor ia uba ha ri Khasi-Jaintia.
Ngan shu ong hangne ba lada don kano-kano ka jingpang ha u dumasla lane ha uno-uno u jingthung uba ki nongrep kim sngewthuh kumno ban leh khnang ban pynduh ia kata ka jingpang, kaba bha eh ka long ban thoh sha u Director of Agriculture jong ka Assam uba don ha Shillong, lane ki nongrep ki lah ban thoh sha ka Assam Agricultural College, Jorhat.
Don ruh katto-katne ki khniang kiba sam thliew ia u dieng jong u jingthung dumasla, bad kiwei pat kiba bam ia ki sla.
Hynrei ngam ngeit ba ka jingpynjulor ka long kaba da jur kat ba yn donkam ia u nongrep ha ri Khasi-Jaintia ban leh ei ei da kano-kano ka rukom ka ban myntoi ia u.
Ynda la kheit ia u dumasla lane ot ia u, nga ngeit ba kaba donkam eh ha ri Khasi-Jaintia ka long kumno ban sumar lane ban shna ia u khnang ba u lah ban long ka mar ka mata kaba lah ban die ha iew ha hat.
Namar kata ngan pyni ia ki katto katne ki rukom kiba ki pyndonkam kat kum ki jaka jong kane ka ri bad ha kiwei pat ki ri jong ka pyrthei ruh, ban pynlong ia u sla dumasla uba bit na ka bynta ban shna sikret lane shna shrut lane ban shna dumadih.
Ka rukom kaba jem eh bad kaba ki ju kham leh ha ki nongkyndong ka long ban shna (cure) ia ki sla da kaba shu thad man ka sngi ha madan.
Ia kane ka rukom ki khot ‘ground curling’.
Ki shim ia ki sla bad ki thad ia ki ha khyndew ba madan man la ka step, bad ki sa rah noh sha iing man ka janmiet.
Hapoh iing pat ki kynton lang ia ki.
Ki leh kumne haduh ba u thied pdeng (midrib) jong ka sla u la rkhiang.
Ha Bengal, ha ka jaka ban shu thad ha madan ki thad halor ka shylliah hadien kata ki sa teh song kumba 8 haduh 12 sla shi song.
Ia kine ki song ki sa sdien ha ki shken hapoh ka sem (shed) haduh ba ki da rkhiang bha, nangta pat ki sa lum lang ia ki shi jaka hapoh iing.
Kawei pat ka rukom kaba ki ju leh ban shna ia ki sla dumasla ka long kaba ki khot ka ‘rack curing method’.
Kane ka long ka rukom kaba ki ju kham pyndonkam ban leh ha Madras bad ha Bengal.
Ha Bengal ki ju leh kumne, ia ki sla kiba ki dang shu lah kheit ki rah ha ki shang sha iing bad hangta ki sa teh song ia ki ha ka song kaba don kumba 4 haduh 6 tylli ki sla shi song.
Ha kawei pat ka step ia kine ki song ki sdien ha ki shken bad ki thad ia ki ha ka sngi kumba 4 haduh 6 sngi; hadien kata ki sa weng ia ki bad ki sa teh biang, da kaba kham pyniadait ia ki.
Nangta pat ki sa thad ia ki kumba 2 sngi ne 3 sngi bad ki sa rah ia ki sha ka sem kaba ki da shna khnang na ka bynta ban buh ia ki da kaba wah ia ki ha ki shken.
Ia ki sla la ieh kumne haduh kumba shi bnai, ne haduh ba kan da sdang slap, kata ba ki sla kin ioh jingsngem bad ba kin ym shroin eh.
Hadien kata pat ki sa weng noh ia ki na ki shken, bad ki sa kynton syrtap syrtap ia ki.
Kaba lai pat ka rukom ka long kaba ki pyndonkam na ka bynta u dumasla uba kham bha.
Ia kane ka rukom kaba ngin sa batai harum ki khot ‘flue curing method’.
Kane ka long ka rukom kaba ki ju pyndonkam sha Amerika bad kiwei-kiwei pat ki ri.
Ia kane ka rukom la sdang ruh ban pyndonkam ha ri India la katto katne snem mynta.
Ka jaka ha kane ka ri India ha kaba ki pyndonkam nyngkong ia kane ka rukom bad ha kaba haduh mynta ki kham leh bha eh, ka long ha ka distrik Guntur kaba don ha ka Madras Presidency.
Dei kane ka distrik kaba pynmih u dumasla uba bha tam ha ri India na ka bynta ban shna sikret.
Ka India Leaf Tobacco Development Company ha Guntur District ka long ka kompani kaba heh shibun eh, bad kaba thied iajan baroh ia u dumasla uba ki shna ha kane ka distrik khnang ban shna sikret.
Khnang ban shna ia ka sla da kane ka rukom, donkam ka iing ne sem (barn) kaba thikna.
Don mynta ha ri India kumba 2500 ki sem kiba kum kine kiba shna ia u dumasla.
Lada ka lyngkha ka long kumba 15 ekar, ka jingheh jong ka sem ka long kumne: 6 ft x 16 ft x 18 ft, hynrei lada ka lyngkha ka long kumba 20 ekar, kata ka sem ka dei ban long kumba 20 ft x 20 ft x 22 ft.
Ka kynroh jong kane ka sem ka dei ban long da u mawit lane da ki maw, bad ia ka jingsop jong ka lah ban leh da ka tin, hynrei kaba kham bha ka long da u mawit khnang ba ka jingshit jingkhriat hapoh ka sem kan ym kylla kloi eh.
Kane ka sem ka dei ban don ka lynti iaid l’er ha ka tnum, bad ka dei ban long kaba lah ban plie lane khang ia ka katba mon.
Nalor kata ka dei ban don ruh ar ne lai tylli ki thliew (ventilator) hajan kjat jong kawei ne ar ki kynroh.
Kine ki thliew ruh ki dei ban long kiba lah ban plie lane set katba mon khnang ba ka l’er ka lah ban rung tang haba donkam.
Kine ki thliew ki lah ban long kumba 24 in.
x 12 in.
kawei kawei.
Haba plie ia kine ki thliew bad ia kitei ki thliew na tnum, kata ka l’er ka lah ban iaid lyngba kane ka sem.
Kane ka sem ka don ruh ka pajwa kaba ka khlieh jong ka, ka ia ryngkat bad ka tbian (floor jong ka sem).
Ia ka l’er shit na kane ka pajwa ki ialam da ki paip (pipe) nar kiba kumba 12 inshi u diameter, bad kaba par baroh sawdong ka sem bad kaba kut khadduh-khadwai kum u atoskhana ha ka tnum hamar pyrshah jong ka pajwa.
Ha kawei na ki saw tylli ki kynroh jong kane ka sem don iwei i jingkhangiit iba rit iba ki pyndonkam ban peit ia ki thermometer (jingthew ia ka jingshit jingkhriat) bad ia u hygrometer (jingthew ia ka jingrkhiang ne jingsngem ka l’er).
Shillong:Kum shim bynta ban ai ha ki paidbah ïa ka lad ban ïoh jingtip bad ki jingpynshai halor jong ka Vaccine ban ïada na u khniang jingpang Covid 19 khlem da donkam ïa ki paidbah ban leit mih shano shano ruh.
Ka bor pynïaid distrik jong ka East Khasi Hills District ka la buh da u Toll free Helpline number.
La buh ïa ki doktor kiba long kiba shemphang ha katei ka phang ban ai jingtip bad ban pynshai ïa ki paidbah ha kaba ïadei bad ka jingai tika ne Vaccination ban ïada ïa u khniang jingpang Covid 19.
Kumta la kyrpad ïa ki paidbah ban shim ïa kane ka lad ba kin ïa phone ïa une u helpline number kumba la pyni harum ban ïoh ïa ki jingtip bad jingpynshai halor kano kano ka mat kaba ïadei bad ka Vaccination ban ïada na u khniang jingpang Covid 19 kaba ki paidbah ki kwah jingtip lane ki kwah jingpynshai.
Ka bor pynïaid distrik ka buh khnang ïa une u helpline number ban ai ka lad ha ki paidbah ban ïakren para marwei bad ki doktor ne ki riewshemphang (expert) ba kin ïoh ki jingbatai halor kino kino ki jingartatien kiba ki paidbah ki lah ban don.
Ki sngi bad ki por ba ki paidbah kin lah ban phone ha u Toll free Helpline number kin long naduh ka sngi Nyngkong haduh ka sngi Saitjaiñ manla ka taïew ha ka por 10 baje mynstep haduh 12 baje shiteng sngi bad naduh 4 baje janmiet haduh 6 baje janmiet manla ka sngi.
Utei u helpline number un sdang treikam naduh ka 15 tarik mynta u bnai Nailur, 2021 bad u Toll free Helpline number u dei 1800-890-1191, ong ka kyrwoh na ka DC East Khasi Hills District, ka Isawanda Laloo, IAS.Shillong:Myn hynnin ka sngi, na ka liang ki MLA jong ka seng Congress, hadien ba la kut ka dorbar synrai ki la hiar bran bran sha madan Malki ban kyrshan ia ka jingiakhih jong ki nonghikai ki ba don hapoh ka lama jong ka Meghalaya Sirva Shiksha Abhiyan School Association (MSSASA) ban kyrshan ia ka jing dawa jong kine ki nonghikai.
Myn hynnin ka sngi na ka liang ki MLA ka seng Congress, ki ba kynthup ia u bah HM Shangpliang, u bah George B Lyngdoh, u Zenith Sangma, u Lasarus Sangma bad u bah Mohendro Rapsang ki la leit ban kyrshan ia kane ka jingiakhih jong ki nonghikai SSA.Haba kren ha kane ka sngi na ka liang u bah HM Shangpliang, u la ong ba ka jingwan jong ki MLA ka Congress, ka long ban ai mynsiem ia baroh ki nonghikai ki ba shim bynta ha kane ka jingiakhih.
U la ong ba haba ki wan ha kane ka jaka ki ioh sngew bad tip ia ka jingeh kaba kum ki nonghikai SSA ki la shem ha ki bnai ba la leit na ka jingbym ioh ia ka tulop bad halor ka jingeh ha ka kam ka jam bad kumjuh ia ki jingeh ki ba ki lah ban mad ha duh u snem 2026.
Na ka liang u MLA u la kular ba ia kane ka sur jingdawa jong ki nonghikai kin sa rah hapoh ka dorbar thawain ha kaba ka liang pyrshah kan pynsngew jur ia kine ki jingdawa hapoh ka ingdorbar khnang ba ka sorkar bad u myntri ka tnad pule puthi yn sngap ia ka jingeh jong ki.
“Naduh la shai bad la shisngi ngi la don ka motion ba ngi la buh ha ka ba baroh ngin shim bynta ha ka ne ka motion ka ba la tip kum ka Plight of Teachers in Meghalaya" u la ong.
Na ka liang u Zenith Sangma u la ong ba ka kam ram jong ki ka long ban kren ha ka ba ia dei bad ki ba bun ki mat bad mynta ka dang don ka jingiashong dorbar synrai ha kaba ia kane ka mat khlem pep kin rah hapoh ka ingdorbar thawain.
Nongpoh: Hadien ba la ioh shibun ki jingujor na ki riew paidbah bad na ki kynhun seng, kiba la ujor sha ki briew ka Ain, halor ka jingdon jong ki katto katne ki rangbah shnong, kiba la pynbna paidbah ne ban aibor ia ki briew ha shnong, ba kin lah ban pyniap ne ban bamdoh ia kito ki Ksew ba shang ha shnong ha thaw, kumta halor katei ka jingujor, ka District Magistrate ka Ri Bhoi District, ka la pynmih ia ka hukum ba ki bor ka Ain kin sa leh da kaba tyngeh pyrshah ia kino kino ki briew kiba pyniap ne lehbein ia kito ki Ksew ba shang surok bad kiba kum kita ki briew ki dei ban ioh la ka bainong.
Ka la pynbna ruh sha ki paidbah, ba nangne shakhmat la khang pyrshah ia ki kam pyniap ne ban lehbein ia ki mrad, kiba kynthup ia ki Ksew lem bad kiwei, da kaba ong ba katei ka dei ka kam kaba beain bad lada lap mano mano kiba leh pyrshah, ki lah ban ioh ia ka jingshah pynshitom da kaba ki hap ban shong 5 snem ha Iing Byndi ne shah dain kuna lane baroh ar, kata katkum ka kyndon Ain 429 IPC.Kumta ka District Magistrate Ri Bhoi, ka la kyntu ia ki paidbah, ba lada ki lap ba don kino kino ki briew kiba pyniap ne lehbein ia ki mrad, ki dei ban pyntip sha ki Police Station ba jan bad ia kiba kum kita ki briew dei ban ujor beit da ka ejahar.
Nongpoh: Ka Saindur Samla Ri-Bhoi Hoi Hah (SSRBHH), kaba dei kawei na ki kynhun ki samla ha Ri Bhoi, ka la pynpaw ia ka jingpyrshah eh halor ka jingdon kawei ka kynja jingthoh bah eh bha bad kaba la long kum ka kynja (advertisement) jong ka North East Small Finance Bank ha Civil Hospital kaba don ha Nongpoh.
Halor katei ka jingthoh hapoh katei ka jaka sumar paidbah, na ka liang ka SSRBHH, ki la pynrem jur bad kiba la dawa na ki bor ba deipeit hapoh katei ka jaka sumar, ba ki dei ban weng noh shi syndon ia katei ka jingthoh.
Ka kyrwoh kaba la phah da u Bah Napoleon Mawphniang nongai buit ka SSRBHH, la pynpaw ba ka seng ka buh ka jingkylli ia ki bor ka Civil Hospital Nongpoh, ba balei ki hap ban pynbiej pynthame ia ka jingmut jingpyrkhat ki ba pang ba shitom bad uba la ong ruh ba balei ba hap ban wah da ki jingthoh katei ka bank hapoh kyrpong jong katei ka Hospital.
U la buh jingkylli ruh, ba hato ka sorkar kam don pisa ban shna hi ia kaba kum katei ka kynja Signboard baheh bad balei hap ban shanniah na kita ki Bank jong ki riew shimet, lada ka Civil Hospital Nongpoh ka pyniaid iew ia ka North East Small Finance Bank, te balei ki nongtrei jong ka Civil Hospital ki hap leit shim tulop man ka bnai na State Bank of India.
Ka seng ka lyngngoh ban iohi ia katei ka jingthoh baheh jong ka North East Small Finance Bank, haba ialade kam kam don jingiadei bad katei ka bank, kumta na ka liang ka seng ka dawa mardor ia ki bor pyniaid jong katei ka Hospital ba ki dei ban weng noh shi syndon ia katei ka jingthoh, kaba la don hakhmat jong katei ka Hospital.
Shillong:Balei ba ka sorkar jylla, kam lah ban wad, ia ki lad jing iada, haba ki la tip lypa, ba kan don ka jing pynbthei bom, kylli U Bah M Rapsang (Congress) ha iing dorbar jylla myn hynnin ka sngi.
Halor kane U Ma L Rymbui, myntri kam poh iing, u iathuh ba ka tnat pulit, ka la phah pahara bha ia ki pulit, hynrei, kam tip pat, ba katei ka jingbthei, kan leit jia ha katei ka jaka (kumba ka la jia ha ki khyndiat sngi ba ladep).
La iathuh ruh, ba la dep antad ia shibun kiwei pat ki jaka, ha ka nongbah Shillong, hynrei, ym shym la shim satia, ba kan dei ha katei pat ka jaka.
U Ma Rymbui, u iathuh shuh shuh, ba hadien katei ka jingbthei ha Laitumkhrah, ki pulit ki thikna, ba U Bah Cheristerfield Thangkhiew, u dei uba donkti ha katei ka jingbthei ha Laitumkhrah, Shillong bad la lap ruh, ba kan don biang ka jing pynbthei ha Shillong, ha ka miet jong ka 12 bad ka 15tarik Nailar 2021.
U bah Rapsang, ula kylli ruh, ba balei ka donkam, ban leit talasi mynmiet myniong bad balei ba kim shu khot hajir bad tohkit ia U bah Thangkhiew, ha kaba u Ma Rymbui, ula jubab, ba katei ka dei ka bynta jong ki pulit, ba kin peit bad antad ia ka por jongki, ban pynlong ia ka jing tohkit.
Ha kawei pat ka jing kylli, U Bah PT Sawkmie (Congress), u kylli, la ka jingbthah, ka long ban leit kem ne ban pyniap syndon ia u bad katno ngut ki pulit, kiba leit ha katei ka jingleit talasi ia ka iing U bah Thangkhiew, ha kaba U Ma Rymbui, ula ong “Ki pulit, kim don hok ban pyniap briew iano iano, ki pulit, ki dei ban iada na ki jingjia ba sniew bad ban kem ia kiba donkti ha ki kam runar bad u iathuh ruh ba ka sorkar, ka la thaw da ka jingtohkit jong u nong bishar, halor katei ka jingiap jong U bah Cheristerfield Thangkhiew.
Ka ong Ampareen Lyngdoh (Congress), ka kylli, halor ka jing pynbthei ha Laitumkhrah bad kiba donkti, ha kaba U Ma Rymbui, u kam ba la kem ia lai ngut ki briew, halor katei ka jingjia bad ka jingtohkit ka dang iaid, tangba ka HNLC ruh ka kam ba ka leh ia katei ka jingjia bad haba la kylli, biang la U bah Thangkhiew, u dei u dkhot jong ka HNLC, hynrei U Ma Rymbui, u jubab, ba u dei u dkhot ba la shongthait jong katei ka seng.
Halor katei ka jubab, ka kong Ampareen, ka dawa na u myntri, ba un pynshai halor ka kyntien “retired" lane shongthait, namar ba ki kotkhubor, ki thoh ba u dei uba la wan ban pyndem wait ialade bad ba la pdiang sngewbha, ba un wan phai sha ka imlang sahlang, da kane ka sorkar jylla; hynrei haba jubab biang, U Ma Rymbui, u kam ba ka ktien shongthait, ka dei kaba la kam hi, da U Bah Cheristerfield Thangkhiew, ha ka por ba u wan shongthait ialade.
Halor kane, ka kong Ampareen, ka kylli, la katei ka dei beit tang ka jingkren U bah Thangkhiew, ne ka dei kaba la pdiang sngewbha ia u, da u symbud myntri rangbah ha Secreteriat bad u myntri, ula jubab biang, ba la pdiang sngewbha ia u.
U bah HM Shangpliang (Congress), u kylli na u myntri kam poh iing, la ula tip ne em halor kane ka jingleit khynra ia ka iing U bah Thangkhiew, ha kaba U bah Rymbui, um shym la jubab shai, hynrei u iathuh ba ki pulit, ki ioh jingtip, halor ka jingdon ka jingbthei, ha ka 10tarik ha Laitumkhrah bad nangta, sa ka jingthmu ban don sa kiwei ki jingbthei ha ka 12tarik bad ka 15tarik mynmiet.
Haba U Bah Shangpliang, ula kylli, la u myntri kam poh iing, u tip ne em, halor katei ka jingleit khynra ia ka iing jong U bah Thangkhiew, ha ka step jong ka 13tarik Nailar, 2021 ha iing jong U bah Cheristerfield Thangkhiew, ha Kynton Massar bad halor katei u myntri, ula jubab ba haba ki pulit, ki la sdang ban tohkit halor katei ka jingjia, kumta ka dei ka kam jongki, ba kin leh ia kaei kaba ki dei ban leh.
Halor katei U bah Shangpliang, ula ong ba katei ka pyni, ba u myntri, um shym la tip satia ia katei ka jingjia, kumta u kwah ban tip, ba kumno ki pulit, ki leit sha katei ka jaka bad nangta, mano ba ai jingbit ia ki, ba kin leit sha katei ka jing khynra ha katei ka jaka bad nangta, ula bteng biang, da kaba ong “La katei ka dei ban pyniap ruh ia u briew, ha ka jaka ban kem?" ha kaba la jubab, da u myntri ba ym don mano mano ba dei hok, ban pyniap ia u briew.
Shuh shuh U bah Shangpliang, ula ong, ba kat kum ki rukom trei kam jong ka sorkar, ia kum kitei ki briew, dei ban sospon ia ki lane ban phah, ba kin leit shuti noh, hynrei u myntri, ula ong ba dei ban ap shwa ia ka jinglap jong ka jing tohkit da u nong bishar halor katei ka jingjia.
Shillong: Ka Moopynieiñ Socio cultural & Sports Organization (MSCSO) kan pynlong ia ka lympung ialehkai football kaba juh tip kum ka 11th cash prize knock-out football tournament 2021 ha u bnai Nailur, 16tarik ha ka por 1.00 pm noh phai sngi.
Ka jingialehkai kan long hapdeng ka AB FC vrs SK United xi FT ha madan Moopynieiñ football play ground, Wapungskur East jaintia hills district.
Ki don 32 tylli ki kynhun ba shim bynta ha kane ka tournament.
Ka jingthmu jong kane ka tournament ka long ban pynshlur bad ban kyntiew ia kaam sap ka phong ki samla jong ka thaiñ.
Na ka liang ka MSCSO ka iawer ia riew ieid football jong ka thaiñ ban wan sha kane lympung kum ka dak ban ai mynsiem ia ki rang ialehkai, ong ka kyrwoh na U Bah Hamewanpynhun Ryngkhlem, Publicity secretary MSCSO.Shillong: Ki dkhot jong ka Environment Coordination Committee Elaka Sutnga, mynta ka janmiet ki la wan ban ia kynduh ia u Myntri Rangbah ka jylla u Conrad K Sangma, ban dawa ban weng naphang ia baroh ki karkhana pynmih Coke kiba kynthup ia ki ba la ioh jingbit bad ki bym pat ioh jingbit ki don hapoh u pud u sam jong ka Elaka Sutnga.
Na ka liang ki nongialam ka ECC Elaka Sutnga ki la ai por san sngi ia ka sorkar ban pynurlong ia ka jingdawa jong ka sur ki paidbah , bad lada ka sorkar kam lah ban pynurlong na ka liang jong ka ECC kan ym shim ia ka jingktkhlieh lada mih kano kano ka jingjia.
Haba kren bad ki lad pathai khubor na ka liang u Chairman ka ECC Elaka Sutnga u bah DH Malang, u la iathuh ba ka jingwan ban ia kynduh jong ki ia u myntri rangbah ka jylla kalong ban pynsngew ia ka sur jong ki nongshongshnong ka Elaka Sutnga ban weng noh ia baroh ki karkhana Coke namar baroh kine ki karkhana ki pynmih ia ka erbih ka ba sniew kaba ktah koit ka khiah jong ki nongshong shnong kane ka thain.
U bah Malang u la ong ba hynnin ka sngi ban pynpaw ia ka jingpyrshah halor kine ki karkhana Coke na ka liang ka ECC ki la pynlong ia ka jingiaid rally hapoh ka East Jaintia Hills ha ka ba mynta ki la wan pynsngew ia ka sur jong ki paidbah ha u myntri rangbah wat la ha poh ingdorbar u la pynshai ba yn shah tang ia ki karkhana Coke ki ba don ia ki kot ki sla hynrei ka sur ki paidbah ka kwah ba ka sorkar kan weng mardor ia baroh ki karkhana Coke ki ba don hapoh kane ka elaka.
U la iathuh ba na ka liang u Myntri Rangbah u la pynpaw ha ki dkhot ka ECC ba ka sorkar ka lah ban weng noh ia ki 34 tylli ki karkhana ki ba ym biang ia ki kaot ki sla kat ba ka ba shem jingeh ia ki 10 tylli ki karkhana ka long ba ki la ioh ia ka CTO ha ka ba na ka liang ka CEE ki la pynpaw ba ka ki 34 tylli ki karkhana coke ki bym don ki kot ki sla bad kumjuh ki 10 tylli ki karkhana ki ba biang ki kaot ki sla ki pynmih ia ka juh ka erbih kumta donkam ban weng noh mardor ia ki.
Ha ka ba ia dei bad ka ne na ka liang U Myntri Rangbah ka Jylla, u Conrad K Sangma u la kular ban phah ia ki briew na ka Sorkar ban leit jurip ia baroh ki karkhana Coke kiba don hapoh ka Elaka Sutnga, hashwa ban shim ia ka rai ban khang ia ki karkhana Coke kiba don ha ka thain kumba la dawa da ka Environment Coordination Committee.
“U Myntri rangbah ka jylla  u la kular ia ka ECC ban phah ia ki briew ban leit jurip ia ki karkhana baroh kiba don ha kane ka  thain, bad kin phah pat ia ka kaiphot sha ka Sorkar halor ka long ka man jong kine ki karkhana, bad hadien kata ka sorkar kan sa shim ia ka rai"u la ong.
Haba buh ia ka jingkylli halor ka jingai NOC jong ki dorbar shnong sha kine ki karkhana Coke, na ka liang u Bah Malang  u la kubur ba ki rangbah shnong ki la shim ia ka rai kaba bakla ban ai da ka NOC sha kine ki karkhana.
“Ha kaba sdang ka la don ka jingkular ba kan nym don kano kano ka jingktahia ka ne ka thain , hynrei  mynta hadien la iohi ia ka long ka man bad ki jingsniew, ha ka ba na ka liang ki rangbah shnong ki la shim ia ka rai ban pyndam noh ia ki NOC kiba ladep ban ai sha kine ki karkhana"u la ong.
Shillong: Ha ka sngi ba lai jong ka Dorbar Synrai ka ïingdorbar thawaiñ kata ha ka 14 tarik u bnai Nailur 2021, u Bah George Lyngdoh u ba dei u MLA ka Congress na Umroi Constituency u la rah ia ka mat ha kaba iadei bad ka jingduna bam ha ka jylla bad ka jingshem jingeh ban wan poi ki masi sha kane ka jylla naduh ba la wan lynshop ka khlam Covid-19 ha ka jylla bad ba la shim bynta lang ruh da u nongialam jong ka liang pyrshah u Dr Mukul Sangma, ka Dr Ampareen Lyngdoh, u Bah Mohendro Rapsang, u Bah Charles Pyngrope, u Bah Mayralborn Syiem bad u Bah Himanta M Shangpliang ban iathir halor kane ka mat.
U Bah HM Shangpliang u la kren hapoh ka ïing dorbar thawaiñ halor ka jingduna ka bam hapoh ka jylla naduh ba la wan ka khlam Covid-19 ha u snem 2020 bad khamtam eh ka jingkyrduh ka jingwan poi jong ka dohmasi sha kane ka jylla.
Haba kren sha ki lad pathai khubor hadien ka Dorbar Synrai, u Bah M Shangpliang u la ong, ba ynda la wad bniah la lap ba kumba 25 hajar ton ka dohmasi ka lut shisnem ha ka jylla Meghalaya bad u Bah HM Shangpliang u la ong ba ia kita ki masi baroh ki dei ban wan na shabar jong ka jylla Meghalaya.
U Bah HM Shangpliang u la ong ruh ba kat haduh u bnai Nailar 2021, ki nongthied masi ki khlem shem kano kano ka jingeh hynrei naduh ba la pynwan ia ka aiñ pyrkhing shalan masi hapoh ka jylla Assam kaba la tip kum ka Assam Cattle Protection Act 2021 ka la buh jingjynjar bha ia ki nongthied masi ka jylla Meghalaya ba kin pyniaid ia ki masi lyngba ka jylla Assam bad ka daw ka long ba ha katei ka aiñ ki don katto katne ki jingteh pyrkhing bad ki jinghap ban siew pisa lada pyniaid ia ki masi lyngba ka jylla Assam bad dei ia katei ka mat ba u Bah HM Shanpliang u la rah hapoh ka ïingdorbar thawaiñ.
U Bah HM Shangpliang u la dawa na u Myntri Rangbah ka jylla, u Conrad K Sangma ba u dei ban pynbeit mardor ia kane ka jingeh bad u Myntri Rangbah ka jylla Assam, u Himanta Biswa Sarma khnang ba ki nongkhaïi masi ka jylla Meghalaya kiba leit thied masi na shabar jong ka jylla kin nym mad jingeh hynrei lada ym lah ban pynbeit kan don ka jingshah pynjynjar ha lynti ha syngkieñ lada pyniaid ia ki masi lyngba ka jylla Assam.
Shillong: Hadien ka jingleh mynthi bad ka jingleh bym suidñiew jong ka Sorkar Meghalaya Democratic Alliance(MDA) ban pyntreikam ia ki mat jingdawa jong ki nonghikai skul SSA, kumta ha ka 14 tarik u bnai Nailur 2021 ki nonghikai skul SSA kiba don hapoh ka shatri jong ka Meghalaya SSA School Association ki la pynlong ia ka jingiashong kyllaiñ mongor ha Madan Malki bad ki la don ruh ka jingialang ha kaba ki nongialam jong ka Meghalaya SSA School Association(MSSASA) ki la khyrwit tyngeh ia ka jingbym don jingkitkhlieh jong ka Sorkar Jylla ban siew ia ka tulop jong ki nonghikai skul SSA, kaba la shu iai pynsahteng beit na uwei u bnai sha uwei pat bad kane ka jingleh jong ka Sorkar ka la buh jingeh shikat dei eh ia ki nonghikai skul.
Ha kajuh ka por, u nongialam ba hakhmat jong ka MSSASA, u Bah Aristotle Rymbai u la pynbna ba lada ka Sorkar Jylla kam pyllait ia ka tulop ba sahteng jong ki bad ban pyntreikam noh ia kiwei kiwei ki jingdawa jong ka seng hapoh ka 30 tarik u bnai Risaw 2021, ka seng kan sa pynlong sa kawei ka jingiakhih ha kaba ki nonghikai skul kin shim shuti syndon ar sngi kynthih ka ban long naduh ka 1 tarik u bnai Risaw 2021.
Shillong: U Bah Adelbert Nongrum (KHNAM), ula kylli na u myntri kam poh iing, la ka jingiap jong U bah Thangkhiew, ka dei kaba la dep thmu lypa bad kumta, u kylli, la katei ka jingjia, ka dei kaba thmu ban kem ne ban siat pyniap syndon bad halor katei, u myntri, ula pynpaw biang, ba ka sorkar, ka la thaw ia ka jingtohkit ka ban peit halor katei ka jingjia; hynrei U bah Adelbert, um shym hun satia ia ka jubab, da kaba u ong “Ka jingkren U DGP, u myntri kam poh iing bad u myntri rangbah, ka dei kaba ia wohkjat kawei ia kawei pat.
Halor katei ka jingkren jong U bah Nongrum, ba u sa ieng sa u myntri rangbah, ban jubab, ha kaba ula ong “Ka jingleh jong u MLA, ka long kaba dei ban pyrshah bad kaba kum kane ka jingleh, kam dei satia kaba ngi ju leh ha kane ka iing" bad nangta, ula ong shuh shuh, ba u myntri, ula kren shai, ba ka jingtohkit ka dang iaid bad u myntri rangbah, ula ong “U dkhot um lah ban shu ieng hangne, ban hylla bad ban leh shongshit hapoh jong ka iing" bad ula ong shuh shuh, ba ka jing tohkit da u nongbishar, ka dei kaba kongsan bha bad ban lap ia ki jingtip ba shisha, kiba iadei bad katei ka jingjia.
Shillong: Hadien ba ka seng Congress kaba shong sha ka liang pyrshah hapoh ka ïing dorbar thawaiñ ka jylla ka la wanrah ia ka resolution ban weng ia u Bah Metbah Lyngdoh na ka shuki Lamphang jong ka ïing dorbar thawaiñ bad u Dr Mukul Sangma u ba dei u nongialam jong ka liang pyrshah hapoh ka ïing dorbar thawaiñ u la ong ba ka jingwanrah jong ka seng Congress ia ka jingbym don ka jingshaniah ne ka No Confidence Motion pyrshah ia u Lamphang jong ka ïing dorbar thawaiñ kam dei satia halor ki daw shimet, hynrei la wanrah ia katei ka resolution na ka bynta ka jingmyntoi jong ki paidbah ka jylla baroh kawei; hynrei ha ka 14 tarik u bnai Nailur 2021 ka seng Congress ka la pynbna ba ka la weng noh ia katei ka No Confidence Motion pyrshah ia u Lamphang ka ïing dorbar thawaiñ.
Haba kren sha ki lad pathai khubor, u Dr Mukul Sangma u la ong ba ia ka resolution ba la phah sha ka Assembly Secretariat katkum ka kyndon jong ka Rules of Procedure and Conduct of Business bad lyngba ka kyndon kaba 179 jong ka riti synshar jong ka Ri India la weng noh namar u la ong ba ka Congress kam sngew donkam shuh ban wanrah ia katei ka resolution, hadien ba ka la iohi ba ia kiba bun ki mat la wanrah hapoh ka ïingdorbar ban iakren.
Shillong: Kiba ioh pang covid mynta ka sngi, ki don 127ngut, kiba jem na ka jingpang, ki don 295ngut bad kiba iap, ki don 2ngut, ha kaba baroh 2ngut, ki dei ki bym pat dep injek satia.
Kiba dang don ia katei ka jingpang, ha ka jylla, ki long 1,689ngut bad kiba iap baroh ki la poi sha ka 1,361ngut.
Ka East Khasi hills, ka don 75ngut kiba ioh pang bad ka West Khasi hills, ka don 18ngut kiba ioh pang mynta ka sngi.
Shillong: Ka Foreign trade Chamber of Commerce Meghalaya ( FTCCM) ka dap da ka jingsngew nguh kaba khraw ia u   DC West Jaintia hills District bad ia u SDO civil Amlarem, U Abhilash baranwal, ba ki la kloi ban sngap ia ka jingud bad jingkyrpad ka Seng ban plie biang noh ia ka Border Trade Export import ha pdeng ka Ri Bangladesh bad ka Ri India lyngba ka Dawki Land custom station mynta ka sngi.
Kumba u DC u la kular ia ka Seng ba 03 tarik Naitung, un pynmih ia ka rai ban plie biang iaka iew khappud border trade haka jingia kynduh bad u ha ophis trei kam jong u ha jowai ha ka 28 tarik Jylliew, bad mynta ka sngi 03 tarik Naitung, u DC u la pynmih shisha ia ka rai bad  la aiti ha u SDO civil Amlarem ban pynbeit iaka por bad ban pyntyllun ia ki kam bad na ka liang ka FTCCM ka la kyrpad mynta ka sngi ia U SDO Civil Amlarem, ban ailad ia kin nongkhaii ban pyrung kali sha Bangladesh, ha ka taiew ba ar u bnai Naitung, namar bun ki Driver Truck ki dang don sha la ki shnong ki thaw jongki.
Kumta naka liang ka seng ka kyrpad iaki exporter ki Manager bad ki driver ba kin ai Tika injection, khnang ban lah ban iada ia lade ia ka iing ka sem bad iaka thain baroh kawei.
bad bud iaki Protocol ka Health department, ong ka kyrwoh na U bah  Daniel khongsit, Secretary bad U bah Richard Pohlong, President FTCCM.Shillong: Ka Deputy Commissioner, East Khasi hills, ka pyntip ba la shah ia 20 percent ia ki kali kamai, ba kin iaid ha Shillong bad nangta 50 percent, ba kin iaid ha ki nongkyndong.
Naduh ka 5tarik Naitung, 2021, yn shah ia ki City bus, ki mini bus, ki taksi, ki auto rickshaw, ba kin iaid haduh ka 10tarik Naitung 2021, naduh ka por 6 baje mynstep, haduh 6 baje mynmiet.
Tangba la ong ba yn nym pat shah ia ki SPTS, SSTS, SSPTS ba kin iaid kamai.
Ha Shillong, ki kali, ki ban iaid ha ka 5tarik, ba kynthup ia ki City bus, Mini Bus, Local Taxi bad ki Auto Rickshaw bad kin dei kiba kut ha ki number 3 & 4, ha ka 6tarik, kin dei kiba kut, ha ki number 5,6, ha ka 7tarik, ki number, kiba kut ha ki number 7,8, ha ka 7tarik, ki number kiba kut ha ki number 9,0, ha ka 8tarik, ki number kiba kut ha ki number 1,2 bad ha ka 9tarik, ki number kiba kut ha ki number 3,4.
Ha Pynursla bad ha Sohra Civil Sub Division, yn shah ia ki kali, ba kin iaid 33 percent, nangta ha Mawryngkneng, Mawkynrew, Mawsynram, Sohiong, Mawphlang, yn shah ia ki kali, ba kin iaid 33 percent bad ha ki sngi, ba ki plie ki dukan die marbam bad kumta ha ka sngi nyngkong, kin iaid ki number 2,3,4 ha ka sngi ba ar, kin iaid ki numbeer 5,6,7, ha ka sngi balai, kin iaid ki kali 8,9,0 bad ha ka sngi ba saw, kin iaid ki kali 1,2,3.
Shillong: U Myntri Khynnah jong ka Sorkar Pdeng ba dei peit ia ka Tnat Development of North Eastern Region (DoNER), MoS PMO, Personnel, Public Grievances, Pensions, Atomic Energy and Space u Dr Jitendra Singh mynta ka sngi u la ong ba ka la don ka jingduna ha ka jingbun ki case COVID ha baroh ki jylla ka thain shatei lammihngi, lait noh ka jylla Meghalaya.
Ha ka jingialang ba la pynlong ban peit bniah ia ka jinglong jingman ka COVID ha ki jylla ka thain shatei lammihngi, u Myntri u la pynpaw ka jinghun ba baroh ki jylla ki la iakot bad ki jinglong jingman ha kylleng ka ri ha kaba iadei bad ka jingduna ki case positive.
Ka dei tang ka Meghalaya kaba lait na kane namar ka jingkiew kynsan ki case ha kawei ka phatok ha Ri Bhoi District, u la bynrap.
U Dr.Jitendra Singh u la ioh jingtip ba ha ka thain shatei lammihngi, ka jingdon ki case positive, kaba long 3.96% ha ka 30 tarik Jylliew, 2021 ka la hiar sha ka 2.94% ha ka 2 tarik Naitung 2021.
Kane ka iahap bad ka jingduna ki case ha kylleng ka ri kaba na ka 2.34% ha ka 30 tarik Jylliew 2021 sha ka 2.09% ha ka 2 tarik Naitung, 2021.
Ha kane ka jingialang la iadonlang ruh ki Health Secretary bad ki heh ophisar jong baroh phra tylli ki jylla ka thain shatei lammihngi jong ka Assam, Meghalaya, Tripura, Arunachal Pradesh, Sikkim, Manipur, Mizoram bad Nagaland kumjuh ruh u Union Secretary Ministry of North East, Secretary North Eastern Council bad Joint Secretary ba dei peit ia ka thain shatei lammihngi ha ka Tnat ka koit ka khiah jong ka Sorkar Pdeng bad u heh ophisar na ka NITI Aayog.
Baroh phra tylli ki jylla ki la pyntip ia u Myntri ba ki la shim ia ki sienjam ban jop ia ka kylla kaba ar ong ka khlam bad ha kajuh ka por ban pynkhlain ia ki jingdon jingem ba iadei bad ka koit ka khiah ha ryngkat ka jingkyrshan na ka Sorkar pdeng bad ka Tnat DoNER.U Dr Jitendra Singh u la ong ba watla ka don ka jinghiar ha ki case, dei ban trei kham bha halor ka jingai tika bad ban bud pyrkhing ia ki kyndon ba iadei bad ka Covid.
U la ong, ba u iakren na ka por sha ka por bad baroh ki Myntri Rangbah jong phra tylli ki jylla ka thain shatei lammihngi bad ba ka Sorkar pdeng ka pynbiang ia ki jingdonkam kumba pan ki Sorkar jylla.
U Myntri u la shimkhia ia ki jingeh ba iadei bad ka jingduna ki dawai tika jong ki jylla Nagaland bad Manipur bad u la bthah ia ki ophisar jong ka Tnat ka koit ka khiah jong ka Sorkar Pdeng ban pynbeit ia kine ki jingeh ha ka por kaba biang.
U Dr.Jitendra Singh u la ong, kaei kaba khuslai kalong ba ha ka kylla ba nyngkong jong ka khlam, ka thain shatei lammihngi kam da shah ktah than ha ka COVID haba ianujor bad bun kiwei kiwei ki jylla bad katto katne ki jylla kum ka Sikkim kam shym la don kawei ruh ka case positive ia ka corona ha baroh ka samoi jong ka jingkhang dam.
Hynrei kaba pher mynta u snem kadei ba ki jylla ka thain shatei lammihngi ruh ki la mad ia ka jingkiew ki case positive.
Ha u bnai Jymmang, ka por ba kiew bha ki case Corona ha ki jylla ka thain shatei lammihngi, u Dr.Jitendra Singh u la pynlong ia ka jingialang hapdeng shibun ki khubor ba mih halor kane ka jinglong jingman jong ka khlam ha ka ri.
U la bthah ia ki ophisar ban wad ki lad ki lynti ban pynthikna ka jinghiar ki case positive ha ki jylla bapher bapher jong ka thain shatei lammihngi.
U Myntri u la ai jingmut ban pyntreikam pyrkhing ia ki sienjam bad ban pynkhlain ka jingtest bad ka jingbuddien.
U Dr.Jitendra Singh u la ong ba u la lum jingtip man ka sngi na baroh phra tylli ki Jylla ka thain shatei lammihngi shaphang ka jinglong jingman ka COVID bad ki lad ai jingsumar bad ki jingdon jingem ban iakhun ia ka khlam ha ka rukom kaba ryntih.
U la pynpaw ka jinghun ba baroh ki jylla ka thain shatei lammihngi ki biang ki jingthiah bad ka oxygen na ka bynta ki nongpang.
U la ong, ka Tnat DoNER bad ka NEC ki la shim ia ki sienjam ban pynkhlain ia ki lad ialeh pyrshah ia ka COVID.U la kren ruh shaphang ka jingkyrshan jong ka Japan ba ka UNDP ban pynbiang ia ki lad pynmih oxygen ha man ki phra tylli ki jylla jong ka thain shatei lammihngi.
U Dr Jitendra Singh u la ong ba ha ka bynta ba nyngkong, ka jingialeh pyrshah ia ka khlam ha baroh phra tylli ki jylla ka thain shatei lammihngi kalong kaba iaid beit iaid ryntih bad baroh kawei ka thain ka la long ka nuksa ia ka ri baroh ha ka jingpynbiang ia ka jingiada ia ka corona.
Hynrei u la pynpaw ka jingsngewkhia ba ha ka bynta kaba ar ka COVID-19 ka la ktah bha ia ka thain haba ianujor bad u snem ba ladep.
Shillong:Ki 6ngut kiba iap covid ha ka jylla, ki long ka kong Elbi Pohthmi, (70) na Kuliang, EJ Hills, kaba khlad ha iing ha ka 01-07-2021, nangta ka kong Spaimon Lyngdoh, (48) Address: Mawphlang, EK Hills, nangta U bah Keneyo War Pakyntein, (47) na Nongmensong, Umkdait, EK Hills, nangta U bah Yonly Warjri, (41) na Nongmensong, Langkyrding, EK Hills, nangta U bah Thondar Syiemlieh, (61) na Nongrah Nonglum, EK Hills, ha kaba la leit rah ia u briew, uba la iap sha NEIGRIHMS Hospital, Shillong, ha ka 3tarik Naitung 2021, nangta sa ka kong Buhmon Laloo, (68) na Jowai, WJ Hills.
Ka Italy, ka la rung sha ka Semi Final jong ka  Euro 2020, da kaba ka pynliem ia ka Belgium da  2-1, ha kaba ia ki kol baroh ar tylli la ioh thep da U  Nicolo Barella bad U Lorenzo Insigne.
Ha ka jing ialehkai hynne ka miet, U Barella, ula ioh thep ia ka kol, ha ka minit kaba 31, katba U Insigne, u ioh thep ha shwa ban kut ka kylla step.
U Romelu Lukaku, ula ioh thep shi kol, na ka liang jong ka Belgium, da ka jingshut penalty, ha ka jing ai por ba khyndiat, ha shwa ban kut ka kylla step, hynrei hadien kata, ym don ba ioh lad shuh ban pynrung jar bad kumta ka Italy, ka la jop da 2-1.
Ka Italy, kan ia kynduh pyrshah ia ka Spain ha Wembley, ha ka sngi hat majai.
“Hooid, phi dei ban stad; hynrei phin sa shah thied shah die ho.
" La bynrap ktien biang i Kong LumspahHadien kata i Kong Lumspah i ieng nangta bad i rung noh sha kamra shetja ban peit ia ka bam ka dih la ka la ih ne em.
“Khun kumno la ih ka doh.
?" La kylli ka Kmie.
“Pat ih re Mei …" La jubab u Wanbok uba dang shong artat khui ha dpei ban peit ia kata ka jyntah“Dang slem ?" La kylli sa u Kpa“La jan Papa" la jubab u WanbokKumta u Kpa bad ka Kmie ruh ki la shu shongkai noh ha kamra shet ban ap ia ka por bam.
Hadien shiphang ba la long ka bam ka dih ki sa ia bam miet noh.
Ha jingthiah kat bym pat ioh thiah u Bah Shanbor u la sdang ban kylli bniah na la ka Tnga shaphang ka jingiathuh jong ka shaphang u Bah Let.
“To seh iathuh bniah ba ngan tip jia aiu hapdeng u Bah Let bad ka iing jong phi mynshuwa" la kyrpad u Mynkpa“Ni ine te la pynleit jingmut sa ia kaei kaei kaba ym myntoi" La ong ka Kmie ki Khun“Wa ine nga kwah kein ban tip khnang ba ngan sngewthuh iaka daw…" La jubab pat u KpaNamar ka jingpynbor u Tnga ka Kong Lumspah kam banse ban sei ia ki khana kaba la jia naduh ka por ba ka dang Samla ba kam pat shong kurim.
“Kein noh phi, Kpa u Bok, ito i Rangbah Shnong, ha nga hi ngam shaniah haduh mynta.
Phi tip mynshuwa kato ka jaka ba ngi rep mynta ki la kyntur kampud haduh ba i Mei bapli i la rit ria kato ka jaka.
I Mei bapli namar ba i sah khunswet i Pa ruh la khlad naduh dang rit ngi, i la ai Rangah Shnong bad ki sa iarap ia i, ngi sa ioh biang kumto" La sdang iathuh ka Tnga.
“O phi ong kumta.
Ka mut ki ia lalot jaka bha kein.
" La bynrap ktien u Kpa“Phin ong kito te kim dei ki briew babha kiba mlien ban tuh ban kam jaka khamtam ma ngi kiba shong khappud ngi jynjar bha" la ban ktien biang ka Tnga.
“Ka jaka aiu pat mo u ong mynne? U wan iathuh ia nga kumto.
?" La buh jingkylli u Tnga“Kata te ym pat tip… Tangba lada ngam bakla dei ka jaka jong ngi hi ba markhap bad ka Kmie jong u" la jubab ka Tnga“To ih ba la tip kumta te ngan sa shu pynkhreh lypa, tang kawei nga kwah ban tip phi biang lut ong ki kot ki sla? La phai ktien u Kpa u Wanbok bad ka jingkylli artat“Hooid, naduh shuwa ban khlad i Mei i la aiti ia kato ka jaka ryngkat ki kot ki sla ha nga" la jubab ka Tnga“To ka biang ngin sa ia peit kai" la phai ktien sa u Kpa WanbokHadieb kata ki sa iathiah noh jak bad u Bah Shanbor ruh u la hun haba u la tip lut ia kita kiei kiei.
Mynta u la kut jingmut ban shu pynap ia ka kam.
Ki sngi ki por ki iaid stet, ki khun jong ka Kong Lumspah bad u Bah Shanbor ruh ki la nang heh nang san.
U Wanbok u la pule Bachelor ha ka lain Saian bad ki para ki la ia marbud klas nadien jong u baroh ar ngut.
Hadien lai snem ba u Bah Let u wankai ha iing u Bah Shanbor, ha kawei ka miet u wan mih biang.
Kumba iuhtdong bsein u Bah Shanbor u da kyndit thret ban iohi ba u Bah Let (Rangbah Shnong) u wan ha iing jong u mynmiet ryngkat bad uwei u riew rangbah.
“Bah Shanbor phi dang leh aiu.
?" La kylli nyngkong u Bah Let“O Bah Let, ale ale rung hapoh iing.
" U Bah Shanbor u pynpaw ka dak ka jingpdiang sngewbhaKi rangbah baroh ar ngut ki ia rung hapoh iing ha kamra shongkai.
“Nangta phi wan beit na iing ?" La kylli u Bah Shanbor“Hooid kein.
Ba la slem ym ju ioh wan shuh, bunkam palat te phi.
" La jubab u Bah Let“Phin ong ka por ba kylluid hi te ka eh, sa tang ka wan khnang haba donkam" la bynrap ktien sa u Bah Shanbor“Hooid kein phi… Mynta ruh dei ba ong ma phi.
Nga hab wan khnang namar ba dait ka kam.
" La jubab u Bah Let“To ap Bah Let ngan phah tiew da i sha" Bah Shanbor u ieng naba shong bad u leit pasiaw ha la ka lok ba wan u Bah Let.
Hadien shiphang ka Kong Lumspah ka wanrah ka sha lai pela bad u kwai ruh.
“Bah phi wan shane mo.
Lah slem jlang phim ju wan mih shuh kumno phi khlain phi koit phi khiah ong.
?" La kylli pat sa ka Kong Lumspah.
Shillong: Ka Sohra, ka jur bha ka jinghap slap mynta ka sngi, ha kaba naduh ka por 8.30 mynta mynstep, tad haduh ka por 2.30 mynta ka nohsngi, ka por sha ka 184.0mm.
Ha katei ka juh ka por, ka jinghap slap ha Shillong,ka long tang 11.1mm, katba ha Umiam, ka long 3.2mm.
Hynnin ka sngi, naduh ka por 8.30 mynstep, haduh ka por 8.30 mynta ka step, ka jinghap slap ha Sohra, ka long 89.6mm, katba ha Shillong, ka long tang 2.0mm, katba ka Umiam, ka ioh 6.5mm.
Lashai ruh, kan don ka jinghap slap, kaba jur ha kiba bun ki bynta jong ka jylla.
U aktor ba pawnam ka Bollywood, U Aamir Khan, ula pynmih khubor mynta ka sngi, ba ula ia pyllait san shyieng noh bad ka tnga jongu, ka  Kiran Rao.
Kitei ki shijur, ki lah ia poi kha lah 15 snem kynthih bad ki don uwei u khun shynrang, U Azad Rao Khan.
Ka jing pynmih khubor jong U Aamir bad ka Kiran, ka ong “Ha ki 15 snem ba ladep, ngi la ioh ia ka jingim, kaba sngew ieid, kaba sngew tynnad shi katdei bad ka la don ka jing ia shaniah iwei ia iwei, ka jingburom bad ka jing ieid ba mar kylliang.
Mynta ngi kwah ban sdang da kawei pat ka rukom im kaba thymmai, tangba ym dei shuh kum shi tnga, hynrei kum ki kmie ki kpa bad kum ka jing kitkhlieh ia ka iing ka sem bad iwei ia iwei pat".
La ong shuh ka jingthoh “Ngi la ia pyrshang ban ia iaid la ka jong, la katto katne por mynshwa bad mynta, ngi sngew tynnad shibun ha kane ka jing pynbeit kaba thymmai, ban ia im noh la ka jong ka jong, hynrei ban ia peit lang pat ia ka iing ka sem, kumba ju long ia kiwei ki iing, kiba ju iarap lang iwei ia iwei.
Ngin iai kit khia ban peit ia u khun jongngi, U Azad bad ngin ia trei lang ruh ha ki kam pynmih phlim, ha ka kyrteng ka  Paani Foundation bad sa kiwei pat ki kam, kiba ngin ia trei da ka jingieid".
U Aamir Khan bad ka Kiran Rao, ki ia kynduh ha ka por ba u ak ia ka phlim  Lagaan, ha kaba ka Rao, ka dei ka    Assistant Director jong ka phlim bad kitei ki la ia poi kha, ha ka 28tarik Nohprah, 2005 bad ki la ioh ia u khun, U Azad Rao Khan ha u snem 2011, da kaba shu shim symbai na kiwei pat.
Ha shwa kata, U Aamir, ula ia pyllait noh bad ka tnga ba nyngkong jongu, ka  Reena Dutta, ha u snem 2002, hadien ba ki la ia shong 16 snem kynthih bad U Aamir, ula ioh arngut ki khun, ka  Ira bad U Junaid, na ka Reena Dutta.
Shillong: Ka Deputy Commissioner, East Khasi hills District, ka la pynjari ia ka korphiw miet, kaba naduh 7baje  janmiet haduh ka por 5 baje mynstep, kaba man ka sngi bad katei kan trei kam naduh ka 3tarik Naitung 2021.
Ha kine ki sngi, yn nym shah ia ki jingialang sain pyrthei, ki jing ialang paidbah, ki jing ia seng ne kino kino ki jing ialang kynhun niam bad ki jing ialehkai ruh.
Yn nym shah ban iaid na kawei ka district sha kawei pat, na ka nongbah Shillong, khlem da don, ki pass kiba biang.
Ki kali paidbah, kin iaid 20 percent ha ka nongbah bad 30 percent ha ki nongkyndong bad kitei kin iaid, katba kum ka hukum, kaba la pynmih ha ka 3tarik Naitung 2021.
Shillong: Ki dukan, kiba die ia ki marbam, ha ka nongbah Shillong, kin plie naduh ka 5tarik haduh ka 10tarik Naitung 2021.
Kitei kin kynthup ia ka Zone 1, kiba hap ha u pud trei kam jong ka Laitumkhrah Police Station, Zone II, ha u pud jong ka Laban Police Station, Zone V, ha u pud trei kam ka Rynjah PS bad ka Mawpat Block, Zone VI, ha u pud trei kam jong ka Madanriting Police Station, Zone III, ha u pud trei kam jong ka Pasteur Beat House, Zone IV, ha u pud trei kam ka Lumdiengjri PS, Zone VII ha u pud trei kam ka Mawlai Police Station bad Mawlai Block bad ka Mylliem Block.
Ki dukan ha ka Zone I bad ka Zone II, kin plie ha ka Sngi nyngkong, sngi ba ar, sngi palei, sngi thohdieng; ha ka Zone V bad VI, kin plie ha ka sngi nyngkong, sngi balang bad ka sngi thohdieng, ha ka zone III, IV, VII kin plie ha ka sngi ba ar, sngi palei bad sngi saitjain.
Ki dukan khap shniuh, kin dang iai bteng ban khang, ki cinema, ki dukan thoh tim, ki gym, ki club, ki cyber cafes bad kiwei.
Ki dukan heh ha Khyndailad, ha Mawlonghat bad Anjalee, yn pyniaid, da kaba yn pynmih da kawei pat ka hukum.
Ki dukan ha Iewduh bad ha ki jaka ba pyniaid U Syiem Mylliem, kin don da kiwei pat ki kyndon.
Yn shah ban shu leit thied ia ki jingbam na ki dukan sha bad yn nym shah ban bam hapoh dukan.
Baroh ki dukan, kin hap tah ia kiba la dep injek ne ki bym pat dep injek iada corona.
Ki dukan ha ki nongkyndong, kin lah ban plie saw sien ha ka shisngi, ha ka jing pyniaid ki Block Development Officer lane ki Sub Divisional Officer (C).
Yn shah ia ki dukan sha ban plie, tangba yn nym shah ban bam hapoh dukan.
Ki ehrang Taliban, ki la nang khlain bor ha kine ki sngi ha Afghanistan bad la iathuh ba ki la ioh kurup, da ki bun spah tylli ki tiar ialeh, kiba kynthup ia ki trok, ki tup ialeh thma bad shibun kiwei de ki tiar siat, ba ki la ioh knieh noh na ki shipai jong ka Afghanistan, hadien ba la iehnoh da ki shipai America.
Ha U Jylliew ba ladep, la shim, ba tang ha utei u bnai, ki ehrang, ki la ioh ban kurup ia 700 tylli ki kali bad kitei ki kali, kin pynkhlain bor ia ki, ba kin ioh knieh noh ia ka sorkar ha katei ka Ri, hadien ka jingleit jop thma jong ka America, ha u snem 2001 ia katei ka Ri.
Katei ka jingjia, ka long namar ba ki shipai jong ka America lem bad ki shipai ka sorkar Afghanistan, ki la nang iai pyndem noh ialade ha kitei ki ehrang Taliban, ha ki katto katne ki district jong katei ka Ri.
Ki ehrang Taliban, ki la pyni paidbah ha ki dur kiba la buh online, ia kitei ki tiar, kiba ki la nang ioh kurup, na ki shipai jong ka Afghanistan bad la iathuh ba haduh ka janmiet jong ka 30tarik Naitung 2021, ki don 715 tylli ki kali, kiba la hap ha ka kti jong ki ehrang Taliban, hynrei la shim ba katei ka jingkhein, kan dang bun, namar ba ki don sa shibun kiwei, kiba la nang kurup, da kitei ki ehrang.
Ha ki khyndiat sngi ba ladep, ki shipai jong ka US, ki la mih noh na ka kad liengsuin ha Bagram, ha kaba ki la don haduh 20 snem, ha katei ka ri, kaba dap da ka jing ialeh thma suda.
Ka la don ka jingngeit ba katei ka jingmih ki shipai na America, khlem pep, ka la buh ia ka jingma kaba khraw ia katei ka Ri hi baroh kawei bad U General Scott Miller jong ka United States, u shim ba katei ka Ri, kan sa mad ia ka jing ialeh thma poh iing bad haduh mynta, la iathuh ba ki ehrang Taliban, ki la ioh kurup ia shi bynta na ka lai bynta jong ki jaka ha Afghanistan.
Ka khubor, kaba la pynmih da ka The Sun Online, ka pyni, ba katei ka Ri, kan sa kylla long ka ktem kaba khraw jong ki lehnoh, ha kaba kin sa ioh bor ban iakhun pyrshah ia ki ri sepngi, ha ki sngi kiba hadien.
Ha ki ar taiew ba ladep, ka Taliban, ka la ioh kurup ia shi bynta jong ki jaka jong katei ka Ri bad mynta, kam don jingeh shuh ba kin iakhun, ban ioh kurup ia ka Herat bad ka Kabul, ha kaba la ju pyniaid baroh shi katta, da ki shipai jong ka NATO.Ki shipai ka America, ki shim ba ki Taliban, kin lah ban poi stet bha ha Kabul, ban knieh noh ia ka sorkar, ha shwa ban kut jong une u snem bad mynta ki Taliban, ki dang thawlad tyngeh ban hiar thma ia ka nongbah Kabul, kaba la ju ialeh pyrshah ia ka jing synshar jongki, da kaba ki leit pynbthei bom ha U Jymmang, ha kaba ki la don 55ngut ki riew paidbah, kiba la iap, ha katei ka jingjia.
Ki shipai Afghanistan, haduh mynta, ki dang thawlad ban iakren ia sngewthuh bad ki ehrang Taliban, ha kaba ki la iehnoh ia shibun ki jaka bad ki jaka talasi, na ka bynta ban nym poi sha ka jing ia umsnam.
Shillong: U Myntri ka tnad pule puthi ha ka jylla u bah Lahkmen Rymbui, u la iathuh ba ka tnad ka don ka jingthmu ban plie shuwa ia ki College ha ka jylla bad kane kan long tang hadien ba ki la ioh ia ka kaiphotm ba katno ngut ki khynnah pule ki ba la 18 snem ka rta shajrong ki la dep ai dawai iada jingpang corona.
Haba iakren bad ki lad pathai khubor u bah Rymbui, u la iathuh ba halor kane ka bynta u la dep ban bthah ia u Additional Chief Secretary jong ka tnad ban thoh sha baroh ki college ban lum jingtip ba katno ngut ki khynnah pule ha ki jaka pule jong ki, kiba 18 snem shajrong ki la dep ban ai vaccine.
U bah Rymbui u la ong ba na ka daw ka khlam ki khynnah pule ki la shah ktah jur ha ka ba ki online class kim long ki ba biang ban ai jinghikai pura bad ka long ka ba donkam ban plie noh ia ki jaka pule, hynrei ban shim ia ka rai ban plie noh shuwa tang ia ki college kan shong ha ka kaiphot ka ba ki college kin pyntip ba katno precentage ki khynnah pule ki la ioh vaccine.
“Kumba ngi tip ba kiwei ki jylla ki la sdang ban plie ia ki jaka pule jong ki ,hynrei ha ka jylla Meghalaya ka jylla kan hap pynthikna ban iada shuwa ia ki khynnah na ka khlam bad ka jingthmu ban lum jingtip ba katno precentage ki khynnah ki ba 18 snem shajrong ki la ioh vacvine ka long ba lada ki la bun ki na ioh vaccine ka sorkar kan sa shim ia ka rai ban plie noh ia ki jaka pule (college) ha ka jylla.
U myntri u la ong ba ynda ngi la ioh baroh ki kaiphot na ki College baroh ki na don ha ka jylla, ka tnad pule puthi kan sa ia syllok bad ka tnad ka koit ka khiah, khnang ban lah ban shim ia ka rai ban plie ia ki college ha ka jylla.
Shillong:U Myntri ba dei peit ia ka tnad District Council Affairm u bah Lahkmen Rymbui ha ka sngi thohdiengm u la lum ia ka jingialang hapdeng u Chief Executive Member u bah Titosstarwell Chyne jong ka Khasi Hills Automnomous District Council bad U Ma Thombor Shiwat, CEM ka Jaintia Hill Autonomous District Council, kum shi bynta ban pynkhreh ban ia kynduh ia u Myntri kam pohing ka sorkar pdeng u Amit Shah u ban wan ka jylla ha ka 14 bad 15 tarik mynta u bnai ha Nongbah Shillong.
Haba ia kren bad ki lad pathai khubor u bah Lahkmen, u la iathuh ba kane ka jingpynlong oa ka jingialang kan long kum shi bynta ban pynbiang ia ki kot ki sla na ka bynta ban pynskhem ia u pud u sam, ha ki jaka kiba don hapdeng ka jing iakajia pud bad ka jylla Assam.
U bah Rymbui u la ong “Ban pynbeit noh ia u pid u sam hapdeng ka jylla Assam bad ka jylla Meghalaya ka dei ka jingthrang jong ki paidbah ha ka jylla ha ka ba ki CEM jong ki ar tylli ki District Council ruh ki mynjur ia kanr khang ba kan ym wan rah jingeh ia ki longdien jong ngi.
"U Bah Lahkmen Rymbui, ula iathuh ka jinglum ia kane ka jingialang bad ki CEM ka long shi bynta ban pynkhreh ban iakren lada wan u myntri kam pohiing ka sorkar pdeng mynta u bnai ha ka nongbah Shillong bad ka sorkar ka donkam ia ka jingiatrei lang hapdeng ki District Council bad ki Dorbar shnong.
Ula ong ka sorkar kam kwah ban iakren ia ka kam pud bad ka sorkar pdeng da kaba iaid lait ia ki District Council, namar ba,ka sorkar jylla, ki District Council bad ki paidbah baroh ki don ia ka jingthrang ban pynbeit noh ia u pud u sam hapdeng kine ki artylli ki jylla.
Ula ong ruh ba lyngba ka jing ia trei lang jong kine ki artylli ki District Council kan pynkhlain ia ki kot ki sla ban pynkshem ia u pud u sam jong ka jylla.
U myntri u la pynpaw ruh ba ka sorkar MDA ka buh ha khmat eh ia ka mat ban pynbeit ia u pud u sam bad ban ai jingiada bad jingshngain ia ki paidbah bad ki paidbah kin sa iohi ia kaei kaba ka sorkar kan leh ha ki taiew ban wan na ka bynta ka jingbit jingbiang jong ki nongshong shnong ha khappud.
Shillong: Kiba ioh corona mynta ka sngi, ki don 460ngut bad kiba jem pat ki kiew sha ka 522ngut,  nangta kiba iap, ki don 6ngut.
Ka East Khasi hills, ka don 162ngut kiba ioh pang bad ka Ribhoi 90ngut.
Kiba don ha ka jingpang, haduh mynta, ki long 4,584 bad kiba iap, ki la poi baroh sha ka 855ngut.
New Delhi: Ka sorkar India, myn hynnin ka sngi, ka la phah ia ki kynhun bapher jongka sha Kerala, Arunachal Pradesh, Tripura, Odisha, Chhattisgarh bad Manipur, na ka daw jong ka jingkiew stet ka khlam corona ha kitei ki jylla haneng.
Kitei ki kynhun, kin iarap ia ki jylla, ha kaba iadei bad ka jing iakhun jongki pyrshah ia ka khlam corona, ong ka khubor jong ka tnat ka koit ka khiah ka sorkar India.
Katei ka kynhun, kan don ar ngut ki stad bad kitei ki kynthup ia u doktor bad sa uwei u stad ha ka koit ka khiah.
Katei ka kynhun, kan peit ia ki rukom test, ka jing peit ngor ia ka rukom sumar, ki jaka kiba don ha ka jingkhang dam, ka jingdon ki jaka thiah, ki kali kit nongpang, ki ventilator, ki oxygen, ki jingai injek iada covid.
Sha Manipur, yn khlieh da U Dr L Swasticharan, Additional DDG bad U Director EMR; sha Arunachal Pradesh, un leit U Dr Sanjay Sadhukhan, bad U Professor AIIH&PH; sha Tripura, un leit U Dr RN Sinha; sha Kerala, U Dr Ruchi Jain, Public Health Specialist Gr.
II, RoHFW; sha Odisha, un leit U Dr.A Dan, Public Health Specialist AIIH&PH bad sha Chhattisgarh, un leit U Dr Dibakar Sahu, Assistant Professor, AIIMS Raipur.
Shillong:Kiba ioh pang thymmai myn hynnin ka sngi, ki long 485 ngut, kiba jem na ka jingpang, ki long 365ngut bad kiba iap, ki long 5ngut.
Baroh kiba don jingpang, ki long 4,652 bad kiba iap, ki long 849ngut baroh.
Ka East Khasi hills, ka don 155ngut, nangta ka West Jaintia, ka wan ba ar, da ka jingdon ki 79ngut ki nongpang.
Ha East Garo Hills, ki don 17ngut kiba ioh pang bad kitei ki kynthup ia ki High Risk Contact 5, Police 1, Screening Purpose 10, ha East Jaintia Hills 8 ngut, ha kaba ki ILI Case 7 ngut.
Ha East Khasi Hills ki don 155ngut, ha kaba ki Health Worker 6, High Risk Contact 4, Keating Road Cluster 3, Laban Cluster 2 Laitkor Cluster 5, Langkyrding Cluster 3, Madanryting Cluster 5, Marai Sohra Cluster 12, Mawlai Cluster 9, Mawngap Cluster 14, Mawpat Cluster 5, Mawprem Cluster 2, Nongmynsong Cluster 5, Nongrah Cluster 7, Sadew Cluster 7, Pdengshnong Sohra Cluster 11, Police 3, Sohra Cluster 5, Umpling Cluster 6.
Ka North Garo Hills, ka don 47ngut.
Ka Ri Bhoi, ka don 68 ngut bad kitei ki kynthup ia ka District Jail Nongpoh Cluster 9, ILI Case 6, Lad Mawrong Cluster 10, Lum Roman Cluster 2, Patarim Cluster 2, Patharkhmah Cluster 19, Police 8.
Ha South Garo Hills, ki don 16 ngut, South West Khasi Hills 3 ngut, West Garo Hills 61.
Ha West Jaintia Hills 79, ha kaba ha Jowai Cluster 3, Mukhap Cluster 3, Laskein Raliang Cluster 3, Riatsaliya Cluster 7, Mookyndur Cluster 16, Mukhap Cluster 5, Nongtalang Khlachympa Cluster 5, Shangpung Moosyiem Cluster 2, Sohkha Phlang Cluster 5, Thadialong Cluster 9.
Ha West Khasi Hills, ki don 25ngut, ha kaba ki Health Worker ki don 3ngut, Markasa Cluster 4, Rwiang Cluster 9 Screening Purpose 6.
Shillong:U bah BM Lanong Co Chairman State Law Commission, ula thoh myn hynnin ka sngi sha U Satya Pal Malik, U Lat ka Jylla, ban pynpaw ia ka jing sngewkhia jongu, halor ka jingshah pyniap jong ki arngut ki samla Garo, ha kawei ka hotel ha Haryana bad kaba la pyntieng pyn smiej ia kiba bun bad kaba thew ruh pynban, kumba ka dei ka jingpynhiar kput bad katei ka ruh ha ka jingmut jing pyrkhat jong ki samla jong kane ka thain.
La ong shuh shuh ba ki jingjia, kiba jia sha ki bynta ba shatei jong ka India, ki iai jia bad la iohi, ba kum kitei ki riew pyntriem, kim ju ngat ruh ha ki jingshah pyn shitom, kiba shongnia, katba kum ki kam pyntriem jongki.
U Bah Bindo, u dawa ia U Lat ba un iakren bad ka sorkar India, ban pynpaw ia ka jingsngew bitar jong u paidlang jong ka jylla bad ban wad bad tian bishar ia kitei kiba leh ia katei ka kam pyntriem.
La ong shuh da U bah Lanong, ba u la leit kum u lamphang dorbar sha ki jaka lehniam ha Haryana, ha kaba ka don ka jing ialang jong ka All India President Conference ha u snem 2008.
“Kane ka jingjia kaba mynta, ka pyni, halor ki kam pyniap briew ba shyrkhei, kiba la jia sha North India, katba sha kane ka jylla, ki dei ki briew, kiba im suk im sain bad sngew ieid lut ia baroh" ong katei ka jingthoh.
Shillong:U MLA ka Dadenggre Constituency u ba long ruh u myntri ka tnad bording u James P.K Sangma, u la ong ba hadien ba u myntri rangbah u Conrad K Sangma, u la pynbna ban kyntiew ia ka Mairang Sub-Division sha ka District, na ka liang ka party NPP kan sa leit buh biang ia ka dorkhas ban dawa kyntiew ia ka Dadenggre Sub Division sha ka District.
U MLA ka Dadenggre u la iathuh ba ka jingdawa jong ka party NPP ban kyntiew ia ka Dadenggre Sub Division sha ka District, ka dei naduh ba la thaw ia ka sorkar MDA ha ka ba haduh mynta ka dang sah teng bad hadien ba u myntri rangbah u la pynbna ban kyntiew ia ka Mairang Sub Division sha ka District,ka party NPP kan sa rah biang ia kane ka dorkhas bad ka khmih lynti ba u Myntri rangbah un shim khia ia kane ka bynta.
U Sangma u la ong ba ka Dadenggre ka dei ka Sub Division kaba la rim bha na ki Sub Division ki ba don ha Garo Hills,bad ka don ia ki jaka ki ba heh bad ka la dei ka thain ka ba la bun ki nongshong shnong.
“Ka daw ban kyntiew ia ki Sub Division sha ki District ki dei ban don ka jingiatrei ka ba ia jan hapdeng ki nongshong shnong bad ki bor ka District Administration bad kane ka long ka ba donkam ban pynkhlain bad ban iajan ka jingtrei kam" u la ong.
“Ka jingdawa ban kyntiew District ia ka Dadenggre ka dei ka ba la slem bad ka ba don nongrim ha ka ba ngi iohi ba ki sub division ki ioh district wat la kim dei ki sub division ki ba la rim kum ka Dadenggre" u la bynrap.
U u la ong ruh na ka liang ka party NPP kan sa leit buh dorkhas biang sha u myntri rangbah ban pynkynmaw ia ka jingdawa ban kyntiew ia ka Dadenggre Sub Division sha ka District.
U myntri u la ong ruh ba um don ka jingsngewdiaw halor ka jingpynbna ban kyntiew ia ka Mairang Sub Division sha ka District, namar ban kyntiew District ia kano kano ka Sub Division kam dei ka rai ka ba suk na ka bynta u Myntri Rangbah.
“Ngin ieh ha ka jingstad jong u Myntri Rangbah ban pyniaid ia kine kam halor ka ne ka bynta hynrei na ka liang ka NPP kan leit buh biang ia ka dorkhas ha u Myntri Rangbah ban dawa ban kyntiew ia ka Dadenggre Sub Division sha ka District" u la bynrap.
Guwahati:Ka jing pyndam noh ia ka kyrteng jong ka nongbah Kimin, kaba don ha Arunachal Pradesh bad pyni, ba ka hap ha u pud u sam jong ka Assam, ka la pynmih ia ka jingsngew bitar jong ki seng sain pyrthei bapher ha katei ka jylla bad mynta ka sngi, ki saw tylli ki seng, ki la ujor da ka ejahar pyrshah ia U Pema Khandu, myntri rangbah ka Arunachal Pradesh bd kumjuh U Kiren Rijiju, myntri ka tnat ialehkai jong ka sorkar India.
La iathuh ba ka Border Roads Organisation (BRO), ka la tap noh ia ka kyrteng jong ka “Kimin" bad jong ka “Arunachal" ha ka jingthoh signboard bad kumjuh ia u maw nongrim, da kaba tah da ka sia lieh, ha ka sngi ba U Rajnath Singh, myntri iada ri ka sorkar India, ula leit sha Kimin, ha ka 17tarik Jylliew, 2021 ban plie ia ki khad ar tylli ki surok khappud, ba la shna da ka BRO.Ha ka ejahar, ba la leit ai ha ki pulit ha Kimin, ki saw tylli ki seng, ki kynthup ia ka People’s Party of Arunachal, Janata Dal (United), Janata Dal (Secular) bad ka Congress, ki la kynnoh ba U Khandu bad U Rijiju, ki la ia sylla bad U Himanta Biswa Sarma, myntri rangbah ka Assam, ban aiti noh ia ka Kimin sha ka Assam, ha kaba la mynjur, da ka tnat iada ri ka sorkar India bad katei la kynnoh, ba ka la pynkhein ia ka ain jong ka jingioh ia ka jylla ba pura jong ka Arunachal Pradesh, ha u snem 1987.
La ong shuh shuh ba ka Kimin, ka hap ha u pud u sam jong ka Papum Pare district jong ka Arunachal Pradesh, ha kaba la pyn sngewthuh bakla bad la kynnoh ba U Khandu bad U Rijiju, ki la pyn donkam bakla ia ka bor jongki, da kaba ki la niewbein ia ka jylla bad ia u paidlang ka jylla.
La ong shuh shuh, ba mar ia dep plie ia katei ka surok, U Rajnath Singh, ula thoh ha ka twitter jongu, ha kaba ula kam ba katei ka dei ka jaka jong ka Lakhimpur district jong ka Assam.
Na ka liang jong ka BRO, ka la pan map halor katei ka jing bakla, ha kaba ka la ong ruh ba kam thew satia ban pynsngew siha ia u paidlang ka Arunachal Pradesh, ong U PKH Singh, Additional Director General (East) jong ka BRO.U Tirat Singh Rawat, myntri rangbah ka Uttarakhand, ula hiar shuki noh, kum u myntri rangbah katei ka jylla, hynnin ka miet bad katei ka long, hadien ba u shimti, ia katei ka kam, dang saw bnai mynshwa.
U Rawat, u leit poi hynnin ka miet ha ka por shiteng synnia sha Raj Bhavan bad ula aiti ia ka shithi iehnoh kam jongu ha ka Lat jong ka jylla, ka  Baby Rani Maurya.
U Rawat, u ong ba ka don ka jingeh, ba un shah jied ialade, kum U MLA, hapoh ka hynriew bnai, kumba ka dei ka rukom bad kumta, ula hiar shuki noh, kum u myntri rangbah ka jylla.
Ka seng BJP, kan ia kynduh mynta ka sngi ha Dehradun, ban jied ia u myntri rangbah ba thymmai ha ka jylla.
Shillong:U myntri ka tnad pule puthi u bah Lahkmen Rymbui, ha ka sngi thohdieng, u la iathuh ba ka Meghalaya Board Of School Education, mynta ka sngi ka la pynmih ia ki routine, na ka bynta ki khynnah ban ia khun ia ka Exam SSLC bad HSSLC kan sdang naduh la 12 tarik haduh ka 20 tarik u Naitung.
Haba ia kren bad ki lad pathai khubor u bah Lahkmen u la iathuh ba kane ka Examin kyrpang kan dei ban ailad na ka bynta ki khynnah klass X bad klass XII ki ba khlem ioh ban ia leh exam na ka daw ka khlam covid -19 bad kan sdang naduh ka 12 tarik haduh 20 tarik mynta u bnai.
U Bah Lahkmen u la iathuh ba ki khynnah ki ban iakhun ia ka exam HSSLC kin long 92 ngut bad ki khynnah ki ban iakhun ia ka SSLC kin long 98 ngut.
Ha Shillong ki Exam center na ka bynta ki khynnah ki ban iakhun ia ka SSLC kin long ha Synod College ha ka ba 40 ngut ki khynnah kin ia khun, ha St Anthony Higher Secondary School 25 ngut ki khynnah ki thoh exam bad ha Goverment Girl Higher Secondary School 32 ngut ki khynnah kin thoh exam, katba ha Tura u wei u ban ia khun ia kane ka exam.
Na ka bynta ki khynnah ki ban ia khun ia ka HSSLC ki Exam Center kin long ha ki katto katne ki jaka pule na ka bynta ki 92 ngut ki khynnah ha baroh ka wei ka jylla ha ka ba ha shuwa ka 31 tarik u Naitung ka MBOSE kan sa pynbna noh ia ki result jong ki bad kumjuh na ka bynta ki khynnah ki ban ia khun ia ka SSLC ka tnad kan ialeh katba lah ban pynbna ia ka result jong ki.
U bah Rymbui, u la ong ruh ba kane kan dei ka lad ba khadduh ia ki khynnah ban ia khun ia ka exam namar ba kin hap pynmih noh sa ia ki result jong ki khynnah ki ba la dep ban ia khun ia kine ki exam.
U la iathuh ba ki khynnah kiba iakhun ia ka SSLC na ki 65,000 ngut tang 98 ngut ki ba khlem ioh ia leh bad ia ki khynnah ki ba iakhun ia ka HSSLC na ki 30,000 ngut tang 92 ngut ki ba khlem ioh ia khun ia ka exam na ka daw ka khlam covid -19.
SAINT PETERSBURG: U Unai Simon, u nongap kol, u dei uba tbit tam, ha ka jing ialehkai hynnin ka miet hapdeng ka  Spain pyrshah ia ka  Switzerland, kaba don tang shiphew ngut ki nong ialehkai, ha kaba ka Spain, ka la jop da 3-1, ha ka jing ia shut penalty ha ka jing ialehkai Euro 2020.
Ka Spain, ka la ioh bor shi bun eh, haba U Denis Zakaria, u nong ialehkai ka Swiss, ula thep hi ia ka bol, sha ka kol lajong ha ka minit kaba phra, hynrei ia katei ka kol, la ioh pyn iakhaid da U Xherdan Zhakiri, u nong ialehkai ka Switzerland, ha ka minit kaba 68.
Ka jing ialehkai, ka la ia khaid da 1-1, ha kaba la pynlong ha  Saint Petersburg.
Ka Swiss, ka la don sa tang shiphew ngut ki nong ialehkai, haba ka jing ialehkai, kan kut noh sa tang 13 minit, haba U Remo Freuler, u nong ialehkai pdeng, ula shah beh noh, namar ba u lymbub ia U  Gerard Moreno.
Namar ka jing ialehkai, ka la poi sha ka jing ia khaid, kumta la pynlong noh da ka jingshut penalty, ha kaba ka Spain, ka la jop da 3-1 ia ka Switzerland.
Shillong: Kiba iap mynta ka sngi, ki long ka kong Dwissibon Malngiang, (61) kaba na Mawngap, EK Hills, U Bah Marcus Omerald Japang, (55) na Happy Valley, Shillong.
U bah John Presley Sunn, (58) na Kreit Marbisu, EK Hills, nangta ka kong Shishirmon Nongkynrih, (72) na Jaiaw Langsning bad U bah Hoster Sun, (67) na Umpling, Dongumbah, EK Hills.
New Delhi: Katkum ki jingai jingmut jong ka National Technical Advisory Group on Immunization (NTAGI), ka tnat ka koit ka khiah jong ka Sorkar pdeng mynta ka sngi ka la mynjur ia ka jingai tika ia ki longkmie ba dang pun pyrshah ia ka COVID-19.
Kane ka rai ka la pynkup bor ia ki longkmie ba dang pun ba kin ioh ka jingsngewthuh kaba shai halor ka jingleit ai tika.
Ia kane ka rai la pyntip sha baroh ki Jylla/UT khnang ba kin pyntreikam ia ka hapoh ka prokram ai tika jong ka ri kaba dang iaid mynta.
Ka prokram ai tika COVID ha ka ri ka kynthup ia ki jingai jingmut jong ki riewshemphang ba pawkhmat ha ka liang ka jingai tika, ka koit ka khiah jong ki paidbah, ka jingtehlakam ia ka jingpang bad ka IT.Halor ki jingpynthikna katkum ka jingstad science bad epidemiology, ka prokram ka phaikhmat kyrpang sha ka jingpynkhlain ia ka rukom ai jingsumar ha ka ri da kaba iada ia ki nongai jingsumar bad ki briew kiba trei ha ki kam ialeh pyrshah ia ka COVID kumjuh ruh kiba iada ia ki briew kiba kham don ha ka jingma ban ioh ia ka jingpang.
Haduh mynta, baroh ki briew lait noh ki longkmie kiba dang pun ki dei ban ioh ia ka tika COVID.Mynta, la pyniar ia kane sha ki longkmie kiba dang pun ruh ha kane ka prokram ai tika kaba heh tam ha pyrthei.
Ki jingwad bniah ki la pyni ba ka jingioh COVID-19 ha ka por ba dang pun ka lah ban ktah bha ia ka koit ka khiah jong ki longkmie bad kin don ha ka jingma ban ioh ia ka jingshitom jur kaba lah ban ktah ruh ia i khunlung ha kpoh.
Ia kane ka bynta la peit bniah da ki riewshemphang katkum ka jingpynthikna ba ong ba ki longkmie ba dang pun ki don ha ka jingma ban kham shitom jur na ka COVID-19 haba ianujor bad ki longkmie ki bym pun lada jia ba ki ioh ia ka jingpang.
Shuh shuh, ki longkmie ba dang pun kiba ioh ia ka COVID-19 ki don ha ka jingma ha kaba ki lah ban kha ia i khunlung bym pat dap bnai bad kiwei kiwei ki jingktah kum ka jingkhlad ki khyllung hadien ba la dep kha.
Ki riewshemphang ki la kren ruh shaphang ka jingdon lypa kiwei ki jingshitom, kaba lah ban kyntiew ia ka jingma ban ioh ia ka jingpang COVID-19.
Ka National Technical Advisory Group on Immunization (NTAGI) ka la ai jingmut ban ai tika ia ki longkmie ba dang pun.
Ka National Expert Group on Vaccine Administration for COVID-19 (NEGVAC) ruh ka la ai jingmut lang ia kane.
Kumta, ka Tnat ka koit ka khiah jong ka Sorkar pdeng ka la pynlong ia ka jingtwad jingmut halor ka jingai tika COVID ha kylleng ka ri ban ioh ka jingsngewthuh kaba shai halor ka jingai tika ia ki longkmie ba dang pun.
La pdiang ia ki jingai jingmut jong ka NTAGI lyngba kane ka rynsan.
Ki kynhun bapher bapher kum ka FOGSI, ki dkhot na ki Sorkar jylla, ki CSO, ki NGO, ki kynhun kiba iatreilang, ki riewshemphang ha ki kam teknoloji bad kiwei kiwei ki la donlang ha kane ka jingiaphylliew jingmut.
Nongstoiñ: Myn ha ka sngi Palei jong ka taiew ka 1 tarik u Naitung ki nongshong shnong ka shnong Langja kaba don hapoh u pud u sam jong ka West Khasi Hills District, kila lap ia ka metiap jong I wei I heprit I ba dang 3 snem shiteng na kawei ka jaka khlaw ba long krem kaba la pynsuba jur ba I lah ban shah pyniap dusmon ha ki riew thrang snam.
Ïa itei i heprit la tip kyrteng kum i Habashaihun Shisha Shangdiar napoh ka shnong Langja bad katkum ka jingiathuh u bah Best Kharsyiemlieh u ba dei u Paieit trai jong itei i heprit, u la iathuh ba katei ka khun ksiew jong u ka la leit kheit noh na kper ryngkat kiwei pat ki para khynnah, hynrei kham hadien ki la leit phai noh bad ym tip la ine i heprit I leit biang sha kper ne kumno, namar naduh katei ka por i khlem wanphai ïing shuh.
