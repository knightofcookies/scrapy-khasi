) Ha ka jingiadei bad ka ka jingwan rah nam rah burom jong u Dimarkithmu na ka liang ka shnong ka kitbok kitrwiang ia u da ka song pisa kumba 10hajar tyngka bad mar 3hajar pat ia ki arngut kiba wan ha ka 1st Position.
Ha kane ka sngi jingpynkup burom la don lang lang ruh u MLA ka thain u Ma Lahkmen Rymbui uba dei u Education Minister jong ka Sorkar Jylla u ba la long kum u kongsan ha jingdonlang ki nongkitkam Shnong, ki Nonghikai skul jong ka JNM Secondary School, ki riewrangbah bad paidbah nong shong shnong kiba la wan ia sngewkmen lang.
U Kongsan u Ma Lahkmen ha ka jingkren jong u kum u kongsan u la dap da sngewkmen shi katdei eh kum u MLA ka thain bad ruh kum u Education Minister ha kaba ia dei bad ka jingwan rah nam rah burom jong jong u Dimarkithmu Gayang ia ka thain War Jaintia bad ia arngut kiwei pat kiba la kiba la rung ka Top Twenty kiba kynthup ia Laviana Myrchiang bad u Kyrmen Hamiat Rymbui kiba la wan rah nam rah burom ia ka thain bad kum kongsan u la ai ia ki jingkyntu kynpham ia ki khynnah ki pass ha kane ka examination ba kin dei kiba don ka mynsiem sngew rit,jingnangtrei shitom shuh shuh ha ka kam pule,kiba burom mar kylliang bad ruh kim dei kiba ban shah pynngop ha ki kam sniew khamtam ynda haba ki la poi sha sor.
Shillong: Ha ka jingiakynduh jong u Rupang bad ki mahajon die pylleng ha Iewduh hynnin ka sngi Saitjain,ki la iathuh ba ki pylleng ba iaid iew bha hangne ha Shillong ki don saw jait, kita ki long ka pylleng Han,ka pylleng Syiar,ka Pylleng Broiler Lieh bad ka pylleng broiler saw.
Shuh shuh, ki mahajon ki la iathuh ba ka dor ba die iakine ki pylleng ka long 10 tyngka ka wei ka pylleng han,15 tyngka kawei ka pylleng syiar,9 tyngka kawei ka pylleng broiler saw bad 5 tyngka kawei ka pylleng broiler lieh.
Nangta,ha ka jinglum jingtip jong u Rupang,ki don kumba 50 tylli eiei ki dukan die pylleng,ha kaba kawei kawei ka dukan kan lah ban iohnong kumba 2000 tyngka tam ha ka shisngi shisngi.
Bad ha kaba ki ba bun ki dukan kham bun ki dei ki khar Muslim.
Shuh shuh, ha ka jingkhein jong u nongthohkhubor ka jingdie pylleng ha Iewduh, Shillong haba khein kyllum lang na ki dukan baroh khoit kan ym duna ia ka 60000 tylli shi sngi shisngi.
La iathuh ba haduh mynta hi ka jing wan rah ia ki pylleng ka kham bun na ka jylla Andra Pradesh, laitnoh katto katne kum ka pylleng han bad pylleng syiar ki don ba lah ban ioh na ka jylla Assam.
Shillong:Kumba lai ne saw ngut ki briew na ka jait bynriew Hajong bad Garo katba ki dang ia sum ha ka jaka trei bad ka jaka buh tiar jong u malik jong ki u Nipesh Deb, ha ka shnong Bholaganj Majai ha ka 30 tarik Jymmang,2019, la wan u Krishna Thapa ba dei u nongshong shnong ka Laittyra, Sohra ban bthah ia ki ba kin pump bha ia ka um khnang ban lait ba duh u nar pum,hynrei,uwei na kita ki ba iasum hangta u la kem dom bad ka la mih ka jing iashoh haduh ba la ia mynsaw.
Hadien kata,ka la nangkhluit shuh shuh ha kaba ka kynhun jong kine baroh arliang ki la ia khru mar kylliang haduh ba ki la ia mynsaw jur da kaba ki ia kawang da ki nar rod, ki lyntang bad ki dieng sawdong haduh ba lai ngut naki ki la mynsaw jur,kata u Krishna Thapa na ka shnong Laittyra bad u paralok jong u, u Skhem Syiemiong naka shnong Ladriangud, Sohra bad u wei pat na ka wei pat ka liang ba ialeh pyrshah u ba kyrteng u Ara Hajong na ka shnong Ryngku Bazar u la mynsaw jur.
Ka kong Shimtilin Syiemiong ka hynmen jong u Skhem Syiemiong myn hynnin ka sngi ka la ujor pyrshah ia u Ara Hajong bad ia kiwei pat ki 20 ngut ki bym lah ban tip kyrteng sha thanad Bholaganj, namar ka jing pynmynsaw ia u para jong ka u Skhem Syiemiong bad ia u paralok jong u u Krishna thapa.
Hynrei,tang katto katne kynta hadien kata,u Ara Hajong u la ujor pyrshah ia uwei u briew bym ithuh kyrteng u ba la shoh ia u da u nar rot bad kine ki lai ngut kiba mynsaw ki la ong ba kim lah ithuh kyrteng ia kita ki bala bom ia ki ruh bad ka daw ki ong ka dei namar ka jingdum ka miet.
Bad baroh na kitei ki ba mynsaw ym don uwei ruh u ba ithuh kyrteng ia ki nong pynmynsaw.
Ka khubor ka iathuh ba la rejistar case ia baroh arliang bad la kem noh da ki pulit ia u Ara Hajong halor ka jing ujor jong ka kong Shimtilin Syiemiong ba u la shoh ia u para jong ka bad ia u paralok jong u.
Shillong: Ki Nongrep jong ka thain Ri-Bhoi ki la ujor bad pyntip bad ujor ha ki nongialam jong ka Hill Farmers Union (HFU) sengkmie halor ka jingot kilo be-ain jong ki nongkhaii ia ki mar rep jongki ha ka thain Ri-Bhoi.
Ia kane ki la pynpaw ha ka jingialang kaba la long hynnin ka sngi ha Nongpoh.
Ki nongrep ki la pynsngew ruh ha ki nongialam ban iakren halor ka jingbym ai jingiarap jong ka sorkar ia ki nongrep kiba la shah ktah ha ka jingpynjulor jong ka mariang, halor ka ram ba kim lah siew shuh namar ka jingpynjulor ka bor mariang, ka jinghiardor jong ki mar ki mata bad kumjuh ruh ban iakren b aka sorkar ka dei ban ithuh mar rep noh ia u kwai bad tympew nalor bun kiwei pat ki jingdawa.
Halor ka jingot kilo na ka liang jong u President ka sengkmie u bah Commander Shangpliang u la pyntip ba ka seng ka la pynher la palat 16 tylli ki shithi kata sha u Syiem, CEM KHADC, sha ka tnad Metrology jong ka sorkar jylla, sha u DC bad kumjuh ruh wat haduh u Deputy Chief Minister, u Minister ka rep ka rep ka riang bad kumjuh ruh sha u chief Minister.
Halor ka jingot kilo u la pynpaw ba mynta ym don shuh ki bor kiba ym pat leit iakren, hynrei la iakren lut ia baroh, hynrei ym don ba shah shkor namar markhmat bad ki nongkhaii ruh la leit ban iakren, la kem ruh ia katto katne kiba ot be-ain bad u syiem ruh u la pynmih hukum halor kane, hynrei ym don ba patiaw.
Kumta u la ong ka don satang kawei ka lad bad kata ka long ba ki nongrep kin ieng tylli noh kawei bad dei ban pynlong da ka dorbar bah jong ki nongrep bad ban pynlong da ki jingiakhih kiba tyngeh bad baroh ki nongrep ki dei ban iamih tylli.
Halor kiwei pat ki jingeh ba ki nongrep ki la pynpaw u la iathuh ba ka seng ka la dep iakren bad ka sorkar.
Bad u ong ba kyrmen skhem ba da ka jingiatylli jong ki nongrep ka sorkar kan sa lah ban pynurlong.
U la pyntip ruh ba na ki jingdawa kiba bun kiba ka seng ka la dawa ka sorkar ka la mynjur ban thaw noh ia ka Farmer Commission, ban ithuh noh ia u sohmrit khlaw bad u lasi kum ki mar rep bad u ngeit skhem ba ka sorkar kan sa pyntreikam ruh ia kiwei pat ki mat jingdawa kum ha kaba banpynbna ia u snem 2020 kum u snem jong ki nongrep bad kiwei kiwei.
Ha kane ka sngi la ioh ruh ia ka jingkren na u General Secretary, bah Allfondbirth Kharsyntiew uba la ban jur halor ka jingdonkam jong ki nongrep ba  kin ieng tylli kawei bad u la pynpaw ruh ia ka jingkmen halor ka jingshimkhia jong ki katto katne ki nongialam nongrep jong ka Ribhoi.
U la ong ruh ba ngeitskhem ba nangne shakhmat ki nongrep kin ieng tylli ban iatreilang bad ka  HFU n aka bynta ban pynurlong ia kiba bun ki jingdawa ong ki nongrep.
U la kyntu ruh ban thaw ia ki unit ha man la ki shnong ha ri Bhoi ba kin iakren ia ki jingeh jongki ha ka thain namar ki nongialam jong ka Central Body kim nym lah ban tip ia ki jingeh lada maki kim pyntip lane sdang ban iakren hi.
Ha kane ka sngi la ioh ruh ban pynskhem ia ki nongkitkam jong ka HFU Pahammawlein 20 Mer unit da u bah Commander Shangpliang President jong ka HFU sengkmie.
Shillong: Ka Khasi Students Union Laskein Circle mynhynnin ka sngi ka la hiar sha ka shnong Khatkasla, ka shnong kaba don ha Thain Block 1 halor ka jingioh jingtip ba ka Sorkar Assam ka la thmu ban shna ia ka Police Outpost hajan katei ka shnong.
Ha ka jingleit jurip jong ka Seng, la lap ba ka don shisha ka jingthmu jong ka Sorkar Assam ban shna Police Outpost, ha kawei ka jaka kaba dei ka khlaw shnong jong ka Shnong Khatkasla bad Shnong Psiar.
Katkum ka jingjurip jong ka Seng ka la lap ba ka Sorkar Assam, ka la dep ban pynmadan ia katei ka jaka da ka kor Puhshilum, na ka bynta ban sdang shisyndon iaka jingshna ia ka Police Outpost.
Haba iakren bad u President Jong ka KSU Laskein Circle , U Samla Balawan Suchiang ula ong ba ka seng ka pynpaw ia ka jingpyrshah kaba jur halor katei ka jingthmu jong ka Sorkar Assam ban shna Police Outpost, ha katei ka jaka kaba dang dei ka jaka jong ka Meghalaya.
U samla Balawan ula ong ruh ba na ka liang ka Seng kan nym shongkli kti halor katei ka kam, hynrei mar mar ha kine ki sngi ki ban wan naka liang ka Seng kan sa leit ban ia kynduh iaki bor sorkar ban dawa na ka sorkar ban khanglad shisyndon iakatei ka jingthmu ka Sorkar Assam.
U Samla Balawan ula kren bynniaw ruh halor ka jingbynshimkhia jong ka Sorkar Jylla ban pynbeit ia u Pud u sam lajong bad ruh khamtam halor ka jingbymtreh ban buh ia ki Police Outpost ha ki thain Block 1.
" Ngi iohi ba ka sorkar naduh ka mynshwa haduh mynta ruh ka kloi bha ban buh Police Outpost ha ki jaka Sor, katba ha kine ki jaka khappud pat kam treh ban buh" la ong u samla Balawan, “La bunsien ka Seng ka la dawa na ka sorkar Jylla ban buh ia ka Police Outpost ha katei ka jaka khappud, hynrei ngi iohi ba ka sorkar kaba la leit kam treh ban buh bad kam sngap ia ki jingdawa ki jong ngi" ula bynrap shuh shuh.
U bah Daniel Daju u la lait noh na kti jong ki runar hadien ba u la shah rah bor naduh ka janmiet jong ka 30 tarik Jymmang na ka ïing sah ka jong u kaba don ha ka shnong Pormawlein ha ka thaiñ Shahlang WKHD.Katkum ka tyllong khubor la ong ba u bah Daniel Daju u la lait noh khlem kano kano ka jingshah pynmynsaw bad la ong ba ki runar kiba la rah bor ia u ki la pyllait noh hynnin ka step phyrngap jong ka 1 tarik Jylliew, ha ka por 4:00 AM hapoh ka shnong Dabu Akhol kaba hap hapoh East Garo Hills District.
Shuh shuh la ong ruh ba kitei ki runar kiba la rah bor bad pyllait noh ia tei u rangbah kia kam ia lade ba ki dei ki dkhot ka kynhun kieng atiar ka GNLA.Shillong: Ka Seng  Samla  dong  Mawpun bad ka seng Samla Shnong Umlyngka ryngkat ka jing ia trei lang ka TULBA Upper Shillong, ki la leit  ban pynkhuid  ia ka wah Mawpun   naduh Lumdiengmet shaduh  jingkieng Mawpun.
Na ka liang ka Seng Samla, ki la pynlong ia ka jingpynkhuid ia ka ne ka wah Mawpun ha ka 1 tarik u Jylliew 2019 ba bun na ki shnong ki dang shaniah ia ka ne ha ki ba bun ki kam ba ki trei.
Na ka liang ka Seng samla dong Mawpun bad Seng Samla Umlyngka ki la maham ruh ia ki paidbah ki ba ju mlien ban bret pynjaboh ia ka ne ka um bad khamtam ia kito ki ba im jakpoh ha ka saitjain nong ba ki dei ban ri sumar bad ban ym bret khlem akor ia ki plastic ne kino kino ki jaboh.
Ki la kyrpad ruh ia ki shnong ba kane ka um ka iaid lyng ba naduh ka 3 mer, 4mer ka Upper Shillong kumta ter ter ba kin pyrkhat lang bad kim dei ban bret kulmar ia ki niut sha ka Um.
Ka Priyanka Chopra, kaba dei ka aktress ba khraw jong ka bollywood, ka iathuh ha ka Sunday Times, halor ka jingthmu jongka ban long ka myntri rangbahduh jong ka India ha ki snem ban sa wan.
Ka Chopra, 37, ka pynpaw ba ka da kwah shi katdei ban long ka myntri rangbahduh jong ka India, ha ki katto katne snem ban sa wan.
“Nga kwah ban iakhun ban long myntri rangbah duh ka India" ka la ong “Nga kwah ruh ia U Nick, ba un long U President.
Ngam itynnad ia kaei kaei kaba long mynta ha ka politics, hynrei nga sngewthuh ba mangi baroh arngut, ngi kwah ba kan don ka jingkylla bad ngim ju ong ba ka dei ka bym lah satia ban leh".
Ki arngut ki MP thymmai kiba na West Bengal, ka  Nusrat Jahan bad ka Mimi Chakraborty, ki la paw pyrthei bha ha ki kotkhubor, haba ki ia shondur lang lem bad ki ID Card jongki, ha kaba ki ong ba ka dei ka sngi nyngkong jongki, ha ka dorbar bah jong ka Parliament.
Halor katei ka jingshah shondur bad ka riam jong kitei ki arngut, U Tufail Ahmad, uba dei u nongthoh khubor barim jong ka BBC, ula kynthoh da kaba ong “Ka saree ka la jan duh jait na India.
Ha ka pateng ban sa wan, kan dei ka riam, tang ha ki jaka iathoh bad ki jaka pyniaid iew ia katei ka riam".
Ka la mih ka jingsngew pyrshah jong ki kynthei kiba bun halor katei ka jingthoh jong U Ahmad, hynrei, U Ahmad, ula jubab da kaba ong  “Ka riam sari, ka pynwit bha ia ka rukom iaid jong ki kynthei, khamtam ha ki jaka paidbah.
Ngi dei ban ai burom ia ki American, ba ki pynmih ia ki blue jeans.
Ki jeans, ki iarap bha ban pynlaitluid ia ka riam ka beit jong ki kynthei" ula ong shuh shuh.
Tura:Uwei u nongkhaii na  Hat Singimari ha Assam, ula shah rahbor ha ki ehrang bad katei ka dei kaba la suba jur, hadien ba um shym la leit phai satia sha ka kali jongu, kaba u pyndonkam ban thied mar na Dimapara kaba don ha Dalu jong ka West Garo Hills District.
La iathuh ba U Shamshul Haque, u leit sha Dimapara ha ryngkat bad u nongniah kali jongu, hynrei la iathuh ba ki don arngut ki briew kiba shong ka da thuk thuk, kiba la wan shaw ia u, na ka bynta ban leit peit ia ka mar ha kawei ka jaka bad hadien kata, un sa wan phai pat.
Haba um shym la wan phai, ka la don ka jingsuba, ba ula shah rahbor bad u nongniah ula pyntip sha ki pulit, ha kaba ki la wad ia utei u nongniah, tangba haduh mynta, kim shym la ioh ksai eiei ruh em.
Shillong: Ka Harijan Panchayat Committee, ka la ai por hynniew sngi ia ka Shillong Municipal Board, ba kan weng ia ka jingthoh kaba ka la phah sha ki nongshong shnong ha Them Metor bad la maham ba lada ka Municipal, kam weng, kin leit ban ujor sha ka kashari jong ka Meghalaya.
U Gurjit Singh, U Secretary jong ka komiti, u kam ba katei ka jingthoh kaba la phah da ka Shillong Municipal Board, ka long kaba beain bad ula ong shuh ba ka hukum jong ka Meghalaya High Court, ha ka 2tarik Rymphang 2019, ka kren shai ba ym dei ban pynwit satia ia ki nongshong shnong jong katei ka jaka.
La ong shuh shuh ba ka sorkar Jylla, thmu ban pynwit ia kitei ki nongshong shnong, kiba la don ha katei ka jaka, la 150 snem kynthih bad la ithuh da U Syiem ka Hima Mylliem.
La ong shuh shuh ba ka Municipal Board, kam don ia ki sakhi ban pynshisha halor ka jingthmu jongka ban weng ia ki kharmetor na katei ka jaka bad kumta, ka la phah jingtip sha kitei kiba shong ha katei ka jaka, ba ki dei ban leit ai jingtip shaphang ka shong ka sah jongki bad hadien kata, ba kan sa beh pat ia ki, na katei ka jaka.
Ka Liverpool, ka la jop ia ka Tottenham, ha ka jingialeh phainal jong ka Champions League hynnin ka miet.
La thep ia ki kol na ka liang jong ka Liverpool, da U Mohammed Salah, ha ka minit kaba ar da ka jingshut penalty bad nangta ia ka kol kaba ar, la ioh thep da U Divock Origi, ha ka minit kaba 87.
Ka kol kaba nyngkong, ka long tang hadien ka 21 sekhon, haba U Sadio Mane, u leit shut ia ka bol bad ka leit dei beit ha  ki kti jong U  Moussa Sissoko.
Ha katei ka khyllipmat, U Damir Skomina, u rephri, ula ai rai beit da ka jingshut penalty bad ka dei katei ka kol, kaba nyngkong eh, kaba la shut da U Mohammed Salah.
Ka kol kaba nyngkong eh jong U Salah, ka dei ha ka shi minit 48 sekhon bad ka dei ka kol, kaba stet duh ha ka jingialehkai jong ka  Champions League, hadien ka kol jong U Paolo Maldini, kaba ula ioh thep ha ka 50 sekhon, ha ka jingialeh hapdeng ka AC Milan pyrshah ia ka Liverpool ha u snem 2005.
Ka la mih ka jingiakren kaba jur ha ki social media, haba U Lalrinawma, Deputy Speaker jong ka Mizoram, U Pu Lalrinawma, ula pom hi ia u dieng, uba hap ha surok bad khang lad ia ki kali ban iaid lyngba.
Ha ka jingleit jongu sha la ka jong ka Constituency ha Tuikam, U  Lalrinawma, ula pom hi ia u dieng, uba hap ha katei ka surok bah.
Hrithik Roshan, ula ia kynduh ia U  Jackie Chan, ha ka jingleit ba dang shen jongu sha China, ha kaba yn pyni paidbah ia ka phlim jongu, kaha katei ka Ri.
U Hrithik Roshan, ula pyni paidbah ia ka dur, kaba ki ia shon lang bad U Jackhie Chan.
Ha ka jingthoh jong U Hrithik, ula ong ba ka jing ia kynduh ia U Jackie, ka dei kaba ai mynsiem ha ki bun rukom bad ka jinghikai kaba pyn yntoi shibun.
La iathuh ba ka Yami Gautam, kaba dei ka tyngshop jong katei ka phlim, kan sa leit sha China, ban ia rap pyniaid iew lang bad U Hrithik, ha shwa ban pyllait paidbah ia katei ka phlim, ha ka 5tarik Jylliew 2019.
New Delhi: Wat leit kawang maw, ha ka ksing ngap" ong U MK Stalin, nongialam ka seng DMK.Ka jingkren U Stalin, ka dei halor ka ain jong ka sorkar India, na ka bynta ban pyntrei kam ia ka ain ban pule ia ki lai jait ki kyntien ha ki skul bad U Stalin, ula kren shai ba ka seng DMK, kan ialeh da ka thma pyrshah ia ka jingthmu jong ka sorkar BJP ban pyntreikam ia ka ktien Hindi ha katei ka Jylla.
“Ym don jaka satia ia ka ktien hindi ha ka snam jong ki nong Tamil.
Ka jing pyntreikam ia ka ktien Hindi ha Tamil Nadu kan long kumba kawang maw ha ka ksing ngap" ong U Stalin, ha kaba ula kren shai ba ki MP jongu, kin iakren ia kane ka mat ha ka dorbar jong ka Parliament.
Ki nongialam jong ki seng sain pyrthei bapher ha Tamil Nadu, ki ieng pyrshah haor katei ka ain lai kyntien jong ka sorkar India, ha kaba ki thmu ban kynthup ia ka Hindu bad ka English bad ka ktien kmie ha ka jingpule ha ki skul bad katei ka dei ka ain thymmai ha ka pule puthi jong ka sorkar India.
Kham mynshwa U T Siva, uba dei u nongialam ka seng DMK ha ka dorbar Rajya Sabbha, ula maham ban iakhun pyrshah ia katei ka ain ka sorkar India.
U Siva, u ong ba kaba kum katei ka ain, yn nym pdiang satia da lei lei ruh.
“Ngi long kiba la khreh ban ialeh pyrshah da kano kano ka lynti ban khanglad ia ka jing pyntreikam ia ka ktien Hindu ia u paidlang jong ka Jylla" ula ong shuh shuh.
“Ka jing pyntrikam ia ka ktien Hindi ha Tamil Nadu, ka long kumba ai ding ia ka petrol.
Lada jia ba ki iai pynbor ban pule Hindi biang, kumta ki samla jong ka Jylla kin sangeh da kano kano ka lad.
Ka jingiakhih pyrshah Hindu, kaba ha u snem 1965, ka dei ka nuksa kaba shai bha" ong U Siva.
Ka khynnah skul kaba 17 snem, ka la pyniap ialade, namar ba ka pheil ha ka eksamin Class 12, hynrei ynda haba la korek biang ia ki marks jongka, la lap ba katei ka khynnah ka pass, ha kaba ka ioh 48 percent ki marks jongka.
Ka  Anamika Arutla, 17, ka la sdien phasi ialade ha ka 18tarik Iaiong 2019, hadien ba la pynbna ia ka result bad ba ka la pheil ha ka sobject Telegu, namar ba ka ioh 20 marks.
Ki bor pyniaid jong ka tnat pule puthi, ki la peit biang ia ka jubab jongka bad ki lap ba ka ioh 48 marks.
Ki don 23ngut ki samla ha ka Jylla baroh kawei, kiba la pyniap ialade, hadien ba ki la pheil ia ki eksamin jongki.
Na ki 9.43lak ngut kiba ialeh, ki don 5.60lak ngut kiba pass bad hadien kata, ka la mih ka jing shah kynnoh ba ka don ka jingbakla ha ka rukom niew ia ki marks bad katei ka la pynmih ka jing bitar kaba jur ia ki kmie ki kpa.
Ka dei hadien ba katei ka kam, ka la poi sha High Court, ha kaba u myntri rangbah ka Jylla, Telangana, U  K Chandrashekhar Rao, ula pynbna ha ka 24tarik Iaiong 2019, ba yn peit biang ia ki marks jong kito ki samla kiba pheil.
Ka Sonia Gandhi, ka la shah jied mynta ka sngi, kum ka nongialam jong ka kynhun ki MP bad katei ka dei ha ka jing ia kynduh kaba la long mynta ka sngi.
La tyrwa ia ka kyrteng jong ka Sonia Gandhi, da U Manmohan Singh, myntri rangbah duh barim ojng ka Ri.
Mynta lyngba ka jingshah jied jong ka Sonia kum ka nongialam lane ka chairperson, kumta ka lad ka plie ia ka ban jied ia u nongialam ha ka dorbar Lok Sabbha, wat la kam pat shai, la ka Sonia kan jied ia U Rahul lane ia uwei pat u dkhot ha ka iing dorbar Lok Sabbha.
Ka Congress, ka duna lai ngut ki dkhot ha ka dorbar Lok Sabbha, na ka bynta ban ioh ia u nongialam jong ka liang pyrshah, ha kaba ha u snem 2014 katei ka seng ka jop tang 44ngut ki dkhot, katba mynta ka jop 52ngut.
Ha ka dorbar ba ladep, la ialam ia ka Congress ha Lok Sabbha, da U  Mallikarjun Kharge, hynrei ha kane ka sien kaba mynta U  Kharge, ula rem noh ha ka elekshon ha Gulbarga ha  Karnataka bad kaba dei ka jingshah rem, kaba nyngkong eh ia utei u dkhot, uba la jop la 9 sien kynthih kum U MLA bad nangta ar sien kynthih kum u dkhot sha Lok Sabbha.
Ka Hindi, kam dei satia ban long ka sobjek, kaba dei ban pule tista ha ki school, mih ka jing iakren ha ki social media mynta ka sngi bad katei ka dei ka jingsngew pyrshah kaba la mih hadien ba ka sorkar India, ka la pynmih paidbah ia ka ain pule kaba thymmai lane kaba ki ong  draft education policy.
Ki nongialam sain pyrthei na Tamil Nadu, ki kren pyrshah jur ia katei ka jingthmu kaba ong ba ka Draft National Education Policy 2019, ka pdiang ia ka ain kaba la ju don lypa halor ka jing pyndonkam ia ki lai tylli ki kyntien ha ki skul, hynrei la ong shuh shuh ba ki khynnah, ki dei ban sdang naduh kaba sdang jong ka jingpule ha ki skul.
Ka la don ka jing pyrshang ban pule ia ka sobjek Hindu naduh ka Class 8, hynrei katei kam shym la trei kam satia haduh ha kine ki sngi.
Katei ka jingpyrshah hindi, lane kaba ong  #StopHindiImposition and #TNAgainstHindiImposition, ka la poi haduh 1lak ngut kiba ia tweet kylliang ban pyrshah ia katei ka jingthmu.
U myntri ka pule puthi jong ka Tamil Nadu, u kren shai ba ia katei ka ain, yn kyntait da ka sorkar Tamil Nadu, namar ba katei ka Jylla, kan buh ia ka ain ar kyntien, ka Tamil bad ka English.
Ki liang pyrshah jong ka Tamil Nadu ruh ki mynjur ban nym pdiang satia ia katei ka ain jong ka sorkar India, ha kaba ka Kanimozhi, kaba dei ka dkhot jong ka seng DMK, ka pyrshah jur ia katei ka ain.
Mynta ka miet, ka Tottenham kan ia khun pyrshah ia ka Liverpool ha ka jing ia knieh ia ka nam lahduh, ha ka ialehkai Champions League.
Ka jingialehkai kan long ha ka por 12.30 ha ka por India bad kan long ha Madrid, ka nongbah jong ka Spain.
Ka dei ha ka sien nyngkong, ba ki team kiba ia kynduh phainal, ki dei baroh ar tylli na United Kingdom.
La khmih lynti, ba kin don kumba 1lak ngut ki nongpeit kai ha ka Stadium jong ka Wandra Metropolitano bad la iathuh ba ki don bun ki nong kyrshan jong ki ar tylli ki team.
Kat haduh ba thoh ia kane ka khubor, ym pat lah satia ban pynthikna ia ki nongialehkai, ki ban iakhun mynta ka miet na kano kano ka liang bad la khmih lynti ba ki nongialehkai ba triem jong ki ar tylli ki team, kum U Harry Kane jong ka Tottenham bad nangta sa U Mohamed Sallah jong ka Liverpool, ba kin ia shim bynta bha ha katei ka jingiakhun mynta ka miet.
U Kane, um shym la mih satia ban ialehkai , hadien ka 9tarik Iaiong 2019, namar ba u don ka jingmynsaw na ka kti jongu.
Shillong: Da kane  la pyntip, ba  halor kato ka khubor ba pyllait mynnin ba jah u Kones Bang na ka shnong Mynsngat, West Jaintia Hills, hynrei ula wan phai iing haka 01/05/2019.
Ha ka por 2 baje step synnia hapdeng ka met kaba koit ba khiah khlem don kino kino ki dak mong lait noh ka jing pang ba u la don lpa hala por ba u mih na la ieng ha ka miet 29/05/2019.
Ka sorkar India, ka la pynmih mynta ia ka ain pule puthie ba thymmai lane ka draft New Education Policy (NEP), 2019 bad ka jingthmu jong katei ka ain, ka long ban pynwan thymmai ia ka rukom pule ha ki skul lane kaba ki ong  “5+3+3+4 design".
Kane ka ain kaba thymmai, kan iapher na ka ain, kaba la pyntrei kam baroh shi katta lane ka  National Policy on Education, 1968, kaba bud ia ka  “10+2".
Katei ka komiti, ka dei kaba la khlieh da u heh duh ba rim ka  ISRO, U K Kasturirangan.
Ka 10+2, ka pyniaid ia ka Class 1 haduh Class 5 ha ka kyrdan primary, Class 6 haduh Class 8 ha ka Upper Primary, Class 9-10 ha ka Secondary bad Class 11 haduh 12 ha ka Higher Secondary bad mynta ka jingmut ka long ba ia ka higher secondary lane ka  “junior college" yn pynduh noh bad ia ka Class 11, 12 yn pynrung noh ha ka Secondary Stage.
Ha katei ka rukom pule thymmai, yn pyniaid ia ki lynnong kot, na ka bynta ki khynnah kiba ha ki rta 3-8 snem, 8-11 sem, 11-14 snem bad 14-18 snem lane kaba ki ong ba kan iaid ha ka jingpule 5+3+3+4 design.
Ka jingpule, ka long san snem kum ka jingsdang lane ka nongrim jong ka jingpule bad katei kan long lai snem kaba kin khot ka pre primary bad nangta sa ka grade 1 bad 2 bad hadien kata kan bud sa lai snem kaba ki ong  preparatory (or latter primary) stage — grades 3, 4 bad 5.
Hadien kata kan don sa lai snem ka  middle (upper primary) stage — kaba mut ia ki klass 6, 7 bad 8 bad hadien kata kan sa wan sa saw snem ka kyrdan  high (secondary) stage — grades 9, 10, 11 and 12.
Shillong: Ka synjuk ki nonghikai ka Meghalaya Upper Primary School Teacher’s Association( MUPSTA), Pynursla Block unit kan pynlong ia ka General Meeting ha ka 5 tarik u jylliew (June ) 2019, ha ing Dorbar Hall Pynur sla,Iewsoh ha ka por 11 baje mynstep.
Ha kane ka jingialang yn ia kren ia ki kam jong ka Seng.
Ki nongialam na ka Central body ruh kin ia don lang.
Kumta la kyrpad ia baroh ki nonghikai( Improve& Ad-hoc) kiba hap ha Pynursla Block unit ba kin pyllait por khnang khnang ban wan sha kane ka jingia lang.
Ha kajuh ka por ka Seng ka ai khublei ia kito ki nonghikai kiba pass ha ka kane ka eksam Dl.
ed  ba la pynbna da ka Nios dangshen.
Kane ka long kat kum ka kyrwoh ba la phah da U Bah B K Samiam, Publicity secretary MUPSTA East khasi hills district.
Ka sorkar America, kaba peit ia ka tnat iada ri, ka don jingthmu ban pynrung noh ia ki dohkha, kum ki shipai syntiat jongka bad ka daw, ka long ban thwet ia ki jhad lane ki submarine jong ki nongshun, kiba iaid hapoh duriaw.
Katei ka jingthmu, ka long ban tip ia kano kano ka jingpynthut hapoh um, ha kano kano ka khyllipmat bad halor katei, ka tnat iada ri jong ka US, lyngba ka tnat jongka, ka  Defense Advanced Research Project Agency (DARPA), ka la iaid shakhmat ia ka jing pyrshang jongka bad la shim ba katei kan lah ban lap wat ia kano kano ka jingiaid jong ka kali kaba rit duh hapoh duriaw.
Shillong: La ioh khubor ba ka North East Electric Power Corporation Ltd (NEEPCO), ka la rai ban weng noh ia ka jing buh kyndon, ha kaba sam bor ding sha ka Jylla Meghalaya.
Katei ka kyndon kan trei kam naduh ka 2tarik Jylliew 2019 bad kan neh haduh ka 30tarik Nailur 2019.
La iathuh ba ka jingweng, kan long kaba pura lane 100 percent na baroh ki tnat sam bor ding jong ka NEEPCO.Shillong: Ka jinglip ding sha ka thain Dawki, kaba da ki bun kynta bad kaba neh ruh bun sngi, ka la pynmih ia ka jing jyllei jong ki nonglute sha katei ka thain, ong ka khubor.
La iathuh da ki lad khubor, ba ki nonglute, ki jyllei bha ha kine ki sngi sha ka kad kad khaii Tamabil, nangta sha surok bah kaba khlad na Darrang sha Sohra, ha kaba ki nongleit nongwan, kim shngain shuh ban iaid, ynda la kem dum sha katei ka thain.
U Bah Phrenly Kongwang, Sordar ka Raid Mukertila, haba iakren bad U Rupang, u mynjur ia katei ka jingshong syier jong ka thain bad u ong “Ka jingduh ding, ka long ka bym thikna, teng teng ka lip da ki bun kynta bad teng teng ka lip lynter baroh shimiet bad ka lip bun sngi ruh bad ka dei na katei ka daw, ba ki ioh lad ki nonglute ban shim kabu".
Kat haduh ba thoh ia kane ka khubor, la iathuh ba ka shnong Umsyiem, ka la duh ding la ar sngi ar miet kynthih.
Nangta la iathuh shuh shuh, ba ki nongniah trok ha kad khaii Tamabil, kim nud shuh ban ap ia ki kali jongki, na katei ka jingshah pynsyier ha ki nonglute.
Na ka liang ki nongialam jong ka Jaintia Students Union, War Jaintia, ki pdiang ba ka don ka jingshong syier jong katei ka thain ha kine ki sngi bad katei ka seng, ka kynnoh ba ka dei ka jingleh sting jong ki pulit ban pahara sha kitei ki jaka kiba kham shong syier.
U bah Treiborlang Suchen, President ka JSU Shillong Circle, uba shong ba sah ha Darrang, u iathuh ba ki draibar trok, ki syier mynsiem jur ha kine ki sngi, ha kaba ong “Na Sohkha sha Tamabil, naduh 8baje mynmiet shaneng, kim nud shuh ban thiah hapoh kali bad ki iehnoh ia la ki jong ki kali bad leit sah shawei pat".
U bah Suchen, u iathuh ba ki don bun ki kali, kiba la shah tuh bateri bad u don ka jingsuba ba kitei kiba shah kem, ki dei ki nongtuh surok bah, kiba la ju mlien bad ki dei ki khar Muslim kiba na Silchar.
Shillong: Ka Kong Matsiewdor War Nongbri, kan wan phai biang kum ka Deputy Commissioner jong ka East Khasi Hills District, katba ia U Abhishek Bhagotia, yn thung noh kum U Secretary, Secreteriat Administration Department bad un long ruh kum U Commisioner of Taxes nalor kiwei pat.
U CP Gotmare, Deputy Commissioner ka West Jaintia Hills, un shimti noh kum U Secretary ka Education Department bad U GLSN Dykes, uba dei U Joint Secretary Education Department, un shimti kum U Deputy Commissioner, ka West Jaintia Hills.
Shillong: Ki thei ka Ri-Bhoi bad ki rang ka West Jaintia Hills District, ki la rah ia ka nam lahduh (over all champion) napdeng ki district kiba la iashim bynta ha ka State Level Chief Minister Inter Schools Athletic Meet 2019 kaba kut myn hynnin ka sngi ha madan Polo, Shillong.
Ki thei ka East Khasi Hills, ki la wan ba ar katba ki rang ka Ri-Bhoi kila wan baar bad haba khein kyllum, ka Ri-Bhoi ka la long lahduh baroh.
Ki nongialehkai ba tbit eh ki long ha ka Under 14 years (Girls) JOYTIFUL NARLONG RBD, ha ka Under 14 years (Boys) Cheman M.Sangma Eghd, Under 16 Years (Girls) Angelina J.Jackson Ekhd, Ha ka Under 16 Years (Boys) Chibait Donhi Shylla Wjhd, ha ka Under 18 Years (Girls) Gloryfy Kurbah Ekhd, Under 18 Years (Boys) Khrawkupar Shabong Ekhd.
Ka Best Discipline la ioh da ka North Garo Hills District.
Shillong: Ka jingshah rem kput ka Congress ha ka ri ha kane ka elekshon MP ba dang shu dep, ka la pynshaiong ia ki nongialam ka party ha kane ka jylla Meghalaya ruh watla ka jop na Shillong parliamentary constituency.
Haba kren myn hynnin ka sngi, u nongai ktien ka Congress u bah HM Shangpliang u la ong ba ka party ka donkam ban bishar bad wad bniah ia ki daw ka jingshah rem ka party ha ka ri India baroh kawei,wat la ka ai khublei ia ki paidbah ka Shillong parliamentary constituency kiba la jied ia ka Congress bad kumjuh ia ki paidbah ka Tura parliamentary constituency kiba la ai ia ka rai jongki ha kane ka elekshon MP ba la dep.
“Ngi shimet nga sngew ba ngi dei ban iashong ban wad ia ki daw balei ka jia haduh ban shah rem.
’, la ong u bah Shangpliang.
U la ong ba hap ban wad ban tih namar na Dong Mihngi, ka party ka la ioh tang 3 ngut ki MP bad u Rahul Gandhi u la shim ia ka jingkitkhlieh halor kane.
“Ngi dei ban wad ia ki daw, hato na ki nongialam, na ki bor pisa ne kiwei ki bor", u la ong.
U bah Shangpliang u la ong ba kum ka party ka la donkam ban bishar bniah ia ki daw haei ka lait, haei ka dei kaba la pyllong ia ka party ban shah rem kput ha ka ri.
Lah ban kdew ba u bah Vincent H Pala na ka Congress u la pylliem ia u kyrtong ka MDA u Dr.Jemino Mawthoh da 1.52 lak vote, katba ka Agatha K Sangma naka NPP, ka la pylliem ia u Dr Mukul Sangma na ka Congress.
Ka Congress ka la jop 52 ngut ki MP ha ka iing dorbar parliament kaba 545 ngut katba ka BJP ka jop 303 ngut.
Shillong:Saw ngut ki ehrang ba la sop ia ka dur khmat ryngkat bad ki tiar siat, ha ka 30 tarik Jymmang ki la leit sha ka shnong Pormawlein ha Shallang police station West Khasi Hills District,bad ki la rah ia u bah Daniel Daju ba 35 snem na ka iingsah jong u.
Ki la tuh ia ar tylli ki mobile phone.
Haba ki pulit ki la ioh jingtip ia kane ki la leit bud dien bad thwet ia u ba la shah rah.
Shillong: Ka khubor na ki nongialam ka Party Congresss ha Meghalaya ne ka Meghalaya Pradesh Congress Committee myn hynnin ka sngi ka la pynlong ia ka jingialang ba kyrkieh ha Congress Bhawan ha Shillong, halor ka jing thmu jong u Rahul Gandhi ban iehnoh noh na kakam President ka Party.
Kane ka party ha kane ka jingialang ka la iatai sani bha bad bad ka la rai ban kyrpad ia u Rahul ba un pyrkhat arsien ban ienoh noh kum u President ka seng Congress, namar ka daw jing bym lah ban leh bha ha kane ka election Lok Sabha ba dang shu dep.
Ka khubor na ka party ka ong ba ka jingsngew jong ka party hi ka long lada u Rahul un weng noh na ka jinglong nongialam ha kum kane ka por ba ka party, ka seng kan dang iakynduh ia shibun ki jingtynjuh na ki bor ba pynia pait ia pra bad jinglyngnga mynsiem kan ialam sha ka jing synjor jong ka party.
Shuh shuh, la ong ba ka MPCC hi khnang ban kyntiew ia ka kyrdan bad ka burom ka party ka smai ba kan kyrshan beit iaka jinglong president jong u Rahul bad ka don ka jingkyrmen ba ka party kan tyngshain ha ka jingialam jong u.
Ha kawei pat ka liang,ka ne ka party ka pynpaw ia ka jing khublei sngew nguh ia u Rahul ba ki jingkren jong u ha ka por ialap elekshon ha kane ka Lok Sabha ki long ki ba slem bad ba dei ban iaroh,wat la kam shym la poi sha ka jing thmu hynrei ka la pyn khih ia ka mynsiem jong ka party.
Nangta kane ka party ka la ong ruh ba ka jingshah rem ha kane ka elekshon ha ka BJP bad ki lok jong ka kam dei ka jingshah rem pat ia ki jingshisha ba ka party ka ieng,hynrei dei tang namar ka jingleh buittuh bad jing bym iaid katkum ka ri ti jong ki wei pat ki kynhun pyrshah.
Shuh shuh ka party MPCC ka buh ruh ki jingduwai sha U Blei ba un ai ka jingkoit jingkhiah,ka jingkhlain bad ka jing stad ia u Rahulji khnang ba un dang lah ban pyntyllun ia ka party sha ka burom ha ki sngi ba dang wan, ong ka khubor ba la pyllait da u Bah James S.Lyngdoh Working President,Doktor Celestine Lyngdoh President.
Shillong: Ka Shillong Municipal Board (SMB) myn hynnin ka sngi, ka la leit wah notis ha iing ki briew ha Them Iewmawlong da kaba bthah ia kiba shong ba sah ba ki dei ban wanrah ia ka jingtip bad ki sakhi ha ka ophis hapdeng ka 3 tarik Jylliew haduh 3 tarik Naitung 2019.
U Deputy Commissioner ka East Khasi Hills ula pynjari da ka kyndon 144 CrPc ha kane ka thain hapoh 2Km na kane ka jaka ban mana ialum palat san ngut ki briew.
Kane ka dei ka sien jam kaba ar ba ka Shillong Municipal Board ka la hap ban leh biang ia ka jingleit shim jingkhein briew ha katei ka jaka hadien ba la bthah da ka High Level Committee (HLC) kaba la thung da ka sorkar ban peit ia kane ka kam.
Lah ban kdew ba ka sorkar ka la thung ia ka HLC mynshem snem ban wad ia ki lad ki lynti ban pynkynriah noh ia ki jaidbynriew Harijan na Iew Mawlong hadien ba la mih ka jingdawa ban pynkynriah noh ia ki hadien ba la mih ka jingiakynad mynshem snem kaba jur bha.
Ka iingkashari Meghalaya High Court ha ka hukum ba ka pynmih halor ka mukotduma bala mudui da ka Harijan Panchayat Committee, kala bthah ïa ka Sorkar Jylla ba kan mudui noh ia kane ka mukotduma sha ka Ïingkashari Civil Court ba kan pynbeit ïa kane ka kam, namar ba ka dei ka kam halor ka jaka puta.
Ka jingkylli ka mih mynta ba ka Sorkar Jylla ka la rai aiu, halor ka hukum bad hato ka don jingthmu ne em ban leit rah ïa ka mat sha ka Ïingkashari Civil Court ban lah ban pynbeit shisyndon ïa kane ka kam.
Ka dei ha ka 31 tarik Jymmang ba ka thma pynkynriah Them Metor bad ki jaidbynriew Harijan na Iew Mawlong kala khie.
Kane ka thma ka la khie hadien ba lai ngut ki Khynnah rit ba bud bos saw, ki la shah shoh ha ki katto katne ki Harijan tang namar ka jing ïathut ha ka rukom pynieng kali.
Shillong:U Deputy General Manager, ka MTC u S.A.Sangma, ha kajingia kynduh bad u nongthoh khubor mynta ka sngi, u la iathuh ba naduh ka 23tarik u bnai Iaiong mynta u snem, ka helicopter Pawan Hans ka la sangeh noh ban her ka dei namar ba ka la don jingthut ha ki thapniang jong ka.
Shuh shuh,u la ong ruh ba hadien ba la dep shna, ki nongniah pat kim wan bteng shuh ia ka kam namar don na ki ki la ioh noh shawei bad don ruh ka ba la kein kam noh.
Ka daw,u la ong, ka dei ba kane ka kam ka dei tang ka kaba shu peit da ka sorkar bad ka tnad ka don jingthmu ba shen kan sa khot biang da kiwei ban pyniaid helicopterNangta,u la iathuh ba ka jingiateh ia kane ka barim kan kut noh shen ha u bnai Naitung mynta u snem.
Nongpoh: Ha kaba iasnohktilang ban rakhe ia ka sngi pyrshah dih Duma (World no Tobacco Day), myn hynnin ka sngi ka ophis jong ka National Health Mission, Ri Bhoi District, ka la rakhe ia kane ka sngi halor ka phang “Tobacco and Lung Health", kaba la pynlong ha Nongpoh Parish Hall, Mawroh Nongpoh.
La rakhe ia kane ka sngi da ka jingdonlang u Bah Mayralborn Syiem, MLA ka Nongpoh kum u kongsan, ha ryngkat ka jingdon u Dr.M.Mawrie, DM&HO, kiwei pat ki doctor, ki nonghikai, khynnah skul, ki nongniah Sumo, Auto, ki Seng longkmie, ki ASHA lem bad kiwei kiwei.
Haba ai jingkren ha kane ka sngi, u Bah Mayralborn Syiem, u la pynpaw ia ka jingkmen ban iohi ba ka NHM, ka la shimkhia ban pynlong ia katei ka prokram, kaba long ruh kum shibynta ban pynsngewthuh paidbah halor ka jingma kaba ap ha kito ki briew, kiba la kyrni ha ka jingdih duma.
U la kren ruh halor ka jingktah bad ka jingma kaba la mih na kaba dih duma, ha kaba ka jingdih duma kam shem la ktah tang ia uto u nongdih, hynrei kaba sngewsih ka la long ba ka ktah wat ia kito ki bym dih ruh kumjuh.
Nalor ka jingkren na u MLA, la ioh jingkren ruh na ki briew jong ka NHM, ha kaba ki ai jingpynshai sha ki paidbah kiba la leit ban iashimbynta ha kane ka prokram, ha kajuh ruh ka por ki la kyntu ia kitei ki briew kiba la iashim bynta ha katei ka prokram ba ki dei ban long ka nuksa bad ban pynsaphriang sha kiwei pat, halor ka jingma kaba ap na kaba dih duma bad kumjuh ia kito kiba bam duma bad raja.
La pynkut ia katei ka prokram da kaba sam ia ki khusnam sha kito ki nongjop bad kiba la wan shakhmat ha ka jingiakop thoh slogan halor ka jingma na ka jingpyndonkam duma bad ia kitei ki khusnam la sam da u MLA ka Nongpoh.
Nongpoh: Ka jingpang shit bad pynhiar ka la sar naphang ia ki paidbah nongshong shnong ka Tasku, Ri Bhoi bad na katei ka jingshitom la jan baroh na ki paidbah kaba kynthup naduh ki rangbah bad khunlung ki la shah ktah, ha kaba don napdeng jong ki kiba ka leit shah sumar ha Nongpoh Civil Hospital bad don ruh na kitei, kiba la shu wan shim dawai na ki jaka sumar bapher bapher kiba don hajan jong katei ka jaka.
Lah ioh jingtip ba katei ka jingpang ka la sdang naduh ka sngi Ba-ar jong kane hi ka taiew bad naduh katei hi ka sngi, ka jingpang ka la nangpur sha ki khyllung khynnah bad rangbah haduh ban da hap ban pynkit noh sha Hospital bad don ruh napdeng jong ki, kiba shu shitom tang malu mala bad kiba la sdang ban koit noh tang mar iadih da ki dwai iada.
Haba iadei bad katei ka jingioh pang kynsan ki paidbah ha katei ka shnong, u Dr.M.Mawrie, District Medical Health Officer, Ri Bhoi District, u la iathuh ba tang mar ia ioh jingtip mar mar u la phah ia ki doctor sha katei ka shnong, na ka bynta ban ai ia ki lad jingsumar bad pynlong ruh ia ka jingtohkit.
U la iathuh ruh, ba watla ym pat lah ban pynshisha na kaei ka daw kaba la pynlong ia kitei ki paidbah ba ki shitom, utei u DMHO, u la ong ba haduh mynta hi la suba ba ki la ioh jingpang namar ka umbam umdih.
Ha kawei pat ka liang, hynne ka sngi u Bah Sosthenes Sohtun, MLA ka Jirang ha ryngkat u Bah Victor Rani, MDC, ki la leit jngoh ia kitei ki nongpang kiba la shitom bad kiba la shah sumar ha Nongpoh Civil Hospital.
Haba kitei ki nongmihkhmat ki la leit ban jngoh ia kitei ki nongpang, la lap ba mynta ki la don sa tang 8 ngut kynthup ki khyllung bad rangbah kiba dang don hapdeng ka jingshah sumar, hynrei bun kiba la ioh mih bad shu shim dwai na ki jaka sumar.
New Delhi: Ka jingialang jong ka kynhun myntri, kaba ia kynduh mynta ka sngi, ka la mynjur ia ka skhim nongrep ban pyntrei kam ha ka Ri hi baroh kawei  bad katei ka dei ka jingialang kaba nyngkong eh jong ka kynhun myntri, ba la khlieh da U Narendra Modi, myntri rangbahduh.
Katei ka jingialang jong ka kynhun myntri, ka mynjur ban bei pisa T.6 hajar shi snem, ha ka skhim PM KISAN jong u myntri rangbah duh, sha baroh ki nongrep ha ka Ri.
Ka jingialang jong ka kynhun myntri, ka pdiang ruh ia ka bai tymmen kaba T.3 hajar shibnai ia ki nongrep kiba palat ia ka 40snem shaneng bad katei kan pyn myntoi ia 5 klur ngut ki nongrep.
U Narendra Singh Tomar, myntri ka tnat rep, u iathuh ba katei kan ktah ia ka pisa jong ka sorkar kaba long T.12,500 klur bad ka ban long T.87,000klur shisnem.
Ka skhim kaba T.75,000klur lane ka  Pradhan Mantri Kisan Samman Siddhi (PMKSS), ka dei kaba la pynbna ha ka mang pisa kaba la dep, kaba pyntrei kam shipor da ka sorkar jong U Modi, ha shwa ka elekshon 2019 bad katei ka thmu ban bei T.6 hajar shi snem, ha ka laisien lai wat sha ki 12klur ngut ki nongrep, kiba don jaka kaba hapoh ka 2 hectare.
Haduh mynta ki don 3.11klur ngut ki nongrep, kiba la ioh pdiang mar T.2 hajar ha katei ka skhim bad nangta sa 2.75klur ki nongrep, ki la ioh ruh ia ka bhah kaba ar, kat kum ka khubor sorkar.
Shillong: Ka ophis jong ka Shillong Municipal Board, kan pynlong ia ka jingleit jurip bad thoh kyrteng ha Them Metor mynta ka sngi bad halor katei ka jingleit, U District Magistrate, ka East Khasi Hills, ula pynjari da ka kyndon 144 Cr Pc, kaba khang ia ka jingialum paidbah, kaba palat san ngut, ha ka jingjngai kaba 2 kilometre sawdong jong ka Motphran bad ka them Metor.
La khang ruh ban bat ia ki kali kiba iaid ha katei ka thain bad ban rah ia ki tiar pyn mynsaw sha ka thain Motphran bad Harijan Colony.
Katei ka hukum, ka dei kaba la pynmih mynta ka sngi, ka 31tarik Jymmang 2019, ha kaba la thoh ruh ba ka jingjurip, ka la bteng la shisnem kynthih, naduh ba ka don ka jing ia kynad ha ki bynta jong ka Motphran bad ka Them Metor, ong shuh shuh ka khubor.
Ki nongtrei ka Shillong Municipal Board, kiba dang leit jurip ia ka Them Metor.
Kiwei pat ki lad khubor, ki iathuh ba kat haduh kane ka por, ka jingleit jurip jong ki nongtrei Municipal, ka la sdang bad ka dang iaid shakhmat.
Shillong: Ka Hynñiewtrep Youths’ Council (HYC) Sohïong Circle hapoh ka jing ïalam jong u President, samla Purningstar Shabong mynta ka sngi ka 31tarik Jymmang, 2019 ka la leit ban ïa kynduh ïa u Sub-Divisional Officer, Sohïong Sub-Division.
Ha kane ka jing ïa kynduh na ka liang jong ka Seng ka la kyrpad ïa u ba dei ban pynlait um noh ha ka sngi Robibar(Sunday) ruh namar ba kumba ka long baroh shi katta, na ka liang jong ka PHE kam shym la pynlait um sha ki paidbah ha ka thaiñ Nongkseh, Sohïong bad kiwei kiwei ha manla ki sngi Robibar.
Na ka liang jong u samla Purningstar ula ong ba ong ba ïa ka um la pyndonkam manla ki khyllipmat bad manla ka sngi, kumta ka jing bym plie um ha ka tei ka sngi kala buh ha ka jingeh ïa kiba bun ki paid nong shnong shnong.
Nalor kane ka bynta, ka Seng ka la kyrpad ruh ïa ka tnad PHE ba kam dei shuh ban tan(drill) um na poh khyndew namar ba ka la wanrah ka jing tyrkhong ïa ka khyndew ha kaba don ki jaka kaba la kylla tyrkhong noh wat ha ki jaka ba long ktih ahor ruh.
Na ka liang jong ka Seng ka la kyntu ïa ka tnad PHE ba kan wad ki lad ki lynti ki ban ym ktah ïa ka Mariang (Eco-friendly) bad ba kan ym ktah ïa ka jing tngen bad ka jing seisoh jong ka khyndew.
Kum ban shu bynrap shuh shuh, na ka liang jong ka Seng kala buh ka jing kyrpad ïa ka tnad PHE ba ka dei ban pynlait biang por ïa ka umbam umdih kat kum ka jing donkam namar kumba la long baroh shi katta, bun ki jaka kim shym la ïoh thikna ïa ka um namar ba la shu pynlait tang khyndiat por ha kaba jan baroh ki shnong la shu pynlait tang shi kynta.
Ha ka juh ka por, ka Seng kala kyrpad ïa ka ophis ba ka dei ban pynkiew ïa ka por ban pynlait um ha manla ki shnong khnang ba yn lah ban pyndap pynbiang ïa ka jingdonkam um ki nongshong shnong bad ruh ban pynlait ha ka por kaba ki paidbah ki dang kham kylluid por ban pdiang um.
Na ka liang jong u SDO u la kular ban leh ïa kaei kaba ka HYC ka la ai jingmut.
Ha kaba ïadei pat bad ka jing don ki katto katne ki shnong ha kaba ki don ki briew kila shu leit plie hi da lade ïa ka um ha kaba ki nongtrei jong ka PHE kim pat leit pynlait ne ym pat dei ka por ban pynlait kumba la mang por, na ka liang jong u SDO ula kular ba un sa khot ïa ki Rangbah shnong ban ïakren halor kane namar kane ka jing leh jong ki katto kane ïa ka tei ka kam, ka buh ha ka jingeh ïa ki nongtrei bad ka buh ruh ha ka jingeh ban pynpoi um sha ki jaka kiba donkam.
Ïa ka jingeh kaba ki paidbah ki ïa kynduh, yn lah ban weng tang lada na ka liang jong ka tnad PHE kan sngap ïa ka sur jong ki paidbah bad kan pynbiang ïa kaei ka jing donkam jong ki bad ruh ka seng ka khmih lynti ba na ka liang jong ka Ophis kan leh ïa kaba donkam kumba la kular da u SDO, la bynrap u Samla Purningstar Shabong.
Jowai: U President ka seng Hynniewtrep People Defense Alliance u ka shah kem ha ki pulit Jowai hynnin ka sngi hadien ba u la phet rieh la katto katne taiew na ki pulit ka Ladrymbai.
Utei u President katei ka seng thymmai u dei uba ka tip kyrteng kum u Solomon Rymbai uba na ka shnong Khliehtyrshi bad uba la ju shah kem teng ha ki pulit na ka por sha ka por.
Ha shwa kane ka jingshah kem jong u, ki pulit ka Ladrymbai ki la dep ioh kem ia ar ngut ki dkhot jong u, katba kidang dawa pisa jubor ha Ladrymbai.
Kitei ki ar ngut la ithuh kyrteng kum u Andrew Lamare bad u Teimi Dkhar uba ju khot sin ruh kum u sniehkhroh.
Ka khubor na ki pulit ka la iathuh ba ia kitei ki arngut, u sniehkhroh bad u Andrew la ioh kem nyngkong da ki pulit shnong ka Ladrymbai Khliehdupon bad ban aiti mar mar ia ki sha ki pulit.
Ki dei kitei ki ar ngut kiba la phla ba la seng ia katei ka seng bad la btah ruh ia ki da u Solomon bad leit dawa pisa.
Ki pulit ki la ioh kurup shi bun tylli ki ketter head bad ruh ar book ki receipt book ba ki la pyndonkam ban khrong bad dawa pisa jubor na ki trai dukan bad ki riew shimet ha ka thain Ladrymbai.
Ki pukit ki dang tohkit bniah ia utei u Solomon hadien ba la register mukotduma ruh ia baroh laingut.
New Delhi: U Narendra Modi, myntri rangbah duh ka Ri, ula bate kam mynta ka sngi, ia ki myntri jongu bad ki kam kiba un bat halade, ki long  Ministry of Personnel, Public Grievances and Pensions; Department of Atomic Energy; Department of Space nalor kiwei pat ki bym shym la bate sha kiwei pat ki myntri.
Kiwei pat ki myntri jongu, bad ki kam ba ki bat ki long kumne harum –1.
Rajnath Singh – Minister of Defence2.
Amit Shah – Minister of Home Affairs3.
Nitin Gadkari – Minister of Road Transport and Highways; and Minister of Micro, Small and Medium Enterprises4.
DV Sadananda Gowda – Minister of Chemicals and Fertilizers5.
Nirmala Sitharaman – Minister of Finance; and Minister of Corporate Affairs6.
Ramvilas Paswan – Minister of Consumer Affairs, Food and Public Distribution7.
Narendra Singh Tomar – Minister of Agriculture and Farmers Welfare; Minister of Rural Development; and Minister of Panchayati Raj8.
Ravi Shankar Prasad – Minister of Law and Justice; Minister of Communications; and Minister of Electronics and Information Technology9.
Harsimrat Kaur Badal – Minister of Food Processing Industries10.
Thaawar Chand Gehlot – Minister of Social Justice and Empowerment11.
Subrahmanyam Jaishankar – Minister of External Affairs12.
Ramesh Pokhriyal ‘Nishank’ – Minister of Human Resource Development13.
Arjun Munda – Minister of Tribal Affairs14.
Smriti Zubin Irani – Minister of Women and Child Development; and Minister of Textiles15.
Harsh Vardhan – Minister of Health and Family Welfare; Minister of Science and Technology; and Minister of Earth Sciences16.
Prakash Javadekar – Minister of Environment, Forest and Climate Change; and Minister of Information and Broadcasting17.
Piyush Goyal – Minister of Railways; and Minister of Commerce and Industry18.
Dharmendra Pradhan – Minister of Petroleum and Natural Gas; and Minister of Steel19.
Mukhtar Abbas Naqvi – Minister of Minority Affairs20.
Pralhad Joshi – Minister of Parliamentary Affairs; Minister of Coal; and Minister of Mines21.
Mahendra Nath Pandey – Minister of Skill Development and Entrepreneurship22.
Arvind Ganpat Sawant – Minister of Heavy Industries and Public Enterprise23.
Giriraj Singh – Minister of Animal Husbandry, Dairying and Fisheries24.
Gajendra Singh Shekhawat – Minister of Jal Shakti1.
Santosh Kumar Gangwar – Minister of State (Independent Charge) of the Ministry of Labour and Employment2.
Rao Inderjit Singh – Minister of State (Independent Charge) of the Ministry of Statistics and Programme Implementation; and Minister of State (Independent Charge) of the Ministry of Planning3.
Shripad Yesso Naik – Minister of State (Independent Charge) of the Ministry of Ayurveda, Yoga and Naturopathy, Unani, Siddha and Homoeopathy (AYUSH); and Minister of State in the Ministry of Defence4.
Dr.Jitendra Singh – Minister of State (Independent Charge) of the Ministry of Development of North Eastern Region; Minister of State in the Prime Minister’s Office; Minister of State in the Ministry of Personnel, Public Grievances and Pensions; Minister of State in the Department of Atomic Energy; and Minister of State in the Department of Space5.
Kiren Rijiju – Minister of State (Independent Charge) of the Ministry of Youth Affairs and Sports; and Minister of State in the Ministry of Minority Affairs6.
Prahalad Singh Patel – Minister of State (Independent Charge) of the Ministry of Culture; and Minister of State (Independent Charge) of the Ministry of Tourism7.
Raj Kumar Singh – Minister of State (Independent Charge) of the Ministry of Power; Minister of State (Independent Charge) of the Ministry of New and Renewable Energy; and Minister of State in the Ministry of Skill Development and Entrepreneurship8.
Hardeep Singh Puri – Minister of State (Independent Charge) of the Ministry of Housing and Urban Affairs; Minister of State (Independent Charge) of the Ministry of Civil Aviation; and Minister of State in the Ministry of Commerce and Industry9.
Mansukh L Mandaviya – Minister of State (Independent Charge) of the Ministry of Shipping; and Minister of State in the Ministry of Chemicals and Fertilizers1.
Faggansingh Kulaste – Minister of State in the Ministry of Steel2.
Ashwini Kumar Choubey – Minister of State in the Ministry of Health and Family Welfare3.
Arjun Ram Meghwal – Minister of State in the Ministry of Parliamentary Affairs; and Minister of State in the Ministry of Heavy Industries and Public Enterprises4.
General (Retd) VK Singh – Minister of State in the Ministry of Road Transport and Highways5.
Krishan Pal – Minister of State in the Ministry of Social Justice and Empowerment6.
Danve Raosaheb Dadarao – Minister of State in the Ministry of Consumer Affairs, Food and Public Distribution7.
G Kishan Reddy – Minister of State in the Ministry of Home Affairs8.
Parshottam Rupala – Minister of State in the Ministry of Agriculture and Farmers Welfare9.
Ramdas Athawale – Minister of State in the Ministry of Social Justice and Empowerment10.
Sadhvi Niranjan Jyoti – Minister of State in the Ministry of Rural Development11.
Babul Supriyo – Minister of State in the Ministry of Environment, Forest and Climate Change12.
Sanjeev Kumar Balyan – Minister of State in the Ministry of Animal Husbandry, Dairying and Fisheries13.
Dhotre Sanjay Shamrao – Minister of State in the Ministry of Human Resource Development; Minister of State in the Ministry of Communications; and Minister of State in the Ministry of Electronics and Information Technology14.
Anurag Singh Thakur – Minister of State in the Ministry of Finance; and Minister of State in the Ministry of Corporate Affairs15.
Angadi Suresh Channabasappa – Minister of State in the Ministry of Railways16.
Nityanand Rai – Minister of State in the Ministry of Home Affairs17.
Rattan Lal Kataria – Minister of State in the Ministry of Jal Shakti; and Minister of State in the Ministry of Social Justice and Empowerment18.
V Muraleedharan – Minister of State in the Ministry of External Affairs; and Minister of State in the Ministry of Parliamentary Affairs19.
Renuka Singh Saruta – Minister of State in the Ministry of Tribal Affairs20.
Som Parkash – Minister of State in the Ministry of Commerce and Industry21.
Rameswar Teli – Minister of State in the Ministry of Food Processing Industries22.
Pratap Chandra Sarangi – Minister of State in the Ministry of Micro, Small and Medium Enterprises; and Minister of State in the Ministry of Animal Husbandry, Dairying and Fisheries23.
Kailash Choudhary – Minister of State in the Ministry of Agriculture and Farmers Welfare24.
Debasree Chaudhuri – Minister of State in the Ministry of Women and Child Development.
Hynnin ka sngi palei, ka dei ka sngi kaba la shit tasam ha ka nongbah Delhi, kaba poi sha ka  46.8 degree Celsius, kaba dei ruh ka sngi kaba shim tam naduh u snem 2013.
Ka jingioh jingkhein jong ka  Palam Observatory, ka pyni ba ka jingshit ka poi sha ka  47.2 degree Celsius ha U Jymmang 2013.
La iathuh ba ka jingshit jur, kan dang iai bteng ha ki lai, saw sngi ki ban wan, ha kaba ka poi kumba 45 bad 47 degree ha ki khyndiat sngi ba ladep.
Banang Skhem Khongsdir,Umniuh TmarKa result M.P ka la pyni shai kdar ia ka mon bad ka ri uba bun balang, la ka dei ha ri lajong (ri Khasi) ne ha kiwei pat ki bynta ka ri Khasi.
Haba peit ia ka jingiohi bad ka thong (vision and mission) jong ka jaidbynriew jong ngi, bad haba ia nujor bad ki hindutva, ki ia long mar kumjuh, tangba ka kyrdan ka iapher.
Ki hindu ki don 79.8 % lane 966 million ngi ki Khasi pat ngi don tang 15 lak.
Ka vision bad ka mission hindutva ka wallam ia ka jingjop kput ka B.J.P.kumjuh ruh ka jingshyrkhei ia ka Influx bad ia ka C.A.B ka wanrah ka jingjop kput jong ka Seng Congress ha ri Khasi Jaintia jong ngi.
Lada ka hindutva kan iai khynniuh kan long kaba eh than ia ka congress kaba long Pro minority Pro Christian ban dang wan sha ka bor ha Central.
Lada ngin ia phai sha ki kyntien ba la pynpaw da ki nongialam Seng ha ri India, kan sah satang ka jinglyngngoh ia kito kiba bishar, hynrei kine ki long ki nongshna ain ka ri India.
To mynta ngin ia phai tang tiak tok ia ki Vision bad ka mission jong ki.
Ki jingkren u bah B.M Lanong ha Shillong Times, ki paw ba u la ther pyrshah ia u M.P ka B.J.P u Gopal Shetty uba la ong “Ki Khristan kim shym la noh synniang sha ka jinglaitluid ka ri Iindia".
Ha kawei pat ka liang ka M.P jong ka B.J.P na Bhopal ka Pragya Thakur ka la kyntiew nam ia u Nathuram godse u nongpyniap ia u Kpa ka jaidbynriew M.Gandhi uba la pynioh ia ka jinglaitluid ka ri India.
Kum u riew shlur ne riew ieit ri ba shisha (Patriot) ka la ai nam ia u Nathuram godse.
Ha ka outlook 22 April 2018 u M.P ka B.J.P u Bharat Singh u la kynthoh ia ka Congress da kaba ong ba ki Khristan missionaries ki control ia ka Congress, ka Sonia Gandhi, ka kmie u Rahul ka la trei hapoh ka direction jong kine ki missionaries.
U la kdew ruh ba ka synshar paidbah ha NorthEast ka la tlot dei na ka jingkylla jong ki brew sha ka niam Khristan.
U Luiz Inho Gen Secy ka Congress Mizoram u la kynthoh kumne.
Ka B.J.P ka dei ka seng ba pyrshah ia ki rit paid bad ia ki Khristan, ka la pyrshang ban rung sha Mizoram lyngba ka jingkhang banadie da kaba pyndonkam da ka M.N.F.U President ka B.J.P Amit Shah, u la pynpaw ba lada ka B.J.P kan wan biang ha ka bor, kan pyntrei kam beit ia ka C.A.B.Ka bill ka ban ithuh noh kum ki nongshong shnong ka ri India ia ki Hindu, ki Sikhs, Jains, Bhuddist, Christian bad Parsi na Pak, Bangladesh bad Afghanistan kiba wan shuwa ka 31.12.2014.
kaba thew ia ka jingbymshong shngain jong kine ki 6 tylli ki niam sha ri Muslim.
Hynrei ha ka 19.12.2014 u Piyush Srivastava u nongialam ka Dharan Jagran Samiti (Seng kyrsiew niam) ka seng tnat jong ka Sangh Parivar u la ong ba haduh u 2021 ka ri India shi tyllup kan sa long ka ri Hindu, ngin sa pyllait ia ka ri India na ki Christian bad ki Muslim ha u 2021.
U la ong shuh shuh, ki Khristan bad ki Muslim ki dei ban kylla sha ka niam Hindu, lada ki kwah ban im, ban shong ha ri India.
U heh duh jong ka R.S.S u Mohan Bhaghat ha ka Indian Express la thoh, ba ha kawei ka jingialang paidbah ha Vansda Tuka ha Gujarat, ba la pynlong da ka Virat Hindu Samenelat, ha ka dong ba don 30 % ki Khristan, u la ong ba u Pope da ka jingsarong u la ong ba ki la pynkylla Khristan lut ia ki briew ha Europe, Australia bad America.
U la ong shuh shuh ba u Pope u la ong ka la dei ka pali jong ka Asia mynta “Mano ban pdiang ia ki ha Asia" u Bhagwat u la kylli.
“Ka China ka dei ka ri Communist hato kan kylla sha ka niam Khristan? La lyngngoh u Bhagwat.
U la kylli hato ki West Asia kiba dei ki ri Muslim kin pdiang sha ka jinglong Khristan, kin nym pdiang da lei lei.
U la ong ba dei tang ha India ba ki pyrkhat ba ki lah ban pynkylla niam.
U la ong ia ki Hindu ban kynmaw ba “Ki dei kiei?" ia ka Culture jong ki ka long kaba hajrong tam".
Ka jaidbynriew Hindu ka don ha ka jingma.
Ha kano ka ri ngi im? “Kane ka dei ka khyndew ka shyiap jong ki Kpa tymmen jong ngi.
Bharat mata ka dei ka kmie jong ngi baroh ngi la klet ialade ba ngi dei baroh ki Hindu.
Ai ba ka jinglong caste ki ktien ba ngi kren, ki jaka ba ngi wan, ki blei ba ngi mane, kito kiba dei ki khun shynrang jong ka Bharat matta ki dei ki Hindu, u la ong.
Ki jingkren u Bhawat ngam bein ne iaroh ha ka jingiohi jong nga.
Hynrei une u la dei u snar jong ki hindu uba la lah ban pyn khynniuh win ia ka ri India lyngba ka Hindutva jong u.
u la kyrsiew ia ki Hindu ba don 966 million ha ri India, da kaba ong “Jaidbynriew Hindu ka don ha ka jingma.
Hynrei ha kawei pat ka liang kane ka jingkren ka phalang, bad kan ai nuksa sha ka jaid bynriew ba tang shi troh kaba don tang 15 lak, ban iada ia la ka jaidbynriew, kaba la don ha ka jingma, ban ia klet ia ka jaka, ka niam bad politik, hynrei ngin kynmaw ba ngi dei ka jaid bynriew HynniewTrep.
Kumba iohi u Bhawat kumjuh ia ngi ruh ka ai nuksa ba lada ka C.A.B kan wan shaei kan trei ka Influx? Sha West Bengal, sha Tamil Nadu sha U.P? em em.
Ki ne ki la shlei lypa kumta ka C.A.B kan trei beit beit hangne ha ri jong ngi, ba dang duk dang sahdien.
Katum ka Census 2011 ka jingdon ki non tribal ha Shillong ka long:Hindu 41.95Muslim 4.89Sikh 1.14Bhuddhist 0.74Jain.13Total 48.85Lada la pyntrei kam ia ka C.A.B lada ki Hindu kin poi 70 % kum ha North Tripura kata ki bym dei Khasi kan poi sha ka 80 %.
Kaba pyni ba ki Khasi kin poi sa tang 20 %.
U Himanta Biswa u nongialam hehduh ka B.J.P ha North East u la ong, ba mynta lada kam don ka C.A.B 17 seats ban jied da ki Assamese kan leit sha ka lynti u Jinnah.
Ki Hindu kin sa long rit paid hadien 5 snem lada ym pass ia ka C.A.B.Kane ka kdew shai ba ka C.A.B kan iarap ban hiar thma da ki Hindu Bangladesh sha ka jingbun briew ban pynbun briew pyrshah ia ki Muslim ha Assam.
Ha Tripura ba donkam bha ban pyrshah ia ka jinghiar thma ban pynbun briew (Invasion demography) ha kaba ki trai muluk ki la don sa tang 30 % hynrei hangne ka N.R.C kam don jaka.
Ha kaba ki Seng trai ri na Tripura kata ka I.N.P.T, ka N.C.T bad ka I.P.F.T ki la dawa N.R.C kumba leh ha Assam, hynrei u Himanta Biswas uba la iaroh bha ia ka N.R.C ha Assam, hynrei une u juh u heh B.J.P u la kylla ktien ha kaba iadei bad ka jingpan N.R.C ha Tripura.
Une u la jubab kyllain da kaba ai ktien ba ha Assam ia ka N.R.C la leh katkum ka Assam Accord, katba ha Tripura pat ym don Accord.
Ka jingkren une u heh B.J.P ka wanrah ka jingeh kaba khraw ia ki riewlum, da kaba hiar thma pynbun briew da ki hindu na Bangladesh, namar ha Assam u la iaroh da kaba kdew ba ka dei ka met bad mynsiem jong ka Assam accord.
Ha Tripura ba donkam tyngeh ia ka N.R.C u buh jingeh, ym kum ha Assam ba ka jingpynbun briew ka wanrah ka jingkylla, pynban ka Tripura ka mad ia baroh ar, kata shuwa bad hadien ka Partition 1971 ka jinghiar thma ka kham khraw bun bun shah ban ia kaei kaba jia ha Assam.
Haka jingiohi jong nga ka long ba ha Assam la iohi ba ka vote Muslim kan kiew kumta dei ban wanrah da ka vote bank Hindu na Bangladesh.
Katba ha Tripura khamtam ha North Tripura ha kaba ki Hindu ki la kiew haduh ka 73.20 % ym don kam N.R.C watla da ki Tribal ki la don sa tang 30 %.
Ia mynta ngin ia peit, ia ka development C.A.B ha Meghalaya, namar ka sorkar M.D.A ka donkam ia ka B.J.P ba don ha Central ban kham ioh development.
Tangba ka jingkyrmen ka skhem namarba ka B.J.P ka la ai nam lypa ia u Conrad kum u Hero, ha kaba iadei bad ka jingpyrshah C.A.B u Bhagwat ia ki heh paid Hindu ba don 966 million u la ong “Ngi don ha ka Jingma" hato ngi ki rit paid ba don tang 15 lak ngi dang don kyntien ban thew halor ka jingma ba ap ia ngi?.
Nongpoh: Haba shimkhi halor ka jingeh ki paidbah kiba la iakynduh haba iadei bad ka rukom shondur ha ka thup jong ka MHIS Smart Card, myn hynnin ka sngi ki nongialam ka HYC, Nongpoh Circle, ki la leit ban kynduh ia u Dr.M.Mawrie, DMHO, na ka bynta ban wad jingshai halor ka rukom pyntrei kam ia ka jingshon dur na ka bynta ki paidbah.
Ha ka jingleit kynduh DHMO, ki nongialam ka HYC Nongpoh Circle, kaba la ialam da u Bah Richard Diengdoh lem bad u Bah Mission Tron lem bad ki dkhot ka seng, ki la ioh ban pynpaw ia shibun ki mat kiba ki paidbah ki iakynduh jingeh haba iadei bad ka jingshondur ban ioh ia ka Smart Card.
Haba kren sha u DMHO, ka Seng ka la pynpaw ka jingsngew lyngngoh ba ka jingshon dur jong ka Smart Card la pynlong tang ha Civil Hospital, namar katei ka jingshon dur tang ha katei ka jaka, ka wanrah jingeh ia ki paidbah kiba sah ha ki shnong kiba jngai na Nongpoh.
Ki la pynpaw ruh ia ka jinglyngoh, namar ka seng ka la ioh jingtip ba ka ka jingshon dur ka long tang 30 ngut ha ka shisngi bad katei hi ka la wanrah ia ka jingduhnong kaba khraw ia ki paidbah bad khamtam ia kito kiba la ap baroh shisngi na ka bynta ban shondur, namar kumba ka long mynta hi na ka liang ka tnat ka koit ka khiah kam shondur palat ia ka 30 ngut ha ka shisngi.
Ha katei ka sngi, kitei ki nongialam ka HYC, Nongpoh Circle, ki la buh jingkylli ruh halor ka jingbymlah ban leit shondur Smart Card ha ki shnong bapher bapher kiba don ha Ri Bhoi, ha kaba katei ka jingshondur tang ha katei ka Hospital, ka la wanrah jingeh shikatdei eh ia ki paidbah kiba sah ha kito ki jaka kiba kham jngai.
Namarkata, naka bynta ban pynsuk ia ki paidbah, na ka liang ka HYC ka kyntu ia katei ka tnat ba ka dei ban shimkhia halor katei ka jingeh kaba la iakynduh da ki paidbah bad ha kajuh ruh ka por ka la kyntu ba katei ka tnat kaba peit ia ka kam shondur Smart Card, ba ki dei ban shimkhia ha ka ban leit shondur sha ki shnong bad ruh ki dei ban pyntip sha ki nongialam shnong, khnang ba baroh kiba kwah ban shondur kin ioh.
Dawki: Ka jingsniew ka surok ha Tamabil, Dawki ka la pynsohsat shikatdei eh ia ki paidbah na ki shnong, kiba kynthup ia ka shnong Nongkhein, Amlympiang, Amdoh, Amsku, Rhongkum bad shaduh Mutakpur, ha kaba ka jingsniew ka surok hapoh katei ka jaka, ka la long shaba palat bad kam long shuh wat tang ban iaid kali bad khamtam eh ha ki por slap.
Lah ruh ban kdew hangne, ba dang shen ki paidbah jong katei ka thain, ki la iamih paidbah na ka bynta ban maramot ia katei ka surok kaba la sniew shaba palat, hynrei katei ka jingmaramot jong ki kam shem la neh slem, namar ba la iaid bun ki kali heh bad kiba la pynlong ruh ia katei ka jaka kum ka jaka ieng jong ki.
Haba batai halor ka jingeh kaba ki la iakynduh halor katei ka jingsniew surok, ki paidbah kiba sah ha katei ka thain, ki la iathuh ba kumba ka long mynta hi la hap ban pynlong steshon ha katei ka jaka ba sniew ka surok, namar tang shu poi ha katei ka jaka, ki kali kim lah shuh ban kam sha shilliang bad kumta baroh ki mar ki mata kaba ki la pynmih na kitei ki shnong, ki la hap ban pynhap ha katei ka jaka bad nangta pat ki sa kit da ki briew ban thep sha kawei ka kali, na ka bynta ban pynpoi pat sha Iew (Dawki).
La ioh ruh ban iakren bad u Bah Wasalan Dhar, Waheh Shnong ka Rhongkum, u la ong ba ki paidbah kiba sah ha katei ka thain ki da sngewkhia eh halor ka jingsniew ka surok ha katei ka jaka, namar ym ba ka ktah tang ia uwei arngut, hynrei ka la ktah ia baroh ki paidbah kiba sah ha kitei ki shnong.
“Sa shano pat ngi ujor ia kane ka jingeh kaba ki paidbah ki la iakynduh, ha ka jingsngew jongngi la kut ka lad ka lynti, namar ngi la dep ban pyntip lut sha baroh ki nongpeit ia ka bha ka miat, la ka long sha ki ophisar bad ruh sha u MLA ka thain, hynrei sngewsih ba ym shem la don kiba shimkhia lane sngap ia kane ka jingeh kaba ki paidbah ki iakynduh" ong utei u Rangbah.
Halor ka jingsniew ha surok ha katei ka jaka, utei u Rangbah u la iathuh ba ka daw hi kaba la pynlong ia katei ka surok ba kan sniew, ka dei naduh ba la tei ia ka jaka ban pynlong Iew ha Tamabil bad naduh ba la shna bad pynmadan ia katei ka jaka, ka la ktah shisha bad kaba la pynlong ruh ia katei kak surok ba kan sniew bad ym long shuh wat tang ba iaid kali, khamtam ha ka por slap, la pynpaw utei u Rangbah.
Da ha kine ki khyndiat sngi, ki paidbah kiba thmu ban pynpoi ia ki mar rep sha Dawki, kim lah shuh ban pynpoi beit beit sha Iew, hynrei shipor ki la hap ban pynlong steshon ha katei ka jaka, ha kaba ki mar ki mata kaba ki la thep ha ki kali kiba la mih na ki shnong, ki la hap ban pynhap ha katei ka jaka bad nangta pat sa thep ha kawei pat ka kali, na ka bynta ban pynpoi sha Iew bad kane ka la ktah shisha ia ki paidbah bad khamtam eh haba iadei bad ka jinglut jingsep.
Nalor kitei ki jingeh halor ka kit ka bah ban pynpoi ia ki mar ki mata sha iew sha hat, hynrei kaba kham sngewkhia eh ka long ia kito kiba shitom bad kiba donkam ban poi sha ki jaka suram ha ka por ka biang, namarkata halor kane ka jingeh kaba ki paidbah ki iakynduh, ngi kynduh ia u Nongmihkhmat ba un iakren sha ka sorkar na ka bynta ban weng ia katei ka jingeh sniew surok ha Tamabil, Dawki, u la bynrap.
Jowai: Ka Reserve Bank Of India ka la pynlong ia ka jing ai jinghikai ban seng kam lajong kiba kham rit bad kham heh ki ba la tip kum ka Micro small and Medium Enterprises (MSMEs) myn hynnin ka sngi 30 tarik ha Shangpung West Jaintia Hills.
Ha kane ka jingialang la don lang ki heh na ka tnat Directorate of Commerce & Industries, Govt of Meghalaya, na k bank IDBI, na ka NRLM, na ka KVIC, RESTI kumjuh ruh ki Public bad Private bank nalor kumba 300 ngut ki paidbah jong ka thain Shangpung ki ba la wan ban ia shim bynta.
Ka jingthmu ba kongsan ban pynlong ia kum ka tei ka jingialang ka long ban pyn ia jan ia ki paidbah khamtam ki samla wadkam bad ki bank bapher bapher bad ba kin pyniasoh ialade sha ki bank bad kumjuh ruh ban iohsngew ia ki jingeh jong kito ki samla ba la sengkam lajong lyngba ka MSMEs.
U General Manager ka RBI shillong U Anurag Asthana, ha ka jingkren jong u la iathuh shaphang bun ki prokram ba la pynlong da ka RBI ban pynkiew ia ka MSMEs ha Meghalaya bad kumjuh ha ka ri baroh kawei.
“Kumba baroh ngi tip ba ka WJH district ka dei ka thain ba don bun u dewiong kumjuh ruh la tip ba ka thain thain shangpung ka dei ka thain ba ki briew ki rep bad khaii ia u shynrai lakadong u ba la bna nam kylleng ka ri bad kumjuh ruh u sying bad kiwei kiwei ki jait musla, kane ka thain ka lah ban nang kyntiew shuh shuh ia ki mar rep" la ong u Asthana.
U General Manager ka RBI u la ai ka jingiaroh ruh ia u Hunbait Chullet uba la seng ia ka karkhana rit ban pynmih ia ki musli musla khamtam eh ia u Shynrai Lakadong bad u Sying nalor kiwei kiwei kiba kynthup naduh u Chaw bad ki jingbam khyllung.
Une u ma Chullet u la ioh ruh ban rung ban die ia kitei ki mar jong u lyngba ka Ministry of Tribal Affairs ka sorkar kmie nalor ba u la ioh ka lad ruh ban ia shim bynta ha ki International Trade Fair hapoh ka ri.
Utei u heh ka RBI u la iathuh ruh ba kane ka dei ka sien kaba ar kaba la pynlong ia kum kane ka prokram ha West Jaintia.
Ha ki bnai ba la dep la pynlong ha Darang ha thain Amlarem kaba dei ka jaka kaba lah ban khring ia ki nong wan jngoh kai pyrthei.
Ha kane ka jingialang, la pynkup burom ia ki saw ngut ki nongseng kam la jong kynthup ia u ma Hunbait Chullet bad la sam ruh ia ka Sanction Order (Letter) lane ka shithi ioh ram sha ki ar tylli ki Seng Self Help Group bad sha ar ngut ki riew shimet.
Kine ki kynthup ia ka Kamwadamut SHG kaba la ioh Rs.2 lakhs, ka Tur Shaphrang SHG kaba la ioh Rs.1.5 lakhs bad sha u Stering Sungoh na ka bynta ban thied kali kamai bad sha ka Samina Lapasam Rs.30000/- ban seng kam lajong.
Ki nongmih khmat na ki bank bapher bapher kiba kynthup ia ki Branch Manager ki la ai jingkren ha ki bynta bapher bapher ha katei ka sngi kumjuh ruh na ka tnad Commerce and Industries kaba la mihkhmat da u Assistant Director u bah ZV Wreang.
Shilong: U Jalu Paramanik u la ujor ba ha ka 28 tarik Jymmang antad por 1 baje step phyrngap katba u dang leit jingleit da ka Bolero pick-up AS-25DC-2120, hynriew ngut ki briew bym ithuh ba don ha ka Maruti Alto-800 ML-11-1848 ki la lute na u 27,000 tyngka bad ki la knieh noh ia ka Cell phone na u nongbud jong u ha ka shnong Moowakhu East Jaintia hills bad hadien kata ki pulit ka Ladrymbai ki la kem ia ar ngut katba saw ngut ki la lait phet noh.
Shillong: U Myntri ka tnad pule puthi jong ka sorkar Meghalaya, u Ma Lahkmen Rymbui u la wan jurip ia ka Kiang Nangbah Government College, Jowai, hapdeng ka jing ia don ryngkat lem u MLA jong ka 2- Jowai constituency u Waheh Wailadmiki Shylla, U MDC jong ka Jowai North u Waheh Bright Star Chyrmang, U Principal Ka College, ki heh sorkar, kum u Bah D.P Wahlang, Principal Secretary jong ka Sorkar Meghalaya ba hap hapoh ka tnad pule dangle.
U A.E Ambrose Marak, Director jong ka tnad higher and Technical Education jong ka Sorkar, Meghalaya bad u bah R.Mawroh Principal Consultant jong ka Rashtriya Uchchatar Shiksha Abhiyan (RUuSA) bad kumjuh u Executive Engineer jong ka tnad PWD ba dei peit ia ka Building ha poh Jowai, ha ryngkat ka jing iadon lang ki Students Union jong ka College.
Ha kane ka jingwan jurip u myntri jong ka tnad pule puthi la rai ban plie noh ia ka Hostel jong ki Shynrang bad ka Hostel ba dei ia ki Kynthei ha u bnai Jylliew 2019 bad u la ai ktien ruh ba yn pynkynriah noh ia ka Higher Secondary Section la kumno kumno ha u bnai ban wan u bnai June 2019, sha Mynthong, Jowai.
Ka la don ruh ka jing iakren ba yn pynkhamti noh ia ka ka kamra Class, ba la bei tyngka da ka RUSA sha ka Kiang Nang Government College, Jowai.
Ka ITEP ( Integrated teacher Education Programme) ka ba dei ka tnad pule B.Ed ba don ha sor Jowai.
Yn pynkynriah noh mardor ia ka na ka jaka ba la thmu kata ka ba don ha ka Mynthong, Jowai sha ka Kiang Nangbah Government College, Jowai.
Shillong: U Bah Pyniaid Sing Syiem ba bat kum u Deputy C.E.M ka KHADC ha ka jingiakynduh bad ki nongthoh khubor ha kamra treikam jong u,u la ong ba shen yn sa pynmih noh da ka Executive Order sha baroh ki Syiem,ki Sirdar,ki Wahadadar,ki Sordar,ki Rangbah Shnong ki Myntri bad kiwei kiwei kiba don hapoh u pud ka KHADC, namar ka jing iohmon ne leh laitlan ha kaba ai mynjur sha ki briew ne seng ba pynlong pynban ka daw ka jing huri hura,kumba lajia ha New Balakhawa.
U la ong ba kumba ka Khasi Student Union kaba la wan ban dawa ban pyndam iaka shithi pan jing mynjur da u Syiem Hima Mylliem ha khmat jong u halor ki jingmih khubor thmu die jaka sha ki shipai BSF ha ka thain Pilangka A,Pilangka B bad ki jaka ba marjan kiba hap ha Raid Marwet jong ka Hima Mylliem, u la pyntikna ba dalei lei ka KHADC kan ym ailad bad kan kyntait mardor.
“Ka shithi ba pan approval da u Syiem ka Hima Mylliem ka la poi ha KHADC naduh ka 22tarik Lber,2019,"iathuh u Dy.C.E.M.Shuh shuh,u la iathuh ba halor ka jingdawa jong ka KSU Sohiong Circle ban ym ai lad kumba la thmu da ki riew shimet ban die iaka jaka ha Lokhra bahap hapoh ka Sohiong Lyngdohship sha ki BSF,u la kren skhem ba ka KHADC kan ym leh sting.
Haba la kylli ba la ki don ne em sha kiwei ruh ki jaka ba jia kum kine ki jingthmu die khlem jingbit,u la ong ba ka KHADC hi kan dang wad lada ki don kan ym shong kli kti.
U la ong shuh shuh ba kino kino ki jaka ba iadie iathied kiba ktah ia ka suk ka sain,ka rep ka riang u paitbah na ka liang ka District Council kan shimkhia khnang ba ki paitbah kin lait na ka jynjar.
Shillong: Ka seng SOMALA, lyngba U bah W Anthony, uba dei u convener jong ka seng, ula pynpaw ba ka jingthmu die jaka jong ka Hima Mylliem bad ka Raij Marwet sha ka BSF, ka long ka khubor kaba kthang iaka jaidbynriew baroh kawei.
Lada ki seng Bhalang ki dang ialeh tyngeh ban khanglad ban die jaka sha ki mynder,ki Nongsynshar u Syiem u Kmie ki pyrkhat ban die suk iaki jaka ki puta sha ki shipai kala pynkyndit, kumba iuh tdong bsein.
“Kumta,ngi da kyrpad ia ki Khlieh Nongsynshar U Syiem U Kmie ban kynriah noh naka tei ka jingthmu ban die jaka sha ki shipai namar ka long pyrshah iaka riti ka dustur jong ngi ki Khasi.
Ka long ruh pyrshah iaka Six Scheduled ban ai shawei iaki jaka jong ki riewlum.
Ngi khmih lynti ia ki Nongshynshar U Syiem u Kmie ban bat skhem iaki riti ki dustur namar dei ka riti ka dustur kaba pynlong Syiem iaki.
Khlem ka riti ka dustur ngi la jot ngi la pra" ong ka kyrwoh jong katei ka seng.
“Dang shen ngi la thoh shithi sha U Chief Minister ban buh tarik ban iakren halor ka Meghalaya Tranfer of Land Regulation Act 1971 kumno ban pyntreikam kyrkieh bad pyntreikam tikna.
Pynban mih kine ki jingpyrkhat ingkhong shalyngmat ki ba pyndukha iaka mynsiem jongngi baroh.
Horkit hordang ngim dei ban ai jaka sha u shipai namar ha ka ri jong ngi ki la syrtap lypa da u shipai kaba long ka jingduh nong suda iaka jaitbynriew ha ki bun rukom" pynkut ka kyrwoh.
Shillong:Ka Nongrim Hills ka la pynliem ia ka Lawsohtun da 2-1 kol ha ka jingiakhun ka U-18 SPL ka SSA kaba long myn hynnin ka sngi ha JN Stadium, Polo.
Ia ki kol ka Nongrim Hills la thep da u Dondorlang Nonglait (5) bad u Bestparland Nongrang (35) katba ia ka Lawsohtun la thep da u Jerius Khongshling (61).
Shillong:Ki nongialehkai Kickboxer na Meghalaya kiba hap ha ka WAKO Indian Kickboxing Federation kin leit iashim bynta sha ka Nepal Open International Kickboxing Championship 2019 kaban sdang naduh ka 31 tarik Jymmang haduh 4 tarik Jylliew 2019.
Ki nongialehkai ki long Daniella I Wanda Mylliemngap (Low Kick Junior Girls -52kg), Babit Kharsahnoh (Low Kick Senior Men -51kg), Khrawjutang M Kharsyntiew (Low Kick Senior Men -60kg), Pynshrainmiki Rabon(Low Kick Senior Men -67kg), Heimonmi Suchiang (Full Contact Junior Boys -54 kg), Jezerel Sangma (Full Contact Senior Men -51kg), Obinas Warjri (Full Contact Senior Men -54kg), Hame Shaniah Suiam (Point Fighting Senior Men -57 kg).
Ka Meghalaya State Kickboxing Association ka kitbok ia ki nongialehkai ban phai iing ryngkat ki takmas.
New Delhi: U  Amit Shah, ka Smriti Irani, U Rajnath Singh, ka Nirmala Sitharaman, U Prakash Javadekar, U Babul Supriyo bad kiwei ki la bam smai mynta ka janmiet ha ryngkat bad U Narendra Modi, myntri rangbahduh ka Ri, ha  Rashtrapati Bhavan.
La pynbam smai ia U Modi, 68 da U President ka Ri, U  Ram Nath Kovind.
Ki nongialam liang pyrshah, ba kynthup ia U  Manmohan Singh, U Rahul Gandhi, President jong ka seng Congress, ka Sonia Gandhi, lamphang jong ka UPA, ki heh spah, ki nongak phlim bad shibun kiwei de ki nongialam na ki Ri bapher, ki la sakhi ia ka jingbam smai U Modi, ha kaba la antad ba ki don kumba 8hajar ngut kiba leit ban shim bynta lang sha katei ka jingbam smai U Modi bad ka kynhun myntri jongu.
Kito kiba don ha ka kynhun myntri ha u snem 2014-19, kiba kynthup ia ka Sushma Swaraj, U Manoj Sinha, U Mahesh Sharma, U Rajyavardhan Singh Rathore, U Arun Jaitley, U KJ Alphons, U Hansraj Ahir, ka Maneka Gandhi, U Radha Mohan Singh, U Suresh Prabhu, U Anant Geete bad ka Uma Bharti, kim shym la don shuh ha kane ka kynhun myntri ba mynta.
Kito kiba rung ha kane ka thup mynta ba thymmai, ki kynthup ia kine harum –1) Amit Shah2) Arjun Ram Meghwal3) Nitin Gadkari4) Prakash Javadekar5) Mukhtar Abbas Naqvi6) Ramdas Athawale7) Piyush Goyal8) Ravi Shankar Prasad9) Babul Supriyo10) Jitendra Singh11) Nirmala Sitharaman12) Rao Inderjit13) Kiren Rijiju14) Suresh Angadi15) Prahlad Joshi16) Ram Vilas Paswan17) Harsimrat Kaur Badal18) Santosh Gangwar19) Ramesh Pokhriyal20) Rajnath Singh21) Kailash Chaudhary22) Gajendra Singh Shekhawat23) Arvind Sawant24) Dharmendra Pradhan25) VK Singh26) Narendra Singh Tomar27) Sanjeev Balyan28) Nityanand Rai29) Thawar Chand Gehlot30) Smriti Irani31) Prahlad Patel32) Sadananda Gowda33) Giriraj Singh34) Hardeep Singh Puri35) Shripad Yesso Naik36) Dr Harsh Vardhan37) S Jaishankar.
Shillong: Ki nongialam ka seng KSU Sengkmie, u Samla Lambok Marngar President bad u Samla Donald Thabah Secretary ha ka jingkren bad ki nongthoh khubor mynta ka sngi ki la pynpaw ka jing bynniaw bad pyrshah ia ka jingthmu ai jaka ki riew shimet ha ki thain Lokhra,Nakarbil hapoh ka raid Marwet sha ki BSF, da kaba ba kim shaniah ia kine ki shipai namar haka jaka ba kin long ki nongiada ban shngain ka iaid ka ieng u paitbah ki long pynban ki nong skud iaki jaka jong ka ri jongngi bad ki long pynban ka daw ka jingpyndik ha ki ba bun ki liang.
Ki la iathuh ruh ba wat ki Rangbah Shnong jong katei ka thain ruh ha ka jingiakynduh jong ka seng ki pyrshah iakane ka jingthmu ban die sha ki shipai BSF.Shuh shuh kine ki nongialam katei ka seng ki la ong ba ha ka jingshisha U Syiem ka Hima Mylliem u la dei ban shu kyntait beit beit ia ka kot pan jingbit jong u tei u riew shimet u bah Deilang chirup Law u ba la thmu ban die ia katei ki jaka sha ki shipai BSF pynban ki pan approval na ka District Council,bad ki la ong, “U Syiem ka Hima Mylliem u don jingtip halor kane ka bynta, hynrei kumno kin shu phah pynban sha KHADC ban ioh approval.
"Ki la iathuh ba ki briew katei ka thain, ki pyrshah namar  katei ka jaka ka dei ka jaka rep ba heh kumba 7413 Acre eiei bad lada shah ban die ha ei kin rep kin riang bad kumno kin lah ban im haba laduh ka jaka rep jongki.
Kane ka seng ka la leit ruh ban iakynduh ia U Deputy C.E.M.bah Pyniaid Sing Syiem ban dawa na u ban ym ai jing mynjur bad ailad ia kum kine ki khwan myntoi ban die ia ki jaka.
Ka seng JD(U) jong U Nitish Kumar na Bihar, ka la kyntait ban don bynta lang ha kane ka kynhun myntri jong U Narendra Modi bad ka daw, ka long namar ba ka sngew pyrshah, ba la jied ban pynsmai myntri tang ia U RCP Singh.
Ka JD (U), ka la jop da 16 ngut ki MP, na ka 17ngut ha Bihar, da kaba ka ia treilang bad ka seng BJP ha katei ka Jylla.
Amit ShahSushma SwarajNirmala SitharamanRavi Shankar PrasadArjun MeghwalRamdas AthawaleThawar Chand GehlotAnurag ThakurArvind SawantPrakash JavadekarHarsh VardhanJitendra SinghBabul SupriyoD V Sadanand GowdaKiren RijijuPratap SarangiV MuralidharanKishan ReddyPrahalad PatelSuresh AngadiKailash ChaudharyKishanpal GujjarPurushottam RupalaMansukh MandaviyaPralhad JoshiDebashri ChoudharyGajendra ShekhawatRattan Lal KatariaRamesh PokhriyalRavindranath KumarArjun MundaRameshwar TeliShripad NaikRenuka Singh.
Ki lad khubor ki iathuh ba U Narendra Modi, myntri rangbah duh, u ban sa bam smai mynta ka por 7baje janmiet, un ia kynduh bad ka kynhun jong ki myntri jongu, ha ka por 4.30 mynta ka janmiet ha ka jaka sah jongu.
Ki myntri ki ban bam smai mynta ka janmiet, ki long U Rajnath Singh, U  Piyush Goyal, ka Sushma Swaraj, ka Nirmala Sitharaman, U Ravi Shankar Prasad, U Mukhtar Abbas Naqvi,, U Arjun Meghwal, U Ramdas Athawale, ka, U Thawar Chand Gehlot, U Arvind Sawant, U Prakash Javadekar, U Jitendra Singh, U Babul Supriyo, U D V Sadanand Gowda, U Kiren Rijiju, U Rajyavardhan Rathore, U Kishan Reddy, U Prahalad Patel, U Suresh Angadi, U Kailash Chaudhary, U Kishanpal Gujjar, U Purushottam Rupala, U Mansukh Mandaviya, U Pralhad Joshi, U Debashri Choudhary, U Gajendra Shekhawat, U Rattan Lal Kataria, U Ramesh Pokhriyal, U Arjun Munda, U Rameshwar Teli, U Shripad Naik bad ka Renuka Singh.
Dang shu ioh jingtip ba U Amit Shah, uba dei U President jong ka seng BJP, un don lang ha ka kynhun myntri jong ka sorkar U Narendra Modi.
Ia katei ka khubor, la pynmih paidbah da U Jitu Vaghani, uba dei u nongialam jong ka seng BJP ha Gujarat.
U Vaghani, ula thoh ia katei ka khubor ha ka twitter jongu, ha kaba ula ai khublei ia U Narendra Modi bad ka kynhun myntri jongu.
AIS Suja“Kumno me lah hap na bneng ko Lushai!? Ka dei ka jingkylli bad kyndit ba kumno u Lurshai u hap na bneng, kam mut ia uno uno u khlur (Star) hynrei ka thew ia u Lucifer u Angel ka Bneng, uba shisien ka por u la don ryngkat bad u Blei ha Bneng, ka Bneng kaba Lai ka jaka shong u Blei.
Isaiah 14:12.
U Lucifer shisien ka sngi u la long u nongtem nongput ka Bneng ha ki sur kiba bang, ki jainkup jainphong jong u kiba remdor ba u Blei u la ai da ki maw kordor kum u Sardios, u Topas, u Diamond, u Beril, u Oniks, u Jasper, u Sapphire, u Emerald, u Karbonkl, ka ksiar, kine baroh long ki jainkup u Lucifer mynba u dang don ha bneng ryngkat bad u Blei.
Esekial 28:13.
U Lucifer u la long u Kherub ba la sleh, u angel Rangbah ba don thapniang (Wings) ba itynnad shibun, u la long uba janai tad haduh ka sngi ba u Blei u la shem ia ka jingbymhok jong u.
Kaei ka jingbymhok ha u Lucifer? Ka dei ka Jingsarong.
Ka jingsarong jong u ka paw da ki kam jong u, u ong – “Nga long u blei, nga shong ha ka jingshong u Blei" Esekial 28:12 / Esekial 28:14.
Ong u Blei – “Ka dohnud jong me ka la meng, namar ka jingitynnad jong me (u bha dur eh), ‘Me la pynsniew ia ka jingstad na ka daw ka jingphyrnai jong me" Esekial 28:17.
Dei namar kata nga la bret ia me kum uba sang na u lum u Blei, bad nga la pynjot ia me ko Kherub" Esekial 28:16.
Ka jingsarong u Lucifer ka la pynjot ia u hi, da kaba u ong ha la ka dohnud – Ngan kiew sha bneng, ngan kyntiew ia la ka khet haneng ki khlur u Blei (kham halor ia kiwei) … ngan kiew sha lyndet ki lyoh ngan long kum uba hajrong tam (Most high)" Isaiah 14:13-14.
Dei ka pop ka jingsarongh ba la beh noh ia u Lucifer na ka Bneng kaba Lai sha ka bneng kaba Ar.
Kane ka bneng kaba ar ka long kaba thylli (Vacuum) kaba long ka haw haw ba dum tliw tliw.
Ka bneng ba ar ka long ka jaka shong ba shipor jong u Lucifer bad ki angel jong u ba la khot ki jaka bneng ia kane ka bneng ba ar, u Blei um kwah ong ei ei, um ong ba ka long kaba bha, namar haba u Blei u la beh noh ia u Lucifer na ka Bneng bashong u Blei (bneng ba lai), u Lucifer u la kylla noh u ksuid u soitan.
Te haduh mynta u Lucifer soitan u don hangtei ha jaka bneng ba ar, poh khrum u Blei tad ynda yn poi ka por ban shop noh ia u soitan (Lucifer) na ka jaka bneng sha khyndew.
Jingpynpaw 12:7-9Ha ka Kitab u Isaiah la thoh – “Pynban yn sa pynhiar ia me sha dujok" Isaiah 14:15.
Kumta, ka por ka la jan shwa ba u soitan uba ju long u Lucifer un ioh ban synshar ia kane ka pyrthei, kata tang shu la pynieng ia ka Temple ba Lai ha Jerusalem, ba ha shuwa kaba kut ki 3 snem shiteng kaba nyngkong jong ki 7 snem ne jong ka Shi Taiew Bakhadduh ba la ong da u Daniel 9:27.
Kan long ka por ban pynhap noh ia u soitan (Lucifer) na katei ka jaka shong jong u mynta, ka bneng ba Ar sha khyndew.
Jingpynpaw 12:7-9, ka por jingpynhap ia u soitan na ka bneng ba Ar sha khyndew, kan long ka por ba shyrkhei, bad un ioh ban synshar shi por ia kane ka pyrthei na kata ka Temple ba Lai na Jerusalem.
Ban pynhap ia u soitan na kata ka bneng ba Ar donkam da ka thma.
“Bad ka thma ka la long ha bneng: u Mikhal bad ki angel jong u ki la ialeh thma ia uta u Iakjakor (soitan) uta u Iakjakor ruh bad ki angel jong u ki la ialeh thma pyrshah ia u Mikhal u angel (U Blei).
Hynrei kim shym la jop (la rem u Iakjakor) bad ia ka jaka shong u Iakjakor soitan ym shem shuh ha kata ka bneng ba Ar" Jingpynpaw 12:7-8.
La shop ia uta u Iakjakor bakhraw u bsein tymmen u ksuid bad u soitan, bad u la leit shukor ia ka pyrthei baroh kawei …….
kordit ia kata ka khyndew namar u ksuid u la leit hiar ha phi U DON KA JINGBITAR BAKHRAW, NABA U TIP BA U DON SA TANG KHYNDIAT KA POR" Jingpynpaw 12:7-12.
U soitan un rung ha uta u Briew ka pop, un synshar dusmon ia kane ka pyrthei ha kita ki 3 snem shiteng kaba Ar bad hapoh kita ki por ki jingpyndait (4, 5, 6, 7 Seals) Jingpynpaw 6:12-17 / Jingpynpaw 8:7.
Hadien kine kiei kiei yn kem bad set byndi ia u soitan (Lucifer) 1000 snem.
Jingpynpaw 20:1-3.
Ha ka por ba ialeh thma ha bneng la jop ia u bad la pynhap ia u sha khyndew.
Jingpynpaw 12:7-9.
Ha ka por ba la shop ia u, u Jisu u ong – “Nga la iohi ia u soitan ba u hap kum ka leilieh na bneng" Loukas 10:18.
Kumta, hadien ka jingsynshar shipor jong u soitan ia kane ka pyrthei, yn kem ia u bad set byndi ia u.
Jingpynpaw 20:1-3.
Ka daw ka long ba un ym ioh shukor ia ka pyrthei hapoh kita ki 1000 snem ka jingsynshar u Jisu Khrist hangne ha pyrthei.
Bad hadien ki 1000 snem, yn pyllait kai ia u shipor na ka byndi jong u ba un don bynta ha ka thma khadduh, ka thma Armageddon hapdeng u Gog bad u Magog.
Te ka ding kan hiar na u Blei bad bam duh ia ki.
Te ia u soitan la kem bad bret sha ka pung ka ding bad u kyndok ha kaba don lang u Mrad khlaw, u nongiathuhlypa lamler (bad kiwei) te yn pynkordit ia ki mynsngi – sha ki bymjukut bymjukut" Jingpynpaw 20:7-10.
Ka mut, mynta u soitan bad ki ksuid kim pat don ha dujok lane ha pyrthei.
U soitan u dang don hangtei ha ki jaka bneng (heavenly realm) ba la khot ka bneng ba Ar, ka ha haw ba dum tliw tliw.
Dei tad hadien kine kiei kiei baroh ba yn sa bret ia u ha kata ka pung ka ding bad ksuid bad briew kiba long ki nongbud jong u.
Ka ktien u Blei ka iathuh ia kata.
U soitan mynta u shu iaid kai sha pyrthei lem bad ki shakri jong u ki ksuid katba kam pat dei ka pali jong u ban synshar ia ka pyrthei, hynrei ka por ka la jan eh ia u ksuid u soitan namar lah slem bah u kwah long syiem.
U Blei un ai ia u tang 3 snem shiteng.
Daniel 9:27.
Kumta na ka jingsarong jong u un poi syndon sha ka pung ka ding.
Te jar uba ym shym la shem ba la thoh ia ka kyrteng jong u ha kata ka Kitab ka Jingim, yn bret sha kata ka pung ka ding.
Jingpynpaw 20:15.
Kiba kyreit ba ai ksuid, kiba pyniap ba mane bleithaw kiba ieit bad thaw ia ka lamler – yn bret sha ka pung ka ding.
Jingpynpaw 22:15.
Sngew tynnad kata Ka khana puriskam.
Ka Chelsea, ka la jop ia ka Arsenal, ha ka jingialehkai Europa League, kaba la pynlong hynnin ka miet ha Baku.
Ha ka jingialehkai, ka Chelsea, ka la ioh thep 4 kol, ha kaba la ioh thep ia ki kol, lyngba U Oliver Giroud, ha ka minit kaba 49, U Pedro ha ka minit kaba 60, nangta U Eden Hazard, uba ioh thep ar tylli ki kol, ha ka minit kaba 65 bad ka jingshut penalty ha ka minit kaba 72.
Na ka liang jong ka Arsenal, ka la ioh thep shi kol, lyngba U Alex Iwobi, ha ka minit kaba 69.
Ka dei ha ka sien nyngkong mynta u snem, ba baroh ar tylli kitei ki Club, kiba ialehkai phainal, ki dei kiba na United Kingdom.
Shilong: U Bah Michael Warjri u ba dei u Secretary ka Hima Nongspung, ha ka jingiakren bad u Rupang myn hynnin ka sngi,u la ongba ka jingduh jing julor ha ka jingshah thombor myn haka 7 tarik Jymmang mynta u snem ka la poi da ki phew lak tyngka,namar tang ka ing ka ka lut hynriew lak tyngka,kawei ka kali ba saw lak shiteng,ar tylli ki Kor Komputar ki shongdor phraphew hajar tyngka,ar tylli ki Laptop ki shong dor lai phew hajar tyngka,ka solar light ba hynniew hajar tyngka,ka LPG Gas ka shongdor phra hajar tyngka bad ki jain kinep ki tiar ki tar bym nang shuh ban khein.
U la ong ba mynta u shong ha Shillong bad ka khun jong u, namar ka iing hangtei ha Balakhawa kam long shuh.
“Kumno ngan shong ngan sah hangtei haba ka iing ka la pra lut ngan shong bad I khun jongnga ha Shillong,"la iathuh u ne u Rangbah.
U la iathuh ruh ba u la shong ha poh along Assam haduh shi taiew kynthih,ryngkat bad ka jingshitom ha kamet na kaba u shah bom ha ki paitbhur ha katei ka sngi.
Shuh shuh, halor ka jingkynnoh da u Syiem ka Hima Nongspung ba la leh marwei da ma u,u la iathuh ba um shym la leh marwei kumba la kynnoh ha kaba ai jaka ia ka Assam ban shna iaka surok ha Balakhawa, hynrei ryngkat bad u Syiem Hima Nongspung.
Kum ban shu pynkynmaw,ka jingjia shah thombor jong u Bah Michael Warjri U Secretary ka Hima Nongspung ryngkat ka iing jong u,ki tiar kitar,ki jingthung jingtep bad ka Ambulance ha ki paitbhur ha New Balakhawa ka la jia haka 7tarik Jymmang,2019 namar ka jing bym ailad jong u ia ka Assam ban wan tih ia u surok haka jaka Meghalaya ba hap hapoh ka Hima Nongspung.
Shillong: Ka Meghalaya Idol Season-1 ka la sdang ha ka 1 tarik Naiwieng 2018 da ka Meghalaya United & Social Organisation MUSO, bad ia ka phainal yn pynlong haka 1 tarik Jylliew 2019 ha u Soso Tham Auditorium hall,Shillong.
La pynlong ia kane na ka bynta ban khring bad ban wad ia ki riew don sap ban rwai, naduh nongkyndong haduh sor bad lada don kino kino kiba kwah ban tip kham bniah ki lah ban iakynduh ia ki nongpyniaid.
Lano Kan don season 2 jng Meghalaya idol.
Shillong: Ka Director ka tnad ri Dohkha, ka kong AL Mawlong myn hynnin ka sngi, ka la plie ia ka jaka ri kyrpang ne pynneh pynsah ia ki dohkha ha shnong Mawpran Nongmadan ha wah synrem, kaba don harum ka Pynursla.
Ha kane ka sngi, nalor ki nongsumar ia kane ka jaka, la don ruh ki nongkitkam shnong, u Asst Director bah J.H.Suchiang bad bah.
A.F.Jyrwa ryngkat bad u Superintendent ka East Khasi Hills bah O.L.Passah.
La don lang u Sordar Raid Shabong (Pynursla) bad ki seng ki trai jaka pynneh dohkha ha ka jingialang ba la pyniaid da u Fisheries Demonstrator jong ka Pynursla C&RD Block u bah Restone Khongtani.
La pynphuh pynphieng ia ka prokram da ka jingrwai na ka Pynter Orchestra nalor ki jingkren na ki ophisar.
Ia kane ka pung dohkha la shna na ka skhim State Aquaculture Mission, hapoh ka Mini Mission-III ha u snem 2016 bad la pyndep ha 2017 ha ka jinglut kaba T.458589 lak.
Jowai: Ka Office jong ka District Horticulture Officer, West Jaintia Hills ka la pynlong ia ka jingpyni-rong ia ki jingthung naduh ki Jhur, ki soh ki Syntiew ba rep hi, bad ki sohkhlaw, jhurkhlaw, ki musla khlaw ba bun jait bad ruh ka Um-ngap mynta ka sngi ha Madan Jrisalein, Chutwakhu Jowai.
Ia kane ka jingpyni rong la wan ban iashim bynta na ki bynta bapher bapher ka Jaintia Hills kiba kynthup na Amlarem Block, Thadlaskein Block bad Laskein Block.
La sam ruh da ka syrnod ryngkat ka khusnam pisa kaba T.1200/-, T.800/- bad T.500/- shato ki nongrep kiba la wanrah ia ki mar ba kynsai kum ki nongjop ha ka kyrdan ba nyngkong ba ar bad balaiHa kane ka sngi u MDC ka Jowai Central u ma Awhoi Andrew Shullai u la long u kongsan ha ryngkat ka kong RS Manner kaba dei ka Additional Deputy Commissioner, West Jaintia Hills ka la long ka symbud kongsan.
Haba kren kum u kongsan ban plie ia katei ka jingpyni-rong ia ki jhur ki soh, u ma Andrew u la ong ba ka jingshimkhia ka tnad Horticulture ha Jowai lyngba ki Ophisar bapher bapher ka la wanrah ia kane ka lad ka kabu ia ki nongrep ban pyni rong da ka jingsngewsarong ia ki mar ba ki la rep bad kadei ka rynsan kaba donkam bha ia ki nongrep.
Lyngba kane ka rynsan, ki nongrep kin ruh ka lad ban ia phylliew jingmut para maki ban sngewthuh shuh shuh ia ki jait jhur bad ki jait soh ban rep khambha ia ki mar rep jong ki.
“Phi dei ban sngewsarong kum ki nongrep, namar ka pyrthei ka shaniah jingbam naphi, lada ym don ki nongrep baroh ngin iap thngan", la ong u ma Andrew uba la pynshlur ruh ia ki ban rep khambha bad pynmih ruh khambun ban kiew ka ioh ka kot jong ki.
Ka kong BM Majaw kaba dei ka District Horticulture Officer, WJH, haba kren lamphrang, ka la ong ban jhur halor ka jingri ngap bad ban pynneh pynsah ia ki ngap namar kine kidei ki khniang kiba iarap shibun eh ia ki jingthung jong ngi ban kha ban roi bad ban ai ruh ia ki soh ba thiang“Khlem ki Ngap, ki jingthung kin nym lah satia ban roi, namar kine ki iarap ia ki jingthung jong ngi lyngba kata ka Pollination ha ka ktien nongwei", la ong ka kong Majaw.
Ka kong Majaw ka la pynpaw ruh ia ka jingsngew diaw jong ka halor ba ki dang bun ki briew kiba dang thang, thang khlaw.
Ka jingthang ia ki lum ki wah, ka pyniap bad pynduh jait ym tang ia ki jingthung, hynrei ka pyniap ia ki khniang kiba don ha khyndew kiba iarap ban pynsboh ia kato ka khyndew bad kumjuh ka pynduh jait ruh ia ki ngap, la ong ka kong Majaw.
Kiwei pat kiba la ai jingkren ha kane ka sngi ki kynthup ia ka kong RS Manner, ADC, u ma W.Marbaniang uba dei u District Agriculture Officer, WJH bad kiwei kiwei.
Shillong: Ka Ferlin CA Sangma kaba jop ia ka elekshon shiteng samoi na 48-Selsella Konstitwensi na NPP, ka la bam smai myn hynnin ka sngi kum ka MLA sha ka iing dorbar kaba shiphew ka jylla.
Ia ka Ferlin la pynbam smai da u Lamphang ka ing dorbar u Dr Donkupar Roy ha kamra treikam jongu kaba don ha Khyndai Lad.
Haba kren ha ki lad pathai khubor ha dien ba u shongknor jong ka iing dorbar u Dr Donkupar Roy u la dep ban pynbam smai ia ka kum ka MLA bapura ha ophis trei kam jong u, kala ong ba nalor ki jingeh kiba bun hapoh jong ka Konstitwensi kaba ha khmat eh ia ka mynta ka long ki surok.
Ka Ferlin na ka NPP ka la pylliem ia ka kyrtong ka Congress ka June Eliana R.Marak da 4,369 vote.
Ka Ferlin ka ioh 15,781 vote katba ka June Eliana R.Marak ka ioh 11,412 vote.
Ha kane ka sngi kiba la ia don lang ban ia sakhi ia kane ka jingpynbam smai ia ka kum ka MLA la don lang u Deputy Speaker u Timothy D Shira, u MLA jong ka Nongstoin u bah Maxmilan Byrsat bad kiwei ki MLA jong ka party NPP, ha kaba u speaker barim jong ka iing dorbar u Martin M Danggo u la ia don lang.
Nalor ki MLA, la don lang ruh ki nongkyrshan jong ka party NPP kiba dei na ka konstitwensi ban ia sakhi lang ia kane ka sngi.
La synran lang ia kane ka jingbam smai ka Ferlin da u Symbud Lamphang u Timothy D Shira, u chief whip ka sorkar u Marcuise N Marak, u MLA barim u Martin M Danggo bad kiwei.
Hynrei ha kane ka jingbam smai, ym don uwei ruh u myntri sorkar ka Meghalaya Democratic Alliance (MDA) ba wan ban synran.
Da ka jingjop ka Ferlin, ka jingdon ki MLA kynthei ha ka iing dorbar ka la kiew sha ka 4 ngut kynthup 3 ngut na ka Congress.
Shillong:U Bah Lamkyrdan Sungoh (34), uba na ka shnong Umtrew, jong ka Ri Bhoi District, ula pyndem ha ki pulit jong ka Umiam myn shi sngi mynmiet bad ka daw, ka long hadien ba ula kren kynthah ia ka kynhun niam ha ki khyndiat sngi ba ladep.
Ka jingkren jong U bah Sungoh, uba la shongshit kyiad ha katei ka miet jong ka 23tarik Jymmang, ka la saphriang ha ki social media bad katei la pynlong ia ki kynhun niam bad ki sengbhalang, ba kin sngew pyrshah halor katei ka jingkren jongu; hynrei U bah Sungoh, ula kyntait ba ka dei ka jingkren jongu bad ula ujor sha ki pulit, halor ka jing pynbudnam ia u, da ki riew bymman.
Hynrei hadien ka jingsngew pyrshah jong ki sengbhalang ka Ri Bhoi, U bah Sungoh, ula pyndem noh ialade ha ki pulit ha Umiam bad ki pulit, ki la aiti sha ka jingtohkit ka kashari bad mynta u don ha ka jingpeit jong ka kashari, na ka bynta 14 sngi kynthih.
Mynta ki pulit, ki la kurup ia ka memory card kaba u kren pyrshah niam bad kin dang hap ban phah tohkit, la ka dei shisha ne em ka jingkren jongu, namar ba um shym la pdiang satia haduh mynta.
Kat haduh mynta la sngewthuh ba kam pat don kano kano ka kyndon, kaba la buh pyrshah ia u, hynrei la shim beit ba ka dei halor ka cyber crime, kaba ki pulit kin hap ban tohkit bad pynhap kyndon pyrshah, lada kin lap ba ka dei ka jingkren jongu ha ka mobile.
Jowai: Haduh 10 tylli ki kynhun pulit iada Shnong kiba la tip kum ki VDP (village Defense Party) ha rilum Jaintia ki la ioh ia ka khusnam na ka Police Department ha Jowai naba ki la trei shitom ban iarap ia ki pulit bad ban wanrah ia ka shongsuk shongsain ha ka shnong ka shnong kaba ki trei kam.
Na ka liang u SP ka West Jaintia Hills, u bah Lakador Syiem u la ai ia kitei ki khusnam ha ka jingialang bah ki VDP kaba la long hynnin ka sngi ha District Library Auditorium Jowai.
Kitei ki 10 tylli ki VDP shnong kiba la ioh ia ka khusnam pisa ha ryngkat ka syrnod ki kynthup ia ka VDP Shnong Mynso B, ka Madankynsaw VDP Unit, ka Lad-Mukhla VDP Unit, ka Jong-U-Shen VDP unit kaba don sha thain Muktapur, ka Shnongpdeng VDP Unit, ka Dongmihsngi, Jowai, Amlarem VDP, ka Myrjai VDP, ka Sanaro VDP bad ka Priang VDP Unit.
Kitei ki VDP kiba la ioh ia kitei ki khusnam ki la trei shitom khlem reij ban kem ia ki riewsniew bad ban aiti ia ki sha ki pulit bad ruh ha kaba iarap ki pulit ban iohkem ia ki riewsniew.
Na ka liang ka Ophis u SP ka WJH ka la sam ruh ia ki tiar ba donkam sha 276 tylli ki VDP Shnong, ki don kiba la ioh da ka shatri, da ki Juti, da ki Blanket sha ki jaka ba khriat, ki Torchlight, ki Lathi bad kiwei kiwei kiba donkam na ka bynta ki VDP.U SP u la iathuh ba ki dang don palat 100 tylli ki VDP shnong kiba bym pat shym la registered ban ioh ia ka jingithuh, hynrei wat lada kim pat dep ioh ban registered ruh ki la trei shitom ban iarap ia ki pulit jong ngi ha ki por ba donkam.
Na ka liang ka Ophis jong u, ka dang pyrkhat ruh ban ai training ia ki dkhot ka VDP ha ki kam pynlip ding haba jia ka jingpluh ding khang ba kin ioh ban iarap ia kito ki lanot kat bym pat poi ki pulit bad kali pynlip ding.
Shillong: Ka UDP Khatarshnong zonal unit ka pynpaw iaka jingkyndit kaba khraw ban iohi iaka jingkren jong u bah Riskhem Prang uba kynnoh ba u MLA ka Sohra um shym la kyrshan ia u kyrtong monlang ka MDA ha kane ka elekshon MP, u Dr Jemino Mawthoh kumba la paw ha ki lad pathai khubor.
Ha ka jingpyllait khubor myn hynnin ka sngi, u bah Stogen Lynrah u la ong ba ka zonal unit hi haduh mynta kam shym la don kaba kum kata ka jingkren pyrshah ia u MLA ka Sohra constituency, tang na ka daw jong ka jingbym ioh nam tam jong u kyrtong iamonlang u Dr.Jemino Mawthoh ha Sohra constituency, namar na ka liang ka party kam shym pat don kano kano ka jingpynbeit ban leit iakynduh ia u Myntri Rangbah.
Kumta ka party lyngba ka u secretary jong ka UDP Khatarshnong zonal unit u bah Stogent ka kyntait ia katei ka jingkren jong u bah Riskhem Prang, namar katei ka jingkren ka jong u, ka dei tang ka jingsngew shimet wat na ka liang u President jong ka Sohra u Bah Titosstarwell Chyne uba dei ruh u MDC ba mynta jong ka Sohra constituency um don Jingtip bad jingthmu eiei ban leh kumba la kren da u bah Riskhem Prang.
U bah Stogen u la ong ba ha kaba iadei bad kane ka bynta, kum ka party hi kam ju iakhun iaka elekshon hadien ba lah dep ban niew iaki vote hynrei kaba sah hi hadien ka elekshon ka long ba u MLA u hap ban pyndep laka jong ka kamram bad u MDC ruh u hap ban pyndep iala ka jong ka kamram.
Hakaba iadei bad ka jingrem na Sohra constituency ha kane ka Lok Sabha elekshon, ka party hi ka ong ba ka dei na ka daw jong ka jingpyntieng kohtympan ki paidbah ha ka Congress ha kaba iadei bad ka CAB.Nongpoh: Ha kaba sdang jong ka lympung ialehkai phutbol la RBYF kaba la tip kum ka Ri Bhoi Day Football Tournament ka RBYF ha Umrandairy, ki artylli ki kynhun ialehkai kiba kynthup ia ka Umran Niangbyrnai Sport Club bad ka Nongkya Sport Club, ki la khur ia ka namjop, hadien ba ki la lah ban pynliem pyrshah ia ka Lumdiengblei bad Lad Myrdon Sport Club.
Ha kaba plie ia katei ka lympung ialehkai, ka jingiakhun kaba nyngkong, ka Umran Niangbyrnai SC ka la lah ban khur ia ka namjop kaba nyngkong hadien ba ka la pynliem noh ia ka Lumdiengblei SC da 2-0.
Katba ha ka jingiakhun kaba ar ka Nongkya SC ka la pynliem noh ia ka Ladmyrdon da 2-1.
la sakhi ha kane ka sngi, u Bah Balawan L.Marwein, Sports Secretary ka RBYF kum u kongsan, ha ryngkat ka jingdonlang kiwei de ki heh ka RBYF kaba kynthup ia u Bah Devan Warjri, u Bah Wanpher S Wahlang, u Bah P.P Kylla, u Gershom Lymphuid lem bad ki riew rangbah jong katei ka thain.
Lah ruh ban kdew hangne, ba ia katei ka lympung ialehkai la pynlong da ka RBYF Umsning Circle, ha kaba ka jingthmu hi ka long ban kynmaw kyrpang ia ka sngi kaba ka Ri Bhoi, ka la ioh ia la ka jong ka Distrik bad ha kajuh ruh ka por ka long ruh kum shibynta ban kyntiew ia ka sap ka phong jong ki khun samla ha ki kam ialehkai phutbol.
Ha kawei pat ka liang, ha kane hi ka sngi, na ka liang ka RBYF ka la leit ban noh synniang da ki Ben sha ka Umran Niangbyrnai RCUP School.
Uwei u samla, uba 24 snem ka rta, ula rah bor ia uwei u rangbah briew, tang na ka daw, ba u kyntait ban ai ia ka khun kynthei jongu, ban ia poi kha bad u.
Hadien ba ula jah ki pulit, ki la thwet bad ki la lap ia utei uba shah rahbor ha Mathura, ha Uttar Pradesh, ong ki pulit ka nongbah Delhi hynnin ka sngi.
U Sanju, ula ia lang paralok bad lai ngut ki paralok jongu bad ula rah bor ha ka step jong ka Sngi U Blei, ia u kpa jong katei ka thei samla, na ka dukan kaba u trei ha Dwarka.
Hadien ba ula rahbor, ula phah ia u kpa, ba un phone sha katei ka khun samla jongu bad ba un ong “Khun ba ieid ia poi kha bad U Sanju, u dei u samla, uba hok ba bha".
U kpa, u iathuh ruh ba mynta ialade u don ha Sonepat ha Haryana.
Ha kata ka por, la khot ia ki pulit bad la ioh ban kem ia utei u nongrahbor bad pyllait ia u kpa jong katei ka samla.
Ha ka jingiakren bad ki pulit, katei ka thei samla, ka suba jur ba u dei U Sanju, uba rahbor ia u kpa jongka bad ka dei na katei ka daw, ba ki pulit, ki sa bud dien hi sia, haduh ba da lah ban pyllait im biang ia u.
Shillong: U Dr Donkupar Roy, President jong ka seng  United Democratic Party (UDP), ula kynnoh mynta ka sngi, ba ka dei ka lyer pyrshah Modi, kaba la pynrem ia u kandidet jong ka seng UDP, U Dr  Jemino Mawthoh ha ka jingiakhun ia ka elekshon Lok Sabbha na Shillong Constituency.
Ula ong shuh shuh ba ka seng UDP, ka la pheil, ha kaba pynsngewthuh ia ki paidbah bad kumta ka jingkren jong ka seng Congress, ba ka BJP, ka dei kaba pyrshah ia ki rit paid, ka pyntieng koh tympan ia ki paidbah.
“Ka jingsngew pyrshah BJP, ka long kaba jur shibun, ha kaba wat manga ruh ngam lah ban pynsngewthuh ia ki briew jongnga" ong U Dr Donkupar Roy.
La ong shuh da u heh ka UDP, ba ka don ka jing pynsngewthuh ba ka UDP, kan ia treilang bad ka seng BJP, lada u kandidet jongka, un jop ha ka elekshon MP ba la dep bad ula ong shuh shuh ba ki paidbah, ki shim ba ka UDP, ka dei kaba ia treilang bad ka seng BJP.U Dr Don,ula ong shuh shuh ba ki seng trai ri, kim pat shym la jop satia ia ka elekshon MP na Shillong, naduh u snem 1989 bad kumta, ka jingshah rem jongki, ka la kylla long noh, ka jingjia kaba la ju jia baroh shi katta.
U Dr Don, u ong shuh shuh ba ka jingmih na ka elekshon MP, kam don jingwit satia ha kaba iadei bad ki elekshon dorbar Jylla, namar ba u ong ba ki seng trai ri, ki don ia ka bor kaba khlain bha ha kiwei pat ki elekshon, lait noh ha ka elekshon MP ha Khasi Jaintia Hills.
Phi hap ban khuslai bad ka daw, ka long ba ki nongthaw tuh ia ki ATM card, ki la don mynta ha Guwahati, ong ka khubor jong ka North East Now bad kitei ki la sei tuh ia ka pisa jong kiba bun ki briew.
U Gajendra Nath Talukdar, uba 75 snem ka rta, uba la shongthait na ka kam sorkar, u shong u sah ha  Lakhimi Path ha Beltola jong ka Guwahati bd ula shongthait kum U  Joint Comptroller of the Legal Metrology Department bad u buh pisa ha  Dispur Branch jong ka State Bank of India.
Ha ka 24tarik Jymmang, U Talukdar, ula ioh pdiang ia saw tylli ki mesej ha ka mobile jongu, ha ka por 11.45 haduh ka por 11.48 mynstep bad ha kaei ka por, la sei tuh ia ka pisa jongu T.1lak napoh SBI bad katei ka shimpor tang lai minit.
Haba ula leit sha Bank ban peit ia ka account, u lap ba la siew T.80,000 sha U Mithlesh Kumar bad la siew ia ka pisa ar sien, kaba mar T.40hajar, ha ka por 11.45 bad 11.46 baje mynstep jong ka 24tarik Jymmang 2019.
La iathuh ba la sei tuh ia kitei ki pisa pat sa T.10,000 ar sien, ha ka por 11.46baje mynstep bad 11.48 baje mynstep, na ki ar tylli ki ATM ha  Jagdamba Market bad Aman Vihar ha New Delhi.
U Talukdar, ula ujor ha ki pulit ka Hatigaon bad mynta ka shu sah tang ka jing ujor pulit bad ka Bank, kam lah satia ban siew ia ka pisa jong U Talukdar haduh mynta ka sngi.
Ka Chelsea, ka la mynjur ban die noh ia Usha ka Real Madrid ha ka dor £115million, ha kaba U Hazard, un ioh kamai £400,000 shi taiew.
La sngewthuh ba U Zinedine Zidane, uba dei u nonghikai ka Real Madrid, u kwah ban nang pynkhlain ia ka kynhun jongu, da kaba shim ia U Hazard, uba don mynta 28 snem ka rta.
La sngewthuh ba na katei ka jingiateh, ka Chelsea kan ioh  £100m bad kan ioh tam sa  £15m, na utei u nongialehkai jongka.
U Hazard, u don mynta ha Baku, na ka bynta ka jingiakhun ia ka final jong ka Europa League Final shibit ka miet jong ka Sngi Balang.
Shillong: Ki pulit ka Nongbah ki la kem noh ia u wei u Khar Bangla ba la tip kyrteng da u Dulas Khan na ka shnong Atghor jong ka District Sylhet na ri Bangladesh myn ha ka step jongka 26tarik Jymmang ha ka por kumba 2.50, katba u dang iaidkai hajan ka Civil Hospital,Shillong.
U ne u briew um don kino kino ki kot ki sla bad la ioh ruh iaki pisa Bangla bad ka Simcard na ka met jong u.
Shillong: U MLA ka North Shillong,U Bah Adelbert Nongrum myn hynnin ka sngi u la aiti ia ka Ambulance ba u la pynioh na ka skhim MLA sha ka Urban Mission jong ka KJP Synod Sepngi.
Ha kane ka jingialang ba la pynlong ha Ophis jong ka KJP Sepngi,Mission Compound,Shillong la don lang da ki kynrem ki lyndan jong ka Synod, kata, U Rev.D.Rymbai, Moderator Ka KJP Synod Sepngi,U Rev.B.K.Snaitang In-charge ka C.E.D.Department jong ka KJP Synod Sepngi,U Rev.N.M.Iangrai U Director ka Urban Mission bad u Rev.B.Syiem u ba la pyniaid ia katei ka jingialang.
Kum u kongsan jong katei ka jingialang,U Bah Adelbert Nongrum haka jingkren jong u,u la ai khublei iaka jingtrei shitom jong ka Synod ban shakri ymtang iaki mynsiem,hynrei naka bynta ka jingim jong kito kiba la ngat ha ki jingkyrni dih drug,HIV bad kiwei kiwei ki ba pynjot ia ka jingim jong ki khun samla ka jait bynriew.
“Nga sngewkmen ba lyngba kane ka Urban Mission ka long ban iarap ban pyllait iaki khun samla kiba la ngat ha ki jingkyrni ha ki kynja jingdih drug bad kiwei kiwei kiba pynjot ia ki",la ong u MLA ka North Shilong.
Shuh shuh, u la ong ruh ba kane ka Ambulance kan long ka lad ban iarap ia kito ki briew ki bym kotbor ban wai kali na ka bynta ka jingpang jingshitom jong ki ba haiing hasem jongki khnang ba kin lait na ka jingeh.
U la kyntu ruh ban don ka mynsiem ka jingshakri para briew namar ngi donkam ban ia kiewlang ha ki liang baroh.
“La khot iangi ba ngin shakri,hynrei ym ban shah shakri",la ong u Bah Adelbert ha ka jingkren jong u ha kane ka jingialang.
Shuh shuh,kum u kongsan u la pynpaw ia ki kyntien ba shongnia ba donjingmut ba kalong kaba suk ban pynjot ia kano kano ka kam ne jing shakri tang da u wei u briew ruh,hynrei ka long pat kaba eh ban tei iaka marwei.
“Bantei iakano kano ka kam ka donkam iaka jingia snoh kti lang jong ka kynhun,hynrei ban pynjot ne pynkyllon pat lah ban shim tang da u wei u briew,"la kren une u Nongialam jong ka North Shillong ha ka jingkren pynkut jong u.
Khliehriat: Hadien ka jingud jong ki pait nongshong shnong, ia ka jingsniew ka mashin ATM ha Khliehriat, kumta ka KSU Khliehriat Circle, myn hynnin ka sngi, ka la leit ia kynduh ia ki bor pyniaid jong ka State Bank Of India(SBI).
Ha kane ka jingleit ia kynduh la lamkhmat da u President jong Ka KSU Khliehriat Circle Samla Streamly S Niangti bad U Genl Secy Samla Cherity Suja ha ryngkat ka jing ia synran lang ki nongialam na ka District, ba kynthup ia U Samla Ohibait Dkhar President jong ka District body bad u Samla Garland S.Manner uba dei ruh u Genl Secy jong ka District Executive Committee.
Ka seng haba ka la ioh ban ia kren ia u incharge jong katei ka Bank halor ka jingbym lah jong ki ban buh biang da kawei pat ka ATM machine, u tei u incharge u la kular ban shimkhia ia kane ka kam bad u la ai ruh ia ka jubab ba ia ki ATM Machine kumba long mynta ki la jan poi bad ki dang don ha lynti bad ka seng ka la leit jurip ruh ia ka jaka ban buh ia katei ka machine bad la lap ba ki la dep ban pynbiang nadong shadong.
Ka KSU, ka pynpaw ba ka long kaba sngewlehrain ba kat ka District Head Quarter, kam don wat tang kawei ka ATM Machine bad ki paidbah ki hap leit sha Ladrymbai tang ban ioh sei pisa ha ki jingdonkam ba kyrkieh.
Shillong: Ka Seng Khynnah Seng Khasi Kmie Mawkhar, ha ka sngi Robibar ka 26 tarik Jymmang 2019, ka la pynkut ia ka jingrakhe ia ka Jubili Ksiar ba la long ha Seng Khasi Higher Secondary School Hall, Jaiaw.
U Kongsan ba la wan ban ïa don lang ha kane ka sngi u long u MLA jong ka Mawphlang Constituency u Rgh S.K Sunn bad ba u symbud kongsan dei u waheh Puramon Kynjing Dolloi ka Elaka Jowai bad ba dei u President Lympung Ki Khynnah Seng Khasi bad Seiñ Raij.
Haba kren kum u kongsan na ka liang u bah S.K Sun, u la ban jur ïa ki kmie ki kpa ba ka por kadei ïa ki ba da lei lei ym bit ban pynpep skul ïa la ki jong ki khun, namar ka jingstad ka long kaba donkam bha ha kum kane ka juk kaba mynta, kaba ki khun ki kti bad ki pateng kiban wan kin lah ban tip bad shemphang kham bha shuh shuh ïa la ka jong ka niam ka rukom bad ka riti ka dustur.
Nalorkata u bah S.K Sun u la pynpaw ruh ïalade bau wan na ka longïing kaba kit bad bah bha ïa ki kam kiba dei bad ki jong ka Seng Khasi, ha kaba u juh kloi ban ïarap ba un noh ïa la u synñiang u bynhei sha man la ki tnat Seng Khasi haba ki donkam ha ka por ba ki pynlong ïa ki Shad Suk Mynsiem ha ki shnong ki thaw ki jong ki.
Nalor kata u la ainam bad ai burom ïa ki nongseng ïa ka Seng Khynnah kum ïa I kong Litidora Lyngdoh Nongpiur, ba dei I nongseng ïa ka Seng Khynnah, nangta ïa u Rgh Bhiren Sing Thangkhiew kiba la bam kwai ha dwar u Blei bad nangta ïa u Rgh Spiton Kharakor, uba la bteng ïa ka lyngkha ba la dep ban prat da ki nongseng kiba ha shwa jong u naka bynta ban lum ban lang ïa ki khynnah naduh ba ki dang rit ba kin tip bad sngewthuh kham jylliew ïa ka niam tynrai.
Naka liang u bah S.K Sun, u kitbok ka kit rwiang bad kyrmen ba ka shalyntem jong ka jingtreikam ka Seng Khynnah ka Seng Khasi Kmie, Shillong kan ïai bteng na kawei ka snem sha kawei pat.
Haba phai sha ka prokram, ka la don ka jingpynkup burom ïa ki shotshan ka Seng Khynnah Seng Khasi Kmie kum ïa Kong Sweetymon Rynjah, Kong Litodora Lyngdoh Nongpiur, Rgh Bhiren Sing Thangkhiew bad kumjuh ïa u Rgh Spiton Kharakor.
La pynphuh pynphieng ïa ka jingïalang da ki jingrwai, ki drama lyngkot, ki jingshad ba la ai da ki hep barit ki tnat Seng Khynnah ka Seng Khasi bad Seiñ Raij bad ba la bynrap da ka jingsam ïa ki khusnam sha ki khynnah kiba la jop ha ki jingïakob ba la pynlong kum shi bynta ka jingrakhe ïa kane ka lyngkhuh snem kaba 50.
Nalor katta la ioh ruh ïa ka jingkren pdiang sngewbha na u Rgh D.K Dkhar bad jingkren ai khublei na u Rgh P.D Nongrum ba dei President bad General Secretary Seng Khasi Kmie, Shillong bad ka jingpule ïa ka kaiphod lyngkot da I kong Ibabet Hynñiewta, Secretary Seng Khynnah Seng Khasi Kmie.
Shillong: Myn hynnin ka sngi, la pynbam smai ia U Justice A.K.Mittal, kum U Chief Justice, ka Meghalaya High Court, ha kaba la pynbam smai da U Lat ka Jylla, U Tathagata Roy.
Jowai: Ka tnad Pulit hangne ha West Jaintia Hills, ka la pynlong ia ka jingialang kaba heh duh ha kaba iadei bad ki pulit shnong kiba la tip kum ki Village Defense Party ha kaba ia kane ka program la pynlong da ka ophis jong u SP kane ka District.
Ym duna ia ka 300 ngut ki pulit shnong na kylleng ka West Jaintia, ki la wan ban ia shim bynta.
Ka jingthmu kane ka prokram ka dei ba ki paidbah khamtam ki VDPs kin ai ka jingkyrshan, jingiarap bad ba kin ai ka kti kadiang ka kti kamon ia ki pulit khnang ban lah ban tem ia ki jingeh bad ki jingkulmar ha ki shhnong ki thaw jong ki.
“Ngi donkam ka jingiatreilang, khlem ka jingiatreilang ngim nympoi satia shaei shaei ruh, iarap ia ngi, ngi ruh ngi iarap ia phi, hood ngi don ki jingduna hynrei sngewbha wat nym thew, ngin iai trei ryngkat ryngkat ban pynlong ia kane ka District kaba shongsuk shongsain", la ong u bah Lakador Syiem, u SP ka West Jaintia Hills.
Ia kane ka Program la pyniaid da u ma Chetri uba dei ruh u Addl.SP kane ka District, bad la ioh ruh ka jingkren na kiba bun ki saheh jong ka tnad badei peit kyrpang ia ki VDP bad ruh na ki katto katne ngut ki rangbah shnong cum chairman VDPs.
Haba ki kren ki la ai ka jingiaroh ia ki pulit kiba la kloi ba wan ha ka por ba ki phone bad kumjuh ruh na ka liang u SP u la kren bun kiei kiei kiba ai jingmyntoi ha ka liang ka synshar khaddar bad ki lad jingiarap kiba ki pulit ka District ki lah ban ioh lyngba ki VDP.“Nga ai khublei kyrpang eh ia phi ba phi la iarap ia ngi bad mynta ka sngi ngi ai ka jingiaroh ia phi", la ong u bah SyiemHalor ka rukom treikam ki pulit da ka jingiarap ki VDP, ka khubor kaba kham bang ngin sa ai shaphi u paidbah ha kine ki kyndiat sngi.
Shillong: U MLA ka Mawphlang u bah SK Sunn u la pynher shithi sha u Myntri Rangbah ka jyllla u Conrad K Sangma myn hynnin ka sngi, ban kyntu ba ka sorkar ka dei ban pynleit jingmut beit kham bha ban shna da ka surok suin (flyover) ban ia ka lynti iaid kjat na suin ne sky walk khnang ban pynduna ia ka jingkhapngiah ne sahkut kali ha ka surok ha nongbah Shillong.
Ha ka shithi sha u myntri rangbah ka jylla, u bah SK Sunn u la ong, “Ngi la mad ia ka jingsahkut kali haba ngi leit sha Guwahati ynda la poi ha lad Ganeshguri Temple hynrei hadien ba la dep ia ka surok suin, ka jingsahkut kali ka la duna war ha katei ka jaka.
Halor kane, nga sngew ba ka jingshna da ka surok suin kan kham biang ban weng ia ka jingsahkut kali ha ka nongbah".
U la ong ba kan long kaba bha ia ka sorkar ba kan aiti ha ki kompeni kum ka ADB ne JICA ba kin pynkhreh ia ka dur ka dar ne ka DPR, na bynta kane ka jingthmu bad ban aiti pat ha ka PWD ba kan pyntrei ia ki kam.
“Ka rukom pyniaid kali ha sor, ka long kaba tang shipor bad kaba bun ki jingdkoh bad ngam ngeit ba ka jingkieng iaid kjat na suin ha Barik kan weng ia ka jingsahkut kali ha 3Mer shiteng, ha Anjalee Petrol Pump, ha Rilbong bad ha kiwei ki jaka", la ong u bah Sunn.
U MLA ka Mawphlang u la ong ba naduh ba la dep ban shna ia ka surok ar liang ne two lane na 7Mer sha Nongstoin, la khylluid ka jingiaid kali hynrei haba rung sha sor Shillong, ka jingsahkut kali ka la jubor bha.
“Nga sah ha Mawngap, nga iaid da ka kali 15 minit haduh 3Mer Shiteng kaba jngai 20km hynrei na 3Mer Shiteng sha sor Shillong kaba kham jan, ka shim por haduh 1 kynta ne tam namar ka jingsahkut kali bad kum kane ka jia ruh ha man ki lad ha Shillong’, la ong u bah Sunn ha ka shithi sha u Conrad.
U MLA ka Mawphlang u la ong ba u la dep rah ruh ia kane ka mat hapoh ka iing dorbar ban weng ia ka jingsahkut kali bad ka dei ruh kaba ju iakren bha man ka por hynrei ka jingeh ka la nangjur katba nang mih ki sngi.
Nga kyrshan ia katei ka jingong i bah SK Sun MLA bad la bun snem ka sorkar ka la dep iakren tangba ka shu jah la ka jah kumto khlem poi shano shano  ruh.
Ym don jingeh lada ka sorkar ka Mon.
Shillong: Ka Meghalaya Milk Processing Centre ha Mawiong, kan pynmih dud kumba sanphew hajar litre shi sngi.
“Kane ka unit thymmai ba la dep plie da U Myntri Rangbah ryngkat ka jingdonlang u Symbud Myntri Rangbah ka Jylla,U Bah Prestone Tynsong, kan pynmih kumba 50,000 litar ka dud shi sngi,bad la hap ban wad shuh shuh ia ki nongdie dud na ki riew shimet ne ki Co-operative Society ban pyndap" la ong u heh jong katei ka tnat haba iakren bad U Rupang.
Shuh shuh,u la iathuh ba kat haduh mynta ki jaka ba ju leit shim dud ki long na Umlyngka, Mawlai, Hynniewmer, Mylliem, Nongmynsong, Kyrdemkulai bad kiwei de ki jaka ba marjan jong ka Shillong.
U la iathuh ruh ba ka jingpynmih dud jong ka thain jongngi ka duna shaba palat.
“Kane kaba rim ka ngiam kumba 20,000 litre shisien thep, katba la ju ioh ban thied tang kumba 12500 litre tam eiei,ha kaba na kane,la pynkylla bunjait ki kynja song,naduh ka dud,ka doi bad kiwei kiwei"la iathuh u ne u Rangbah.
Shuh shuh,la ong ba dei lyngba ki khad ar ki seng ba la aiti ban pyniaid ia ka dud sha ki dong bapher bapher jong ka Sor Shillong bad sha bar Shillong de.
“Ia kane kadud ba la dep pynbha,la sam shaki paitbah lyngba ki khad ar ki seng Co operative Society," la iathuh u tei u nongtrei jong ka office.
Nongstoiñ: Ka Seng West Khasi Students Union (WKSU) Seng kmie myn hynnin ka sngi, ka la leit iakynduh ia u Ambrose ch Marak u ba dei u Director of School Education and Literacy (DSEL) na ka bynta ban pan jingshai ia ka jingbym don nonghikai la san bnai hapoh skul Sib Singh Memorial Govt.
Higher Secondary School Nongstoiñ ha kaba iadei bad ka subject Biology bad Mil/SL bad ruh halor ka jingbym pat don jong katei ka skul ia u Principal ba pura.
U Samla D.Sunn President ka Seng ha ka kyrwoh khubor ba u la phah u la iathuh ba ha katei ka jingiakynduh ka Seng ia u Director ka DSEL, na ka liang jong u tei u Director u la ong ha ki dkhot jong ka Seng ba ha ka jingshisha na ka liang jong ka ophis jong u ka la dep ban thungkam, ia kitei ki subject kat kum ka list ba la thung da ka DSEL ha ka dur jong ka jingthung kam ba shipor bad u la ong ruh ba um don jingtip eiei halor ka jingsangeh treikam bad u la ong ruh ba ka ophis DSEO Nongstoiñ ka khlem ai jingtip eiei ruh em halor ka jingsangeh treikam lane shongthait kitei ki nonghikai.
Shuh shuh ka kyrwoh ka ong ruh ba u tei u Director u la ong ruh ba lehse ka don ka jingia tyngkhuh ha ka por pyntreikam ia ka MP election model code of conduct 2019, ba kim shymla lah ban ia thir bha ia ki kam ba dei ban pyndep ha ka por ka ba biang katba ha kaba iadei bad ka jingbymdon Principal ba pura u la ong ba hap ban ap shwa shipor ia ka jingbate kam ia baroh ki nonghikai ha man ki skul sorkar jong ka Jylla bad ia kane yn sa shong pyrkhat da kane hi ka tnad treikam bad ruh ban leh noh kham kloi na ka bynta ka jingmyntoi ki khynnah skul.
Kumjuh ruh na ka liang ki nongialam jong ka Seng, ki la kyntu ia u Director jong ka DSEL bad ia ka DSEO ba dei peit jong ka thaiñ ban ia pynbeit noh mar mar na ka bynta ka jingbit jingbiang jong ki khynnah pule ha katei ka skul bad ruh ha kaba iadei ban tei noh ia ka building thymmai (additional building) kumba la phah proposal da ka ophis jong ka tnat pule puthi ka ba don Nongstoiñ naduh ki snem bala leit bad ruh ban shna madan ialehkai ban ker kynroh noh ia ka jaka ba la longtrai da katei ka skul khnang ban lait na ka jingshah kyntur pud bad ruh ban pynpra noh ia ki building rim jong katei ka skul kaba la shu iehnoh shrah lah slem bah ban lait na kino kino ki jingmynsaw ia ki khynnah kiba pule ha katei ka skul.
Ha kaba ia dei bad kane na ka liang u Director u la kular ban shim khia ba un sa ia kynduh ruh ia ki bor ba dei peit lyngba ka state planning board halor ka mang tyngka na ka bynta ka additional building kumba la dep ban tyrwa da ki bor ba dei peit ia katei ka skul sorkar ha Nongstoiñ bad ia kiwei kiwei.
Shillong: Ka Smit ka la pynliem ia ka Ryntih da 2-0 kol ha ka jingiakhun jong ka U-18 SPL ka SSA kaba long myn hynnin ka sngi ha madan Polo.
Ia kine ki ar kol ka Smit la thep da u Pynshngainlang Khyriem ha ka 11 minit bad kawei da u Shaborlang Warlarpih ha ka 87 minit.
New Delhi: U Subhrangshu, u khun jong U Mukul Roy, uba dei uwei na ki nongialam jong ka seng Trinamool Congress (TMC) ha ryngkat bad arngut ki MLA jong ka West Bengal lem bad 50ngut ki councillor, ki la pyniasoh ialade sha ka seng Bharatiya Janata Party (BJP) mynta ka sngi.
Haba kren sha ki kotkhubor, U Mukul Roy lem bad U Kailash V Kailash Vijayvargiya, u nongialam jong ka seng BJP, uba peit ia ka West Bengal, u iathuh ba U MLA na Bijpur, uba dei na ka seng TMC, U Subhrangshu Roy bad nangta sa uwei U MLA na ka seng Congress bad uwei na ka seng CPM, ki la pyniasoh ialade sha ka seng BJP ha ryngkat bad 50ngut ki  councillor.
U Vijayvargiya, u iathuh ia ki kotkhubor ba ki dang don bun ki dkhot jong ka TMC, ki ban pyniasoh sha ka seng BJP, ha ki 7 tylli ki kylla ban sa wan.
Na ka liang jong ka seng Trinamool Congress, ka la sospon hynriew snem kynthih, ia U  Subhrangshu Roy, MLA na Bijpur, na ka bynta hynriew snem, namar ki kam pyrshah seng jongu bad la iathuh ba U Roy lem bad U Shilbhadra Dutta lem bad U Sunil Singh, ki MLA jong ka seng TMC, ki la leit sha Delhi hynnin ka sngi.
Shri.Dap B.
