Ha kaba sdang, ha ka snem 1907, ka SHILLONG RECREATION GROUND TRUST (SRGT) ka la thung da ka ‘General Sports Committee’ (GSC) ban pynlong ia ki jingialehkai bapher bapher, kum ki jingiamareh, ki jingkilan met, ka phutbol, ka hockey bad kiwei de.
Nalor ka GSC, ka Trust la don ruh sa ka Shillong Polo Club kaba pyniaid ia ka jingialehkai Polo ha kaba ki nongialeh kai ki ju iawan poi na jan bad na jngai ruh.
Nangta ka don ruh sa ka jingiamareh race da ki kulai ba ka Trust ka la aiti ha ki ‘Sai Kulai’ (stewards) ban pyniaid, ba la tip hadien kum ‘ka Shillong Gymkhana Races’.
Kane ka la duh noh naduh ka snem 1968, hadien ba ka jingiasiat ‘Teem’ ka la wan sha khmat.
Kumba ka long mynta ruh, ka SRGT ka aiti ha ki seng bapher bapher ban pyniaid ne organise ia ki jingialehkai ha ki madan ialehkai ki jongka ha Polo Ground bad kiba kham kongsan na ki ki long kumne harum:Ka Shillong Sports Association (SSA): Ka jingiadei bad ka Shillong Sports Association ka la don naduh ka snem 1916 ha kaba ka General Sports Committee jong ka Trust, da ka jingmynjur jong ka Trust hi, la ai jingbit ia ka SSA ban pyndonkam ia ka madan ba la tip mynta kum ka 1st Ground na ka bynta ki jingialeh kai phutbol bad kiwei.
Ha ka snem 1976 ynda ka Trust ka la pynkut noh ia ka jingtrei kam jong ka General Sports Commitee ka jong ka, ka la sngew dei ban pdiang ia ka jingtyrwa jong ka SSA ban ai wai ‘lease’ noh ia ka madan 1st Ground ha ka SSA.Kumta da ka Lease Agreement ba la ia soi da baroh arliang, Ka SRGT ka la ai wai lease noh ia ka 1st Ground ha ka SSA 30 (laiphew) snem na duh ka snem 1976.
Hadien ba kata ka Lease Agreement ka la kut noh la bteng biang sada ka wei pat ka Lease Agreement kaba thymmai kaba 30 snem naduh ka snem 2012.
Kumta kumba ka long mynta, ka ka SRGT kum ka trai khyndew ka la ai wai ‘lease’ noh ia ka 1st Ground ha ka SSA haduh ka snem 2042.
Ka SRGT ka la shah sngewbha ruh ia ka SSA ban tei ia ka Stadium bad ia ki dukan ha ka nalor ka jingai khyndew shuh ban pynbiang ia ki gallery jong ka Stadium.
Ka State Sports Council, Meghalaya (SSCM): Ha ka juh ka rukom,haba ka State Government Meghalaya ka la pynpaw ia ka jingdonkam khyndew na ka bynta ka State Sports Council, Meghalaya ha ka snem 1979 ban shna stadium bad kiwei ki jingdonkam jong ka Council, ka SRGT ka la mynjur ban ai wai ‘lease’ noh haduh 28.75 Acres na ka khyndew ka jong ka, ha Polo Ground sha ka SSCM.Ia ka Lease Agreement kaba 30 (laiphew) la soi ha ka 16 tarik Iaiong, 1979.
Katba ka SSCM ka la dep leh shibun kiei kiei ha ka tei ka jaka na ka bynta ka jingpyniaid shaphrang ia ki jingialehkai sports, kam shym la pyndep pat ban ia thaw ia ka Lease Agreement ba thymmai haduh mynta wat hadien ba ka Lease kaba rim ka la kut noh na duh ka snem 2009, kata la jin 11 snem mynta!Ka Meghalaya Football Association (MFA): ha ka snem 2010, ka SRGT ka la ai wai ‘lease’ sa ia kawei pat ka madan sha ka Meghalaya Football Association, Shillong ban shna ia ka madan phutbol ‘artificial turf’ kaba nyngkong ha ka State.
Ia kane ka Lease Agreement kaba 30 (laiphew) snem la ia soi ha ka 10 tarik Naitung, 2010.
Ka long kaba sngewtynnat ban ioh-i ba kane ka madan ka la dep bha bad ka jingialeh (practice) football ha ka ka long kaba shitrhem bha.
Nalor kitei ki jaka ba la ai wai ha ki seng ialeh kai,dangdon sa kiwei pat ki bynta ba ka Trust ka hap ban peit ban khmih hi.
Ka 2nd Ground ka long kawei na ki.
Ia kane ka madan la ju pyndonkam ha ki bun ki rukom jingialehkai bad kiwei kiwei de ki jingdonkam paitbah.
Ia kane ka madan la mang na ka bynta ki khynnah samla kiba wan na ki longing kiba kham duk, ki bymlah ban siew ban ia lehkai ha ki stadium bad ki madan ba marjan; na ka bynta ki khynnah skul kiba wan na shibun ki skul bad ki dong bapher bapher; na ka bynta kito kiba ialeh kai Rong-biria siat khnam Khasi; bad na ka bynta kiwei kiwei ki jingdonkam paitbah katba ka Trust ka sngewbit.
Ka Parking Lot ka long ka wei ka jaka ba ka Trust ka la thaw hi da ka loan.
Da ki spah ki kali ki ia wan ban ieng mynsngi bad bun ruh kali kiba ieng-miet ba ki trai ki wan buh ban kham kylluid ki dong ki kun.
Ka la iarap shibun eh ban pynbiang ia ka jingieng kali ha ki por ba long ki kynja jingialang paitbah.
Ka Trust mynta ka dangpyrshang ban buh ia ka Park bad ia ki jaka shong kai ha rud ka wah bad ki jaka ba dang lait ha jan ka 1st Ground na ka bynta ki khynnah bad ki ba ha iing ha sem bad ia ‘ka cafe’ ruh na ka bynta ka jingdon kam jong ki.
Ban kham pynitynnat bad pyni-phuh i-phieng kin don ruh ki jingthung ia ki dieng ki siej bad ki syntiew ki skud ha ki jaka ba i donkam.
Ha ka liang ka jingiarap iabeh, ka Trust ka ai jingiarap ia ka jingialeh kai phutbol 3rd Division ba la ju pynlong ha ka 2nd Ground man la ka snem.
Kumjuh ruh ka Trust ka ai jingiarap lem man ka snem ia ka Polo Ground Higher Secondary School jong ka shnong Pynthorumkhrah ia kaba la shna ha ka jaka ba la ai da ka Trust; bad kiwei kiwei de jingiarap kiba ka Trust ka sngew dei ban iarap ,na ka por sha ka por.
Ia ki Trustees jong ka SRGT la jied bad thung kat kum ka Trust Deed, da Ka jingmynjur lang jong ki Trustees ba rim (sitting Trustees).
La ju don ki Trustees kiba la bat ia ki kam bad kyrdan ba khraw ha ka ri kum u (late) Shri Fakhruddin Ali Ahmed uba la long hadien u President ka Ri India,u (late) Shri Maham Sing, u (late) Shri S.D.D.Nichols Roy bad ki wei.
Ki Trustees kiba mynta ki kynthup ia u Mr.J.M.Pariat, u Mr.Wallamphang Roy, u Mr.G.P.Wahlang IAS (Retd), u Mr.D.M.Pariat bad u D.C.Shillong kum u Ex-officio trustee.
Kum ka rynsan ba la seng ha ka nongrim jong ka jingpynbit pynbiang ia ka kmen ka sngewbha paitbah (public recreation), ka Trust ka shim ia ka jingkit khlieh ban nangiaid shaphrang ha ki jingthmu ba ki jingpyrshang ki jong ka ha ki sngi bad ki por kiban dang wan ter ter.
Ka jingkhriat ka la nang jubor tasam ha kine ki sngi bad kumta ki blei thaw ha Ayodhya, ki la donkam nep.
Ki lyngdoh niam, kiba peit ia ka ayodhya, ki la shim khia shi katdei ha kine ki sngi, ban ai jing syaid ia u blei thaw jong U Ram Lalla, ha kawei ka iing basa kaba la buh ba kin shong kin sah shipor, da kaba ki la buh ia ka heater bad nangta ki da sop pynsyaid ruh da ka blanket ia kitei ki blei.
Kane ka dei ka sien kaba ar, ba la sop bad pynsyaid bha ia kitei ki blei thaw.
Ha u snem ba ladep, ki nongialam jong ka  Vishwa Hindu Parishad (VHP), ki la sdang ia katei ka jingmut ban pynsyaid ia kitei ki blei kiba don ha Ayodhya.
La iathuh ba katei ka temple, ka dei ruh kaba la buh da ka air condition, ha kaba kitei ki blei, ki lait na ka jingshit kyrang ha ka por lyiur.
Ha katei ka temple, kaba dang shu shna shipor, ki don U Ram Lala, nangta ki para jongu, U  Bharat, U Lakshman bad U Shatrughan ha ryngkat bad kiwei pat ki blei, ba kynthup ia U  Hanuman bad U Bhagwan Shaligram.
Kham bun na ki nongshongshnong jong ka Meghalaya, kim pat tip bad kim pat poi ruh ha ka shnong Lawse.
Kane ka shnong ka don kumba 8 kilo metre shathie na sor Nongstoin bad sa kumba 5 kilo metre ha ka surok ban poi sha ka dewlynnong kaba itynnat tam bad kaba heh tam ha ka Jylla Meghalaya, ka Nongkhnum.
Ban poi ha ka dewlynnong Nongkhnum na Nongstoin, hab ban leit da ka Kali lyngba ka wahrit ba la ai kyrteng ka phod Byrtud ba last sin kyrteng ruh ka Phod Kynthei.
Nangta sa poi ha Nongjyllieh, kiew sha Tynrong Wahladew, poi ha Sohlait, Lawse, Sohparu, Dingsyiang lane Diengshyieng bad sa poi ha Nongkhnum.
Oh, katno ka jingitynnat ka mariang baroh sawdong sawkun sha kamon bad sha kadiang lada leit da ka Kali na Nongstoin sha Nongkhnum.
Kaba pynsngew thut bad pynjrem met khyndiat, ka long tang ka jingsniew ka surok.
Kane ka shnong Lawse, ka don 219 tnum iing bad ka jingdon ki khlieh briew ka long 1346 ngut, 682 ki kynthei bad 664 ngut ki shynrang.
Ki don 10 tylli ki skul, ka Lawse Govt.
LP, ka Lawse Fellowship LP, ka Fellowship Girls’ UPS, ka Fellowship UPS Lawse, ka Fellowship Secondary, ka Lawse Urpylleng LP, ka Lum Carmel LP, ka Lum Carmel UPS, ka Domsaw RC LP bad ka Spring Valley Academy School Pynden Narai.
Ki kynhun Balang kiba don ha Lawse ki dei- ka Presbyterian, ka Katholik, Balang U Blei Meghalaya-Assam, Balang u Blei Ri Khasi-Jaintia, ka Balang u Blei Ecclecia, All One in Christ Fellowship, Assembly Church of Jesus Christ India, Balang u Blei baim, Bible Believers Church bad Seventh Day Adventist.
Ia ka shnong Lawse la seng shnong da ki ar tylli ki longiing, ka jong u Kin Sing Lyngkhoi, ka tnga jong u, ka Ngei Ron Marwein bad ki khun jong ki- ka Jerebom, u Bershon, ka Shali, ka Trely bad ka Dina Marwein.
Nangta ka iing jong u Saiphan Shangdiar bad ka tnga jong u, ka Ri Moit Nongsiej bad ki khun jong ki- ka Kerimai, u Krimson bad ka Stian Nongsiej.
Kine ki dei na ka shnong Mawranglang, Maharam Syiemship.
Kane ka la long ha ka snem 1933 hadien ba u Syiem ka hima Nongstoin, u Sib Singh Syiem, u la ai jingbit ia ki ban rung hima bad ban shongshnong ha ka khyndew shrah, ka Lawse bad baroh ki thain jong ka kiba dang sah shrah.
Hadien 6 snem la wan buhai shnong sa ka iing jong u Dorsingh Marwein bad ka tnga jong u ka Elizabeth Lyngdoh, ka iing jong u Borsingh Marwein bad ka tnga jong u, ka Saphila Lyngdoh.
Nangta sa ka iing jong u Lait Wanniang bad ka kurim jong u, ka Phet bad ki khun.
Shuh shuh la wan shongshnong sa ka iing jong u Hiartunong Marwein, ka kurim jong u bad ki khun jong ki.
Hadien pat la poi ban shongshnong ha kane ka shnong sa kiwei kiwei haduh ba kane ka shnong ka la roi haduh 1346 ngut ki khlieh briew ha ki 219 tnum iing.
Ki pud sawdong jong ka Lawse ki long: na Shatei ka don ka khlaw shnong Lawse bad iakhap bad ka Nongstoin: shathie ka don ka shnong Sohparu, Disyiang, Mawthar bad Mawduh.
Mihngi ka don ka surok PWD, Nongjyllieh, Khyndew Kharbani, khyndew ka kur Nongsiej, Mawthung Kper, Wahkynshi bad Wa Kha: Sepngi ka don ka Mawthawphet, Sangriang bad ka khyndew Nongstoin.
Ki shnong na markhap markhum ki dei ka Nongstoin, Mawthawphet, Sangriang, Mawduh, Mawthar, Disyiang, Sohparu, Nongjyllieh, Tynrong Ladew bad Sohlait.
Ia ka synshar shnong jong ka Lawse la pyniaid da ka shnong Nongstoin naduh ba dang seng ia ka (1933) haduh 1950 bad naduh 1951 kane ka shnong ka ioh synshar hi hapoh ka jingialam u Sordar bad ka Executive Committee shnong.
Naduh ka snem 1951 haduh ka snem 1960 la long Sordar da u Dorsing Marwein.1961- 1971 da u Wosly Lyngdoh, 1972- 2007 da u Bershon Marwein, 2008- 2017 da u Bingwell Kharsohphoh, 2018 haduh mynta da u Phyrnai Kharsohphoh.
Kham bun na ki nongshongshnong jong ka Lawse ki dei ki nongrep bad ki nongbylla sngi.
Ki nongbylla ki leit bylla kylleng katshaba ki ioh.
Don kiba bylla ha shnong, ha sor Nongstoin, ha Shillong, ha ki jaka par dewiong bad ha kiwei ki jaka.
Ki don ruh kiba im da kaba shong dukan bad die jingdie ha ki rud dukan bad rud surok ha New Nongstoin.
Ki nonghikai skul ki don 26 ngut bad ki nongtrei sorkar ki don 21 ngut.
Ha ka shnong ki tnum iing kiba la ioh ration card na ka sorkar India ki don 157, Non-NFSA=8, AAY=5, PHH=144 bad kiba khlem ration card=62 tnum iing.
Ka shnong ka la ioh khaw bad sharak ration manla u bnai lait noh ka shini ba khlem ioh shuh la bun bnai bha.
Nalorkata, ka la ioh ruh ia u khaw bad u dai lockdown na ka sorkar India.
Ha shnong don kawei ka Anganwadi Centre, kawei ka Anganwadi Worker bad kawei ka Anganwadi Helper bad 2 ngut ki Asha worker.
Ha shnong don ruh 2 ngut ki nongkhem bad ai dawai ha New Nongstoin, iwei i dei u shynrang uba tbit ruh ban pynkha khunlung.
Kiba Anna ha ka met ki don 6 ngut ba ioh jingiarap manla u bnai na ka ophis ICDS Nongstoin.
Kiba la ioh penshon tymmen ki don 15 ngut bad ki khynnah kiba 14 snem shapoh ki don 60 ngut.
Kiba la pyndep ia ka Bachelor degree ki don 11 ngut katba kiba la dep ia ka Master degree ki don 2 ngut.
Kane ka shnong ka don kawei ka Village Employment Council (VEC) ban peit, ban bishar bad ban pyntrei ia ka skhim jong ka sorkar India, ka MNREGS, ba ioh lyngba ka Nongstoin Block Development.
Ka shnong kam pat don Dorbar Hall namar ym pat dep shna.
Ka Lawse ka don la ka jong ka Khlaw ba la ai bynta da ka shnong Nongstoin kaba don ha Sepngi bteng ter ter lam shatei.
Ha Kane ka shnong ki don 2 ngut kiba don sap ban thain jingthain, u Bah Kolningstar Kharsohphoh uba tbit bha ban thain Khoh, Star, Prah, Kriah, Shang, Ruh syiar, Ruh, Sun, Shylliah, Trap, Knup bad kiwei kiwei, katba i Kong Dwial Thongni I tbit bha ban thain ia ki jingpynwan dur ha ki jain bapher (designs) la ki dei ki jain tapmoh, jain kyrshah, jain sem, ki marina, ki Sarod bad kiwei kiwei.
Ka bor shnong ka ju pynlong ia ki prokram hapoh shnong ban iakren bad phylliew jingmut bad ki samla ba khlem kam khlem jam kumno ba kin ioh kam ioh jam bad kumno ban ieng ha la ki kjat da kaba khot ruh ia kiwei kiba tbit bha ban ia ai jingmut lem ia ki samla ka shnong.
Ki don ruh ki jingiaphylliew jingmut bad iasaindur kumno ban lam lynti ia ki samla ban lait na ki jingngop ha ki kam sniew kum ka jingbuaid tanglang, dih duma dih sikret, dih kynja, dih bhang bad dih Droks, iashongkha khynnah shang makia bad leh ia ki kam dakaid.
Hynrei ym pat lah ban rat dynghong.
Ia mynta ka jingduk jingkyrduh, ka jingkhlem kam ki samla bad wat kiba la kham iaw ruh, ka shongkha khynnah bad ka jingdih droks ki long ki jingeh jong ka shnong.
Ha Sports ruh ki samla shnong ki iashim bynta bha wat la kim da don ki madan kiba paka.
Ha ka snem 2018 ha ka Football Tournament ba la pyniaid da ka Nongstoin District Sports Association, ki samla jong ka Lawse Sports Club ki la ioh rah ia ka nam lahduh.
Ki tnat sorkar kiba la kner ban ai jingiarap ia ka Lawse ki long ka Education (DI office) ba la iarap ia ki skul, ka Soil & Water Conservation la ai da ka Watershed, Water Resources da ka Dam bad pipe ring um sha ki Pynthor kba, ka Horticulture da ki Community Pond bad Poly House, ka MeECL ka la ai ding ilektrik ha ki katto katne ki thliew iing hynrei kam pat pynpoi ding lut ia baroh khamtam ha ka dong Domsaw, na ka Block Nongstoin tang ka MNREGS(100 sngi), na Fishery ka la iarap ban shna pung dohkha tang ia ki katto katne ki shimet shimet bad ka PWD pat ka la ai ia surok na Nongjyllieh sha Disyiang bad na Nongjyllieh sha Sangriang lyngba ka Tynrong Ladew, Sohlait, Lawse, Sohparu, Disyiang bad na Lawse, Mawduh shaduh shnong Sangriang.
Ka Agriculture, ka Sericulture, ka Veterinary, ka Forest, Health bad kiwei ki tnat sorkar kim pat kner ia ki kti jingiarap lem.
Wat ki MP, MLA bad MDC kim pat pynnoh synniang ei ei kiba pynsah jingkynmaw pateng la pateng hapdeng ki nongshongshnong bad ha ki pateng ban wan.
Ka shnong ka la paw bha namar ki briew jong kane ki la shai bha wat la ki long kiba dang tlot bad duna ha ka ioh ka kot.
Lait noh tang katto katne, kiba bun hi ki traishnong hangne, ki dei kiba la peitmat bha, kiba sian, kiba trei shitom, kiba tieng blei, kiba pariah, kiba don akor, kiba kloi ban iarap lem ia ki sohshnong kiba iit jingtip bad kiba iakyrshan lem ia la ki para shnong kiba ngat ha ki jinglanot.
Nangta, Kane ka shnong ka long kaba padun kum ka jin kulai, KA don ki khlaw bad ki lawbniap, lumrit, ki padun bad ki them ba la sop itynnat bha da u phlang.
Na mihngi shaduh shathie la ker da ka Wah Kynshi bad na shatei bad sepngi la ker da ki khlaw heh bad rit.
Ki don ruh ki wahduid kiba don ki Dohthli bad shalynnai babun jait.
Na Lawse lah ban iohi kyndiang ia ka sor Nongstoin bad bun bah ki shnong kylleng jong ka West bad South West Khasi Hills.
Lah ruh ban iohi ia ki katto katne bynta jong ka Bangladesh ha ka por Synrai lada khriang bha ka bneng.
Ka jingdon jong ka Dewlynnong Nongkhnum ba pawnam ha ka thain ba hab iaid lyngba na Lawse, lada dei ban leit sha ka Beach Nongkhnum, sha kshaid Thum Thum, kshaid Weinia ne kshaid Lynshiang ban peit ia ka jingitynnat ka mariang shato bad ki sawdong sawkun jong ka thain, pyniapngiah shuh ia ki nongwanjngohkai kylleng ka jylla bad jong ka pyrthei.
Da shisha U Blei u la theh kyrhai kyrpang ia ka jingaiei mariang ha Kane ka thain ba wat ki blei ruh kin ym ngiah ban wanshong ha kane ka jaka.
Ka ba dangsah ka long ban pyndap ia kaba dang duna da u briew khnang ba ki nongwan jngohkai kylleng ka pyrthei kin ym sngewdap lano lano ruh ban peit bad mad ia ka jingitynnat jong kane ka jaka.
La lut ki nongshad bad ka por ruh ka la miet, kata 11 baje lah lah.
Shwa ban pynwai, u Headmaster u la kyrpad ia baroh kynthup lang ia ki nongpeitkai ba kin ia rwai lang ia kato ka jingrwai kaba ong “Ri Khasi Ri Khasi Nga ieit ia Pha".
Tang shu wai baroh ki la leit noh sha la ki iing ki sem da ka mynsiem kaba kmen.
Ha ka sngi kaba bud pat, la pynlong ia ka jingsam resol ha ka por 10 baje mynstep.
Baroh ki khynnah skul ki la wan lut kumba la bthah da ka bor skul.
Ha ka klas V la long nyngkong da ka Naphibiang na ki 40 ngut, na ka klas VI la long nyngkong da ka Sadalin na ki 35 ngut, bad na ka klas VII la long nyngkong da u Ksan na ki 30 ngut.
La pynlong ka jingiathapkti kaba jam bha na baroh ki khynnah skul.
Shwa ban pynbna shuti, la ioh ka jingsneng jingkraw na u Head jong ka skul.
La pynbna ba ka skul kan plie biang ha ka 20 tarik Rymphang ha ka snem ban wan.
Baroh ki la pass lut bad don ruh kiba la shu pynpas.
Ka shuti tlang ha nongkyndong ka la long ka lad jingiarap kaba khraw ia ki kmie ki kpa jong ki khynnah skul.
Ki khynnah skul ha nongkyndong kim da kjit eh ia ka pisa jong ki kmie ki kpa namar haba ki ioh shuti tlang, shuti lyiur, shuti kyrpang, ki la ioh ka lad ban iarap ia la ki kmie ki kpa la ha iing ne sha lum.
Ka shuti tlang lei-lei kaba palat 2 bnai tam kaba long ka jingkyrkhu ia ki kmie ki kpa.
Na ka bynta ki bai skul bai kot, bai uniform bad kiwei kiwei ki la lah ban pynmih hi lada khein bha ia ka bai sngi ba ki trei ha la iing ne leit bylla sha ki briew.
Ka kyrdan jingim jong ki, ka riam ka beit jong ki kim da kiew eh hynrei ka jinglong shi sur, ka jingim palei jong ki ka thain syrdoh ia ka long-briew man-briew jong ki.
U bah Sino bad ka kong Luda ki la kmen eh ba baroh arngut ki khun ki pas ha kata ka egsam kiew klas.
Ha ka por dihsha sngi, u kpa u la kren ia ki kumne-“U Bhalang un sa shong klas VII bad ka Syrpai klas VI la shem snem hynrei u Ksan un hap pep noh namar ngim kot bor ban phah skul sha Nongstoin ne sha Shillong.
Tang ba u la nang ban pule, ban thoh bad ban khein jingkhein malu mala ruh ngi lah sngewsuk khyndiat ban ia kaba leit sha ki briew.
U Bhalang pat lada u pas la shem snem lada sngewsynei u mama jong u uba sah sha sor un leit shong noh bad u ban bteng ia ka jingpule.
Phi ki khun ba la kham heh phi la iohi ia ka jingduk jong ngi ki kmie ki kpa haba wat tang ka lum ruh hap ban shu wai.
Nga duwai ba u Blei un kyrkhu pat ha la pateng-meiteng jong phi hadien habud" la kren u kpa da ka mynsiem buh jingkyrmen.
“To ieh kpa ia kata baroh ngi ieh ha ka jingibit jong u Blei.
Lada ngi shu iai pyrkhat sah kan pynlynga pynpisa lynter ia ngi bad ka khate noh pynban ia ka koit ka khiah.
Ka jingbun jingmut jingpyrkhat than kam pynbha hynrei ka khot sngewbha ia shibun ki jingpang" la ai jingmut ka menkmie.
“Hooid, kein, nga ruh nga sngewthuh kumta" la mynjur u menkpa bad u shim ia ka pela ban dih pynlut noh ia ka sha.
“Nga kwah eh ban pynnang pynstad ia ki khun tangba ka jingduk ka khanglad ia ngi.
Imat ka daw ruh ka dei namat ba la ia bun eh.
Yn pyrkhat tang ia kaei kein? sha Sor te, sngewmat kumba iathuh khana i kynum ki briew ki ia don khun tang 2 ngut 3 ngut eh.
Kane ka pynlah ia ki ban kyrshan skul haduh ba kin da pyndep ia ka Degree ne Master Degree ne wat ban leit pule shabar na ka jylla lajong" la pynkut u kpa bad u ieng noh artat ban trei kam sha kper.
“To phi ruh khun leit trei noh la ka kam ka kam kumba ju trei.
Nga ngan nang pynshet noh ka ja ka jyntah ioh lap ba thiah kine ki khynnah.
Ka por ruh ka la dap 4:30 la ong ka kmie.
Shillong:Na ki 123 ngut kiba ioh pang thymmai, ki don 76 ngut na East Khasi Hills bad kitei ki kynthup ia 8 ngut ki nongtrei ka koit ka khiah, 15ngut ki high risk contact, 2 ngut ki pulit, 6 ngut na Barapathar, Ka Mawlai Iewrynghep, ka don 11 ngut kiba ioh pang bad ka Nongthymmai, ka don 11 ngut nalor kiwei pat.
Ha West Jaintia Hills, ki don 4 ngut ki high rist bad 37 ngut na Mihmyntdu.
Shillong:Kiba ioh pang covid mynta ka sngi, ki long 123 ngut bad ka East Khasi Hills, ka don 76 ngut, ha kaba 75 ngut ki dei ki riew paidbah.
Ka West Jaintia Hills, ka kiew bha, da ka jingdon ki 42 ngut ki riew paidbah, kiba ioh pang thymmai.
Ka West Garo Hills, ka don 2 ngut kiba ioh pang thymmai, ka South Garo Hills, ka South West Garo Hills bad ka West Khasi Hills, ki don mar iwei iba ioh pang thymmai.
Kiba jem ki long 31 ngut bad kiba iap mynta ka sngi, ki long 3ngut bad kitei ki dei baroh na East Khasi Hills.
Kiba dang don ia ka jingpang, ki long baroh 730 ngut, ha East Khasi Hills 446 ngut, West Khasi Hills 8ngut, South West Khasi Hills 2 ngut, West Jaintia Hills 120 ngut, East Jaintia Hills 9 ngut, West Garo Hills 72 ngut, South West Garo Hills 18 ngut, South Garo Hills 5 ngut, East Garo hills 14 ngut, North Garo Hills 8 ngut.
Baroh kiba ioh pang, ki long 12,008 ngut bad kiba iap, ki long 128 ngut.
Shillong: U Director ka tnad ka koit ka khiah u Dr Aman War, u la iathuh ba haduh mynta 28 ngut ki briew la ithuh kum ki High Risk contact jong u Myntri rangbah ka jylla u Conrad K Sangma, hadien ba la test positive COVID-19 ha ka sngi thohdieng.
“Haduh mynta la dep bam wad ia ki 28 ngut ki high risk contact jong u Myntri rang bah ka jylla bad ha ka jingtest ia kine ki 28 ngut baroh ki long negative bad baroh ki don hapoh ka jingshong quarantine," ong u Dr War.
U Dr War u la ong ruh ba ki bun na ki briew ha kine ki 5 sngi kiba la leit ban ia kynduh ia u Myntri rangbah kine ki kynthup ia ki MLA, ki ophisar, ki briew na ki sengbhalang bad ki briew na ki dorbar shnong.
Kum ban shu pynkynmaw u Myntri rangbah ka jylla u Conrad K Sangma, ha ka sngi thohdieng u la test Covid positive.
U President jong ka seng BJP, U  JP Nadda, ula ioh ia ka jingpang khlam covid 19.
U Nadda, u iathuh ia kane ha ka peij jongu ha twitter bad u iathuh ba mynta, u don ha ka jingshang kyrpang ha la iing.
Utei u heh duh ka BJP, u khot ia kito kiba la ia kynduh ia u, ba kin shong kyrpang ialade.
U Nadda, ula leit dang shen sha West Bengal, ha kaba ka kali jongu, ka la shah kawang maw, ha kaba la kynnoh, ba la leh da ki dkhot jong ka  Trinamool Congress, ha kaba ula shah kawang  Diamond Harbour, ka Lok Sabha constituency jong U Abhishek Banerjee, uba dei u pyrsa jong ka Mamata Banerjee.
Shillong: U Symbud Myntri rangbah ka jylla u bah Prestone Tynsong, u la ia thuh ba ha u snem thymmai kata ha u Kyllalyngkot 2021 ka  sorkar kan weng noh ia ka jingpyniaid odd bad Even number ia ki kali kamai ha East Khasi Hills District.
Haba iakren bad ki lad pathai khubor na ka liang u bah Prestone u la ong ba ynda la wan u snem thymmai ha u kyllalyngkot ka sorkar jylla kan sa shong ia ka jingialang ban shim ia ka rai ban weng noh ia ka jingiaid Odd bad Even number ki kali ha East Khasi Hills District baroh kawei.
Kum ban shu pynkynmaw namar ka jingsaphriang sted jong ka khlam Covid -19 ha ka jylla ka Sorkar jylla ka la pynmih ia ka jingbthah ba ki kali kamai kin hap ban kit briew tang 50% bad ka bai kali ruh kan long 50% ha ryngkat ba ki kali kin iaid 50% kata kat kum ka odd and even number shisngi.
Shillong: U Director ka tnad ka koit ka khiah u Dr Aman War, haba ia kren bad ki lad pathai khubor u la ong ba lada ki briew ki bud pyrkhing ia ka jingbthah ka tnad ka koit ka khiah ka covid second wave kan ym wan shuh ha ka ne ka jylla.
U la ong ruh ba ha ka jingpeit ki stad jong ka tnad ka koit ka khiah naduh ba sdang ka khlam ha ka jylla mynta ka la kham duna ka jingsa phriang ka ne  ka khlam.
U Dr war u la ong ba ka jingtest mynta ka long tang ia ki briew ki don ki dak ki shin bad ia ki High Rick contact.
U Dr war u la ong ruh ba ka jingphikir ialade  bad ka jingburom ia ki wei kan iarap ban sangeh ia ka jingsaphriang kane ka khlam bad kan ym lah bn wan ka covid second wave ha ka jylla.
U Dr war u la ong ruh ba ka lada ki briew ki khein sting kane ka jingpang kan ktah ia ki briew ki ba dangrit ka rta bad ki ba la noh ka rta.
U Dr War u la ong ruh ki paidbah ki dei ban don ka jingsngewthuh ba  une u khniang jingpang Corona Virus un sa kynrei lada kim shim khia kan sa poi la ka jingeh ia ki wei pat.
U la ong ba ka jingdeng ia ki mask ha ka jaka bun briew kane kan long ka jingiada ia ki wei bad ialade ruh bad u la ai jingmut ruh ba ki briew ki dei ban kiar na ka  Close Spaces, Crowded Spaces bad ka Close Contact.
Shillong: Ka HNLC ka shim ia ka jingkitkhlieh sa shisien ha ka jingdonkti ban pynbthei ia u bomb IED uba don bad ka baje,  ha ka jaka sah ki nongtrei ka Star cement.
Ka daw ka jingpynbthei ka long ba u trai katei ka karkhana u kyntait ban siew ia ka khajna ba ka seng ka buh ia katei ka karkhana.
Kino kino ki karkhana ne kino kino ki kynhun khaii bar jylla ki hap ban siew beit iaka khajna sha ka HNLC, lada dang don kiba ialeh pyrshah bad katei ka hukum ka HNLC kin mad ia kajuh ka apot kumba mad ka Star cement.
Ka jingdon jong ki karkhana ba nabar haka Jaidbynriew jongngi kam shym wanrah kano kano ka jingmyntoi,wat ia u dewiong naduh mynshuwa kim thied shuh uba ngi pynmih nangne ki thied nabar, lada ki mut ban thied ruh ki khniot iaka dor kaba tad.
Ka jingthepkam thepjam ruh ka long beit da ki briew jong ki kiba ki wanrah hi na bar jylla,katba ki khynnah samla jongngi pat ki hap ban leit wadkam bad trei ha bun tylli ki karkhana kiba shabar.
Ka jingbym lah ban pyn treikam da ka sorkar ia ka karkhana Cement ha Mawmluh ka pyni iaka jingtlot jong ka sorkar, kat haduh ba ki nongtrei MCCL kin hap ban mih sha surok ryngkat ki ummat ban dawa iaka jingshahset tulop ka jong ki,katba daki phew tylli ki karkhana shimet kiba nabar ki lah ban treikam khambha ban iaka karkhana sorkar haduh ba ki lah ban buh iaka dor cement shi byrni haka dor kaba heh.
“Ka Seng ka phah ruh iaka jingsngewlem sha kito ki briew kiba mynsaw ne lada don ba lah iap namar ngim shym mut ban pynmynsaw ne pyniap briew, hynrei ka jingshim ka HNLC iaka sienjam kaba khameh mynta ka kynti ha kane ka jingpynbthei ka dei tang namar ba ka tnad pulit naka por sha ka por ka khein troin iaka Seng" ong ka kyrwoh.
Nangne shakhmat lada don ba iap ne mynsaw ka tnad pulit ka hap ban kitkhlieh hi.
Ka rukom treikam ka HNLC mynta kam dei shuh kumba 10 snem ne 15 snem mynshuwa.
Ki don ki jaka katto katne kiba la pynkhreh ban pynbthei shuh shuh, lada ka sorkar ne ka tnad pulit ki shyrkhei katno katno kin nym lah shuh ban pynsangeh, lada ki kwah ban pynibor pynibor bad ka HNLC ym dei ba kan ia pynibor ia ki paidbah ne ki sengbhalang ki bym kiengatiar.
“Kam don jingmut ia ka sorkar ba kan kyntu iangi ban sangeh iaki kam beain ne ki kam pyntriem wat hadien katto snem ba ngi lah iaishah, baroh shi katto ngi lah kiar naki kam pyntriem tang namar ba ngi angnud iaka jingsuk hynrei ngi shah kheinjem haki bor sorkar.
Lada ka sorkar ka angnud iaka jingsuk, ka HNLC kan nym lah ban sangeh ia kino kino ki kam ki jong ka katba kam pat don kano kano ka jingiateh kyndon, ngi khlem pat pynkhein ia kano kano ka soskular haba kam pat don kum kata.
Lah 17 snem ngi lah shu ap lehnohei, hynrei mynta ngi sngewthuh ba lada ngi kwah ia ka jingsuk, ngi hap ban ialeh shuwa iaka thma" pynkut ka kyrwoh na U bah Saiñkupar Nongtraw, General secretary cum Publicity secretary,HNLC.Katba nangmih ki sngi sdang paw tyngkrein ka jinglong tlot bad matlah ka sorkar haba ia dei bad ki kyndon (SOP) jong u Covid-19 ha ka jylla baroh kawei.
Kawei na ki kyndon kaba la pynlong matlah ia ka sorkar bad ka la buh ruh ka jinglyngngoh ngain ia u paidbah ba bun ba lang ha ka jylla ka long ba " Ka sorkar kam pat shah ban iaid Christmas Carol na wei ka shnong shawei ka shnong, hynrei ban wan jngohkai ki briew nabar pat ka la shah" Kaei ka jingmut jong kane? Ba ka sorkar ka leh.
Imat ka la don kaei re kaei kaba rieh na sha lyndet haba ia dei bad ka jinglong matlah ka sorkar na ka bynta ban pyllait ia ki SOP haba ia dei bad u Covid-19 ha ka jylla baroh kawei.
Ka Sorkar ka la dei ban pynkhat bniah bin pa bin bad buh ruh ka jingkylli ha lade ha shwa ba kan pyllait ia ki kyndon na ka bynta kane.
Ia ka jingiaid Carol nawei ka shnong shawei ka shnong ka khang pyrshah ban leh, katba ia ka jingwan jngoh kai ki briew nabar pat kiba dei ban iaid bun ki shnong kam don jingkhang satia.
Kane ka pyni shai ba ki kyndon sorkar na ka bynta u Covid-19 ki trei kam bha tang ia u trai ri trai muluk ym ia u ba nabar.
Kine ki rukom leh ka sorkar ki paw shynna ba don kaei re kaei ka bor ba maian na sha lyndet ia kaba ngim lah ban tip bad iohi hynrei ki la shu paw tang ka dak kaba ki leh.
Lada kumne ka long, ka paw shai ruh ba ka sorkar ka bat pyrkhing tang ia ki kynhun niam haba ia dei bad ka kyndon- Covid 19, bad kam lah ban tehlakam pat ha kiwei kiwei ki bynta haba ia dei ban ka jingpynkhein kyndon na ka bynta ka khlam Covid-19.
Ngam kwah ban niew ban jer lut ia ka jingtlot trei kam ka sorkar haba ia dei bad ka khlam Covid-19 hapoh ka jylla, hynrei tang kawei ba nga iohi ka long i kumba ka kyndon Covid-19 ka trei kam bor bah tang ia u rit u ria u duk u suk ym ia ki kynrem ki lyndan ki heh kpoh ki heh snier.
kane ka la paw shai ha ki por la dep ba ka ain hi ka shim kam tang ia kiba rit ba ria lada pynkhein ia ki kyndon Covid-19.
Ka Sorkar ka la leh aiu ha ba iadei bad ki nongleit iathoh sha Khanapara haduh kat mynta ka la shu sngap jar bad heh satang ka shyntur thik kum ki ksan rympei rem dorbar.
Bun kiwei kiwei pat ki jingpynkhein kyndon ba ka sorkar kam lah ban leh eiei hapoh ka jylla, ngam tip kaei ka daw ba ka pyrkhing bha pat tang ia ki kynhun niam ha ki ba bun ki bynta, kam lah ban tehlakam ia la ki kyndon kaba la pynbna.
Ia kane la iohi shai ba wat ki briew sorkar da lade hi ki thaw aiñ bad ki pynkheiñ aiñ, hato ka Sorkar ka la leh aiu halor kane? Kumta nga buh ka jingdawa ha khmat jong phi ka Sorkar ba phin pyrkhat kham bha sa shasien haba ia dei bad ka kyndon Christmas Carol.
Ka dang don ruh ka lad ba phin pynbha haba ia dei bad ki kyndon na ka bynta ka Christmast Carol ki balang Khristan bapher bapher ha ka jylla.
U Mount Everest, mynta ula nang jrong.
La iathuh da ki stad mariang, ba U Everest, u don ia ka jingjrong kaba 29,032 feet.
Ka China, kham mynshwa ka kam, ba ka jingjrong jong U Everest, ka long 29,107 feet bad ka Nepal, ka kam ba u nang jrong da  29,028 feet.
Mynta kitei ki ar tylli ki Ri, ki la mynjur lang ia ka jingjrong jong utei U Lum bah jong ka pyrthei.
La iathuh ba U Lum Everest, u ju nang jrong, da khyndiat inshi lane kaba lah ban ong, ba u jrong shi inshi ha ka shisnem, hynrei katei ka jingjrong, ka jah biang noh, lada ka wan ka jingkhie jumai.
Ia U Mount Everest, la sdang thew nyngkong ha u snem 1856, ha kaba ki nongthew kiba na England, ki ai jingkhein ba u don ka jingjrong kaba   29,028 feet.
Kham hadien, la thew sa ka  US National Geographic Society, ha kaba ka ai jingkhein da  29,035 feet, tangba ia katei ka jingkhein, ym shym la pdiang satia da ka Nepal.
Ha u snem 2005, ka China, ka ai jingkhein ba utei u lum u jrong  29,015 feet, hynrei ia katei ka jingkhein ruh ka Nepal, kam shym la pdiang satia.
Shillong: Hadien shisnem ba ka Sorkar kmie ka la shim sting bad kam shym la shimkhia satia ia ka Resolution ba la passed da ki 60 ngut ki MLA na ka bynta ka ILP bad ka MRSSA, ka Confederation of Meghalaya Social Organisation (CoMSO), hynnin ka sngi ha ka jingialang ka jong ki, ki la shim ia ka rai ba kin pynlong ia ka jingiakhih kaba 2 sngi ban pynjur ia ka jingiakhih ka jong ki ban ioh noh ia ka ILP bad kumjuh ruh ban pynbor ia u Lat ka Jylla ban pynlong aiñ noh ia ka MRSSA Act 2019.
Haba iakren sha ki lad pathai khubor hynnin ka sngi, ha ka ophis treikam jong ka HYC, u Bah Robertjune Kharjahrin uba dei u Chairman ka CoMSO u la iathuh ba ia ka tarik ban pynlong ia ka jingiakhih kaba nyngkong yn long ha ka 19 tarik Nohprah 2020 kaba dei ka sngi kaba dap shisnem ba la mynjur ia ka ILP ha ka Jylla ia kaba la mynjur hapoh ka Ïingdorbar thawaiñ.
Ha kaba iadei bad kane ka sngi, u Bah Robertjune Kharjahrin, u la iathuh ba ka daw ba la pynlong ia kane ka jingiakhih ha ka 19 tarik ka dei halor ka nongrim ba ki pyrshah bad ki pynrem ia ka sorkar kmie ba kam shym la leh eiei halor kane ka Resolution wat hadien ba ladep ban passed da baroh ki MLA hapoh ka Ïingdorbar.
Ia kawei pat ka jingiakhih kaban sa pynlong da ka CoMSO kan long ha ka 30 tarik Nohprah 2020, kaba dei ka sngi burom ia ka sngi iap jong u Kiang Nongbah.
U Bah Robertjune u la iathuh ba ha kane ka sngi, yn sa don ka jingiaid rally ha baroh kawei ka bynta jong ka Sor Shillong bad ban rah ia ki dongmusa kum ka dak ban pynkhie im biang ia ka mynsiem ialeh jong ka jaitbynriew ka Bri u Hynniewtrep.
Shillong: U Director ka tnad ka koit ka khiah u Dr Aman War ha ka sngi saitjain, u la iathuh ba ki briew ba ioh pang Covid -19 mynta ka sngi ki long 98 ngut, ha East khasi Hills Districts 61 ngut, ha West Jaintia Hills 25 ngut, ha Ribhoi District 6 ngut, ha East Garo Hills 2 ngut, ha West Garo Hills 2 ngut, ha North Garo Hills uwei bad South Garo Hills uwei.
Na kine ba la test Covid positive  ki 61 ngut na East Khasi Hills District kynthup ia ki 2 ngut na ka kynhun shipai, 2 ngut ki pulit ,4 ngut ki nongtrei ka koit ka khiah,4 ngut ki ba wan phai na shabar ka jylla,13 ngut ki High Risk,1 na Golflink,1 na Jaiaw,4 ngut na Laban,24 ngut na Madanryting,2 ngut na Laitumkhrah,1 na Mawprem,3 ngut na Nongthymmai.
Ha Ri Bhoi District 6 ngut ki dei ki High Risk Cases,Ha west Jaintia Hills 25 ngut ki ba la test positive ki kynthup ia ki 8 ngut na High risk,1 na Iawmusiang, Khimmusiang 3 ngut bad 13 ngut na mynthong, ha East Garo Hill uwei, ha west Garo Hills, North Garo Hill bad South Garo Hills ki dei ki High Risk cases.
Haduh mynta ki briew ki ba dang don ia ka jingpang Covid ki long 641 ngut.
Ha East Khasi Hills 394,ha West Khasi Hills 7 ngut ,ha South West Khasi Hills 4 ngut,ha West Jaintia Hills 81ngut,ha East Jaintia Hills 5 ngut,West  Garo Hills 73 ngut,ha South Garo Hills 4 ngut,ha  South West Garo Hill 18 ngut, East Garo Hill 17ngut ,ha North Garo Hills 9 ngut.
Ki briew ba la ioh jingkoit ba pura ki long 11,977 ngut kynthup ia ki 50 ngut ki ba la ioh jingkoit mynta ka sngi, ki ba la dep test ki long 2,65,057 ngut bad ki ba long negative ki long 2,52,314 ngut.
ki ba la khlad haduh mynta ka sngi ki la poi sha ka 125 ngut kynthup ia uwei u ba la khlad mynta ka sngi,u briew u ba la khlad mynta ka sngi u dei u ba la tip kyrteng kum u Bilenson CH Momin 80 snem ka rta, u dei u ba shong ba sah ha Langkyrding,Nongmynsong.
Nongpoh: U Samla Ronald Malai, u nongialam ha ka kynhun ki briew ba don jingduna ha ki dkhot met ha Ri Bhoi bad uba bat ia ka kyrdan, President ka Association for Person with Disability (APD) Ri Bhoi, u la khlad kyndit kyndit hynnin ka step ha ka por 4 baje eiei ha ka jaka sah jong u kaba don ha shnong Bhoirymbong, Ri Bhoi District.
Ka jingkhlad kaba kyndit kyndit utei u Nongialam ki briew ba don jingduna ha ki dkhot met, ka la wanrah ia ka jingduhnong kaba khraw ym tang ia ka iing ka sem ka jong u, hynrei ka jingduhnong kan dei ia kito ki briew kiba don jingduna ha ki dkhot met ha Ri Bhoi, namar u dei u briew uba trei shitom wat hapdeng ka jingduna kaba u don ha ki dkhot met, hynrei u leh shitom ban wad ia ki lad ki lynti, na ka bynta ban pynioh ia ki lad jingiarap na bynta kiwei pat kiba don jingduna ha ki dkhot met.
Ka jingleit ontep ia u Samla Ronald Malai, ka long lashai ka sngi 13/12/2020 ha ka por 1 baje nohphaisngi ha u Lum Jingtep ka Balang Presbyterian, Bhoirrymbong.
Katkum ka jingtip ba la ioh la iathuh ba ka NEHU kam pat pyllait ia ki result lymne ki marksheet jong ki khynnah 6th Semester LLB ba pule ha ki college bapher – bapher kiba hap ha ka jingpyniaid ka jong ka, kat haduh mynta.
Katba ia ki result jong kito kiba pule ha NEHU pat, ki la dep pyllait la kham slem.
Kane ka jingleh jong ki nongpyniaid ka la buh jingeh ia ki samla pule ha kaba kim shym la ioh shuh ban apply ia ka Master Degree, namar ka NEHU kam shym pynjlan shuh ia ka por ban apply.
Shuh Shuh la iohsngew ruh ba ki jaka pule (Number of seats) ki duna shaba palat.
Katkum ka jingbthah ki na ka liang ka sorkar la ong ba baroh ki result la dei ban pyllait hapoh ka 31 tarik u Risaw (October) 2020.
Te hynrei ka long pat kaba pynpisa mynsiem ia ki samla ba kim tip ia ka daw aiu ba la pynslem ia ki result jong ki, bad ba balei la pynduh lad ia ki ban apply ia ka Master Degree haba tang ki result ruh ym pat ioh.
Kane ka rukom leh ka NEHU (Exam department) ka pyn-i ia ka jinganna ka rukom pyniaid bad rukom pyrkhat jong kito kiba dei pyniaid exam.
Lada ki khynnah ki duh ei shisnem ban leit pule hato yn bah khlieh mano?La khmih lynti ba kane ka skul bah ka dei ban shim khia kloi-kloi ban pynbeit ia kine ki kynrum – kynram bad ba ka dei ban da bishar bniah shuwa ban khanglad ia ki samla ban apply ia ka admission sha ka LLM.La kyntu ruh ia ka sorkar jylla ba kan kit khia lem ia ka jingeh kaba kine ki samla pule ain ka Meghalaya jong ngi ki iakynduh.
Shi taiew mynshuwa ngi la ioh ia ka Baibl Sunday bad lada dang don ei ei ban bynrap ka long ba ka Baibl ka dei ruh ka kotbah kaba kren shaphang ka jingim hangne ha pyrthei.
Ka kren shaphang kiei kiei kiba ngi lah ban iohi bad ban tba, wat la ki don ki khep ba ka kren sha ngi ha ki dur pharshi.
Ki khana ha ka Baibl ki long kiba la rim bad kumta ngi hap ban pule thymmai ia ki bad ngin hap ban pynthymmai ia ki jingmut jong ki bad pyndei ia ki bad ka por ba ngi im.
Kane kam mut ba ngi pynhiar kyrdan ia ka, hynrei ka Baibl kan iaineh hi ka kotbah-ka kot bakhuid-ka kot kaba Ïai im bad ki khubor kiba pynim kin Ïai mih pateng la pateng.
Nga ngeit skhem ba ki longshuwa kin ym mong lada ngim pule shuh ia ka Baibl kumba la pule ia ka ha ki spah snem kiba la leit noh, pynban kin kmen ba ngi la nang ban pule bad ngin pule ia ka na ka bynta ka spah snem kaba arphew wei.
Ka Baibl ka iathuhkhana shaphang u Blei uba im bad uba treikam hangne ha pyrthei.
U Blei u treikam lyngba ki briew, hynrei ki don ruh ki por ba U wan hiar hi da lade ban im, ban ïaid, ban iaksaid bad iakhun ryngkat bad ki briew hangne ha khyndew.
Mynta kumne ngi don ha ka aiom Khristmas, ka por kaba ngi kynmaw ba u Blei u wan ban im bad ngi hangne ha pyrthei.
U Jisu Khrist u wan ban im bad u wan ruh ban iakhun ryngkat bad ngi hangne ha pyrthei.
U Jisu u iakhun ruh na ka bynta jong ngi bad ka khubor Khristmas kaba ngi don ban ai sha ka pyrthei ka long ba u Jisu u wan ym tang ban pynim, hynrei ban tei thymmai bad ban ai ka jingim kaba dap kyrhai.
Sa ha ka pyrthei jongno pat ngin dang iawad ia ka jingim kaba tngen, kaba shngaiῆ bad ba don jingkyrmen? Sa ka jaka aiu pat ngin dang iawad ka ban kham bha ban ia kane ka pyrthei kaba u Blei u la wan hiar hi da lade? U Blei u la wan, u wan bad un Ïai wan ban pynbha bad tei thymmai ia ka pyrthei na kawei ka pateng sha kawei pat.
Ma ngi kiba dang sah, kiba ap ia ka jingwan arsien u Jisu ngi ngeit skhem ba ka jingwan arsien U Jisu kan long hi na ka bynta kajuh ka jingthmu, kata ban pynbha, ban pynthymmai bad ban pynim, ym dei da kumwei pat.
To ngin ia pule bad puson mynta ia ka kitab Jenesis 1:26 “U Blei u la ong ruh, to ngin iathaw ia u briew ha ka dur jong ngi hi, katba kum ka jingiasyriem jong ngi hi…" Ka kitab Jenesis kam dei ka kitab kaba la thoh hamar ka por ba u Blei u thaw ia ka pyrthei-ka mariang.
Ban sngewthuh ia ka kitab Jenesis ngin hap ban pule ia ka histori bad ki khana kiba la hiar pateng da ki spah bad hajar snem ha ki Ri bad thaiñ Arab.
Ki Ri bad ka thaiñ Arab hyndai ka kynthup ia kata ka “Middle East Region" mynta, bad ka Ri Israel ruh ka dei kawei na kita.
Mynta kumne namar ki thma ha Irag, Syria bad kiwei de ki Ri Arab, ngi iohi bad pule shaphang ki Ri bad ka thaiñ Arab.
Hynrei kaei kaba ngi iohi mynta haduh katno ka lah ban ai jingshai ia ngi, lymda ngi ngam bad iaid halor ki Ri Shyiap jong ka thaiñ Arab.
Hyndai ha ka thaiñ Arab ki kynhun jaidbynriew bapher bapher ki don la ki jong ki Blei ba ki mane bad ha kajuh ka por pat ki ngeit ba don sa uwei pat u Blei uba kham halor ia ki blei baroh bad ia uta u Blei, ki khun Israel ne ki Jiw ki khot u Yahweh, u Blei uba thaw ia ka bneng bad ka khyndew bad uba pynlong ia kiei kiei baroh.
Nalor nangta, ki jaidbynriew bapher, ba kynthup ruh ia ki khun Israel ki ngeit ba ka ju don ka Dorbar Blei kaba ia rai lang ban thaw ia ka pyrthei-mariang, tangba ka jingngeit jong ki khun Israel ka long ba u Blei Yahweh marwei bad tang marwei hi u long halor bad u leh ia kiei kiei baroh bad ka rai jong U ka long kaba kut.
Ka kitab Jenesis 1:26 bad ki kyntien kiba ong, “to ngin iathaw ia u briew…" ka kren shaphang ka rai jong ka Dorbar Blei ban thaw ia ki khunbynriew ha ka Dur jong u Blei- “Ha ka dur ka jong ngi hi" ong ka Baibl.
Kaba kumno kata ka dur jong u Blei? Katkum ka hukum, ki Jiw kim lah ban iohi ia u Blei lymne thaw dur ia U.Kaba kumno pat kata ka dur u Blei kaba u khunbynriew u kup? Kaei ka jingmut jong kine ki kyntien? ne ka mut aiu ban kup ia ka dur Blei?Ki riewstad Baibl ki ong, don lai tylli ki rukom pyrkhat (i) Ka dur Blei ne ban iasyriem ia u Blei, ka mut ba u briew ne ka briew ki phalang ia ka dur Blei tang ha ka met ka phad bad tang ha kaei kaei kaba paw shabar.
Kaba mut ka jingiasyriem ia u Blei tang ha kaba shabar.
(ii) u briew ne ka briew ki iasyriem ia u Blei ha ka bor pyrkhat, ka bor shemphang bad ka jingstad bad (iii) u briew ne ka briew ki kup ia ka dur Blei ha ka longrynÏeng jong ki baroh kawei.
Ki kup ia ka dur Blei ha ka met, ka bor, ka jingstad bad pura nadong shadong.
Ki khunbynriew ki lah ban sngewkhaiñ ba ki iasyriem ia u Blei, ki lah ban sngewkhlaiñ ba ki kup ia ka bor Blei bad ka jingstad Blei.
Mano ban pynkhyllem bad mano ban pynsniew ia u briew ne ka briew? Pynban hamar kane ka khyllipmat hangno re hangno la pynsniew bad pynmong ia kata ka dur ba kynja Blei.
Katba nangiaid ki sngi la nang pynmong, la nang pynmynsaw bad pynsniew ia ka dur Blei da ki rukom bapher bapher.
Ngi iohi ia ka dur Blei kaba shah pynmong ha ki briew kiba kylla phewtwir na ki daw kiba bun.
Ngi iohi ia ka dur Blei kaba shah pynmynsaw ha ka longrynïeng jong ki nongrep kiba iakhih pyrshah ia ki Aiñ kiba ban beiñ ia ki.
Ngi iohi ia ka dur Blei kaba shah pynmong ha ki “migrant laborer" ne ki nongbylla sngi kiba krih na kawei ka shnong sha kawei pat ban wad bylla.
U Joseph, u kpa jong u Jisu ruh u dei u “migrant laborer" ne u nongbylla sngi uba krih na kawei ka shnong sha kawei pat bad la kha ia u Jisu ha ka por ba u Joseph bad ka Mary ki leit sha Bethlehem ban wad bylla.
Ngi iohi ia ka dur Blei kaba shah pynsniewdur ha ka jingim jong ki briew kiba shah khaÏi mraw.
Ka jingkhaÏi mraw ia ki briew kam pat kut hynrei ka nang jur bad sdang thymmai ha kane ka juk.
Ym don da kawei pat ka dur Blei kaba la shah pynmong bad kaba la shah pynmynsaw, lait na ka dur U Jisu.
Ka Khristmas kam shym jngai na ka Good Friday.
Ngi kmen bad lehkmen ha ka Khristmas namar ba U Jisu u khun u Blei U la wan ban pynim bad ban pynbha pat ia ka pyrthei, katba ka Good Friday pat ka pyni ha ngi ia ka dur kaba la shah pynmong bad pynmynsaw.
Na ka dur jong u khunlung hapdeng ka ksiar, ka mir bad ka jingiwbih sha ka dur jong ki thri, ki diengsympat,ka pansngiat shiah bad ka diengphna.
Ka dur kaba la mong bad kaba la mynsaw ka Ïai snoh wat ha ka met kaba la mihpat jong u Jisu.
La pynmong ia ka dur Blei kaba paw ha ka longrynïeng u Jisu Khrist, pynban da kata ka dur kaba la mong, U Jisu u la tei bad pynbha pat ia ka pyrthei.
Katba ngi dang ap ia ka jingwan arsien u Jisu, ka jingpynmong, ka jingpynmynsaw bad ka jingpynsniew ia ka dur ba kynja Blei ka nang jur bad ka nang shyrkhei.
La pynmong ia ka dur ba kynja Blei da ki kam leh jubor ia ki para briew bad ia ka mariang.
Ngi pynmong ia ka dur ba kynja Blei da ki kam thombor ia kiba tlot bor bad ia ki ritpaid.
Ngi pynmong ia ka dur ba kynja Blei da ka jingban beiñ ia ki rangli ki juki bad ia ki nongbylla sngi.
Ngi pynmong bad pynsniew ia ka dur ba kynja Blei da kaba ka kyntait ia ki parabriew ki bym lah ban im kum ki shynrang ne kum ki kynthei.
Bad ngi pynmong bad pynsniew ia ka dur ba kynja Blei da kaba ngi kyntait ia kiba duna ki dkhot met.
La pynmong ia ka dur ba kynja Blei da ka saiñ pyrkhat kaba pynksan ba ki briew bad ka mariang ki dei ban jot, ban jynjar bad ban iap na ka bynta ka roi ka par.
Kane ka long pyrshah ia ka nongrim kaba u Jisu u ïeng.
Ka Baibl ka hikai ba iwei i sim Ïing ruh in ym hap noh khlem ka jingtip jong u Blei, katba ha kane ka juk pat ki briew ki ïap, ki kylla phetwir, ki jahrngai bad ki kylla duk na ka daw ka jinghiar thma bad ka jingiaid lynti u ‘lei thymmai ka roi ka par.
Ngi dang ap ia ka jingwan pat u Trai Jisu bad ka Baibl ka iathuh ia ngi ia ki dak jong ki sngi kiba khatduh ne ki dak jong ka jingwan arsien u Jisu.
Ki dak bapher kum ki thma, ki khlam,ki jingiapthem, jingkyrduh bam, ki dak ha ki khlur, ka sngi, u bnai bad kumta ter ter.
Katba ngi dang ap ia ka jingwan u Trai Jisu bad khmih thuh ia kine ki dak, balei keiñ ngim ῆiew ia ki kum ki dak mong ha ka dur ba kynja Blei? Balei ngim shim ia ki kum ki dak mynsaw ha ka dur ba kynja Blei?Ki dak kiba paw ha ki khlur, u bnai bad ka sngi, balei keiñ ngim shim ia ki kum ki dak mong bad ki dak mynsaw jong ka mariang? bad namarkata donkam ban tei bad pynbha pat ia ka pyrthei-mariang.
Balei ngim shim ia ki kum ki dak kiba pynthut ia ka jingngeit-ka jingshem mynsiem bad ia ka theoloji jong ngi bad ba ngin kut jingmut ban pynioh biang ia ka dur kaba kynja Blei.
Ar hajar snem mynshuwa ha ka por ba u Jisu u wan sha ka pyrthei; ki thma, ki khlam, ki jingkyrduh bam bad ki jingpang kiba kham shyrkhei ki la jia ha ka pyrthei.
U Jisu um shym la ñiew ia ki ba ki dei ki dak jong ki sngi kiba khatduh, hynrei u la shim ia ki kum ki dak kiba pynthut ia ka jingmut jingpyrkhat bad kiba khot ia u sha ka mission kaba khraw ban tei, ban pynbha pat bad ban pynioh biang ia ka dur ba kynja Blei ha u khunbynriew bad ka pyrthei-mariang.
“la pynkhiah ia ngi da ka jingpynshitom kaba u la shah" Amen.
Uwei u nongtrei jong ka Star Cement, ula mynsaw, na ka daw jong ka jingbthei ha katei ka karkhana, kaba don ha Lumshnong hynnin ka miet, ong ka khubor.
Katei ka jingbthei, ka jia ha ka por 8.40 hynnin ka miet, ha ka jaka sah ki nongtrei ha Krishna Colony, ong ka khubor pulit.
Kane ka dei ka jingjia kaba ar ha ki khyndiat taiew ba ladep, hadien ba ka don ka jing pynbthei ha Soo Kilo.
Ar tylli ki kamra kiba sah ki nongtrei, ki la pra malu mala na ka jing bthei bom, ong ki lad khubor.
Ka Star Cement, ka don ha ka jaka kaba 200 hectare ha Lumshnong bad ka dei kawei na ki karkhana pynmih dewbilat, kaba ha khmat duh ha ka thain shatei lam mihngi.
Nongpoh: Ki riew rangbah lem bad ki dkhot ka Executive Committee ka Dorbar Shnong Umiam, ki la iamih paidbah na ka bynta ban pynpaw ia ka jingpyrshah halor ki kam leh donbor da u Bah Twinkle Buhphang, uba dei u Rangbah shnong ka shnong Umiam.
Lyngba katei ka jingialang, kitei ki riew rangbah bad ki dkhot ka Executive Member ka shnong Umiam, ki la shim ia ka rai ban dawa na ka Ophis u Syiem ka Hima Mylliem bad Raid Mawbuh Syiemship ba ki dei ban shimkhia bad ban pynbeit noh ia katei ka kam hapoh 2 Taiew, lym kumta ki riew rangbah lem bad ki paidbah jong katei ka shnong kin sa iaid la ka jong la lynti bad ban leh ia kaba donkam baroh.
Haba kren sha ki lad pathaikhubor, u Bah Samuel Marwein, Secretary ka shnong Umiam, u la ong ba ka nongrim kaba la pynlong ia ki riew rangbah bad ki dkhot ka Executive Committee ka Dorbar shnong Umiam, ba kin iamih paidbah, ka dei halor ki nongrim ba u Bah Twinkle Buhphang, u la trei marwei bad khlem da burom shuh ia ki paidbah ka shnong bad ruh ia ki dkhot ka Executive Committee.
U la ong ruh ba ki paidbah ka shnong, kim lah shuh ban sngap halor ki kam leh marwei da u Bah Twinkle Buhphang, namar u la leh shibun ki kam sop sop naduh ki kam ai NOC pathar sha ki bar jylla, ka jingpyndonkam bakla ia ka Letter Head ka shnong ha kiba bun ki liang, kaba ki paidbah ka shnong hi kim sngewiahap ia ka jingleh jong u.
Namarkata, na ka bynta ban pynbeit ia kitei ki kynrum kynram hapoh ka shnong Umiam, kitei ki riew rangbah lem bad ki dkhot ka Executive Committee, ki la shim ia ka rai ban dawa bad aipor 2 taiedw na ka Hima Mylliem bad ia u Syiem ka Raid Mawbuh ba ki dei ban lum Dorbar bad ban pynbeit noh ia kitei ki huri hura hapoh katei ka shnong, namar kum ki paidbah kim lah shuh ban shah ia kitei ki kam leh marwei da u Bah Twinkle Buhphang, uba dei u rangbah shnong ka Umiam.
S.K.N“To jubab Rida ia ka jingkylli jong nga balei pha shu sngap…?" La peit pynheh ka Kmie.
“Ha ka jingshisha ngam mut te mei kumta.
Hynrei ngam poi pyrkhat ba ka long pynban kumne ba i Panah in nud ban leh ia nga kumne.
" La phai ktien ka Rida“Ngam tip shuh.
Ngan ngeit iano.
? Ka ba eh than mynta ka long i khun ha kpoh mano ban kit ban bah…?" La ban ktien biang ka KmieKa Rida kam lait ang shuh ka la iam rangbah hangta, namar la dung eh ka ktien ka Kmie.
Ka jingiatai jong ki shaphang i khyllung ha ka kpoh ka la neh jlang.
Hadien kata bteng sa ka jing byrngem ka Kmie ban beh noh ia u Panah.
“Ngan ym riej ngan beh noh ia u Panah jong pha.
Ngam donkam lok ngam donkam tnga nga nang mut ban shngain ka iing ka sem pynban u wan pynjot pynpra kumne…" La byrngem ka Kmie.
Ka Rida ka la sngew sih bad nang iam pait dohnud.
Ka la don shibun ki jingsngew hapoh ka mynsiem wat shaphang u Panah; hynrei kam nud pat ban ong ei ei ia kata.
Tang kawei ka ba ka nud ban ong bad kata ka long“Mei mab ia nga.
Balei ka wan jia kumne mo ia nga….
Ka jingpule, ka burom, shano…" La pynsawa suki ka RidaWat ka Kmie jong ka ruh ka la sngew synei lem ia ka kyntien ka khun.
Kumta hadien kata la Kmie ka la shu sngap noh jak bad ka la sdang ban trei la ka kam ka jam.
Haba la sdang kem dum ka bneng u Panah u la wan iing bad u la rah ka doh ka kah, ki jingbam jingdih bad ruh u soh.
Hynrei ha kata ka sngi um nud shuh ban ai tang ha ka Rida.
U la shu buh hapoh almari.
Haba la saw tyngab ka bneng nyngkong eh khie shuwa ka Kmie bud sa ka Rida.
Ka Kmie ka la sliw ding bad ka Rida ka la nang sar ia ka iing ka sem.
Hadien ba la ih ka sha ka Kmie ka sa theh sha bad ki ia dihsha shi Kmie shi khun.
Dei hangne ba ka Kmie ka sdang ban pur khana shaphang ka jingbym iohthiah.
“Balei pha khie step than…?" La kylli nyngkong ka Kmie“Ngam nang iohthiah…" La iathuh ka Rida“Phi pat Mei…?" La kylli kylla ka Rida“Nga ruh pha khlem nang iohthiah" la iathuh ka Kmie“Ni ka kam jong pha ka la buh jingeh bha ia ka iing ka sem, ngam sngew nang pyrkhat shuh.
" La pynpaw ka KmieKa Rida ka la sngewthuh ba ka jingpyrkhat jong ka bad la ka Kmie shaphang kaei kaba la jia ka poi hajuh.
“Nga ruh nga la babe jur Mei mynta.
Ngam tip shuh kumno yn leh.
Ka exam ruh la jan poi tip shuh" la pynpaw sa ka RidaU Panah haba u iohsngew ia ka jingkren bnum bnum jong ki, u la nang pynshah shkor bha kliaw.
U la iohsngew lut ia kaei kaei baroh kaba ki iakren.
Kaba khatduh eh ba ki kren u sngew ba ka Kmie ka ong“Lada ai shnong ruh isynei, kan long ruh ka jinghuri hura khlem pep ki pulit kin wan kem u paitbah shnong un mih ban bom ban shoh.
Kaba da eh than.
Ne pha ong kumno? Kane baroh ka jia dei ba pha ruh kawei hi ka bym khein snep ia nga.
Nga la i pher hi naduh ba phi ia leh kyrpang ia iaid sian, naduh ba u thied bam kyrpang nga la i shong pher.
Hynrei pha pham sngewthuh.
" La pynpaw ka Kmie“Hooid, kein Mei, mynta nga la sngewthuh lut ba dei ka jingbakla jong nga hi…"La ong ka Rida.
“Haba kumta ngin leh kumno pat kein…?" La kylli ka Kmie“Mei kano kano kaba ong ma phi ia kata ngan kohnguh noh nangne sha khmat" la phai ktien ka RidaU Panah u la sngap bha ban iohsngew pat sa kaei ba ka Kmie kan ong.
Hynrei ka Kmie kam ong ei ei shuh pat.
Ka Kmie ka la shu ong “to ngin sa ia peit.
" Bad ka ieng noh nangta ban leit shabar.
Ka Rida ruh ka sdang noh ban shet ban tiew.
U Panah haba u la ioh sngew ba ki la kut ka jingiakren u ruh ym slem hadien u khie noh na jingthiah namar ka por ka la don 7 baje.
Ka Rida ka la pynkhluit ia u kitli sha na ka bynta u Panah bad haba u la rung ha kamra shet ka pyn theh sha ruh ia u.
Shillong:Myn hynnin ka sngi, ki don 59 ngut kiba ioh pang covid thymmai ha ka Jylla bad kitei ki kynthup ia 50ngut ha East Khasi hills.
Na kitei ki 50ngut, ki kynthup ia 8 ngut ki shipai, 3 ngut kiba wan phai na shabar, uwei u pulit, 6 ngut ki health worker, iwei na Jhalupara, 1 na Keating road, 2 ngut na Laban, 2 ngut na Madanrting, 2 ngut na Malki, 1 na Nongmensong, 1 na Nongrim Hills bad 2 na Nongthymmai cluster bad iwei na Polo.
Ha West Jaintia Hills, ki don 5 ngut bad 4 ngut ki high rist bad iwei iba leit test ialade.
Ha Ribhoi District ki don 2 ngut, iwei i Health worker bad iwei iba ioh na ka jingtest naphang ha Sohphoh.
Ha East Garo Hills, i don iwei i high risk bad ha South West Garo Hills i don iwei i high risk.
Shillong:U myntri rangbah ka jylla Meghalaya U Conrad K Sangma, ha ka sngi thohdieng, u la pyntip lyngba ka twitter jong u ba u la ioh ia ka jingpang Corona virus.
Haba ia kren bad ki lad pathai khubor, na ka liang u Myntri ka tnad ka koit ka khiah u la iathuh ba mynhynnin ka sngi u Myntri rangbah u la sngew don ka jingshitom khieshoh ha kaba u la mih noh dang kloi na ophis.
U bah Hek u la iathuh ba hadien ba la poi ha ing u la phah ban wan ia ki doctor bad mynta ka step la phah ban wan ia ki Doctor na Civil Hospital Shillong ban leh ia ka test TrueNAT ha kaba la shem ba u myntri rangbah u ioh ia ka jingpang Corona Virus.
U bah Hek u la iathuh ruh ba u myntri rangbah u long symptomatic malu mala ha ki por hynnin ka miet, hynrei mynta u la kham duna kine ki dak ki shin ha kaba u don hapdeng ka met ba shait ba khlain.
U bah Hek u la iathuh ba shisien ba u Myntri rangbah u long Covid positive, ka ophis jong u Myntri rangbah yn khang shuwa mynta shipor bad kumjuh ia kito ki ba iajan bad u Myntri rangbah namar ba ki dei ki High Risk Contact kunta la phah ban test ia ki bad phah ban shong Quarantine.
U bah Hek u la iathuh ba ia u Myntri rangbah yn hap ban test biang hadien ka 5 sngi bad u hap ban pyndep ia ka protocol jong ka tnad ka koit ka khiah.
Namar ba u Myntri rangbah ha kine ki sngi u la leit ban ia kynduh noh ia u Lat ka jylla, u bah Hek u la ong ba kin hap ban shim shuwa ia ka jingai jingmut jong ka tnad ka koit ka khiah ha kaba u lat ka jylla ruh un hap bud ia ka protocol jong ka tnad ka koit ka khiah.
Ha ka ba ia dei High Risk contact napdeng ki Minister, kiba ia kynduh ia u Myntri rangbah u bah Hek u la iathuh ba kin sa pynlong ia ka Contact tracing bad kumjuh ki ruh kin hap ban bud ia ka jingbthah ka tnad ka koit ka khiah.
Shillong:U Lamphang ka ïingdorbar thawaiñ, u Bah Metbah Lyngdoh, mynta ka sngi, u la leit ban iakynduh ia u Lat ka Jylla ban iakren halor ka Meghalaya Residents Safety and Security Act 2019.
Haba iakren sha ki lad pathai khubor hadien ka jingialang bad u Lat, u Bah Metbah u la u iathuh ba na ka liang u Lat ka Jylla, u la kyrpad ban ai por sa katto katne sngi ba un pyndep ia ka jingwad bniah shuh shuh halor kane ka Meghalaya Residents Safety and Security Act (MRSSA), 2019.
“U la kyrpad ia nga ba yn ai por shuh shuh ia u ban pule kham bniah shuh shuh ia kane ka MRSSA Act ha shuwa ba un ai ia ka rai khlem kyrkieh, bad na ka liang jong u, u la shimkhia hi dalade ia kane ka MRSSA Act, 2019 shuwa ban pyntreikam ha ka Jylla," u la ong.
U la ong shuh shuh ba ha ka jingiakren bad u Lat ka Jylla, ka pynpaw ba kane ka MRSSA Act, 2019 ka long kaba kongsan tam ha kane ka jylla bad ha kajuh ka por, ka long kaba donkam ban pyntreikam ha ki jylla kiba rit paid khnang ba kan lah ban wanrah ia ka jingiada ia ki paidbah.
Ha kaba iadei bad ka jingkyrpad jong u Dr.Mukul Sangma hynnin ka sngi ba la dei ban khmih biang ia ka MRSSA Act 2019; na ka liang u Bah Metbah u la ong ba ia ka MRSSA 2019 la dep ban pass ym tang da ka sorkar, hynrei la pass da baroh ki dkhot ha ma ïingdorbar hadien ka jingiatai nia kaba jur bad shisien ba ladep ban pass da ka Ïingdorbar, ka kamram ka dei sa tang ban ioh ia ka jingsoi na u Lat.
Shillong:U bah Alexander L Hek, ha ka sngi thohdieng u la pynpaw ia ka jingkmen hadien ba ar ngut ki samla pule MBBS ka jylla Meghalaya, ki la ioh lad biang ban leit pule na ka bhah ba ai ka sorkar pdeng, hadien ba ki la shah pynduh ia ki seat na Jharkhand.
Haba ia kren bad ki lad pathai khubor, na ka liang u bah Hek u la iathuh ba hadien ba la ioh ia ka jingbhah ia ki jaka pule na ka bynta ki khynnah pule MBBS; ha ka sngi ka ba bud la ioh ia ka shithi na Jharkhand, ha ka ba la pynduh noh oh ia ka 2 tylli ki seat na ka bynta ki 2 ngut ki khynnah na Garo.
U bah Hek u la iathuh ba baroh ki seat ki ba ki ioh ki long 85 seat na ka bynta u snem 2020-2021, 50 seat ka dei ka ba ki ioh bhah na ka sorkar pdeng bad ka daw ba kine ki khynnah ki la duh noh ia ka, na ka seat ha Palamu Medical College ha Jharkhand ka long namar ba kane ka College ka khlem pynthymmai ia ka Annual Permission jong ka College da ka National Medical Commission na ka Academic session 2021 da ka Ministry jong ka sorkar India.
U la iathuh ba kum u myntri ka tnad ka koit ka khiah, ula shim ia ka jingkit khlieh bad u la iakren bad u u Union Minister u Dr Harsh Vardhan, ha ka ba u la kular ban pynleh kat ba u lah bad u la bthah ruh ban iakren bad u Secretary jong ka tnad ka koit ka khiah jong ka Ri India.
Hadien kane ka jing shim khia u myntri, hynnin ka sngi ki la ioh pdiang ia ka shithi na ka liang jong ka sorkar pdeng ba ha ka jaka jong ki 2 tylli ki seat kiba la duh na Jharkhand mynta ki la ioh ban leit pule noh ha Maulana Azad Medical College New Delhi.
Na ka liang kine ki khynnah ki ba la tip kyrteng u Fostitos Chenang J Sangma bad ka Sagaba Marak ki la pynpaw ia ka jingsngew kmen ba ki la ioh biang ia ki seat na ka bynta ban pule MBBS ha Maulana Azad Medical College,New Delhi.
Shillong:Ka seng JSU Khliehriat circle lyngba u President jong ka, u samla Livingson Sama bad u General Secretary u samla Emmanuel Bhoi lem bad ki dkhot ka seng ki lah hiar bran bran sha Topcem company ban sngapthuh halor ka jing kiew ka dor ka dewbilat hapoh ka jylla bad ha ka dor ba duna lah die kylla sha jylla Assam.
Kat kum ka khubor ba lah ioh lyngba ka Northeast news ba lah lap ba lah die ia ka dewbilat tang ha ka dor 390 tyngka shi byrni bad ha ka dor 460 tyngka shi byrni hapoh ka jylla Meghalaya.
U President ka seng u lah ong ba baroh ki tip shai ba ki kharkhana cement ki mih na ka jylla Meghalaya bad ki lah pynjot shibun ki khlaw ki btap hapoh ka ri lum Jaintia bad ka kham pynsngewsih ka long ba wad hadien ba ki lah ioh lad ban tih ia ki mawshun bad ban shna ia ki dewbilat hapoh ka jylla ki dang die rem ia ki dewbilat jong ki hapoh ka jylla.
Ka seng ka kyntu sha baroh ki dukan die dewbilat hapoh ka jylla ba kimdei ban die tam ne shim tam ia ka dor jong ka dewbilat namar lada ha Assam ki dang die duna balei hapoh ka jylla ki die rem.
Ka seng ka lah hiar sha ka ophis treikam ka Topcem bad lah ai da ka dorkhas sha u President ka Topcem u R.K Pareek mynta ka sngi ka 11 tarik u Nohprah bad ka seng ka lah dawa na ka company ba ki dei ban pynhiar dor bad ban tuklar ia ki dor ki mata ki cement kiba die hapoh ka jylla lada kumta ka seng kan khanglad ban shalan ia ki dewbilat sha ka jylla Assam.
Shillong:U Bah Gavin M Mylliem, MLA ka Sohra Constituency uba dei ruh u Chairman ka Khadi and Village Industries Commission (KVIC) jong ka Sorkar Jylla, u la iathuh ba ka jingthmu ban pynbha ia ka surok na Umtyngngar shaduh Sohra ka dang don ha ka lynti ban ïoh mang tyngka ban pyntrei.
Ia kane une u nongthawaiñ ka PDF na Sohra, u la iathuh haba kren ha ka jingialang plie ia u mawnongrim kum ka dak ban sdang trei pynbha bad siang rong noh ia ki surok shnong (3.357 KM ka lynter) ha Elaka Laitlyngkot ia kiba la mang tyngka kumba 2 klur 70 lak tyngka na ka State Plan myn ha ka Sngi Thohdieng.
Ha kaba ia dei bad katei ka surok na Umtyngngar sha Sohra u la ong, “Nga ïohi ha ki lad pathai khubor ba u MDC ka Sohra (Bah Titos W Chyne uba dei ruh u CEM ka KHADC) u la ong ba katei ka surok na Umtyngngar sha Sohra la dep ïoh mang tyngka, hynrei kam long kumta bad ka file ka dang sahkut bad ngim pat ioh ia ka mang tyngka ban pyntrei".
Da kaba iathuh ba ia ka surok na Umtyngngar sha Sohra la siang rong pynbha naduh u 2012, u la ong, “Ïa kane nga la rah ha ka Ïing Dorbar Thawain ka Jylla bad nga la phah jingthoh sha u Myntri Rangbah halor ka jingdonkam ban pynbha noh ia kane ka surok.
Ngi la ia mir jingmut ban pynioh mang tyngka na ka Systematic Maintenance Programme bad pyrshang ban ïoh 12 klur tyngka ban pynbha ia kane ka surok".
U la ong ba ia mynta hi ka dang sahkut bad kam pat poi ka mang tyngka na ka tnad PWD (Roads) kaba mang ban pynbha ia ki surok, khamtam, kane ka surok kaba la ktah ia ka leit ka wan khamtam kiba wan jngohkai ia ka jing itynnad ka Sohra.
U la ong ba kum u nongmihkhmat um kwah ba ka ktien kan jam ia ka kam.
“Ngam ju kular shwa ka por bad ngan trei na ka bynta ka biang ka bit ki nongshong shnong", u la ong.
Ha kaba ia dei bad ki surok shnong ha Laitlyngkot da kaba ai khublei ia ki ophisar, ia u Myntri Rangbah bad Symbud Myntri Rangbah, u la ong, “Ngi donkam ka jingïatreilang ban kyntiew ia ka roi ka par ha ka Constituency bad kum ka Sorkar ngi shim kongsan ia ka koit ka khiah, ka pule puthi, ki surok bad ki lynti syngkien, ka um bam um dih bad kiwei kiwei pat".
Kiwei kiba la donlang ha kane jingïalang kaba la pynlong ha Ïing Dorbar Shnong ka Dong Nongthymmai-Lumthangding, Elaka Laitlyngkot ki kynthup ia u Bah David Pyngrope, Executive Engineer PWD (Roads), NH Shillong Bye-Pass Division, u Bah Allenson Shabong, Sordar, Bah R Majaw, Rangbah Shnong, Bah T Dkhar, Rangbah Shnong, ki riewrangbah lem kiwei pat.
Shillong:Ka National Peoples’ Party (NPP) myn hynnin ka sngi, ha ka jingiakynduh bad ki lad pathai khubor, ki la thalaiñ ia u nongialam ka liang pyrshah, u Dr.Mukul Sangma halor ka jingkynnoh ka jong u ba ka sorkar Jylla hapoh ka jingialam jong u Conrad K.Sangma, ka la shim sting bad ka la thok ia ki paidbah ka Jylla ban wanrah noh ia ka ILP.Na ka liang jong u Bah Anthony L.Nongbri, uba dei u Working President jong ka NPP Shillong City, u la kylli, ba ha ka por ba synshar u Dr.Mukul Sangma kum u Myntri Rangbah, aiu u la leh halor ka ishu ILP namar kane ka mat ILP ha kane ka Jylla ka la dei naduh u snem 1979 bad wat ha ka por jong u Dr.Mukul ruh, ia kane ka ishu u la kyntait.
U la ong ba ia kane ka jingkynnoh jong une nongialam ka liang pyrshah kam don nongrim eiei.
Ha ka por jong u Dr.Mukul Sangma, la thaw ia kawei ka High Level Conmittee ba la peit da u Bah Bindo Lanong, ha kaba na ka liang jong ka HLC ka la ai jingmut ia ka sorkar jylla ha kato ka por ban pyntreikam noh mardor ia ka ILP, hynrei na ka liang jong ka sorkar, kam pdiang ia kane ka rai jong ka HLC.Na ka liang jong u Bah Nicky Nongkhlaw uba dei u Working President ka National Youth NPP, u la ong ba ka sorkar jylla hapoh ka jingialam jong u Conrad K.Sangma haduh mynta ka dang ialeh ban pynbha ia kaei kaba ka sorkar barim ka la pyntlor, namar ki aiñ kiba ka sorkar u Dr.Mukul ka wanrah mynshwa, ki dang bun sa tang ki jingduna.
U samla Bisharlang Pyngrope na ka shnong Mawlyngad kaba hap hapoh ka East Khasi Hills District, bad u ba la trei teng kum u Principal jong ka T.M.T Higher Secondary School, Pfütsero, Nagaland bad u ba trei mynta ha St.Michael’s Higher Secondary School, Umsning u la shah pynrung ha ka kynhun jong ka All India Education Forum (AIEF) kum u convenor jong ka jylla Meghalaya da ka National Executive Council ha ka 22 tarik u bnai Naiwieng 2020.
Ka All India Education Forum ka dei ka kynhun jong ki nonghikai kiba hikai ha ki skul bapher bapher kiba don ha baroh kawei ka ri India.
La seng ia ka AIEF da ka jingthmu ban long ka rynsan kaba ïadei ïa baroh ki nonghikai kiba ai jinghikai ha ki skul bapher bapher kiba don ha ri India, ban wanrah ïa ka jingïaphylliew jingmut kaba bha tam ha kaba ïadei bad ka jingai jinghikai ha ki jaka pule jong ngi, ban pynbha shuh shuh ïa ka pule puthi ha ki liang bapher bapher, ban pynïar shuh shuh ïa ka kam shakri ha kaba shna bad thaw ïa ki ain na ka bynta ka pule puthi, ban pynïasoh bad ïatreilang bad kiwei pat ki kynhun kiba don ka jingkit khlieh ha ka ban kyntiew ïa ka pule puthi bad ban ïada ïa ki hok jong ki nonghikai ha ka ri India.
Ki nongtrei kam jong ka AIEF ki kynthup ïa u National Chairman, u Dr Zavise Rume, Professor, SCERT, Nagaland, Kohima bad u President jong ka Nagaland Education Association, Kohima bad State Convenor bad u President jong ka Indian School Psychology Association (InSPA), u Deputy Chairman, u dei u Rajendra Prasad, u Principal jong ka Smart Modern School, Amapalayam, Tirupur, Tamil Nadu bad u Chairman jong ka International Confluence of Educational Excellence, u Dr.Harshvardhan Kumar, u nongwad jingmut jong ka UNICEF, Jharkhand bad u Director jong ka Beni Educational Solution bad Technologies Foundation, New Delhi, ka Secretary jong ka AIEF ka Professor Lalbiakdiki Hnamte, Department of Education, Mizoram University Aizawl bad President Mizoram Educational Foundation, u Treasure jong ka kynhun u Dr.Sandip Ratna, Assistant Professor, State College of Teacher Education Kohima, Nagaland.
Ka Board jong ki advisor jong ka AIEF kiba kynthup ïa u Dr.Daya Pant, Professor bad u khliehduh jong ka Department jong ka Educational Psychology bad Foundation of Education, NCERT, New Delhi, Professor Ibadani Syiem, i khliehduh jong ka Department jong ka Education, North Eastern Hill University (NEHU) Shillong bad i treasurer jong ka North East India Education Society, H.Q.NEHU, Shillong, u Dr.Sanjeev Rai, Assistant Professor, Department jong ka Education, Ambedkar University, Delhi bad Tata Institute of Social Sciences, Education Consultant bad Development Sector Advisor hapoh India bad shabar ri, u nongthoh bad u nonghikai bad U Shanavas C.IAS, Principal Director, ka tnat pule puthi jong ka sorkar, Nagaland.
U samla Pyngrope u dei u ruh u ba la ïoh pdiang ïa ka Bharat Shiksha Ratan Award ha u snem 2014, District Teacher’s Award 2015 na ka tnat jong ka pule puthi, ka sorkar Nagaland, Indira Gandhi Priyadarshini Award 2015, Best Indian Educationist Award 2016 bad State Level Teacher’s Award 2016 na ka tnat jong ka pule puthi, ka sorkar Nagaland.
Shillong: Ha ka jingialang kaba la long ha ka janmied jong ka sngi thohdieng, na ka liang u symbud Myntri rangbah u bah Prestone Tynsong u la iathuh ba na ka liang ka sorkar kan ym shah ban pynlong ia ka jingbam khana christmas kum ba ju pynlong man u snem.
Haba iakren bad ki lad pathai khubor na ka liang u bah Prestone u la ong “Ha ka jingialang mynta ka jan miet na ka liang ka sorkar jylla ka la shim ia ka rai ban ym shah ban bam khana christmas kum ba ju long man u snem namar ka khlam Covid-19.
"U la ong ruh ba na ka bynta ban rakhe ia ka christmas ka sorkar ka la shah ban leh kmen ia kane ka sngi ha phyllaw jong ki ingmane.
U la iathuh ruh ba ha ka ba iadei bad ka iaid carol na ka liang ka sorkar ka la rai ban ym shah ban iaid carol na kawei ka shnong sha kawei ka shnong kum ba ju long man u snem.
U symbud myntri rangbah u la iathuh ba ia ka jingiaid carol ki lah ban iaid tang hapoh ka phyllaw jong ka ingmane.
Shillong: Ka CoMSO ka dap da ka jing lyngngoh ban iohi ha ki khubor ba u Mukul Sangma u phah kren pyrshah, ia ka MRSS amendment bill 2020.
Na ka liang ka CoMSO, ka pynrem jur ia ka jingkren lap lah bad kren klumar u Mukul Sangma.
Ka jingkren u Mukul ka pynpaw shai ba u dang don jingduna ha ka jing sngewthuh ia ka Ain.
La ong shuh shuh ba kumba long baroh shi katta, u Mukul Sangma bad ka party congress ha Meghalaya ka dei ka party kaba ap bha ia ka vote bank na ki non indigenous people bad ha ka Congress hi, kat dang bun ki poiwir ba shong shnong ha Meghalaya nang kham khlain ka vote bank jong ki.
La ong shuh shuh ba U Mukul u dei u wei u briew uba la pyrshah ILP naduh ba sdang bad haduh mynta ym tip thikna ia ka nongrim jong u.
La ong shuh shuh ba ym pat ju ioh sngew ba kan don ka jing thut ban pyntreikam ia kano kano ka ain haba ka don ka amendment ia kata ka ain.
Ka MRSS amendment bill 2020 ka shu pynkhlain bad ai bor shuh shuh ia ka MRSSA, hynrei kam ktah pat ia ka jing pyntreikam jong ka.
“Ka sorkar Jylla ha ka jingtip jongngi ka la dep shna ia ka district task force bad kan sa plie noh shen wat ia ki Facilatiion centre, kaba mut ka jing pyntreikam ia ka MRSSA ka la sdang iaid shakhmat".
Na ka liang ka CoMSO ka suba ba ka don ka jing ia pynbeit harieh hapdeng u Mukul bad u to u MLA ka Congress na Assam ban pyrshah ILP.Ka jingmut u Mukul, imat ka long ba ki paralok congress jong u na bar Jylla kin pyrshah ILP bad ma u pat un pyrshah MRSS amendment bill khnang ba ka Jylla kan duh baroh artylli ki ain bad ki poiwir kin wan sah duh ha Meghalaya bad ka Congress kan bun ka ka vote bank, ong ka kyrwoh na U Bah Robertjune Kharjahrin, Chairman, CoMSO.Shillong: Ki nongtrei ka MeECL ha ka sngi thohdieng, ki la pynlong biang ia ka jingialang ha phyllaw ka ophis trei kam ha Lumjingshai ban rai ba kin sdang ia ka jingiakhih kaba tyngeh pyrshah ia ka jingsngap mynthi jong ka sorkar jylla ha kaba iadei bad ka jingpynduh ia ka tulop ia ki nongtrei ka MeECL.Ha kane ka sngi ki nongtrei jong ka MeECL hapoh ka shatri jong ka All MeECL Union Assiociation, ki la rai ba naduh ka 15 tarik mynta u bnai kin  leit trei hynrei kin ym trei kam, ha ka 16 tarik mynta u bnai kin sdang ia ka jingiakhih da ka ba shah thngan bad ha ka 21 tarik jong une u bnai kin sangeh trei naduh ka por 10 baje haduh kapor  4 baje janmiet.
Ha kane ka sngi ki la pynpaw ruh ba lada ka manangement   ka dang sngap mynthi halor ka tulop  ha u bnai kyllalyngkot 2021, kin bteng  ia ka jing iakhih da ka ba ki la rai ba kin  mih na kane ka jaka bad kin  iaid paidbah shaduh Secretariat bad ha ka  18 tarik u kyllalyngkot 2021 kan sdang ka Total Non Cooperation Movement bad ha ka  22 tarik u Kylla lyngkot 2021  kan don ka jingpynlip lait ha baroh kawei ka jylla (total shutdown).
Na ka liang u General Secretary ka All MeECL Union Association u bah A.Dkhar, u la buh ia ka jingkylli ia ki party jong ki riewlum ba hato ki nud ban kyrshan ia ki nongtrei kane ka tnad kiba mad ia ka jingeh na ka jingduh tulop kaba ar bnai.
U la ong buh ruh ka jingkylli ba ka jingkit kam ka dei na ka bynta jong no bad sa katno ki dang kwah ban kit ram bad kin pynjynjar ia ki nongtrei kane ka tnad.
U Conrad K Sangma, myntri rangbah ka Jylla, u pyntip, ba u don mynta ka sngi, ha ka jingshong marwei, namar ba u ioh ia ka pang khlam covid 19.
U kyrpad ruh ia kito kiba la ia kynduh ia u, ha ki san sngi ba ladep, ba kin da phah test ialade.
Shillong: Myn hynnin ka sngi, ha ka jylla, ki la don 75 ngut kiba ioh thymmai ia u COVID-19.
Ha East Khasi Hills ki don 57 ngut kiba kynthup 7 ngut na ka Armed forces, 5 ngut ki Returnee, 2 ngut ki Police Personnel, iwei I Health Worker, iwei i SARI Case, 28 ngut ki High Risk, iwei na Laban Cluster, 3 ngut na Nongmynsong Cluster, 2 ngut na Umpling Cluster, 2 ngut na Laitumkhrah Cluster, iwei na Madanryting Cluster, iwei na Mawprem Cluster, iwei na Nongrim Cluster, iwei na Nongthymmai Cluster bad iwei na Pohkseh Cluster.
Ha West Jaintia Hills ki don 5 ngut kiba dei ki High Risk.
Ha West Garo Hills ki don 3 ngut kiba dei ki high risk.
Ha South Garo Hills ki don 3 ngut kiba kynthul iwei i high risk, iwei i draibar bad iwei i Police Personnel.
Ha East Garo Hills ki don 2 ngut kiba dei ki high risk.
Ha South West Khasi Hills ki don 2 ngut kiba dei ki high risk.
Ha Ri Bhoi District i don iwei iba dei i Returnee.
Ha South West Garo Hills i don iwei i ba dei na Mahendraganj Cluster bad ha North Garo Hills i don iwei i ba leh ia ka Screening.
Kiba la koit mynta ka sngi ha ka Jylla ki la don 28 ngut ha kaba ba East Khasi Hills ki don 14 ngut kiba kynthup iwei i High risk, iwei i Returnee, iwei i Police personnel, iwei na Jhalupara cluster, iwei na Laban cluster, iwei na Lumparing cluster, iwei na Lumpynngad cluster, 2 ngut na Madanryting cluster, iwei na Mawpat cluster, iwei na Mawprem cluster, iwei na Pynthorumkhrah cluster bad iwei na Golflink cluster.
Ha West Garo Hills ki don 5 ngut kiba kynthup iwei na Hawakhana cluster bad 4 ngut ki High Risk.
Ha East Garo Hills ki don 3 ngut kiba dei ki High Risk.
Ha Ri Bhoi District ki don 2 ngut kiba dei ki High Risk.
Ha South Garo Hills ki don 2 ngut kiba kynthup iwei i driver bad iwei i High risk.
Ha South West Khasi Hills ki don 2 ngut kiba dei ki high risk.
Shillong: Mynhynnin ka sngi,  ha ka jylla ki la don 75 ngut kiba pang na u COVID-19 bad ki la don 28 ngut kiba koit ha ka shisngi.
Ha East Khasi Hills District kiba pang mynta ka sngi ki don 57 ngut kiba kynthup 7 ngut na ka Armed Forces bad 50 ngut ki riewpaidbah, ha West Garo Hills ki don 3 ngut, ha West Jaintia Hills ki don 5 ngut, ha South Garo Hills ki don 3 ngut, ha East Gsro Hills ki don 2 ngut, ha South West Khasi Hills ki don 2 ngut, ha Ri Bhoi District i don iwei, ha South West Garo Hills i don iwei bad ha North Garo Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 28 ngut.
Ha East Khasi Hills ki don 14 ngut, ha West Garo Hills ki don 5 ngut, ha Ri Bhoi District ki don 2 ngut, ha East Garo Hills ki don 3 ngut, ha South Garo Hills ki don 2 ngut bad ha South West Khasi Hills ki don 2 ngut.
La iathuh ba ha ka jylla haduh mynta ki don 580 ngut kiba dang pang na u COVID-19 ha kaba ha East Khasi Hills ki don 334 ngut kiba kynthup 42 ngut ki Armed Forces bad 292 ngut ki riewpaidbah, ha West Khasi Hills District ki don 9 ngut, ha South West Khasi Hills ki don 4 ngut, ha Ri Bhoi district ki don 24 ngut, ha West Jaintia Hills district ki don 54 ngut, ha East Jaintia Hills district ki don 6 ngut, ha West Garo Hills district ki don 94 ngut kiba kynthup 4 ngut ki armed forces bad 90 ngut ki riewpaidbah, ha South West Garo Hills district ki don 21 ngut, ha South Garo hills ki don 3 ngut, ha East Garo Hills district ki don 23 ngut bad ha North Garo Hills district ki don 8 ngut.
Tad haduh mynta ka sngi, ki la don haduh 11,883 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 123 ngut.
Shillong:U Myntri Rangbah ka jylla u Conrad K Sangma, haba jubab ia ka jingkylli ba la wan rah da u bah Nujorki Sungoh, UDP, u la ong ba ka sorkar ka dang bishar bniah ia kane ka jingdawa ban pynjlan ia ka rta thung kam.
Ka Dorbar Mang tyngka ka la khluit shiphang ha ka kynta ba buh jingkylli bad jubab, hadien ba u MLA ka North Shillong, u Bah Adelbert Nongrum u la pyni da ka jingdom ia ka Sorkar kaba la ong ba ka dang bishar ha kaba ia dei bad ka jingpynjlan ia ka rta thep kam ki samla ha ki tnat bapher bapher jong ka Sorkar.
Ha ka jingkylli bynrap, u Bah Adelbert u la pyni ia ka jingdom ba ki samla ki la shu sep ei ka por wad kam, da kaba ong ba ka mut aiu ba ka Sorkar ka dang bishar, ha kaba na ka liang u Conrad u la pynpaw ka jingbym sngewtynnad ia ka rukom wanrah jong u MLA ia ka jingkylli, da kaba ong ba u MLA um lah ban wan leh drama hapoh Ïing dorbar.
Ha kane kajuh ka por la ïeng ruh u Symbud Myntri Rangbah uba la ong, ba u MLA haba u buh jingkylli u dei ban buh shwa ia ka jingsngew sharud.
Haba jubab ia ki jingkylli bynrap, u myntri rangbah ka jylla u la ong ba ka rta wad kam ha ka jylla ka long haduh 27 snem bad la pynjlan da san snem ia ki riewlum bad ki rit paid, hynrei ha ka kam pulit pat ka long haduh 21 snem, katba ia ka rta thungkam nonghikai pat la pynjlan sha ka 27 snem dei halor kane ka bynta ba ka sorkar ka dang hap ban bishar bniah ia kane ka bynta, namar ka rta kam dei ban ktah ia ki samla wad kam bad ha ka juh ka por kam dei ban ktah ia ka jingtrei kam jong ka sorkar, halor kane ka jingdawa ban pynjlan ia ka rta, wat kam ka sorkar ka dang bishar bniah.
Katkum ka jubab jong u Myntri Rangbah, ka rta thep kam ha ka Jylla haduh mynta ka long, na ka bynta ha ki ophis jong ka Sorkar Jylla hapoh 27 snem, ki doctor hapoh 41snem, Professor 32 snem, ha ka kam pulit na ka bynta ki Sub Inspector hapoh 27 snem katba ki constable hapoh 21 snem.
Ha kajuh ka por u la iathuh ruh ba ka don ka jingpynkylla ha ki katto katne ki selection board, hynrei ka rta kaba long kyllum ban thep kam ha ka Jylla ka dei hapoh 27 snem.
Shillong:Naduh myn hynnin ka sngi ha nongbah Shillong ki nongdie doh masi ki la pynkiew dor biang ia ka doh masi na ka dor kaba la don lypa,kata ka doh kaba sop shyieng ka la kiew mynta sha ka T.450 shi kilo na ka T.400 kaba mynshuwa, katba ka dohmet pat la pynkiew sha ka T.600 na ka T.500 kaba mynshuwa.
Na ka liang jong u President ka Khasi Jaintia Butcher’s Association (KJBA)u Bah G Warlarpih, haba kylli halor ka jingpynkiew ia ka dor jong ka doh masi, u la ong ba ka rai ban pynkiew ia ka dohmasi ka dei na ka jingbymioh masi ban shohdoh.
U bah Warlangpih u la iathuh ba bun na ki dukan die dohmasi ha iewduh, mynta ki la hap ban khang khyrdep noh, namar ba ka jingbym ioh masi bad lada ioh rug ki masi ki la kiew dor shaba palat pud.
U Bah B Kharbuli u la ong ba ka daw jong ka jingkiew dor jong ki masi ka dei na ka jing jur ka jingkhaii be-ain ia ki masi bad kumjuh, ka jingkhang ia ka iew die masi ha Khanapara ka la wanrah ia ka jingkulmar ia ki nongthied masi.
U iathuh ruh ba ka jingshohdoh ia ki masi ha ki por ba la leit kan ym duna ia ka 30tylli ne 40 tylli shisngi shisngi, hynrei mynta u ong ba ka jingshoh doh ia ki masi ka long tang kumba 5 ne 6 tylli shisngi.
Kawei ka jingeh ba hap ban pynkiew dor ka dei namar ka jingkhang noh ia ka iew die masi ha Khanapara Ri Bhoi District bad ba ia ki masi la hap ban shaniah na shabar ka jylla, namar ba ym lah ban ioh ia ki masi na la ka jylla.
U la ong ruh “Da ngi thied masi ruh ngi hap ban pynkiew ia ka dor ba ngin shu shong ha iing te ngin bam daei kein".
U la ong ruh ba bun ki dukan khamtam ha iewduh, kiba la khang noh ha kaba, kiba plie ki don sa tang kumba 5 ne 6 tylli na ki 30 tylli tam ki dukan die doh ha iewduh.
Te da lah plie ka iew die masi ha khanapara hato kin ia pynhiar dor ne em kine ki lalot kyreit.
Shillong:Ka Joint Action Committee kaba la la don lang naduh ka FKJGP Jaintia Zone, KSU Namdong Unit bad ka kynhun jong ki nongialam shnong, hapoh ka Namdong area myn hynnin ka sngi, hapoh ka jinglam khmat u MDC ka thian ma Dawan Lyngdoh, u Damian War Chief Organizing Secretary FKJGP u Samla Juhhi Tariang Secretary KSU ki Waheh Shnong kane ka thain ki la leit ban ia kynduh ia u Doctor incharge jong ka Namdong PHC ban tip ia ki daw jong ka jingdkoh trei kam ka Namdong PHC.Ha kane ka jingia kynduh u Doctor incharge kane ka PHC u la ia thuh ba um lah shuh ban ai ka jingshakri ia ki paidbah, namar ka jingduna ki staff nurse bad ha ka juh ka por u don tang marwei kum u MBBS doctor bad ha ka shitaiew don ki sngi ba u hap ban leit jingialang, na ka bynta ki kam ka PHC bad kane ka la ktah ia ki paidbah, khamtam ka jingshah transfer ki nurse kiba trei ha kane ka PHC bad khlem da thung pat hadien ka jingtransfer ia ki.
Ka Namdong PHC ka don sa kawei ka MBBS post ba lait bad ki Grade iv 2 ngut, ka post LD kawei, ki chowkidar 1, ki Nurse sa lai ngut kiba ju trei ha kane ka PHC, ha kaba ar ngut ki la leit pule bad kawei la transfer noh ia ka bad ki nurse ha kane ka PHC mynta ki don tang ar ngut bad katei ka la buh jingeh ban pdiang ia ki 31,000 hajar ngut ki paidbah kane ka thain.
Ka JAC mynta ka sngi ryngkat ka jingiadonlang u MDC kane ka thain ka la shim ia ka sien jam kaba nyngkong, ban leit pynsngew sha ki bor ba dei khmih ia ka koit ka khiah bad lada kim sngap ia kine ki jingeh u paidbah, ka JAC kan shim pat da kiwei ki sien jam na ka bynta ban dawa ia ka hok u paidbah, kane ka dei ka khubor ba la pynsngew da u Chairman ka Joint Action Committee Bah D S War.
Shillong: U Myntri uba dei peit ia ki tnad bor ding u James P.K Sangma, haba jubab ia ka mat iakren lyngkot kaba la wan rah da ka Dr Amapreen Lyngdoh MLA, u la iathuh ba ki “Smart Meter" kiba ka sorkar ka thmu ban pyntreikam ha ka jylla ki dei ki ba shong dor T.3400/- uwei.
U Myntri u la pynpaw hapoh ka ingdorbar ba ka jingpyndon kam ia ki Smart Meter, ka long ban ioh ia ka jingkhein kaba janai ha kaba pyndon kam ia ka light khamtam sha ki nongkyndong bad kane kan iarap ia ki ba pyndon kam ia ka bor ding eletrik bad kumjuh ka por ka MeECL na ka jingduhnohng.
Haba ia dei bad ka jinglum ia ka bai ding eleltrik, u la ong ba mynshuwa ka long tang 62% bad mynta la kham pynbha shuh shuh bad ka jinglum ia ka bai ding elektrik ka la kiew sha ka 73% bad na ka liang MeECL ka ialeh ban weng ia ka jingtuh ding, kaba da kaba shu bnoh khamtam ha ki thain nongkyndong.
Halor ka jing pynlip ding ha ka jylla, u myntri kane ka tnad, u la kynnoh ba ka jingpynlip light ka kham palat ha ki por mynshuwa lada shim naduh u snem 2010 ter ter haduh 2018, ha u snem 2020 kam shem don kata ka jingpynlip ding bad dei tang ha kine ki khyndiat sngi ka don ka jingpynlip ding, namar ki kyndon jong ka NTPC.U la ong ruh ba ka jingeh ba ka MeECL ka mat mynta ka long ba ka sorkar barim, ha kato ka por kam shym la leh ia kaei kaba ka la kular bad dei na kane ka daw ba ka MeECL ka hap ban siew na pla sha ki nongtrei kaba la kot sha ka T.844 klur tyngka.
Haba ia dei bad ka jingkyrpad ban ailad biang ia ka “One Time Settlement" na ka liang jong ka sorkar ha kaba ia dei bad kane kan sa pyrkhat.
Haba jubab ia ka  jingkren jong u nongialam ka liang pyrshah u Dr Mukul Sangma, u Myntri ba dei pait ia ka tnad  bor ding u la ong ba ka sorkar kam shem la buhrieh ia ki jingshisha kumba la kynnoh bad ban shu kynnoh kam long kaba bha.
Halor ka jingiasoi ia ka soskular  bad ka NTPC ha u snem 2007, u myntri tnad bor ding u la ong ba dei ban sngewthuh ba ka Ri India ka dei ka Ri kaba don ia ka rukom pyniaid sorkar kaba la tip kum ka “Federal Structure" kaba mut ba ka sorkar jylla ruh ka don ia ka bor ban kren, ia ka mat kaba ktah ia u paidbah ka jylla.
Katkum ka jingiasoi ia ka soskular bad ka NTPC ka long ba kan trei kam naduh u snem 2019 bad kane ka jingiateh kular kan kut ha u snem 2044.
U la iathuh ruh ba haba ia dei bad ka bai thang ding, ynda la dep ia ka Ganol Hydro Power Project  kan long T.4.54 tyngka shi Unit.
Halor ka jingpyndam noh jong  ka sorkar ia ki jingiasoi soskular ha u snem 2007 bad 2008, u myntri tnad bor ding u la ong ba ka jingpyndam ia kitei ki soskular ka long ba kim shym la trei kam bad kine ki la khanglad ia ka jylla ban sdang tei ia ki jaka pynmih bor ding ha ka jylla.
Nongpoh: Ka Deputy Commissioner, Ri Bhoi District, Nongpoh, ka pyntip ba ia ka jing pynieng ia ki paia jong ka jingkieng Dwar Ksuid Bridge, ha Shillong Bye Pass, ka la dep lut na dong shadong, da ka National Highway Authority of India (NHAI) bad la aiti ia ka BRO, ba kan trei ia ka bynta kaba sah jong ka jingkieng, ha kaba kan sdang naduh ka 10tarik Lber 2021 bad kan pyndep, ha ka 23tarik Lber 2021.
Kumta la khang ia ki trok rit, lane ki 2 Axle Bus/truck, ki 3 Axle bad ki multi axle (4 haduh 6) naduh ka por 6 baje mynstep, haduh 6 baje mynmiet, naduh ka 10tarik Lber haduh ka 23tarik Lber 2021, ba kan nym thut ka jing pyntrei ia ka jingkieng.
La khang ruh ia kiba iaid kjat ban leit tur ha ka jingjngai kaba 50 phut na ka jingkieng bad yn nym shah ruh ban ieng kali, na ka jingjngai kaba 500 metre na baroh arliang.
U kapten ka team phutbol na India, U  Sunil Chhetri, mynta ka sngi, ula pynbna, ba u ioh ia ka pang khlam covid 19.
“Nga da sngew tynnad ha kine ki sngi bad ka nga ioh ia ka jingpang khlam covid 19, hynrei nga sngew khlain ka met, katba nga dang dei ban nang ioh bor nangne shakhmat bad ban ioh ialehkai biang" ong U Chetri.
Shillong:U Symbud Myntri Rangbah ka jylla u bah Prestone Tynsong, u ba dei ban peit ia ka tnad PWD haba jubab ia ka jingkylli ba la wanrah da u bah George B Lyngdoh MLA, u la iathuh ba ia ka jingkieng ha Dwarksuid la antad ba yn lah ban pyndep ha kaba kut jong u bnai Lber 2021.
U bah Prestone u la pyntip ba kane ka jingtrei la ai sha ka M/s Shillong Express Way Company Private Limited bad ka jingpynlut baroh kan dei da ka National Highway Authority of India, ka sorkar kala bthah ia u Chief Engineer ka National Highway ban peit ba ka jingtrei kan iaid beit bad la aiti ruh ban peit wat ha ka kyrdan jong u Chief secretary bad Additional Chief Secretary ban peit ia kane ka kam.
Haba wanrah ia ka jingkylli mynta ka sngi ba 5 jong ka Dorbar Mang tyngka, u MLA ka Congress na Umroi, u Bah George B Lyngdoh u la pynpaw ruh ia ka jingsngewkhia jong ka jingduna ki nongtrei ia katei ka jingkieng, ha kaba u la kyntu ia ka Sorkar ba ka dei ban bthah ia ki nongpyntrei ban shim khia khnang ba ka jingtrei yn lah ban pyndep ha ka por ba la buh.
U Bah George u la pynpaw ruh ka jingsngewkhia ia ka jingdon ki kali heh kum ki trok ba khia palat pud kiba iaid na ka jingkieng kaba rim, kaba lah ban wanrah jingma namar ka jingtor.
Ha kaba jubab, u Bah Prestone u la iathuh ba ka NHAI mynta ka taiew ka la dep ban pynpoi ia ki bailey ne ki tiar jingker ban pyndait ha ka jingkieng ba thymmai, da kaba u la ong ruh ba la khmih lynti ba ia katei ka jingkieng yn lah ban pyndep hapoh 10-15 sngi.
Shillong: Ka Meghalaya Human Rights Commission (MHRC), Shillong, ka la shimti ban tohkit halor ka jingiap jong ki arngut shi para, U Ripynskhem Papeng (9) bad u hynmen jongu, U  Arbaban (2), haba ki la iap noh, ha ka jing shah bat ding ilektrik ha ka shnong Umsalait, West Jaintia Hills District, ha ka 10tarik Lber 2021.
Ka MHRC, ka la bthah ia U  Chief Secretary, jong ka sorkar  Meghalaya, ba un tohkit halor ka jingjia bad ai jingtip sha ka komishon hapoh shibnai.
Khliehriat: Ka East Jaintia Hills District Mahila Congress committe ha ka 8tarik Lber, 2021 hapoh ka jingialam jong ka President Ka Kong Jhanika Siangshai, ka Vice President Ka Kong Shimika Sungoh bad Ka Treasurer Ka Kong Daman Swer, ki la leit iakynduh ia u Deputy Commissioner ka East Jaintia Hills District U Bah E.Kharmalki (IAS) bad ki la ai ruh daka jingthoh ban dawa na u ban bthah iaki dukan marbam baroh hapoh District ban buh (signboard) iaki dor marbam (essential commodities) haki dukan.
Te halor kane ka bynta u Deputy Commissioner ula kular ban leh bad shimkhai iakane ka bynta naka bynta ka jingmyntoi bad ki jingtip jong ki paidbah iaka dor ka mur jong ki marbam khnang ban lah ban tehlakam iaka jingshim kabu jong ki dukan halor ki dor jong ki marbam, ong ka  kyrwoh, ba  la pyllait da ka President Ka East Jaintia Hills District Mahila Congress committe Ka Kong Jhanika Siangshai.
Shillong: Ka la don ka jingsah teng, kaba haduh lai snem, ban siew ia ka pisa kaba T.1, 01,900/- kaba dei ban siew sha ka kong Bristil Khriam, hadien ka jing bam duh ka iing ia ka iing jongka, ha ka 16tarik Naiwieng 2017, ha Rngibah, Mawkynrew, East Khasi Hills District.
Ka Megha laya Human Rights Commission, ka la shimti ia ka jingtohkit bad pan jingshai na ka Deputy Commissioner, East Khasi Hills District bad lyngba ka jingbthah ka Commission, la siew ia katei ka pisa, kaba la sahteng la lai snem, ha ka 22tarik Rymphang 2021.
Shillong:U bah Adelbert Nongrum, MLA jong ka KHNAM, ula iawer ia U Bah Lahkmen Rymbui, ban ia leit iaid swait noh shisien, ban leit peit da la ki khmat, ban lap dalade, ia ka jingdon ki kynthei die met ha Police Bazar.
Halor kane ka mat, U bah Nongrum, u ong “Lada phi sngewkhia shisha, kumta, sngewbha pyllait ia ka por jongphi, hadien ka por 10baje mynmiet, ngin iohi da la ki jong ki khmat ia ka jingshisha.
Kane ka dei ka kam kaba khia, kumta, sngewbha, wat ia kren biria".
Haba jubab U bah Rymbui, u iathuh ba u ruh, u shait leit sha katei ka jaka, ha kaba u ong “Nga shait leit sha katei ka jaka (9lad), ha shwa ka lock down, ba haba don ki dukan kiba ha rud surok, nga ju bam jingbam ha kitei ki dukan ha rud surok, hynrei ngam ju iohi, ia kiba kum kitei ki jingjia" bad u myntri, ula ong shuh “Ngi tip, ba ka khyndailad, ka dei ka jaka shaw briew, na ka bynta ban leit jingleit, ban shaw briew daki bos ne da ki taksi, hynrei, kam dei satia, ka jaka ban ia kit briew, na bynta ki kam khaii met".
Na ka liang u myntri ka tnad kam pohing u la ong ba ka tnad pulit kan sa wad jingtip halor kane ka bynta bad ka sorkar ka la buh ruh ia ka ain Anti human trafficking ban khanglad ia kine ki kam beain.
Na ka liang jong u bah Adelbert u la buh ia ka jingkylli bynrap ba namar kane ka jaka ka hap hapoh ka constituency jong u, hato ka sorkar kan shim khia ia kane ka bynta shuwa ba kane ka jaka kan kylla long kum ki redlight area.
Halor kane, U bah Rymbui u la ong ba ka sorkar ka don ia ka jingkitkhlieh bad ka dei na kane ka daw ba la buh ia ka ain Anti human trafficking.
U Myntri u la ong ruh ba haduh mynta kam shem la don kano kano ka jingujor halor kane ka bynta bad ban tehlakam ia kane ka kam beain ka don kam ka jingiatreilang jong ki shnong ki thaw ban peit ngor bad ban ujor ruh ha ki pulit.
Na ka liang ka Dr Ampareen Lyngdoh MLA, ka la ai jingmut ia ka tnad pulit ba ki dei ban tohkit ia kane ka kam bad ba ka sorkar, kan wanrah ia ka jingtip, ha poh ka ingdorbar.
Na ka liang u myntri u la ong ba na ka liang ki pulit ki long ki ba peitngor halor kane kam beain bad ka sorkar ka shim khia ban tehlakam ia kane ka kam.
Shillong: Ka Meghalaya Human Rights Commission (MHRC), Shillong, ka la shimti ban tohkit, halor ka jingjia ha Umoid, kumba la mih ha ka kotkhubor.
Ka MHRC, ka la thoh sha U Chief Secretary, ka sorkar Megha laya, ba un phah ban tohkit, lyngba U Commissioner of Division bad ban phah ia ka kaiphod halor ka jinglap jongu sha ka komishon lem bad ki rai, kiba ka sorkar jylla, ka shim halor katei ka kam.
Ka komishon, ka bthah ruh ban siew ia ka bai lutksan sha uba iap bad kumjuh ia kiba mynsaw, na katei ka jingjia.
Ka komishon, ka pynksan ia katei ka mat, halor ka Article 21 jong ka riti synshar ri, kaba iadei ia ka jingim jong u briew shimet shimet, uba don ha ka jylla.
Shillong: U Conrad K Sangma, myntri rangbah ka jylla, uba bat ruh ia ka tnad pla pisa, u la wanrah ia ka mang tyngka na ka bynta jong u snem 2021-2022 kaba duna pisa T.1,570/- klur tyngka.
Kane ka mang tyngka na ka bynta u snem 2021-2022 la antad ba ka long ka ba duna kumba 4.07% na ka ioh ka kot jong ka jylla.
U myntri rangbah, haba wanrah ia kane ka mang tyngka u la iathuh ba ka jinglut na ka bynta u snem mang tyngka 2021-2022 kan long kumba T.17,603/- klur katba ka jingmih la khein antad ba kan long T.15,262/-.
U myntri rangbah ka jylla u la iathuh ba ban pynkhlain ia ka tnad pulit ka sorkar ka la mang T.80 klur na ka bynta u snem 2021-2022, na ka bynta ka Automous District Council ka 15th Finance Commission ka la mang ia ka grant kaba long T.711 klur na ka bynta ki Ki bynta u snem 2021-26.
U Myntri rang bah u la iathuh ba la mang T.820 klur na ka bynta na ka bynta ka Health sector na ka bynta u snem 2021-2022 kaba la pynkiew 13 % na u snem 2020-2021.
Na ka bynta ka Education sector la mang ban pynlut T980 klur kynthup ia ka T.453 klur na ka state resources na ka bynta u snem 2021-2022 bad kane ka long na ka bynta ban pynbha bad ban shna ia ki ingskulbad kiwei kiwei.
Ban pyniaid beit ia ka rukom trei kam, ka sorkar kala buh shibun ki kam ba ka dei ban leh na ka bynta ka jingiaid beit iaid ryntih da kaba shna ia ki ophis ha ki block kiba thymmai ia kaba la mang T.15 klur.
Ka sorkar ka la phai khmat ruh sha ki kam jngohkai pyrthei bad na ka liang jong ka sorkar kan iarap bai seng ban shna ia ki iing basa ha kylleng ki bynta jong ka jylla, ban pynkhlain ia ki jingtei la mang pisa haduh T.100 klur.
U myntri rangbah u la iathuh ba la mang na ka bynta ka Agriculture and Allied sector T 559 klur kynthup ia ka T.247 klur na ka state resources na ka bynta u snem 2021-2022 kane ka long na ka bynta ban kyntiew ia ka repka riang ha ka jylla, na ka bynta ka Fishing,Forestry Dairy bad Animal Husbandry.
Na ka bynta ka Infrastructure development la mang pisa T.1080 klur kane kan long na ka bynta ki surok bad ki jingkieng.
Na ka bynta ka Water supply sector la mang ia ka pisa Na ka bynta ka Rural Poverty Alleviation la mang ia ka pisa kaba long 1,138 klur na ka bynta 2021-2022 bad la mang T.2461 na ka bynta ban kyntiew ia kiwei kiwei ki tnad.
U Myntri rangbah u la ong ba da ka jingpynkiew ia ka jingai bhah na ka sorkar pdeng kan iarap shibun na kaba ia dei bad ka jingdon kam jong ka jylla na ka bynta ki kam pynroi ha ka jylla bad la antad ba ka jylla kan ioh ia ka bhah kaba T.3,300/- klur tyngka.
Shillong:Ka Revolution Ïada La Ka Ri ha ka jingïalang paidbah kaba la long hynne ka sngi ha Parking lot Mawkhar, Shillong ka la ïoh ban pyllait ïa ka Lama bad ïa ka Emblem jong ka.
Ha shwa ban pynlait ïa ka Lama bad Emblem la ïoh shwa ka jingïalang ba lyngkot na ki riew rangbah jong ka Revolution ha Mawkhar parking lot ha ka por 3:30 baje janmiet.
Ha katei ka jingïalang ka lah don ka jingpynshai paidbah ïa ka jingthmu bad ïa ka thong jong ka Revolution bad la ïatai ruh ïa shibun ki mat bad ki jingeh kiba ka jaitbynriew Khasi bad ka jylla hi baroh ka ïakynduh ha kine ki sngi.
Ïa ka jingpynshai la ai da ki riewrangbah kynthup khamtam eh ruh na u Convener ka Revolution U Bah Ardent Miller Basaïawmoit ha ka jingdon bun ki paidbah kiba la sngap.
Hadien ba la dep ban pynshai halor ka jingthmu ka Revolution, la ïoh ïa ka jingpynlait ïa ka Lama bad ka Emblem jong ka Revolution da uwei u Rangbah ba lah pynïasoh bad ka Revolution uba lah shongthait na ka kam Sorkar u kyrteng Bah Rang KharduitKatba na ka liang u Bah Ardent Miller Basaiawmoit ConvenerRevolution Ïada La Ka Ri u la batai ba ka kti ba kham ka thew ïa ka revolution, ka 7dong ka thew ïa ki hynñiewtrep.
Katba ka dur ba shapoh ne Background texture ha ka dur jong ka jabieng ka thew ïa ka jingshemphang.
Kaba phiah laidong ka kdew ïa ka rympei.
Rongsaw dei ka jingshlur.
Rong jngum (blue) dei ka shemphang bad palei.
Ronglieh dei ka bakhuid basngur, bahok bashida.
Shillong:U Myntri rangbah ka jylla u Conrad K Sangma haba jubab ia ka jingkylli u Saleng A Sangma u la iathuh ba haduh 95,189 ngut ki briew ki ba sah shabar jylla ki la wanphai sha ka jylla ha ka por ba lyngshop ka khlam Covid -19.
U myntri rangbah haba jubab ia ka jingkylli u la iathuh hapoh ka jingdorbar ba kumba 502 ngut ki briew ki ba la wanphai na shabar jylla ki la ioh jingiarap pisa hapoh ka Phase-I, ha ka ba ki ba hap ha ka phase II mynta ka dang iaid ka jingbishar bniah da u Director jong ka Commerce & Industries.
U Myntri rangbah u la iathuh ba bun na kiba wan phai na shabar ka jylla, la ioh ban thung ha ki jaka ai jingsumar bad ha kiwei kiwei ki kam, kane ka long ka jingsdang bad ka sorkar kan dang ai shuh shuh ia ki lad jingiarap na ka bynta kiba dang sah.
Nongpoh:Ka lympung ialehkai Kriket kaba la pynlong da ka SPD Hood ha madan ialehkai ka shnong Umran Niangbyrnai, ka la sdang hynnin ka sngi bad ha kaba sdang katei ka Lympung, ka jingiakhun ka la long hapdeng ka Rongmesek pyrshah ia ka Lumningrim.
Ia katei ka lympung ialehkai, la wan ban plie da u Bah Luistar Lyngdoh, President ka FKJGP ha Ri Bhoi, ha ka jingdonlang u Bah Stephan Kharbani, Rangbah shnong Umran Niangbyrnai, kiwei pat ki nongialam ka FKJGP, kiba kynthup ia u Bah Gabriel Sun, u Bah George Tangsan lem bad kiwei de ki riew rangbah.
Hapoh katei ka lympung ialehkai, ki la don kumba 28 tylli ki kynhun ialehkai na ki jaka bapher bapher kiba la wan ban iashimbynta.
Haba iadei bad katei ka lympung, ki nongpyniaid ki la ong ba ka jingthmu jong ban pynlong ia katei ka lympung, ka long ban kyntiew ia ka sap ka phong jong ki khun samla, kiba don shisha ia kata ka sap kaba kyrpang ha ka kam ialehkai Kriket.
Jowai: Ar ngut ki khynah, uwei uba dang 9 snem katba uwei pat uba dang 2 snem kiba dei shi para trai ki la khlad oh hashen hadien ba ki la shah bat ha ka bor ding electric ha ka shnong Umsalait thain Iooksi ha West Jaintia Hills District.
Ka khubor na katei ka shnong ka la iathuh ba utei u ba 9 snem ka rta uba kyrteng u Ripynskhem Papeng u dang bah ia la u para uba dang 2 snem uba kyrteng u Ardaban Papeng bad ki dei ki khun jong ka kong Pdiang Pakem bad u bah Darling Shadap.
La iathuh ba kitei ki shi para ki dang iaid kai bad ki la kum bat ia u Waiar light uba khlain (high Tension.
Kane ka la jia ha ka por kumba 10 baje eiei mynta ka step sha bar na ka iing jong ki.
Ki 4 tylli ki shnat treikam jong ka KSU ha thaiñ Laskein Block, kiba kynthup iaka KSU Iooksi Unit, KSU Umsalait Unit, KSU Priang Unit, bad KSU Saphai Unit ki la pynrem jur iaka tnad pynmih bording ka jylla halor ka jingleh thumur bad torti ka jong ka kat haduh ba ka bording ka la shim iaka jingim jong ki ar ngut ki khynnah ba dei shipara.
Kane ka jingkynnoh ka la mih hadien ka jingshah bat bording jong ki arngut ki khynnah haka shnong Umsalait , West Jaintia Hills District mynta ka sngi ha ka por 10 baje mynstep.
" Ka jingleh thumur bad torti jong ka tnad MeECL khamtam ka jingbym tista ban maramot bad jurip iaki Post Light man ka por, ka dei ka dawbah kaba pyllong iakatei ka jingjia ba sngewsih mynta ka sngi ha ka shnong Umsalait" la kynnoh ki nongialam ka KSU.“Bunsien ngi shait iohi ba ha ki thaiñ nongkyndong ka tnad pynmih bording kajuh khein sting bha khamtam ban maramot iaki Post Light bad ngi shait iohi ruh ba bun ki Post Light kiba lah jan khyllem na ba bam sarang na trai u Post Light bad la donkam ruh ban maramot noh, hynrei haba leit ud sha kibor badei peit kim juh shah shkor iakane" la ong ki nongialam ka KSU ha kitei ki thaiñ.
“Ka jingtrei torti bad ka jingbymbiang ka rukom pyndait bha ia u Pin Insulator uba don ha utei u Post Light ka pyllong ia utei u Post Light ban ia snoh bad ka bording bad kane ka pynlong ia katei ka jingjia kaba sngewsih" la ong shuh shuh ki nongialam ka Seng.
“Ngi dawa jur naki bor sorkar khamtam ia u Myntri ka tnad pynmih bording ban siew bai lutksan (Compensation) noh mar mar iakatei ka longiing bad naka liang ka Seng kan sa buddien noh iakane ka kam tad haduh ba kiba haiing kitei ki khynnah kin ioh iaka hok ka jong ki" la pynpaw ki nongialam ka Seng ha kitei ki thaiñ.
Nongpoh: Ha kawei ka jingjia pluhiing kaba la jia hynnin ka miet ha ka por 9:30 baje ei ei mynmiet ha shnong Umskun ha Ri Bhoi, kawei ka iing ka la kem ding kynsan, kaba la wanrah ia ka jingjulor kaba khraw ia katei ka iing, namar baroh ki jingdon jingem hapoh katei ka iing ki la shah bamduh ha katei ka ding.
La ioh jingtip ba katei ka iing ka dei ka jong u Bah Shanbok Mawphniang bad ka Kong Balari Nongrum, ha kaba kitei ki trai iing kim tip ba dei na kaei ka daw kaba la pynlong ia katei ka iing jong ki ba kan kem ding bad ingkhong hi khait.
Ha katei ka jingpluh ding kaba la wanrah ia ka jingduhnong ia ki trai jong katei ka iing, hynrei ha kawei ka liang shu donbok, namar ka la shu don ka jingjulor tang ha ki jingdon jingem, pynban kam shym la don kano kano pat ka jingjia ba sngewsih ne ka jingmynsaw ki briew.
Kolkata: Ka Mamata Banerjee, myntri rangbah ka West Bengal, ka la thep kyrteng mynta ka sngi, na Nandigram; hynrei, ka la mynsaw ka kjat jongka, ha kaba ka kynnoh, ba la khynniat ia ka, da ki 4,5 ngut ki briew.
Katei ka jingjia, ka dei hadien, ba ka Mamata, ka leit duwai ha kawei ka temple, kaba don ha katei ka jaka.
Ka Mamata, ka kam, ba ka dang ieng, hajan ka kali jongka, hynrei, ki la shu wan beit ki briew ban khynniat ia ka bad ha katei ka por, ka Mamata, ka don hi marwei, ha kaba ki pulit ruh kim don satia ha katei ka jaka.
Ka Oral Cancer kadei kaba ju khot ruh ka mouth Cancer ne ka jingpang bampong ha ka shyntur.
Kane ka jaid jingpang kaba pur stet bha haka shyntur na ka daw ka jingsan ki Cancer cells kiba hiarthma bad pynsniew iaki tissues ha baroh sawdong ka shyntur.
Kane ka Oral Cancer ka mih paw kum ka jingmih ki tohjaw, ki jingmong, ki jingat ne ki prum hapoh jongka shyntur kiba ymlah ban pynkoit kloi ia ki.
Kine ki jaid bampong ki don bunjait kynthup iaka bampong haki rymmiang shyntur, ha u thylliej, haka ngab, ha syndah shyntur, u sinuses bad ha u tangkro.
Kine ki buh jingma shibun iaka jingim lada ym sumar ha kapor kaba biang.
KAEI KABA PYNLONG IAKA ORAL CANCER.Nongpoh: Myn hynnin ka miet ha ka por 8 haduh 9 baje ei ei mynmiet, ka la don ka jingjia hap Phria ha ka thain Umden ha Ri Bhoi bad ha katei ka jingjia hap Phria, ka shnong Umden Diwon bad Umden Nongtluh, ki la don shibun ki longiing kiba la shah ktah jur na utei u Phria.
La iathuh, baha kaba na katei ka jingjia hap Phria ka la wanrah ia ka jingjulor kaba khraw ia ki ia ki paidbah, namar da ki spah tylli ki Iing ha kitei ki ar-shnong ki la julor.
Na ka jingtip u Nongthohkhubor, la iathuh ba tang ha shnong Umden Diwon ki la don palat spah tylli ki longiing kiba la shah ktah na katei ka jinghap Phria, katba ha shnong Umden Nongtluh, ka jinghap Phria ka kam duna, namar ki don kumba 35 haduh 40 tylli ei ei.
Nalor ka jingshah ktah ia ki iing ki sem, ka la don ruh ka jingjulor ha ki jingthung jingtep, u Bah Kyrshan Timung ka Umden Diwon, u la kyntu ia ki bor ba deipeit ba ki leit jurip ia kitei ki longiing ba la shah ktah na ka jinghap Phria.
Shillong:U James K Sangma, myntri ka tnat bor dingjng ka sorkar Jylla, u thoh mynta ka step ha ka peij jongu ha facebook, ba ka National Thermal Power Corporation Limited (NTPC), ka la weng ia ka jingteh kyndon jongka, halor ka jingsam bording sha ka jylla.
U James, u ong ba katei ka dei hadien ka jingleit jongu sha New Delhi, ha ka 3tarik Lber 2021 bad ia kynduh ia u myntri bor ding ka sorkar India.
Ka bor ding, ka la iaid beit iaid ryntih, kumba ju ong ha ka jylla, ong U Sangma.
“Nga ai khublei ia u myntri rangbah, Conrad K Sangma, ia U Raj Kumar Singh, myntri bor ding ka sorkar India, kiba la shim khia ia kane ka kam, ha ka por kaba lyngkot eh" ong jingthoh jong U James.
Leh eiei naka bynta ka jingbha jong ki paidbah ban lait naka jingktha khlieh ialade.
Kata ka lynti kaba bha tam.
Hato tang ka 1 MLP BN Kaba leh government duty, Ka 3, 5 bad 6 battalions (lRBn) kumjuh ruh SF 10 kim leh government duty mo ba sa bat sah ia ki major haduh mynta mynne khlem released.
Haba ka strength pat la over shaei ki jah lut hap ban pan briew kylliang nawei ban pyndap duty ne tang ban myntoi shi met ki officer, hato kiwei ki unit kim donkam major (Havildar) ??? Ieh ki command kin jubap la ka jong ka jong.
Mastar R Thabah Thabah.
Shillong: U myntri rangbah ka jylla, U Conrad K Sangma, haba jubab ia ka mat jingiakren, ba la wanrah da u bah PT Sawkmie MLA ka Mawlai Constituency, halor ka Mawmluh Cherra Cement Limited; u la ong ba ka sorkar ka la pynkhreh ban pyntrei kam da ka joint venture na ka bynta ban sdang noh ia ka karkhana pynmih dewbilat ka MCCL.Haba jubab ia kane ka mat, u myntri rangbah ka jylla, u iathuh hapoh ka ingdorbar ba ban iarap ia ka ne ka karkhana dewbilat ba kan long ban trei kam bha ka don kam ia ka jingbei pisa ka ban long T.190.32 klur bad na ka liang ka sorkar jylla kan ym lah ban bei ia kane ka pisa.
U la iathuh ba ha ka 22 tarik u Naitung 2020 u Myntri rangbah u la pynlong ia ka jingialang ha ryngkat ki MLA, kane ka thain, u MDC bad ki ki trai shnong jong ka thain, ban twad jingmut ban ioh ia ki lad ki lynti ban lah biang ban sdang biang ka jingtreikam ka MCCL.La iathuh ba kat kum ka jing tohkit, kaba la pynlong ha ka Nailar 2019, ba ban sdang biang ia kane ka karkhana pynmih dewbilat ka donkam ia ka bei pisa ka ban long 190.32 klur; hadien kane ka jinglap ka sorkar jylla ka la wanrah ia ki lai tylli ki lad ki lynti na ka bynta kane ka karkhana, kawei ka long ban sdang thymmai ia ka MCCL ha ka jinglut kan long 190.32 klur,ban khot da ka joint venture lane ban khangdam noh ia kane ka MCCL.U Myntri rangbah u la iathuh hapoh ka ingdorbar ba ha ka 24 tarik u Nailur 2020, la pynlong biang ia ka jingialang ban shim ia kawei ka rai ha kaba iadei bad ka MCCL bad na kine ki lai tylli ki lad la jied da ka joint venture ban pyntreikam biang ia ka MCCL, namar ba ka sorkar kam lah ban bei ia ka pisa kaba long 190.32 klur bad kan ym lah ruh ban khang khyrdep noh ia kane ka plant.
Ula iathuh ba ka sorkar jylla ka dang pynkhreh mynta ia ka dorkhas ban ai da ka joint venture ban sdang ia ka MCCL bad ia kane yn rah ha ka jingialang jong ki kynhun myntri ban ioh ia ka jingmynjur.
U Myntri rangbah u iathuh ba ka MCCL kaba la sdang ha u snem 1955 ban pynmih ia ka dewbilat ka ba long 250 TPD bad hadien, ka la pynheh sha ka 340 TP ka jingpynmih ka dewbilat ha kaba ha u snem 1990 ka MCCL ka la sdang ban kiew ha ka ioh ka kot, hynrei ha u snem 2007 ba ka MCCL ne ka karkhana pynmih dewbilat ka la sdang ban mad ia ki jingjynjar ha ka ioh ka kot ha kaba kam lah shuh ban pynmih na kane ka plant.
La iathuh ba naduh u Nailar 2006 sha jrong ka company ka la sdang ka jingpyntrei ia ka 600 TPD dry process plant bad kane ka la long ka ba jlan ha kaba kane ka plant ka la sdang naduh ka 26 Nailar 2016, ha ka jinglut ka ba long 142.97 klur.
La iathuh ba ka jing thaw ia kane ka dry plant ka long ban pynmih 1.8 lakh metric tonne, u dewbilat ha ka shisnem ha kaba la khmih lynti ba kane ka plant kan pynmih 15000 MT shibnai, ha ka ba kane ka karkhana kam shem la lah ban urlong kumba la thmu bad ha ki 3 snem kane ka karkhana ka pynmih tang 14,000 MT ha kaba wat tang ka bai pynlut ruh ym shem la lah ban pynmih.
U Myntri rang bah u la ong ruh ba ka lah ban long ba ka daw bah ba kane ka karkhana, ka kylla sha ka jingbym lah ban pynbha bad la jingbymdon ka jingtip bad ka jingtbitl ban pyniaid ia kane ka dry plant.
La iathuh ba na ka liang ka sorkar jylla ka la iarap ia kane ka karkhana ban pynioh ia ka pisa ban sdang biang ia kane ka plant ha u snem 2014-15 bad haduh 2020 21 ka sorkar jylla ka la bei haduh 177.50 klur, hynrei kane ka pisa kam shem la lah ban iarap ban pynim biang ia kane ka karkhana.
Shillong: Ka eriong, kaba jubor, ka la khie myntan ka nohsngi, ha ki bynta jong ka Upper Shillong.
Katei ka eriong, ka neh tang shipor eh, hynrei, la iathuh ba ki la don ki dieng bah, kiba la julor, na ka jing lynshop katei ka eriong.
Ka eriong, ka sdang ban kawang ia kane ka thain, ha ka por 2.30 bad ka khie biang, ha ka por 3 duna eiei, tangba ka neh tang shipor, ong ka khubor.
Shillong: Haba jubab ia ka jingkylli bynrap jong u bah Syntar Klas Sunn MLA, halor ka jingpynbym shah ban shet kyiad pyrsi, u myntri rangbah ka jylla u Conrad K Sangma, u iathuh ba ka daw ba ka sorkar kam shah ban shet ia ka kyiad pyrsi, ka dei namar ba ka jylla Meghalaya ka dang duna palat ha ka ba iadei bad ka jingpyn mih khaw.
U Myntri rang bah ka jylla, u la ong hapoh ka ing dorbar ba kumba la ioh ia ka jingkhien na ka tnad rep, ka jylla ka lah ban pynmih tang 3 lak MT bad donkam 4lak MT; ha kaba ka jylla Meghalaya ka don ka jingduna khaw kumba shilak metric tone ha ka shisnem.
Halor ka jingai jingmut jong u MLA ban shah ia ka jingshet kyiad pyrsi ha ka jylla ban kyntiew ia ka ioh ka kot bad ban ai kam ai jam ia ki briew ha ka jylla, u myntri rangbah u la ong ba ka jylla ka duna ia u khaw ban bad lada ai lad ka lah nan wanrah ia ka jingeh ban pyndap ia u khaw ha kaba iadei bad ka bam.
U Myntri rangbah u la ong ruh ba halor ka jingai jingmut ka sorkar kan sa bishar bha.
U Myntri ba dei peit ia ka tnad Excise u bah Kyrmen Shylla, haba jubab ia ki jingkylli ba la wanrah da u bah SK Sunn, u la iathuh hapoh ka iing dorbar ba ka dor khajna ia ka kyiad IMFL ka don la ka jong ka jong ka dor, katkum ka kyiad.
Ka khajna kaba la ioh lum ia ka khajna na ka Excise Duty, ha u snem 2017-2018 ka long T.199.30 klur, 2018-2019 ka long T.226.21 klur, snem 2019-2020 ka long T.276.27 klur bad u snem 2020-2021 haduh u bnai kyllalyngkot ka long T.268.79 klur.
Katba ka jingioh lum ia ka khajna na ka VAT, ka long ha u snem 2017-2018 ka long T.180 klur, 2018-2019 ka long T.160 klur, 2019-2020 ka long T.204.31 klur bad 2020-2021 ka long T.140 klur haduh u bnai Kyllalyngkot 2021.
Shillong: U Myntri Rangbah ka jylla u Cornad K Sangma, haba jubab ia ka jingkylli kaba la wanrah da u bah Process T Sawkmie MLA,halor ka Arrears jong ki nongtrei sorkar, u la iathuh hapoh ka iing dorbar ba na ka 30% kaba dang sah la pyllait ¼th bad kata ka long 7.5% na ka Arrears ka dei baroh.
U Myntri Rangbah u la iathuh ba ha kane ka snem mang tyngka kaba mynta, ka la don ka jingduna ha ka jingioh pisa na ka sorkar pdeng, bad kane ka dei na ka daw jong ka khlam COVID-19.
U la iathuh ruh ba ka dei na kane ka daw ba ka sorkar jylla kan hap ban da adkar bha ha kaba ia dei bad ka jing pyndon kam ia ka pisa.
U la iathuh ruh ba ka sorkar kan ialeh ban pyllait ia ka pisa kaba dang sah 22.5% kaba dei ka Arrears ha u ne u snem mang tyngka 2020-2021.
U myntri rang bah u la kren shai ruh ba ka jingpyllait ia la pisa kan shong ha ka jingdon kam pisa.
Haba jubab ia ki jingkylli bynrap u myntri rangbah u la iathuh ba haba khein kyllum baroh ka jingduna ka jingioh pisa kan kot sha ka T.2500 klur bad dei halor kane ba ka sorkar ka hap ban long kaba adkar ha kaba pynlut ia ka pisa.
U myntri rangbah u la ong ba wat ha pdeng kine ki jingeh kiba bun ka sorkar, ka la buh ia ka thong kaba ha khmat eh ban siew ia ka Arrears jong ki nongtrei sorkar lada don ka pisa ban siew.
Shillong:Myn hynnin ka sngi ka seng Meghalaya People United Front bad ka Jaintia students Movement Shangpung unit, hapoh ka jingialam khmat U Ma Phrang Suiam, president MPUF,Byntami sajem bad ki dkhot jong ki ar seng ki la hiar jurip hi dalade ia ka jaka ba mut ban shna coke factory ba don ha ka shnong Shangpung Mynkrem.
Ha ka jinghiar jurip ki arseng lem bad ki nongshong shnong la lap ba kane ka jing thmu ban shna ia ka coke factory, ha katei ka jaka,ka long kaba buh jing ma ia u nong shong shnong jong ka shnong Mynkrem namar ba bun hi u paidbah ba rep ba riang, ba leit tong um dih bad sait jaiñ marjan bad kane ka jaka ba shna ia ka factory.
Ha ka jing iakren bad ki nong shong shnong, ki la ong ba kane ka jing mut shna coke factory ka long ka ba la ap jingma lypa ia ki nongshong shnong bad ka long kaba shu leh bor da u trai karkhana, ha kajuh ka por uba long u waheh shnong Mynkrem ruh.
Kumta na liang ki ar seng, kin sa shong pyrkhat shen bad kin shim ruh ia ka sienjam kaba dei ban leh.
Shillong:Ha la jingiaknieh ban rung sha ka final jong ka Meghalaya Cricket Association’s Inter District U-23 Men’s Cricket Tournament ba la ialeh mynin ka sngi ha Nongpoh ka Shillong Cricket Association A ka la jop pyrshah ia ka Ri Bhoi na Zone 1 da 46 run.
Haba bteng ia ka inning kaba ar bad ka sngi kaba khatduh na ka 89/8, ha ka jinglam khmat kaba 132 run, ka SCA-A ka la ioh ban tied biang sa 13 run na ka jingduh noh jong ki 2 ngut ki wicket kiba khatduh bad da kane ka la poi 102, kaba la buh pat ia ka Ri Bhoi sa 146 ban beh sha ka jingjop.
Myn-shisngi ka SCA-A ka la poi 107/10 hadien ba ka la ioh ia ka toss da kaba tied shuwa, ha kaba ka Ri Bhoi ka la pynphai da 64 bad khyllem lut baroh ki wicket.
U Ibitlang Tha bah u ioh 15 na ka byn ta ka SCA-A ha ka inning kaba ar, katba u Bharat Gurung u la ioh ban kam 4/30 bad u Ram Gurung u ioh 4/42 na ka bynta ka Ri Bhoi.
Ha ka inning kaba saw jong kane ka jinglehkai, u Laxman Gurung bad u Vicky Kumar kiba na Ri Bhoi ki la ioh mar 36 run hynrei da ka jingkawang bol kaba shyrkhei jong u player uba la ioh ia ka nam u ‘Rang ialeh ba Kynsai’ u Abhishek Kumar, uba la ioh mait 7/30, bad uba la pynlah ia ka kynhun jong ka SCA-A ban ioh ia la nam jop, hadien ba kane ka kynhun ka la ioh ban pynkhyllem ia ka liang pyrshah da 99 run na ka 42.4 over, bad da kane ka kynhun ka la ioh ban rung ha ka State-level final.
U Lokesh Turaha u la ioh pynkhyllem 3 ngut kiwei pat ki wicket jong ka Ri Bhoi na bynta ka SCA-A.U Kumar u la ioh ia ka match point da 13/69 hadien ba u la ioh mait 6/39 na ka Ri Bhoi ha ka ka inning kaba nyngkong bad u la ioh ruh ban thlieh 50 run ha kane ka jinglehkai.
Hadien kane ka jingjop ka SCA-A kan iakynduh pat bad ka Tura District Cricket Association A ha ka final, kaba la pynbeit ban pynlong ha Mendipathar ha kane ka sngi thohdieng ka12 u Lber 2021.
Kawei ka nun, ka hap ban dem khohsiew ialade ha khmat jong ki pulit, kiba beh thong ia ki riew paidbah ha Myanmar, da kaba kyrpad, ba kim dei ban siat ia ki nong iakhih paidbah.
Ka Sister Ann Rose Nu Tawng, ka la dem khohsiew bad ka da kyrpad ia ki pulit, ban nym siat ia ki riew paidbah.
Ka Tawng, ka iathuh ba katei ka jingjia, ka dei ha ka nongbah Myitkyina bad ka jia ha ka Lah Sngi U Blei.
“Nga kyrpad ia ki, ban nym siat ia ki nong iakhih paidbah, hynrei ban da leh sbun ia ki".
Ka Tawng, ka la dep ruh ia la ka khlieh ha madan, ha kaba ki don ruh ki pulit, kiba dem ialade, hynrei katei ka jing dem ngon jong ka nun, kam myntoi satia, namar ba ka jing ia siat, ka sdang noh mar kumta hi, na kiwei pat ki liang.
Ar ngut ki nong iakhih paidbah, ki la iap ha shen bad sa shibun kiwei pat ki la mynsaw.
Kane ka jingpang ka long na kita ki jaid jingthung kiba rit kiba ngim lah ban iohi da ki khmat hynrei tang da ka it tyndong kaba ki khot ha ka ktien phareng ka “microscope".
Kine ki jingthung (fungus) ki long kiba iabam ia uwei pat u jingthung bad ki san hapoh jong u.
Kane ka jingpang namarkata ka lah ban don hapoh u phan symbai lane ha ka khyndew.
Kumta lada kane ka jingpang ka la mih ha kano-kano ka lyngkha ka bha ban ym thung phan ha kata ka jaka kumba lai ne saw snem haduh ba kan da duh kata ka jingpang.
Khnang ban pynsangeh ia kane ka jingpang ki ju synreit ruh da ka dawai kaba ki khot ha ka ktien phareng “Bordeaux mixture" (kynnoh bordo miksshor).
Ia kane ka dawai ki shna da kaba iakhleh 5 ser u tutia (copper Sulphate), 5 ser ka shun im bad 50 gallon (kata kumba 250 ser) ka um.
Nyngkong pynum ia u tutia ha ka pipa da kaba sdien ia u tutia ha ka um ha kano-kano ka jain rew.
Ia ka shun im pat ki khleh ha kawei pat ka pipa da kaba theh um suki-suki katba ka nang thnam, hadien kata sa khleh lang ia katei ka um tutia bad ka um shun ha ka pipa kaba lai.
Ia kane ka jingkhleh ki sa buh ha ka kor kynshait kaba ki khot ha ka ktien phareng ka “Spayer".
Ia kane ka kor lah ban ioh na ki kompani kiba die ia ki tiar rep (agricultural supplements).
Kawei pat ka jingpang phan kaba ju kham jia ha kane ka ri ka long katei kaba nga la khot haneng ka pang syngwiang (ring disease).
Kane ka jingpang ka long na kiwei pat ki jaid jingthung kiba rit katta katta kiba iasyriem ia kitei kiba pynlong ia ka jingpang iap-iong.
Ia kine kiwei pat ki jaid jingthung ki khot ki “bacteria".
Kane ka jingpang ka shu pyniap tlor rynnieng-rynnieng ia u phan, bad dei na kata ka daw ba ki phareng ki khot ruh ia kane ka jingpang “bacterial wilt".
Lada ot ia u phan uba ioh ia kane ka jingpang, lah ban iohi ia ka bynta kaba iong baroh sawdong u phan kaba long kum ka jylli.
Ym lah ban leh ei-ei ia kane ka jingpang hynrei tang ban ym thung ia u phan-symbai uba wan na lyngkha kaba don kum kane ka jingpang.
Ha ka lyngkha kaba don kata ka jingpang ym dei ruh ban thung phan haduh kumba lai ne saw snem.
Wat ia ki jingthung kiba a dei kur ia u phan ruh ym dei ban thung ha kata ka lyngkha : kata kum u dumasla, u sohbaingon saw, u sohbaingon iong, u soh mynken bad kiwei kiwei.
Kawei pat ka jingpang phan kaba shait jia ha kylleng ka pyrthei ka long kato kaba nga la khot haneng ka ‘pang pynraid’.
Kane ka jingpang ka pynlong ia ki sla phan ban stem bad jyrngam pateng-pateng.
Dei na kata ka daw ba ki phareng ki ju khot ruh ia kane ka jingpang ka “mosiac disease".
Ki jingthung kiba ioh ia kane ka jingpang ki raid; kata ki sla ki kham rit, ki jyntang phan ruh kim da jrong bad ki phan ruh ki da rit bha.
Kane ka jingpang pat ka long na kita kiei-kiei ki kynja met kiba ki khot ha ka ktien phareng ki “virus" (kynnoh vairos).
Ki riewstad kim tip haduh mynta ruh kine ki virus ki dei kiei.
Ki tip ba ki long kiba rit katta-katta ba ym lah ban iohi wat da ki it tyndong (microscope).
Ki dei ki kynja met kiba long bih ne ki kynja jingthaw kiba pynlong ia ki katto katne ki jingpang ha ki jingthung bad ha u briew ruh, kum ka jingpang niangthylliew.
Ki riewstad ki tip ba don kum kita ki kynja met, namar lah ban pynkempang da kine ki met lada kyrshut ia u jingthung uba pang bad uwei pat u jingthung uba koit.
Ym don dawai kaba lah ban pyndokam na ka bynta kane ka jingpang; hynrei katba lah, dei ban jied ha lyngkha (rogue) ia ki phan kiba pang kumtei bad ban bret noh ia ki lane thang, khnang ba kin ym pynroi ia kane ka jingpang.
Ka daw kaba kongsan balei uno-uno u jaid phan ynda bun snem u nang sniew nang sniew ka long lehse ba kane ka jingpang ka nang roi da kaba ki nongrep bunsien ki jied ia ki phan rit ban buh symbai.
Kane ka jingpang ruh ka kham jur ha ka jaka syaid, kumta ba ka long kaba bha bunsien ban thied symbai phan na ki jaka kiba kham khriat.
Dei na kata ka daw ba u phan na Bilat u lah ban kham bha ia u phan na ri Khasi-Jaintia hynrei ynda khyndiat snem u lah ban nang troin (deterioriate).
Nalor kitei ki jingpang don pat katto-katne ki khniang kiba bam ia u phan.
Kaba kham kongsan na kine ka long ka niang pulit kaba ki khot ha ka ktien saians “Cantharis sp".
Ka long na ki jaid khniang kiba, lada ki dem ha ka met u briew, ki pynpdung ia kata ka jaka (blister beetle).
Kine ki khniang ki bam ia ka sla phan habadei-badei haduh ban da dkhaw ka lyngkha.
Ia kiba kum kine ki khniang sha ki ri Sepngi ki ju pyniap da kaba synreit ia u jingthung da ki dawai kiba longbih kum ki “arsenical spray".
Lehse lah ruh ban kham pynduna ia kine ki khniang da kaba ber da u phngit (dust) uba ki shna na u pyrethrum, u jingthung uba ki dang pyrshang ban thung mynta ha ri Khasi-Jaintia.
U phan u shim por kumba saw bnai ban met.
Ha ri Khasi-Jaintia u phan uba ki thung ha u bnai February-March ki ju khlaw ha u bnai July-August.
Uto uba ki thung pat ha u August-September ki khlaw ha u bnai October-November bad ki khlaw pat ha u bnai January-February.
Kaba bha eh ka long ban khlaw ia u phan ynda u la kut la ka aiom; namar lada khlaw kyrkieh, u phan u lah ban pyut kloi ynda buh ia u, bad ym lah ban shalan jngai ia u.
Ka daw jong kane ka jingpyut kloi ka long namar ba ka snep phan kam pat eh bha.
Ynda u jyntang bad ki sla baroh ki la tlor bad iap, kata ka por ban khlaw ka la poi.
Ynda la khlaw ia u phan ia kito kiba pyut lane kiba la mong kumno-kumno dei ban pyniakhlad noh na u phan paitbah, lymda kumta kito ki phan kiba iakynduh bad kine kiba pyut ki lah ban iapyut lang.
Ka bha ban pyniakhlad ia ki phan katkum ka jingheh jong ki.
Lada shu ia buh lang, kan pynhiar dor ia u phan baroh; hynrei lada buh jied ia ki, kata ka dor kan kham bha shibun.
Khamtam lada ki nongrep ki lah ban ialang kumba ki ju leh sha kiwei-kiwei ki ri ban pynlong ka jingialang die phan (Potato Growers Association).
Kane ka jingjied ia u phan (grading) kan long kaba jem bad kaba myntoi shibun.
Don katto-katne ki sorkar kiba ju iarap ia u nongrep ban jied (grade) ha kane ka rukom.
Kumta ba u nongrep u ioh jingmyntoi shibun.
La saw sngi khang ka atm jong ka sbi ha pynursla shem jingeh ki paidbah.
Bawanpynskhem Khongmalai.
Shillong: U myntri rangbah ka jylla u Conrad K Sangma, haba jubab ia ka mat, ba la wanrah da u Zenith Sangma, u la ong ba ka daw ba ka jylla ka la mad ia ka jingshah pynlip ding, ka dei namar ka jingiateh soskular jong ka sorkar ha u snem 2007 bad ka National Thermal Power Company.
U Myntri rangbah u la iathuh ba ka jingpynlip ia ka ding, ka dei ba ka NTPC ka khang ia ka sorkar Meghalaya ban thied bording na kiwei ki company bording.
Ula iathuh ba kat kum ki kyndon ba la buh ha ka soskular kaba la soi da ka sorkar ha u snem 2007, ha kaba wat la ka jylla kam treh shuh ban shim bording naduh u snem 2017 na ka NTPC, hynrei ka NTPC ka lah ban khang ia ka sorkar jylla ban thied bording na kiwei ki company.
U Conrad u la iathuh ba ka jingbym shim bording shuh ka sorkar na ka NTPC, ka dei namar ba kador jong ka bording na ka NTPC ka dei T 5.7 shi unit bad kane ka dei ka ka dor kaba heh tam ha ba ianujor bad ka dor iew.
U Myntri rang bah u la iathuh ba kat kum ka soskular kaba la soi ha u snem 2007, wat la ka sorkar jylla kam shem la shim bording shuh, na ka NTPC, hynrei hynrei ka tnad bording kan hap ban siew 11 klur shisnem sha ka NTCP.U myntri rangbah u la ong “Ka long ka ba lyngngoh ia ka rai jong ka sorkar ha u snem 2007 ha ka ba ka jingiateh soskular ha kito ki snem ka khyrwait kylla ia ka sorkar kaba mynta, ha kaba wat tang ban thied ia ka bor ding na kiwei ki company ruh kan khang bad ka wanrah ka jingeh ia ki paidbah ha ka jylla.
"U Myntri rangbah u la ong “Kane ka jingiateh soskular jong ka sorkar bad ka NTPC ha u snem 2007 ka dei ka sorkar kaba u MLA u ba wanrah ia kane ka motion ruh u donlang.
"U Conrad K Sangma u la iathuh hapoh ka ingdorbar halor kane ka soskular ha u snem 2007, hapdeng ka sorkar bad ka NTPC, ka la kohnguh ia ki kyndon ba sorkar jylla kan hap ban shim bording na ka Bongaigoan Thermal project jong ka NTPC haduh 25 snem.
“Kawei ka kyndon ka ba ki la soi ha ka soskular ka long ba lada ka sorkar Meghalaya kan shim ne ym shim ia ka bording na la NTPC, hynrei kan hap ban siew ia ka pisa ka ba long 133 klur man u snem bad lada khein ia kane na ka bynta ka 25 snem kan poi sha ka 3,325 klur" la ong u Myntri rangbah.
U Myntri rangbah u la ong ruh “Haba ka sorkar barim ka la soi ia kum kane ka soskular bad mynta kin wan ban buh ia ka jingkylli, kam dei kaba don jingmut, hynrei kum ka sorkar ba dei ban don ka jingkitkhlieh ngi la shim ia ki katto katne ki lad ki lynti ban weng ia ka jingeh ha kaba iadei bad ka jingshah pynlip bording.
" “Na ka liang jong ka NTPC ka la mynjur ban weng ia ka kyndon ban khang ia ka sorkar Meghalaya ban thied bording na kiwei ki company bording, lada ia ka NC yn buh ha ka kyndon jong ka jingiasoi yn sa weng noh ia ka kyndon ba khnang ban thied bording na kieei ki company" u la ong.
U  Sanjay Leela Bhansali, uwei na ki nongthaw phlim ba tbit, ula ioh ia ka pang khlam covid 19.
U Ranbir Kapoor, ruh, u aktor uba paw bha bad uba dei u samla jong ka Alia Bhatt, ula ioh lang ia katei ka khlam covid, ong ka khubor.
Lyngba ka jing ioh pang khlam covid U Ranbir, ka Alia Bhatt, ka la hap shong kynjah marwei ha ki bun sngi, nangne shakhmat, ong ka khubor.
Ka kmie jong U Ranbir, ka Neetu Kapoor, ka thoh ha ka peij jongka ha ka instagram, mynta ka sngi, ha kaba ka iathuh ba U Ranbir Kapoor, u don ia ka jingpang khlam covid 19.
La iathuh ba U Sanjay Leela, uba dei u director jong ka phlim Gangubai Kathiawadi,  ula ioh pang, ha ryngkat bad U Ranbir Kapoor, ha ka por ba ki dang ring ia katei ka phlim.
Kam pat lah ban pyn urlong ia ki issue bapher bapher.
naduh ba wan ka sorkar MDA ka shongsuk shongsain ruh ka lah nangjah rngai bun satang ka curfew.
shutdown internet kiwei kiwei.
Aizawl: Da ki bun spah ngut ki samla Mizo, ba la lamkhmat da ka Mizo Students’ Union (MSU), ki la leit tur mynta ka sngi sha ka ophis jong ka tnat pule puthi ka sorkar jylla, ban khang lad ia ka director thymmai, ba kan shimti ia ka kam jongka ha katei ka ophis.
La pynlong ia katei ka jing iakhih mynta ka sngi, ha ka por ba ka iing dorbar jong ka Mizoram, ka don ha ka jingshong dorbar jongka.
Kitei ki samla, ki dawa ba ka Nazuk Kumar, ka director, kaba dei ka IAS jong u snem 2016, kam dei ban leit shim ia katei ka kam, hynrei, dei ban thung beit da u trai shnong, uba dei U IAS, ha kaba la ong, ba kam long kaba shngain ban buh, da ki briew kiba nabar, ha katei ka tnat ba kongsan jong ka sorkar Jylla, khamtam ha ka rukom jied ia ki samla, kiba dei ban leit pule shabar jylla.
Katei ka samla, IAS, kaba 29 snem ka rta, ka shah kynriah kam na Chandigarh sha Mizoram, mynta u Kyllalyngkot bad ka la bat kham mynshwa ia ka tnat Information and Communication Technology Department.
U President ka JSU, U J.Lalmuanzuala, u iathuh ba ka seng samla pule, ka pyrshah jur, halor ka jingthmu ban thung da ka briew, ka bym dei Mizo, ba kan khlieh ia ka tnat higher and technical education department, namar ba ka ju mih ka jing ia khih pyrshah, halor ka jingjied ia ki samla ban leit pule shabar jylla, ha ki lain pule bapher.
La iathuh ba ki nongialam ka MSU, ki la ia kynduh ia u deputy chief minister, Tawnluia, ha ka 2tarik Lber 2021, ha kaba ki la kren shai ba ym dei ban jied, da ki briew bym dei trai shnong, ia katei ka kam, hynrei ka sorkar jylla, kam shym la sngap satia.
Kham mynshwa, ha ka por mynstep, ki pulit, ki la ialam da ka jubor, ia ka Nazuk, ba kan shimti ia ka kam, hynrei ki samla pule Mizo, kim shym la ailad satia bad ka jing ia khih, ka sdang thanda, mynta ka janmiet, ynda haba ka sorkar jylla, ka la pyn thikna ban nym phah shuh ia ka Kumar, ba kan shimti ia ka kam, haduh ban da bujli da kiwei pat.
I kong Agreeda Lapasam, i khun jong I Ma Wanbor Suchiang bad I Kong Bhakam Lapasam ba shong ba sah ha Sahsniang West Jaintia Hills District, I lah ioh pdiang ia ka kyrdan Degree of Doctor of Philosophy (Ph.
D) ha ka subject Chemistry naka skul bah North Eastern Hill University halor ka phang wad bniah “Synthesis, Structural and Biological Studies of complexes of Platinum Group Metals containing N∩N, N∩O, N∩S and O∩S Donor Ligands".
I la pyndep ia kane hapoh ka jingkhmih jong I Professor Kollipara Mohan Rao.
I kong Agreeda I trei kum I Assistant Professor ha ka Department of Chemistry, Synod College Shillong.
Good luck kong u Blei un kyrkhu ia f.
Guwahati: Lyngba ka hukum na ki heh sorkar, ki pulit ka Dispur, ki la bat ia U Pradip Gogoi, uba dei u nongialam jong ka seng United Liberation Front of Asom (ULFA), kaba don sha ka liang iakren bad ka sorkar, na Hatigaon jong ka Guwahati mynta ka sngi.
U Gogoi, u don mynta ha Dispur Police station, hynrei ki pulit, kim pat shym la shim satia, ba ula shah kem.
La kynnoh ba utei u nongialam ULFA, u dang pynkhreh ban ioh siat iap ia U Himanta Biswa Sarma.
Ki pulit, ki iathuh ba ki la ioh ia ka jingkren phone, ha kaba U Gogoi, ula kren ia uwei u briew ha Karbi Anglong, ban iakren halor katei ka jingthmu ban siat iap ia U Sarma.
U Gogoi, u kyntait ia katei ka jing kynnoh; katba ki pulit, ki dang pynlong ia ka jingtohkit, halor katei ka jing kynnoh.
Ka jing lilam, ia kawei ka dukan kyiad ha Rajasthan, ka la pynkyndit ia baroh bad kata ka long, ba ka jing ia khlieh dor, ka poi sha ka T.500klur.
Katei ka dei ka jingjia ha Hanumangarh District jong ka jylla Rajasthan bad la iathuh ba ka jing khlieh dor, ka sdang ha ka dor kaba T.72lak bad ka jing ia khlieh dor, ka sdang ha ka por 11baje mynstep bad ka kut, haduh shiteng synnia.
La iathuh, ba ka jing ia khlieh dor, ka kut haduh ha ka por 2baje mynstep, ha  kaba ka poi sha ka T.510klur.
Ha katei ka jylla, ka jingbuh dukan kyiad, ka dei beit, da kaba  ia khlieh dor bad mynta, ki la pyniaid da ka  e-auctions, hadien ba la khang dam ia 7,000 tylli ki dukan kyiad ha ka jylla.
Ka Vasundhara Raje myntri rangbah barim, ka la pynduh lut ia ki dukan kyiad, hynrei mynta U  Ashok Gehlot, myntri rangbah ba mynta, ula sdang biang ia katei ka jingplie ia ki dukan kyiad.
La khlieh dur heh tam, da ki ar ngut ki kynthei, ha kaba kawei na ki, ka dei ka Kiran Kanwar.
