U  Sunil Arora, Chief Election Commissioner, haba kren ha ki kotkhubor, u iathuh ba ka elekshon sha ki 70 tylli ki Constituency, ha Delhi, kan long ha ka 8tarik Rymphang 2020.
Kane ka dorbar, kan kut ha ka 22tarik Rymphang 2020 bad la dei ban thaw ia ka iing dorbar kaba thymmai, ha shwa jong katei ka por.
Ka elekshon ba khadduh, la pynlong ha u snem 2015, ha kaba ka seng    Aam Aadmi Party (AAP), ka jop da 67 na ki 70 tylli ki Constituency.
Shillong: Ki 24 kynta ba ladep, ki dei kiba khriat shibun ha ka nongbah Shillong, ha kaba ka jingshit ka long 11.6 degree, katba kaba khriat duh, ka hiar sha ka 1.7 degree bad ka jinghap slap ka long 1.1mm.
Ha Sohra, kaba shit eh ka long 10.0 degree, katba kaba khriat duh ka long 3.2 degree.
Ha Umiam kaba shit eh ka long 15.6 bad kaba khriat eh ka long 2.4degree, katba ka jinghap slap ka long 0.4mm.
Tehran: Ka Iran ka tyrwa ia ka buskit kaba $80 million bounty, na ka bynta ban pyniap ia U Donald Trump, President jong ka United States of America, na ka daw, ba u pyniap ia u heh shipai ka Iran, U Major General Qasem Soleimani.
Ha ka jingkren telebishon da u heh shipai jong ka Iran, hynnin ka sngi, la ong ba yn dain kuna  $1, na uwei pa uwei u nong Iran bad ia katei ka pisa, yn siew ia uta uba ioh ban pyniap ia U President ka America.
“Ka Iran, ka don 80 million ngut ki nongshong shnong bad katba kum ka jingdon jong ki nongshong shnong, ngin pynmih pisa $80 million, kaba dei ka khusnam ia kito ki ban ioh ban pyniap ia U  President Trump," la iathuh.
Hynnin ka sngi, U MP jong ka Iran, U  Abolfazl Aboutorabi, ula byrthen ban hiar thma ia ki ktem bah jong ki jaka sain pyrthei jong ka America.
“Ngi lah ban hiar thma ia ka White House bad ngin hiar thma beit beit ha ki jaka jong ka America" ong shuh shuh U Aboutorabi.
Shillong:  Ki saw ngut ki MDC ka Jaintia Autonomous District Council (JHADC), ki dawa ban phah tohkit da ka Crime Bureau of Investigation (CBI) halor ka jing pyn donkam bakla ka Executive Committee (EC) ia ka pisa jong ka Special Assistance Grants (SAG) hapoh ka council.
Lyngba ka shithi sha u lat ka jylla Meghalaya ki saw ngut ki MDC na ka seng Bharatiya Janata Party (BJP) ki ba kynthup ia u Lakhon Biam jong ka Nongbah constituency u Krison Langstang jong ka Sumer constituency u J.Treilang Suchiang jong ka Shangpung constituency bad u Dawan Lyngdoh jong ka Mynsngat-Khanduli constituency ki la pynpaw ia ka jing pyn donkam tuh ka EC ia ka pisa ba la ai da ka sorkar India lyngba ka Special Assistance Grants (SAG) ka ba kot haduh 16 klur 50 lak tyngka.
Ki saw ngut ki MDC ki la pynshai ba katkum ka hukum ba la bthah da ka SAG ia ka pisa dei ban pyn donkam beit thik tang ban tei ia ne thaw ia ki projek ki ba la ithuh bad ba la btah da ka SAG.U MDC Lakhon Biam jong ka Nongbah constituency u la iathuh ba ka sorkar kmie lyngba ka SAG ka la mang haduh 16 klur 72 lak 65 hajar tyngka ia ka JHADC na ka bynta u snem 2018-2019.
U la ong ruh ba katkum ki kyndon ba la buh da ka SAG ia ka pisa ba la mang kyrpang da ka SAG dei ban pyn donkam ban tei ing skul ki jaka ap bus ki lynti iaid kjat ter ter.
Kat kum ka shithi ba phah sha u lat ka jylla ka Executive Committee (EC) jong ka JHADC ka la pynkhein ia kyndon jong ka SAG ha ka ba dei ban pyn donkam ia ka pisa ba la mang kyrpang da ka sorkar India lyngba ka SAG.Ki saw ngut ki MDC ka seng BJP ki la kynnoh ba ka EC jong ka JHADC ki la pynkhein ia ka rukom sei pisa nyngkong eh ha ka 20 tarik lber 2019 da ka ba sei haduh 6 klur 50 hajar tyngka kat kum ba la iohi ha ka ‘cash book statement’ na ka bynta ban siew sha u secretary jong ka Executive Council ka JHADC.Ki la kynnoh ruh ba ka EC ka la sei biang sa 10 klur tyngka lyngba ka ‘loan’ ban siew tulop ia ki nongtrei ka JHADC bad ban siew bai ‘pension’ jong u bnai iaiong bad jymmang 2019 lyngba ka hukum jong ka Executive Committee ka JHADC.U Lakhon Biam u la ong ba kane ka jing leh ka EC jong ka JHADC kan wanrah ia ka jingslem ban mang ia ki projek ki ba la ithuh da ka SAG sha ki briew jong ka thain bad kane kan ktah ruh ia ka rukom mang tyngka kyrpang ka sorkar kmie lyngba ka SAG hadien ha bud lada ka Council kam lah ban phah ia ki report halor ki scheme bapher bapher ki ba la ithuh da ka SAG sha ka sorkar kmie.
Ki MDC ki la kam ba kane ka jing leh ka EC kan buh ha jing dum ia ki MDC ka JHADC halor ki projek lane ki scheme bapher bapher lyngba ka SAG bad ki la kyntu ia u lat ban phah tohkit beit da ka CBI halor ka jing pyndonkam bakla ia ka pisa na ka SAG.Jowai:  Uwei u samla uba la tip kyrteng kum u Nor Dkhar, 35 snem eiei u la jah rngai na la iing naduh ka miet 31 tarik bad ia ka met iap jong u la lap napoh krem dewiong najan ka shnong Rangad, East Jaintia Hills.
La suba jur ba utei u samla rangbah u la shah pyniap ha ki runar bym ithuh.
“Ki la shoh la kyrdem ia u bad ki la bret ia ka met jong u shapoh krem dewiong kaba sah shrah", la ong ka khubor na ka shnong Mutong haba iakren bad U Rupang ha kane ka sngi Saitjain kaba dei artad ka sngi ba la pynbeit da ka shnong ban leit wad shnong ia u.
Mar synlap ia ka met jong u, la ai jingtip sha ki pulit ha kaba la kit ia ka sha Khliehriat CHC ban leh ia kaba donkam.
Namar ba ym don Doctor, ka pyndep ia ka post Mortem Examination slem bha mynta ka sngi bad hadien ba la pyndep ia ka PM Examination ki pulit ka Khliehriat ki la aiti ia ka met sha ki ba haiing bad la iathuh ba ia ka met yn sa pynkhuid da ka lehniam ba khadduh yn sa pyndep mynta ka sngi Nyngkong ha lum thang briew ka dobar shnong Mutong.
Naka liang ka Dorbar Shnong, lyngba u Rangbah Shnong, u ma H.Phawa u la ong ba ka Dorbar Shnong baroh kawei ka la pynrem jur ia kane ka jingshah pyniap dusmon utei u samla rangbah u bym pat don khun donkti.
“Ngi na ka liang ka Dorbar Shnong ngi kyrpad ia ka bor pulit kiba dei ki nongtrei jong ka ain ba kin shimkhia bad thwet bad kem ia kiba donkti", la ong u Rangbah shnong.
BM LanongKatei ka ain ILP ka la pynkulmar jingmut shisha ia ki paidbah, khamtam haba mih ki jingthoh babun rukom kiba thoh bad kren da bun ki briew kibym sngewthuh bha ia ki kam ain bad kam Constitution, namar ki ialam bakla shibun, khamtam ia ki paidbah ba dang duna jingtip.
Da i Bah Deng Shylla ruh i dang bakla, da kaba burom ia u paralok ex-CEM, haba i la kren ha u Mawphor, dt.17.12.2019, kaba la thoh, ba ka Kashari ba hakhlieh duh, Supreme Court ka ri India ka la dep rai, ha ka kies jong ka Byrhien Kurkalang ha u snem 1972, ba ia ka ain ILP kaba la mang hapoh ka Eastern Bengal Regulation 1873, dei ban pyntreikam noh hapoh ka jylla, da ka jingpynbna u Lat ka jylla.
Nga ruh nga la kulmar thlim shiphang, tad haduh ba ngan da la peit ia katei ka rai, halor ka kies (mukotduma) hapdeng ka sorkar Meghalaya, pyrshah ia katei ka Byrhien  Kurkalang bad kiwei, kaba la pynrem ia ka rai ka Gauhati HC da ka Supreme Court, halor ka permit shet kiad ka Byrhien hapoh ka ain kiad, Eastern Bengal and Assam Excise Act 1910, ym ha ka permit leit jingleit, kaba dei hapoh ka Eastern Bengal Regulation 1873.
Ngin lap shuh bun ki jingbakla i Bah Deng, harum-Ka Sec 3(4) jong ka CAA-2019Naduh basdang eh jong ka jingthoh jong i Bah Shylla kiba la mih ha ka Kynjatshai dt.28.12.19 bad Nongsain Hima dt.4.1.20, ila kulmar haba ila batai ia kata ka Sec 3(4) bathymmai jong ka Citizenship Amendment Act 2019, kabym dei ka Section 3 jong ka Ain hynrei ka dei ka serial no.3 jong katei ka Ain CAA-2019, kaba kdew ba hadien ka Section 6(A) jong ka ain Kmie-Citizenship Act 1955, kan rung thymmai ka Section 6(B).
Hapoh kane ka Sec 6(B), ki don ki parakrap (1), (2), (3) bad (4) kaba kdew i Bah Shylla.
Kaba mut i Bah Shylla ia kata ka Sec 3(4), kam dei, ka dei ka Sec 6B(4).
Ban kdew lyngkot, kane ka 6B(4) (ym dei Sec 3(4) i Bah Shylla), ka pyllait ia ki shnong ki riewlum (tribal areas) jong ki jylla Assam, Meghalaya, Mizoram ne Tripura kiba don hapoh ka Bynrap-6 jong ka Constitution of India (COI) bad ha ki jaka ba treikam ka ain ILP, na ka jingailad thymmai ia kito ki 6 jaitbynriew, Hindu, Buddhist, Jain, Parsi, Sikh bad ki Kristan na ki 3 tylli ki ri, Afghanistan, Bangladesh bad Pakistan, kiba la don ha ri India la 5 snem, kata naduh ka 31.12.2014, kaba ju long 11 snem ha kaba sdang, ia kino-kino kiba kwah ban long nong India, da ka kyndon ne Section 6 (Citizenship by Naturalisation) jong ka Citizenship Act 1955.
I Bah Deng Shylla ila kulmar shisha ia la kajong ka jingthoh, haba i ong kumne- “ba ia ki phetwir na Bangladesh, Pakistan bad Afghanistan “….
yn ym phah ia kiba kum kita ban wan buhai shnong ha ki jylla ba la don ka Sixth Schedule lane ka ILP, kaba paw kumba la pynlong nongrim (principle) ba tang kawei ka ain kan treikam, 6th Schedule ne ILP"Haba la kynthup lang ia baroh ar jait ki ain kumba la kdew ruh ma i haneng, i dang ong pat kumno tang kawei ka ain kan treikam.
I ban ruh “ba kan don jingbakla ban pynlong nongrim kumta….
"Tip balei i sei ruh sa ia ka Article 371, 372 bad i kraid kulmar shane-shatai ia kiei-kiei kibym don jingiadei bad kine ki mat ILP-CAA.Peit bha kumno i Bah Deng i ong – “ngi hap ban pdiang ba kam long kaba dei, ba ka jylla kaba don Sixth Schedule, ban pan ruh ia ka Article 371, lane kaba la don ka Article 371, kan pan ia ka Sixth Schedule….
" I pynbud hi pat khongpong (contradict) da kaba ong, “….
hynrei ban ong ba kiba la don ia ka Sixth Schedule lane Article 371, kin ym ioh shuh ia ka ILP, kam don nongrim bad kam don jingmut.
"Halor ka ILP-6th ScheduleKa ILP ka dei kata ka Inner Line Permit lane ka Pass, kaba don hapoh katei ka ain Eastern Bengal Regulation 1873, naduh ka por ba synshar ka Syiem Victoria ka ri Bilat (1819-1901).
La mang ban pynjari ia kane ka ain ILP katkum ka hukum sorkar, kaba 11.10.1875 sha ki katto katne ki rithor ka Assam bad sha rilum de, kaba da kdew shai ia ka Garo Hills, kaba don ha kitei ki por hapoh ka district Lakhimpur, Khasi-Jaintia Hills, Naga Hills, bad Lushai Hills district, kiba don baroh hapoh ka Assam baiar ha kitei ki snem.
Ka jingthmu kane ka ain ka long ban pyrkhing da ka ain ia baroh ki nong India, kaba kynthup ruh ia ki nong Bilat kiba don ha ri India ha kitei ki snem, ba ki donkam ban da shim da ka jingbit (Pass ne ILP) na ki bor sorkar, haba ki rung sha kitei ki jaka ba la kdew haneng.
Ia kito kiba pynkhein ain, la buh ruh ia ka jingpynshitom kaba long haduh shi hajar tyngka ka kuna, lane ka patok shi snem, lane lang baroh ar.
Ka sorkar jylla Assam Province ha kitei ki snem, kaba pynlong ia ka Shillong kum ka jaka pdeng ne Capital pyniaid kam, tip na kiei ki daw, ka pynjari ia ka ILP tang sha Naga bad Lushai Hills, katba ka la shu ieh ia ka Khasi bad Jaintia Hills.
Ia ka Garo Hills te la weng noh na ka jingmang jong ka ILP ha u snem 1897, ba kan ym pynwit ia ka leit ka wan ki nongtrei na ri-thor kiba dei ban lum ia ki khajna khyndew hapoh ki ain jamindari system jong kitei ki snem bad kiwei-kiwei ki kam sorkar.
Kumba long mynta pat, kane ka ILP ka la trei kam ruh la slem sha Arunachal Pradesh bad dang shen la iohi ba la sdang sa hapoh ka jylla Manipur, baroh artylli ki jylla kibym shym don hapoh ka jingmang banyngkong jong katei ka ain 1873.
Ka sorkar Nagaland lei ka la kynthup lang sa ia ka district Dimapur hapoh ka ain ILP.Ka sorkar Meghalaya pat ka la rai da kawei ka sur ha ka 19.12.2019 hapoh dorbar thaw ain (Assembly) jong ka Meghalaya, ba dei ban pynjari noh ia kane ka ILP sa hapoh ka jylla Meghalaya ruh bad la phah ia kane ka rai sha ka sorkar India, kaba dang peit mynta, aiu ka don ban ong, namar kam biang ban shu leh da kaba shu pynbna hi, kumba don kiba batai.
Kaba paw shai katkum kitei ki jingshisha haneng, kine ki rilum, Garo, Khasi bad Jaintia ki la don lypa hapoh katei ka jingmang 1873, kumta ki dang don ka hok ban ioh ILP.Tip balei ka sorkar Congress mynshuwa, khamtam ka jong u Dr.Mukul, ula thaw ia ka Committee bakyrpang ha u snem 2012, ki ia ang um lut ha ka por ba ki dang don ha ka bor?Kam don jingiadei ei-ei hapdeng ka ain ILP bad ka ain 6th Schedule (Bynrap-6 ym dei khyrnit).
Ka Bynrap-6 ka da don hapoh ka Riti synshar ka ri India (COI), la bynrap ia ka ha ka por ba ioh District Council.
Kumta, ym don jingiadei satia hapdeng kine ar, Bynrap-6 bad ka ILP.Lada khein lei ia ka dor kine ar, ka ain ILP ka dei tang ban shim pass haba rung sha ki jylla ILP, katba ka Bynrap-6 jong ki District Council ki dei ki bor bah ban iada ia kine ki rilum bad ia ka jaitbynriew.
Ka ILP tang ka kyrteng ruh kam paw hapoh ka Constitution (COI).
Kam dei kumba don kiba ong, kynthup ia u MP Bah Vincent Pala, da kaba burom, ba lada kwah ILP, yn duh noh ia ka Bynrap-6, namar lah ban ai tang ia kawei, kamdei kumta.
Ha Mizoram don 3 tylli ki District Council, don ruh ka ILP?Ka Para 19 Basam-mutSa shisien biang ia i Bah Deng H.S.Shylla, ngam banse ban kdew, haba ila pynpaw ha kine ki sngi ha ka jingthoh jong i ba ki MDC, kynthup ia nga ruh, ba kim tip ia kata ka bor barieh kaba don hapoh ka Bynrap-6, parakrap 19(1) (b) (3), kaba hana, ka la pynioh ia ka ILP, Eastern Bengal Regulation 1873-(Kynjatshai dt 28.12.19 bad Nongsain Hima dt.4.1.20)Haba ka ILP ka la dep mih naduh u snem 1873, kumno ka parakrap 19 jong ka Bynrap-6 kaba mih hadien 1952, kan pynmih ne kha ma ka ia ka ILP 1873?Ngam sngewthuh shisha, namar katei ka para 19 jong ka Bynrap-6 ka kren ia ki bor u Lat kat bym pat thaw ia ki District Council; ki dei kita ki Transitional Provisions ia u Lat, kabym don jingiadei ei-ei bad kane ka kam.
Nalorkata, ka Bynrap-6 ka rung hapoh ka Constitution of India (COI) hadien ki snem baioh District Council, katba ka ain ILP ka la don da ki phew snem shuwa, naduh ki snem 1873.
Wat ka Constitution (COI) ka ri India ruh ka dang wan hadien ka Independent, haduh u November 1949.
Ka jingbatai i Bah Deng ka long pynban kumba kha kylla i khun khatduh ia ki hymmen ba shakhmat?Nangta halor ka jingkynthoh i Bah Deng ha kitei ki kot khubor Kynjatshai bad u Nongsain Hima, ba ki rangbah nongsynshar ha ki snem 2012-13 ki pyrshah jur ban pynioh ILP, (kamut i ktah mationg  khamtam ia nga u Chairman ka Committee), ida kdew ruh ia ki bynta jong ki mat pyrkhat ba iasyllok (issues) ha ki por shong jingialang, kaba iadei bad ka jingweng ki bor sorkar Phareng ha u snem 1897 ia ka Garo Hills na katei ka ain 1873, ia kaba kum ka Committee ba la kdew haneng, ka sngew ba hap pyrkhat lang ia ka Garo Hills ruh, kumno ban pynrung biang ia ka hapoh kane ka ain ILP ha Meghalaya, namar kumno yn pynrung tang ha Khasi bad Jaintia Hills.
Ki dkhot Seng Bhalang bad CEM ka Garo Hills ki dawa ia kane bad ym don mano-mano ba pyrshah, kumba wad daw i Bah Deng Shylla haneng.
Kabym sngewthuh pat ia i Bah Deng, ka long, kumno i  pyrshang ban ialam bakla da kaba kdew tang ia ki mat iasyllok jong ka Committee, hynrei i sngap bad pynjah ia kaei kaba ka Committee ka la rai bad tyrwa (recommend), ia kaba la phah sha ka sorkar u Dr.Mukul?Ban shai ki paidbah, katei ka Committee sorkar ba khlieh ma nga, kaba don lang ki MLA, ki CEM baroh 3 ADC, ki Khlieh Nongshynshar Hima bad jan baroh ki Seng Bhalang ba paw khmat ka jylla, hadien 5 sien ba la iasyllok ka la rai lang da kawei ka sur, kumne-“ka jingpynrung ia ka ILP ha baroh kawei ka jylla lyngba ki lynti bashong ain, ka dei ban kynthup lang ruh ia ka Garo Hills, da kaba peit bniah ia ki daw, balei ba la weng noh ia ka na ka jingmang jong u snem 1897.
Ia kane ka ILP dei ban pynwandur bha, ha kata ka rukom ban ailad ia ki Dorbar Hima bad ki Dorbar Shnong bad ki Seng Bhalang ruh, ba kin don bynta lang.
ia kiwei ki nongshong shnong ba dei hok jong ka jylla, ym dei ban buh jingeh, khlem daw.
"Ki dang bun shuh kiba nga dang dei ban kdew, tangba ngam sngew myntoi shuh ban pynkulmar jingmut ialade ne ia ki nongpule.
(I Bah Bindo Lanong, nongsaid ain (Lawyer) ila long teng ruh u Deputy CM Law, CEM bad mynta kum u Co-Chairman ka State Law Commission).
Ki kot khubor ki long ki bynta kiba kongsan haka jingim.
Ho’oid I kumba kam da donkam than mynta ki por hadien ka jingmih ki jait teknoloji bapher bapher hynrei tang kito kiba sngewthuh iaka jing donkam ki kot khubor ki dang pule bad thied iaki.
Haka jingshisha ki kot khubor ki dei ki tynrai kiba biang tam ban ioh kum shibun ki jingtip.
Ki don shibun bah ki bynta kiba donkam ban kren bad sngewthuh.
Ki iohlum jan baroh ki jingkren ne ki sobjek laki dei ki jing jia ha kylleng sawdong ka pyrthei ne ki kam sain hima.
Ki kot khubor ki kyntiew iaka jing nang ia bunjait ki kyntien haki jingthoh bad iaka kramar ki nong pule ruh.
Kat kum ka jing wad bniah la shem baka India kadei kadei ka ri kaba lah ban die bun tam ki kot khubor bad daki spah million kopi lah ban die haka shisngi.
Hangne ngi dei ban sngewthuh kham bun ki nong India kidei ki riewstad.
Ban long kiba shemphang shuh shuh naduh ki por leit skul dei ban hikai ban pule iaki kot khubor ban ioh shibun ki jingmyntoi.
Hangne ki don katto katne ki jingai jingmut balei ki khynnah pule ki donkam ban pule iaki kot khubor.1.
Ka pyn khlaiñ iaka rukom pule jongki khynnah : Ki kot khubor ki dei ki tynrai kiba biang tam eh ban pyn khlaiñ iaka jingpule jong ki khynnah.
Ki khynnah ki dei ban nangkiew ka jingmlien ban pule iaki kot khubor man laka sngi.
Ban pule iaki kot khubor kadei ka jingmlien kaba pynsmat pynsting iaka jingmut jingpyrkhat bad iaka met kaba lah ban ialam sha ka jingkoit jingkhiah jongki khynnah.
Ka jingmlien ban pule kot khubor ka wanrah iaka jingproh jabieng haki jingpule bad nang ruh ban kren bha.
Ki khynnah ki ioh shibun ki jingmyntoi halor ki jingpule haki por ban dangwan.2.
Pynjur ban nang kloi iaki ktien bapher bapher : Ban pule kot khubor man laka sngi ka kyntiew iaka jingnang kren ki khynnah haka rukom kaba dei.
Ki khynnah pule ki lah ban shem shibun ki jait ktien naki kot khubor.
Kilah ban bud shibun ki jait ktien kiba eh bad kiba don jingmut.
Kane kan iarap kyntiew iaka jingnang jingstad jongki khynnah.
Ka jing nang iabun jait ki jait kyntien kan iarap iaki khynnah ha ka ban pyndep iaki jingthoh ne ki assignments jong ki.3.
Ai jingtip halor ki kam sain hima (politics): Kino kino ki kam sain pyrthei kiba phi tip ne phim tip  la pynmih beit haki kot khubor.
Ki khynnah pule kiba shim iaki sobjek political science ki ioh shibun ki jingmut bad jingtip shaphang ki kam sain hima na ki kot khubor.
Namar kata ki khynnah pule ki dei ban pynmlien ban pule iaki khubor politiks, kane kan kyntiew iaka jing ioh jingtip jong ki khynnah shaphang ki kam sain hima.4.
Ka tynrai kaba biang yam ban ioh jingtip kyllum: Kito ki khynnah kiba smat ban pule khubor manka sngi kidei kiba tbit ban ioh lum jingtip shaphang kiei kiei kiba donkam ban tip.
Ki ioh iaki marks kiba heh haka jing ioh lum jingtip (General knowledge) haki jingkyntip (quiz).
Ka jingmlien jongki ban pule khubor ka pynjur ban sngewthuh iaki jing wohnia ruh.5.
Iarap ban ai jingtip shaphang ka ri bad ki ri ka pyrthei: Ki kot khubor ki lah ban ai jingtip khala khala kiei  kiba dang shu jia haka ri bad baroh ki ri ka pyrthei.
Bun jait shaphang ka ioh ka kot, ki kam sain hima, ki jing jia haka imlang sahlang bad kiwei kiwei de lah ban pule ne iohi haki kot khubor.
Ka jingiadei bad ki bar ri  bad ka rukom synshar ki bar ri lah ban ioh jingtip khambun naki kot khubor hi.6.
Ki jingmyntoi halor ki jingwad bniah : Lyngba ki kot khubor ki khynnah ki ioh shibun ki jingmut shaphang ki jingwadbniah kiba ki pule ne shim bynta.
Ki kot khubor ki dei ki thymmei kiba kloi eh ban ioh jingmut bad iaki jingpule.
Ki jingwadbniah ne ki jing ioh lum jingtip hangto hangto ruh lah ban ioh naki kot khubor.7.
Kyntiew iaka jingtbit thoh ki khynnah pule: Ka jingpule iaki kot khubor ka kyntiew iaka jingtbit thoh jong ki khynnah.
Ka rukom pynwandur iaki jingthoh kan nang kham bha shuh shuh bad phi nang lah ban pynbha iaki jingthoh jingtar ba shu batai kum ki jingthoh assignments kiba la pynkhamti haphi ban pyndep ban pynshoh jingmut iaki nonghikai.
Haba ki khynnah ki tbit ban thoh haka rukom kaba dei, ki nonghikai ki shon jingmut bad kane kan iarap iaki khynnah pule ban ioh khambun ki marks haki por eksam.8.
Ki jingpynbyrngia bad ki khubor ialehkai : ki khynnah ki lah ban ioh shibun ki jingpynbyrngia bad ki khubor ialehkai sports.
Don bun jait ki jingpynbyrngia bad ki khubor ialehkai kiba pynmih haki kot khubor bad ki khynnah pule ki iohlad ban tip shaphang ki nong ialehkai kiba tbit jongka pyrthei.
Ki jingpynbyrngia bad ki jing ialehkai Ki long ruh kiba kongsan naka bynta ki khynnah.
Kilah ruh ban ioh kham bun ki buit bad ki jingmut jongka jing ialehkai.9.
Ki khynnah pule ki ioh shibun ki jingtip shaphang ka jingshem bad jingtip thymmai: Ka jinglah ne shem iaki jing thaw thymmai laju pynmih haki kot khubor man laka por.
Ki khynnah pule kilah ban ioh jingtip kaba iadei badki jingpule jongki naki kot khubor.
Ka pynlong iaki khynnah ban tbit bad nang kren haki jaka paitbah: Ki khynnah ki ioh shibun ki jingtip shaphang bun jait ki sobjek naki kot khubor.
Kilah ban long kiba tbit bad shlur ban kren hakhmat ki paitbah bad kane kan iarap iaki ban shim bynta ha kino kino ki jing ia pyni nia bad ban ai jingkren.
Kane kalong kaba donkam naka bynta u nong kren paitbah ban don ka jingnang bad jingtip shibun kiei kiei halor ki sobjek bapher bapher.
Haba ki don lypa ka jingtip, ki lah ban kren hakhmat kiba bun.
Kane kan nang pynjur iaka jingshlur jong ki khynnah ha kino kino ki jingiatynjuh.
Khatduh, kine ki dei ki jingmyntoi baphi ioh na ki jingpule iaki kot khubor naka bynta ki khynnah pule.
Ki kot khubor ym tang baki pynjur iaki khynnah ban nang bun ki kyntien hynrei ka iarap ruh iaki ban nang thoh,pule bad kren kham bha haka rukom kaba dei.
Shillong:  Ka long kaei kaei ba sngewphylla bad lyngngoh ia ki briew ka jylla Meghalaya khamtam ia u paid Khasi, hadien ba ka sorkar Meghalaya ka la khang ia arngut ki ophisar ba rangbah ka jylla ban long ki khliehduh jong ki tnad bapher bapher hapoh ka sorkar Meghalaya.
Ka sorkar jong ka jylla Meghalaya ha ka 23 tarik nohprah 2019 ka la pynmih ia ka hukum lyngba ka ‘notification’ ba dei ban thung bad ban pynjlan ia u ophisar ka Indian Forest Service (IFS) u C.P Marak kum u Chairman jong ka Meghalaya State Pollution Control Board (MSPCB) naduh 1 tarik kyllalyngkot 2020.
Lah ban pynkyn maw ba u ophisar C.P Marak u lah dei ban shong thait noh ha ka 31 tarik nohprah 2019 kum u khliehduh jong ka  PCCF & HoF bad kumjuh kum u Chairman jong ka MSPCB.Ha kawei ka liang u ophisar Y.S.Shullai u lah dei ban shimti noh kum u Chairman ka MSPCB ha ka jaka u ophisar C.P Marak.
U ophisar Y.S Shullai u dang don satang khynndai bnai shwa ba un shong thait noh.
Lyngba ka kane ka jing leh jong ka sorkar Meghalaya ka la pyni shai kdar ba ka sorkar Meghalaya ka la pynduh ia arngut ki ophisar khasi ban long ki khliehduh ha ki tnad bapher bapher jong ka sorkar Meghalaya.
Kane ka jing leh ka sorkar Meghalaya ka la pyn lyngoh ia ki bun balang khmatam ia ki sengbhalang bapher bapher ka jylla wat ia ka liang pyrshah jong ka sorkar Meghalaya ha ka ing thaw ain ka jylla.
Dang shen ka sorkar Meghalaya wat hapdeng ka jing pyrshah jong ki bun balang ka jylla, ka sorkar ka la iaid beit shait shait ban thung ia u M.S Rao kum u Chief Secretary ba pura bad ba thymmai jong ka ka jylla.
Ha ba dei bad kane ka liang la ban ong ba u ophisar Hector Marwein u long u opsiar ba rangbah duh ka jylla hadien u ophisar P.S Thangkhiew u Chief Secretary barim ka jylla.
Shillong: Ka skul H Elias Higher Secondary School kala rah ia ka nam lahduh ha ka Junior Boys jong ka Reliance Foundation Youth Sports 2019-20 National Football kaba long ha madan Navi Mumbai katba ka Shillong College ka la shah rem ha ka Senior Boys.
Ka Shillong College Higher Secondary Section kala shah rem ha ka MSP HSS,  Kozhikode da 3-2, katba kawei ka kynhun jong ka Shillong college kala shah rem da ka penalty 6-5 ha ka Dr Bhupendra Nath Dutta Smriti Mahavidyalaya na Kolkata.
Ka H Elias kala pynliem da ka penalty da 2-0 ia ka Government Oriental High School na Kerala.
Jowai: Hynnin ka miet ha ka por kumba 10 lane 10:30 pm eiei, ki khar Bangla ki la wan kiew na Bangladesh sha India shaduh jan lad Darrang ban lute da kaba kah lynti da ki maw ha u surok bah Jowai-Amlarem-Dawki Road.
Ar ngut ki samla na ka shnong Lamin ki la shah pom da ka wait bad ka kali jong ki ruh ka la shah pynpait ha kitei ki khar Bangla.
Kitei ki samla ki dei kiba la tip kyrteng kum u Remius Khonglah (23) bad u Tyngshain Khonglah 32 snem eiei ki la mynsaw jur na ka jingshah pom ha kitei ki khar Bangladesh.
U Remius Khonglah u dang don mynta ha Civil Hospital Shillong bad ki Doctor kin hap ban sumar ia u namar ba uwei na ki thied ka kti jong u ka la dkhut.
La iathuh ba kitei ki arngut ki dang wan buh ia ki nongiarap ha ka jingkhawai iathoh shongkurim ka hynmen jong u Remius na sha Dawki bad ha ka por ba ki la wan phai ki la ioh jingtip na uwei u briew (Bar jylla) ba u la iathuh ia ki ba kim dei ban kiew shuh namar ki la don ki runar kiba la kah maw hapdeng surok.
Hynrei na ka jingshlur kitei ki la leit la ka leit bad ynda poi kham shaneng ka Lad Darrang la iohi ia ki maw hapdeng Surok.
U Tyngshain Khonglah u la mut ban hiar ban kynriah ia kitei ki maw, hynrei ha katei hi ka por la wan mih shi kynhun ki Khar Bangla ki la bom la tied ia ka kali bad ia kitei ki ar ngut.
La iathuh ruh ba la kynriah ia ka kali na surok bah shapoh khlaw bad la patan ruh ia kitei ki ar ngut shapoh khlaw bad ki pom ia ki da ka wait na kti na kjat bad na Khlieh.
Ki da phah phone ruh sha kiba ha iing ba kin wan rah ia ka pisa haduh 5 lane 6 lakh ban pyllait ia ki.
Namar ka phone jong u Remius kam don balance, katba u Tyngshain um don phone, ki la phah iaid jubor wat hapdeng ka jingphlei snam da kaba thmu ban ialam ia ki sha Bangladesh da kaba ong ruh ba ynda poi sha Bangla kin sa ot ia ki na ryngdang kumba ot blang.
Ha katei ka jingjia, la iathuh ba ka la don ruh ka jingshah kawang maw ka kali uwei u Doctor ba u sa leit phai biang sha shnong Lamin.
Une u Doctor udei uba wan na ka jaka ba iathoh.
Ki paidbah ki la synran ia utei u doctor bad ynda poi ha katei ka jaka la lap pynban ia ka kali kaba niah u para jong ka nongleit kurim.
Hapoh katei ka kali la don ka snam, hynrei ym lap briew shuh.
Ha katei ka por ki paidbah na Dawki ruh ki la wan poi ha katei ka jaka namar ki la ioh jingtip bad ki pulit ruh ki la wan ha katei ka jaka.
Ki paidbah kiba la tip bha ia ka lynti khlaw ki la bud dien bad la lap ia ki juti, ka snam, u tie ha lynti.
“Ngi la bud la bud tang da kaba ba ding da ki Mobile, ngi ngim don eiei khlem rah wait ne tiar ialeh, katba ki pulit pat kim treh satia ban iabud lang wat lada ki biang ki tiar ialeh.
Ngi ki paidbah ngi pynrem jur ia kane ka jinglong ki pulit ka Dawki PS.Imat kim pyrwa satia ia ka jingim jong kitei ki arngut ki samla jong ngi.
Ha ka jingshisha ki dei maki kiban long ha khmat namar ki biang ki tiar ialeh", la ong u Rangbah Shnong ka shnong Lamin.
Dei da ka jingbud dien ki riew paidbah bad kitei ki khar Bangla kiba dang samla suda ki la ieh noh ia kitei ki ar ngut bad ki la lait im bad la kit mar mar ia ki sha ki jaka ai jingsumar.
Ki pulit ki dang wan pat hadien ba la wanrah ia ki sha ki jaka ai jingsumar la ong ki paidbah.
Shillong:  U President ka JSU Shillong Circle u samla Treiborlang R Suchen, u ba long ruh u u trai shnong na kane ka thain Dawki,West Jaintia Hills, u la pynpaw ka jingsngew diaw ban ioh jingtip ba ki para thaiñ ki shah shoh haduh ba ki lah jan duh ei ia la ka jingim hynnin ka jan miet katba ki paidbah ka thain ki dang ia hiar ia kiew ban leit sha ka jingiathoh kyntiew kurim ha poh ka shnong Lamin.
Ha kane ka jingjia ki runar ki lah pyndonkam da ki wait ban kawang bad ban dung bad ot dusmon ia ki ar ngut ki samla katb ki dang kiew sha Lamin bad kine ki samla ki lah shah pynap shrip ha surok bah ha neng lad Darrang katba ki dang shong ha ka kali ban leit sha ka jingiathoh ha shnong Lamin ha ka por mynmiet bad hadien kane ki lah shah tied shah bom bad lah sei ia ki bad rah jubor ia ki sha khlaw sha bri bad lah shah shon dusmon da kaba shah ot bad dung da ka wait ha riew runar ki bym ithuh dur khamt bad lah suba ki dei ki khar Bangla.
Kane ka jingleh dusmon ki runar lah suba ba ki dei ki Khar Bangla kiba wan ban kiew sha India ban tuh bad ban pyniap dusmon ia ki briew jong ka thain war jaintia bad ia kiwei kiba iaid bad ieng na kane surok bah.
U samla Suchen u lah ong kane kam dei shuh ka sien kaba nyngkong hynrei ka dei kaba lah jia da phew sien ha ki snem ba lah dep kumjuh.
Na ka liang u samla u ong ba ki bor pulit kim dei eh ban shong ban pahara tang ha ki jaka sor, namar sha ki thain khap pud ruh donkam khamtam ha kine ki por ba lah pynlong aiñ ia ka CAA bad ka jing wan tuh ki khar Bangla sha ka thain khap pud ka long kaba jur.
U samla Suchen u lah kyntu ia ki paidbah ba kin long kiba husiar ban iaid bad ieng ha kine ki surok bah Jowai sha Dawki khamtam ki jaka kiba kham sha jan bad ka Bangladesh bad u lah kyntu ruh ia ki bor pulit bad ki BSF ba ki dei ban ap pahara man la ka miet bad ban pynbun ia ki pulit pahara ha kane ka thaiñ bad ban ia trei lang bad ki nong ap pahara shnong kiba hap hapoh ka elaka Nongtalang bad Darrang.
Washington: U President Donald Trump jong ka America, ula maham ba ka America, ka long kaba la khreh ban khyrwit ha 52 tylli ki jaka ha Iran bad ka jinghiar thma ia ki, kan long kaba khor bad kaba stet shi katdei, lada jia ba ka Iran, ka ktah kti bad pynjulor ia ki mar ki mata lane ki shipai jong ka America.
U Trump, ula thoh ha ka tweet jongu, ba u number 52, u dei u number ba ki nong America, ki la shah rahbor ha ka iing jong ka sorkar America ha Tehran, kaba palat haduh shisnem, kaba dei ha ki snem 1979.
La iathuh ba ka Iran, ka la pynkhreh ban jubab da kaba pynhiar kput, halor ka jingthma jong ka US ban pyniap ia u heh shipai jongka bad la iathuh ba ha ka Sngi Saitjain, ka la don ka jingpynbthei hajan ka iing sorkar jong ka America.
La iathuh ba ki don ar tylli ki namding, kiba la leit her ha ka kad liengsuin Al Balad, kaba don ki shipai America, tangba ym don mano mano ba mynsaw na katei ka jingjia.
Hynnin ka sngi, ka Iran, ka la kob ba ka khyrwit ha ki 35 tylli ki ktem ba kongsan bha jong ka America bad katei ka dei ka jing pynhiar kput, halor ka jing pyniap jong ka America ia u heh shipai jong ka Iran bad la iathuh ba katei ka jing pynhiar kput, kan long ha ki khyndiat taiew ban sa wan.
Ka jing byrngem jong ka Iran, ka dei hadien ka jingsiat nam ding hynnin ka sngi, ha ka ktem kaba ki don ki shipai jong ka America, hajan ka iing jong ka sorkar America ha Baghdad, ong ka khubor.
Katei ka jinghiar thma hynnin ka sngi, ka dei hadien ka jingleit on tep ia u heh shipai jong katei ka ri, U General Qadem Soleimano, ha kaba ka la don ka jing ia pyrta paidbah ha katei ka jingleit on tep, ba dei ban hiar thma bad pyniap noh ia ka America.
Shillong: Ka Khasi Students’ Union (KSU) kan pynlong ia ka General Executive Council (GEC) ha ka 11 tarik u Kyllalyngkot 2020 ha Community Hall jong ka Jaiaw Shyiap-Lumpyllon, Jaiaw ha ka por 12 baje mynsngi.
Ha kane ka GEC yn iatai ia ki mat kiba ia dei bad ka Jaidbynriew bad kumjuh ruh ki mat jong ka seng kiba la dep shim bad yn sa shim.
Yn iashim bynta ha kane ka GEC da baroh ki President bad ki General Secretaries jong ki tnad treikam bapher bapher jong ka KSU kum ki District Units, Area Units, Circles, Units bad baroh ki dkhot ka Central Executive Council (CEC).
Kumta halor katei ka phang la kyntu ia baroh ki dkhot ka CEC bad ki Presidents bad General Secretaries jong ki District Units, Area Units, Circles bad Units kiba don ha kylleng ka Bri U Hynniewtrep bad ha ki jylla Assam (Dima Hasao District & Barak Valley), Mizoram (Vairangte), Delhi, Uttarakhand (Dehradun)  bad Karnataka (Bangalore & Mangalore) ba kin wan ia shim bynta khlem pep khnang ba ka GEC kan long kaba seisoh bad kaba jop, on gka kyrwoh na U bah Donald V Thabah, General Secretary, Khasi Students’ Union.
Chennai: U tnga, ula ujor ejahar sha ki pulit, pyrshah ia ka hospital sorkar ha  Cuddalore, kaba long na ka jingiap noh ka tnga jongu, hadien ba ka shah puid kha khyllung.
Ha ka 1tarik Kyllalyngkot 2020, kaba long hadien san sngi jong ka jingioh khyllung kynthei jong ka lok jongu, ha ka hospital sorkar ha Virudhachalam, ka Priya 24 snem, ka leit shah sumar ha  Jawaharlal Institute of Postgraduate Medical Education and Research (JIPMER) Hospital ha Puducherry.
U tnga jongka, u ujor mynta ia katei ka hospital ha  Cuddalore, haba la lap da ki doktor ha  JIPMER, ba ka don ka jain kaba heh kat ka rumar, ba la ieh ha kpoh jong ka Priya.
“Ha ka por 10.30 mynmiet jong ka 27tarik, la leit rah ia ka lok jongnga sha Hospital.
Ym shym la leh scanning eiei bad ha ka por 11.40 baje mynmiet, la kha ia ka khun kynthei, da kaba shu puid.
Hadien lai sngi jong ka jingkha khyllung, ka lok jongnga, ka iai bteng ban prie bad kam treh bam eiei ruh bad ka iathuh ia nga, ba ka don ka jingpang kaba jur.
Ha ka 31tarik Nohprah, ka la sdang sa ban pang bieit bad ka ioh ia ka jingpang kaba klet lut ia kiei kiei, ha kaba ka klet, wat ia la i jong i khun ruh" ong U Rajkumar.
Ynda ka la sniew ka koit ka khiah jongka, kumta, ula kynriah noh ia ka sha ka private hospital ha Puducherry bad ka la khlad noh ha ka 1tarik Kyllalyngkot 2020, ha ka por 8baje mynmiet.
“Ki doktor ki iathuh ia nga, ba ki lap ia ka jain, ha ka kpoh, kaba dei ban pynkhuid hadien ka jingshah puid" ong U Rajkumar.
Shillong: Kum shi bynta ban pynsah nam ia ka kyrteng jong u Phadar Sylvanus Sngi Lyngdoh bamkwai ha dwar u Blei, Ka  St Joseph Socio- Cultural Organization jong ka Parish Laitkor ka la pynlong ia  ka jingiakop siat khnamKa St Joseph Socio- Cultural Organization jong ka Parish Laitkor mynta ka sngi ka 4 tarik u kyllalyngkot 2019, ki la pynlong ia ka jingiakob siat khnam, ka jingiakop ialehkai Mawpoin bad kynting Mawsan  ha Madan ialehkai jong ka Laitkor.
Ha kane ka sngi la ia don bynta lang u Fr Bernas Mawrie , u Fr Festus Shadap Parish Priest Laitkor,  u bah Lambor Malngiang ki riew rangbah jong ka shnong bad kiwei kiwei.
Haba kren ha kane ka sngi ba kyrpang ban pynsah nam ia u Fr Sngi Lyngdoh  na ka liang jong u Fr Bernas Mawrie u la ong , “ Kane ka rongbiria jong ka Bri u  hynniewtrep ka ia hap bha, ngi kynmaw ia u Fr Sngi kum u rangbah ba khraw  u atiar jong ka  ri jong ngi.
"“U Fr Sngi Lyngdoh u don ka jingieid kaba khraw bha ia la ka jong ka jaitbynriew bad ia la ka jong ka kolshor, ia ki riti ki dustur jong ka bri u hynniew trep hynniew skum" ong u Fr Mawrie.
Shuh shuh u la ong ruh ba lada ngi don ka jingieid ia la ka jong ka jaitbynriew, ia ka riti ka dustur, ka dei lyngba ka jinghikai ka ba ngi ioh na u Fr sngi.
“Kane ka jing iakop siatkhnam ba la pynlong da ka St Joseph ka long ban pynsah ia ka kyrteng bad ka nam jong Fr Sngi.
Kane ka program kan long  man la ka snem bad kane ka dei ka sien ka ba ar bad ngi ngeit skhem ba kan iaid sha khmat ha kine ki snem ki ban wan"  ong u Fr Mawrie.
“ Kum u khun khasi khara ngim dei ban klet ia kane ja jingialeh kai ka ba ladon naduh u men barim,  ki rongbiria jong u hynniew trep ngim dei ban klet".
Sha kiwei pat ki ri jong ka pyrthei  ki ju don ka  jingialeh kai trai ri ne tradition kaba kim juklet, kine ki ri kiba la kiew ha ki bun ki bynta,  hynrei ki kynmaw ia la ka jong ka  jingialeh kai bad man ka snem ki ju pynlong  ia ki ne ki jingialehkai ki ba ki la ioh pateng naduh mynshuwa.
Shuh shuh u Fr Mawrie u la ong , “ Kaba  sngewsih ka long ba ki khun samla jong ngi  ha  kane ka juk mynta kim tip shuh ia kine ki jingialeh kai, bun na ki, pyndonkam ia ka mobile jong ki bad ha ki kor komputar ban ia leh kai lyngba jong ki.
Lada ngim burom ia la ka jong kan long ka jingsngewsih kaba khraw, ngi dei ban burom ia la ka jong ka kolshor.
Ïa  kiei kiei ki ba ngi ioh na ki men barim bad ban  pynneh pynsah ia ki bad ban kyntiew ia ki,  khnang ba ki wei kin tip ia kine ki rongbiria jong ka bri Hynniew trep jong ngi"  ong u Fr Mawrie.
Shuh shuh u la kyntu ba ka jaitbynriew jong ngi ka dei ban bud nuksa ia ka jylla Nagaland ka ba ju rakhe man la ka snem ia ka Horn Bill Festival ha kaba ki ri jong ka pyrthei ki la tip lut ia ka.
Haba kren ha kne ka sngi kum  u kongsan na ka liang ka jong u Bah Lambor Malngiang u la ong, “Ngam lah ban klet ia ki kyntien jong u phadar Sngi u ba ong ‘Phi don ka sab ban kit ban bah ia ka ri ba ieid jong ngi bad kine ki urlong shi sha’.
“ Ai ba u ne u snem un long u snem  ban ai ka jing kyrkhu ia ka jaitbynriew baroh bad  ban lait na ki jing ia um snam hapoh ka ri jong ngi" ong u Bah Lambor.
Shuh shuh u la ong ruh haba ngi peit ia kane ka juk ba mynta bun sien ngi iohi ba wat ha ki  ophis sorkar  ki ia bun kam ban ialehkai ludu ha ki  Mobile phun jong ki.
Ki khun samla jong ngi ki peit ia ki jingrwai jong ki wei hynrei ki klet ia la ka sur tynrai jong ngi,  ki la sdang ban klet ia kine baroh.
Na ka liang ka jong u bah Lambor u la kyntu ia ki khun samla ba ki dei ban pyndonkam ia ka sap ka ba ki don ha ka sur tynrai bad ban pynneh pynsah ia kine khnang ba ka jaitbynriew hynniewtrep jong ngi kan neh kan sah.
Ia kine ki nongjop ha kane ka jingiakop  ka siatkhnam kynhun u ba lahduh u ioh ban rah ia ka kusnam kaba  25,000 tyngka u ba wan ba ar, u ioh ban rah 8000 tyngka.
Ha ka jingiasiat khnam para marwei u ba jop u ioh ban rah ia ka song bpisa kaba 10000  hajar  tyngka, u ba wan ba ar u ioh ban rah ia ka song pisa ka ba 4000 tyngka.
Ha ka jingialehkai kynting mawsan u ba jop u iah ban rah ia ka song pisa ka ba 3000 tyngka.
U ba wan ba ar u ioh ban rah ia ka song pisa ka ba 1000 tyngka.
Ha ka jingialehkai Mawpoin u ba jop u ioh ban rah ia kla song pisa ka ba 5000 tyngka bad u ban wan ba ar u ioh ban rah ia ka song pisa kaba 2000 tyngka.
Shillong: Lashai kan dei ka Sngi U Blei, hynrei ka tnat peit mariang jong ka sorkar India, ka maham ba kan don ka jingtied pyrthat bad sa ka jingmeh leilieh, ha ki bynta bapher jong ka Jylla.
Ha ki 24 kynta ba ladep, ka Shillong, ka ioh ia ka jinghap slap kaba 8.7 mm, ka Sohra 21.0mm bad ka Umiam 7.2mm.
Shillong:  Ka Meghalaya Football Association (MFA) kan pynkhreh biang ia ka jingiakhun sha ka kylla ba kut ne final round ka Santosh Trophy mynta u snem.
Ha ka jingpyllait myn hynnin ka sngi, ka MFA kala bthah ia ki nongialehkai ba ki dei ban wan mih noh ha ka 6 tarik Kyllalyngkot 2020 ha madan balai ha Polo, Shillong na ka bynta ban pynkhreh ia ka kylla ba kut kane ka lympung.
Ki nongialehkai ki dei ban wan mih ha ka por 9am thik ryngkat ki tiar ialehkai.
Ka Meghalaya kala rung sha ka kylla ba kut kane ka lympung hadien ba kala jop na ka zonal round ba long ha Agartala ha u Nailur mynshem snem da kaba pynliem ia ka Nagaland (6-1) bad ia ka Manipur (1-0).
Ki nongialehkai ka Meghalaya ki long: Padam Chettri, Mebankhraw Wahlang, Batskhem Tariang, Atlanson Kharmaw, Dawanchwa Challam, Sheen Sohktung, Figo Syndai, Raikutshisha Buam, Donlad Diengdoh, Samuel Lyngdoh Kynshi, Nicksen Nongrang, Phrangki Buam, Kenstar Kharshong, Ronaldkydon Lyngdoh Nonglait, Shano Tariang, Belton Lartang, Aenam Jyrwa, Justly Sungoh.
Shillong: Ka  Dawki ka la pynliem ia ka Wahkdait  da 4-2 kol ha ka jing iakhun ka 20 Riwar Cup Invitation Football Tournament ba long ha kane ka 2 tarik ba la pyniaid daka Bakur Social Welfare Sport Club ha madan Bakur.
Ka Dawki ka la jop da ka tie-breaker da 4-2 hadien ba la iakhaid ha madan 1-1.
Ia ka Dawki la thep da u Jelius Khongshling haka 40 minit katba la pynphai da u Johnson Khongmalai haka 45m iaka Wahkdait.
Ha kawei ka jingialehkai, ka Khonglah Amsohtai ka la pynliem iaka Nongtyngur da 1-0 bad ia kane ka kol, la thep da u Bargain Pohlong.
Shillong:  Ka Iabeitlang United ka la ioh rah ia ka nam lahduh pyrshah ia ka OnlineXI ha ka jingialeh kai final jong ka 2nd (L) Pilat J.Khongkliam Memorial Trophy ba la pyniaid da ka Mawshun Sports and Cultural Club (MS&CC), Mawshun.
Ia kane ka Tournament la pynhap pyrda ha ka 31 tarik Nohprah 2019 ha ryngkat ka jingdonlang U bah Alantry Franklin Dkhar kum u Kongsan uba long ruh u Adviser jong u Chief Minister, U Conrad K.Sangma.
Ha katei ka sngi la don lang ruh U Rangbah Shnong uba long ruh ha ka juh ka por u Sordar jong ka Raid Mawshun, ki riew rangbah napoh shnong, ki Nonghikai, ki dkhot jong ka Committee Shnong bad kiwei kiwei ki riew rangbah.
Ka Iabeitlang United ka la ioh rah ia ka Trophy jong kane ka Tournament ha ryngka ka song pisa ba Rs25,000 (Arphew san hajar tyngka) katba ia ka nam best player jong jong une u snem ka leit sha u Samla Iohsuk majaw bad ia ka nam Best Goalkeeper sha u Shanbor Ryndong.
Ha katei ka sngi nalor ka jingialehkai phainal jong kane ka Tournament la don ruh ka jingialehkai Penalty Shout-Out mynstep.
Ha kane ka janmiet ka Mawshun Sports & Cultural Club ka la ioh ruh ban pynkup burom ia ki khynnah skul jong ka shnong Mawshun kiba la pass bha ha ki examin ba pher bapher mynta u snem naduh Class X shaneng, ong ka khubor, kaba la phah da ka Club.
Shillong:  Ka BJP Meghalaya ka kyrshan tyngeh ia ka rai ka sorkar jylla lyngba ka ïing dorbar ka jylla ban pyntreikam da ka Inner Line Permit (ILP) ne Bengal Eastern Frontier Regulation 1873 bad ban pyllait pura ia ka Citizenship Amendment Act (CAA) 2019.
Haba kren myn hynnin ka sngi u president ka BJP Meghalaya bah Shibun Lyngdoh ula ong ba ka party ka ai jingkyrshan kaba pura ia ka rai ka sorkar jylla ban pyntreikam da ka ILP bad ban pyllait pura ia ka CAA.“Ngi ai jingkyrshan ia ka rai ka sorkar jylla halor ka ILP bad ka CAA", la ong u bah Shibun.
Ula ong ba ki nongialam ka party kin leit iakynduh ia ki heh nongialam sha Delhi hadien ba la dep jied ia ki nongkitkam thymmai kaba lah ban long hadien une u bnai.
Lah ban kdew ba dang shen, u bah Sanbor Shullai u la ong ba un leit kynduh ia u Amit Shah u myntri kam pohiing ka ri bad u Narendra Modi u myntri rangbahduh ka ri bad kiwei ki  nongialam ka BJP ban pynsngew bad kyrshan ia ka rai ka ïing dorbar thaw ain ban pyntreikam da ka ILP bad ban pyllait pura ia ka CAA ha ka jylla Meghalaya.
La iathuh ba ki ar ngut ki MLA ka BJP kata u bah Sanbor Shullai bad u bah AL Hek kin leit kynduh bad ka MDA bad kin leit kynduh ruh kum ki briew ka party ia ki nongialam ka BJP.Shillong: Hadien ki mih khubor ba yn wan shimti biang u Tathagata Roy kum u lat ba pura ka jylla Meghalaya ha ka 4 tarik kyllalyngkot 2020, Mynta ka janmiet u lat ka jylla Meghalaya u Tathagata Roy lyngba ka ‘twitter’ u la kam ba u la pynjlan shuh shuh khlem buh por ia ka shuti jong u.
Kumba shu pynkynmaw u President ka ri India u Ram Nath Kovind u la ai shuti ia u Tathagata Roy ha ka 13 tarik nohprah 2019 hadien ba u la pynpaw lyngba ka ‘twitter’ ba ki ba pyrshah ia ka Citizenship Amendment Act 2019 (CAA) ki dei ban leit noh sha North Korea.
Ha kane ka juh ka sngi la sakhi ruh ka jing ia klumar hapdeng ki paidbah bad ki pulit ha khmat ing u lat hadien ba ki paidbah ki mut ban tur ha kyrdop ing u lat ka jylla.
Ha ka 16 tarik u lat ka jylla Nagaland u R.N.Ravi u la shimti kum u lat ba shipor ka jylla Meghalaya.
Lah ban kdew ba hadien ka jing slem jong u Tathagata Roy ban ai muhor ia ka MRSSA, bun  ki sengbhalang haduh ka liang pyrshah ka sorkar Meghalaya ki la bitar bad dawa ruh na u President ka ri India u Ram Nath Kovind ba dei ban weng mardor ia u lat ka jylla Meghalaya u Tathagata Roy.
Shillong:  Ki pulit jong ka nongbah Shillong ki la iathuh ba ha ka 01tarik u kyllalyngkot 2020 ki la ioh ban  tam ia kawei ka met iap jong ka wei ka kynthei briew na khlaw Mawiong rim.
Kat kum ka jing iathuh jong ki pulit ki la ong ba ka dur khmat jong kane ka briew ka long rong stem, pyllun khmat bad ka  don dak jingmyn saw ha ka dur khmat jong ka, bad kane ka briew ka lah ban don ha  ka rta kaba hapoh  35 snemeiei,hynrei haduh mynta ki pulit kim pat tip ia ka kyrteng jong kane ka briew.
Na ka liang jong ki pulit kila iathuh ba ia ka met jong ka la buh ha Civil Hospital Shillong,bad lada don kino kino kiba kwah ban leit ban peit ki lah ban leit peit.
kiba kwah ban tip kin sngewbha ban phone ha u ne u number Phone 0364-2222277.
Shillong: U Inspector General jong ki Border Security Force (BSF) Shillong Frontier u Kuldip Saini u la kam ba ki shipai BSF wat hapdeng ka jing bunkam jong ki ban pahara ia u pud u sam ka ri India bad Meghalaya ka la leh shibun ki kam na ka bynta ka jingmyntoi jong ki paidbah kiba don ha khappud ri Bangladesh.
U la ong ba na ka liang ka BSF ki la wanrah ia shibun ki prokram na ka bynta ka roi ka par ha ki shnong ba don ha khappud Bangladesh.
U Kuldip Saini u la ong ba ki shipai BSF ki la pyn shna ei ia ki painkhana ha ki skul bapher bapher na ka bynta ka prokram ‘Swachhta Abhiyan’, bad ki la sam ei ruh ia ki kot skul bad ki jing pyndonkam hapoh ki skul ki ba don ha khappud.
Ki shipai BSF ki la ai ruh ia ki jing hikai ei ia ki paidbah jong ki shnong ha ka liang ban suhjain, ban pyntbit ban shet jing shet bad ban leh komputer.
Ki shipai ki la noh synniang ia kumba 15 komputer na ka bynta ki skul bad kumba 19 tylli ki kor suhjain ia ki long kmie ki ba don hapoh khappud bad ka ri Bangladesh.
Hapoh ka ri lum Garo Hills ki shipai BSF ki la ai jing hikai ia kumba 24 ngut ki khynnah samla ban pyntbit ia lade ha ki kam ‘house keeping’ lane nong sumar ing, ban shet jing shet bad ban tbit banniah kali.
U heh shipai u la ong ruh ba ka BSF ka leh kat ba lah ban pynioh kam ia ki khynnah samla jong ki shnong kiba don ha khappud Bangladesh khang ba baroh ki shnong ki dang iai kiew shakhmat.
Nongpoh:  Ki la don da ki spah ngut ki khun samla ka Balang Catholic, ki la wan ban iashimbynta ha kaba sdang ka 3rd Youth Convention 2020 ne ka jingiakynduh lang kaba shisien shisnem bad kaba la sdang myn hynnin ka sngi hapoh ka skul St.Mary’s Secondary School, kaba don ha shnong Nongkhrah, Ri Bhoi District.
Ia katei ka Convention, kaba la pynlong da ka Shillong Archdiocese Catholic Youth Movement (SACYM) Zone (VI) ha kaba ka la pynlong khnang ia katei ka jing iakynduhlang, ka long ban wanrah ia ka jingshitrhem ha ka jingngeit ha ki para samla bad khamtam eh na ka bynta ban wanrah ia ka bha ka miat ha iing ha sem, ha shnong ha thaw bad hapoh ka imlang sahlang, namar ka lawei ha ka imlang sahlang ka shong ha ki khun samla.
Ha katei ka Convention ki samla ka Balang Catholic, ki la don da ki spah ngut ki samla na ki 4 tylli ki Parish ka Balang Catholic ha Ri Bhoi, kiba la wan ban iashimbynta bad lyngba katei ka Convention, la iohi ba ki bun bha ki samla ka Balang Catholic, ki la pynpaw ia ka khmat kaba phuh samrkhie bad jingkmen, namar ba ki la ioh ia katei ka lad ban iakynduh bad ki para samla na la ka jong ka Balang bad khamtam eh na ka bynta ban iakren bad phylliew jingmut halor shibun kiba iadei bad ka bha ka miat ha ka imlang sahlang, kata nalor ka kam shakri Blei.
Kiba la donlang ha katei ka Convention, la sakhi da ka jingdon u Bah Mayraldborn Syiem, MLA ka Nongpoh, nangta u Fr.Agustine Koottala, Parish Priest Nongpoh, u Samla F.Syiemlieh, President ka SACYM Zone VI, ki Sisters, ki Rangbah Balang Catholic, ki Tymmen Basan na ka Balang Presbyterian lem bad kiwei.
Na kiba la ai jingkren ha katei ka sngi, kiba kynthup ia u Bah Mayraldborn Syiem bad u Fr.Agustine Koottala, ki la pynpaw ia ka jingkmen, ban iohi ba ka SACYM Zone VI, kaba la lah ban iaibteng na ka bynta ban pynlong ia katei ka Convention, kaba long ruh kaba donkam bha ha kane ka juk kaba mynta.
Ki la ong ruh, ba ka bha ka miat ha ka shnong ka thaw bad ha ka imlang sahlang, ka shong ha ki smala, namar ki samla ki long kum kita ki atiar bad kum ki nongwanrah jingsuk ha ka imlang sahlang.
Shillong: U Inspector General jong ki Border Security Force (BSF) Shillong Frontier u Kuldip Saini mynta ka sngi u la ong ba ka Meghalaya ka don haduh 444 km khappud bad ka ri Bangladesh bad mynta satang 72.8 km ba khlem pat dep ker sainar hapoh ki jaka ki ba hap hapoh West Jiantia Hills bad East Khasi Hills District.
U la ong ba ka daw na ka jing slem ka jing ker sainar ka long ba ka BSF ka shem jing jynjar ban ioh jaka na ki trai jaka ban ker sainar.
U Kuldip Saini u la iathuh ruh ba ka BSF ka hap ban ia shong jing ialang biang bad ka BGB namar ki don kumba khathynniew tylli ki jaka ki ba hap ha khappud bha bad ka ri Bangladesh na ka bynta ban ker ksainar shiah na rud jong ki shnong India.
U Inspector General jong ki BSF u Kuldip Saini u la ong ba ki shipai BSF ki long ki ba trei shitom bha ban ia da ia ki khappud wat lada ki dang bun ki jing duna hapdeng ki jing triekam jong ki.
“Ka jing bym don surok ha ki shnong khasi ba hap hapoh ka khappud bad ka Bangladesh ka long kawei ka jing eh ia ki Shipai, bad ka jing bym ai jaka ki trai jaka ka la pynslem shibun ia ki shipai ban sdang ia ka jing ker sainar ha bun ki jaka" u la bynrap.
U Kuldip Saini u la kyntu ia ka sorkar Meghalaya ba ka dei ban pynsngewthuh ia ki paidbah halor ki jaka bad halor ka jing donkam kyrkieh ia ka jing sainar shaih habaroh ki khappud Bangladesh bad India.
Shillong: Ka National People’s Party (NPP), ka maham  ia ki dkhot ki ba ia shim bynta ban pyrshah ia ka Citizenship Amendment Act 2019 (CAA).
Ia kane ka hukum la pynmih da u National General Secretary jong ka NPP u Thomas A Sangma mynta ka sngi.
Ha ka hukum ba la pynmih da u Thomas A Sangma, ka NPP ka la pynmih ia ka jingpynbna na ka party (NPP) ba la khang ia ki dkhot  ban ia shim bynta ne ban kren hapoh ki jingialang paidbah ban pyrshah ia ka Citizenship Amendment Act 2019.
Na ka liang u National General Secretary u la ong ba la ioh jingtip ba ki don ki dkhot jong ka seng NPP kiba la kren halor kane ka mat.
U la ong ruh kino kino ki dkhot kiba thmu ban ia shim bynta ban pyrshah ia ka CAA 2019 ki dei ban ioh jing bit shwa na u National President ka seng NPP u Conrad K Sangma  u ba dei ruh u myntri rangbah ka jylla Meghalaya.
Shuh shuh ka seng NPP ka la maham ruh ia ki dkhot ka seng ba kim don hok satia ban leit ujor sha ka iing kashari lane ka Supreme Court jong ka ri India ha ka ba dei bad ka CAA 2019.
Why NPP reject the right of the citizens to raise voice?NPP under the presidency of Honourable C.Sangma, what’s is you motive behind this, where is the Freedom of Expressions and Speech, are you trying to over rule those right?? I am a supporter of yours, but this decision you made is Nazism.
Remember we live in a democratic country.
we are all equal in the eye of the law….
AndBY THE PEOPLEFOR THE PEOPLEOF THE PEOPLEnotBUY THE PEOPLEFORGET THE PEOPLEOFFER THE PEOPLE……La palat dei ban weng jingkyrshan baroh ki kynhun riew lumLa palat dei ban weng jingkyrshan baroh ki kynhun riew lum….
upd khatam lym kumta te phin jah rngai …Baroh ki paidbah ki la ngiah ia ka sorkar barim ki la jied ban kyrshan ia phi ka NPP bad kiwei ki party badon ha ka ruling Mynta, pynban phi thmu Da kumne, tang katta next election phi la Jah rngai na Meghalaya, namar dei kane ka issue ban pynkhih im ia ka party, Lada phi ieng Lem bad ki paidbah, namar dei u paidbah ba pynjop ia phi, sngewthuh namarkata lada phi dang kwah jop next election, lymkumta la Jah rngaid.
All of us , are tired of Congress in meghalaya and choose your party to rule, but if you do like this next election, no seat will win from Meghalaya, because this is the main issue that all people of Meghalaya stand against and oppose the CAA.Understand that office bearers of NPP, and the government will fall at anytime in this year.
Wht happened to Conrad.
he oppose CAA but now he is the one minded of CAA who betray tirotsing except this kind of people in generation very sad “good people changing to betrayal"Kano Kano ka party lehse ka lah ban don ki kyndon ban khang ne ban teh lakam ia la ki Dkhot ( Member) na bynta ki jingmyntoi Jong ka ( for it’s own political interests).
Hynrei Lada ki Dkhot kiba don ka jingsngewthuh ia ka daw ba shisha kim dei ban tieng ban mih Sha khmat ki dei ban kren ia ka daw bah Jong u paidbah ba bun baroh ym ban shah teh ha ki kyndon Jong ka party, kane ka dei ka Ri synshar paidbah ka khyrnit ba 19 Jong ka Riti synshar Jong ka Ri India ka la kren Shai ia kata.
kaei ba kham halor ka ki kyndon Jong ka party ne ka Riti Synshar Jong ka Ri katkum ka khyrnit ba 19(article 19)??????.
Shillong: Mynta ka step, ka don ka jinghap slap kaba jur shi katdei ha ki bynta jong ka nongbah Shillong bad la iathuh ba katei ka jinghap slap, ka jia ruh ha ki bynta bapher jong ka Ri Khasi Jaintia.
Na ka liang jong ka tnat peit mariang jong ka sorkar India, hynnin ka sngi, ka la maham ba kan don ka jinghap slap, ka jingtied pyrthat bad hap phria kaba jur ha ki bynta jong ka Jylla.
Ka United States, ka la siat iap ia u heh shipai jong ka Iran, ha kad liengsuin jong ka Iraq, ha ka sngi thohdieng, ong ka khubor.
La pyniap ia U Qassim, da ka jingsiat da u namding, ha ka jaka kaba u don ha katei ka kad liengsuin.
La ai bor da U Donald Trump, President jong ka America ia ki shipai jong ka US, ban pyniap ia utei u heh shipai, uba kyrteng U  Gen.
Qassim Soleimani.
Ka khubor jong ka Pentagon, ka iathuh ba ka jingsiat iap ia U Qassim, ka dei halor ka jingdonkti jongu ban pyntriem ia ki nongtrei jong ka sorkar America, kiba don sha ki jaka bapher.
Ka jingiap U Qassim, ka la ktah jur ia ki shipai jong ka Iran bad ka lah ruh ban wan rah ia ka thma hapdeng kitei ki ar tylli ki ri, ong ka khubor.
Ka jing pyniap ia utei u heh shipai, ka dei hadien ba ka la don ka jingleit hiar thma ia ka iing jong ka sorkar America, kaba don ha Baghdad, ha kaba ka US, ka kynnoh ba ka dei ka jingleh jong ka Iran.
Shillong: Ka Dorbar shnong kaba long ha ka 18tarik Naiwieng 2019 da kawei ka jingmut ka la rai ban seng club thymmai kum shi bynta ban kyntiew ia ki khynnnah ha ka jam sport hapoh shnong.
Kumta ha ka 21tarik Nohprah 2019 ka  shnong Pomshutia ka la pyllait paidbah ia kane Club thymmai kaba ki ai kyrteng Pomshutia Football Club bad ruh ka Jing pynskhem ia ki nong kit kam jong ka club kiba ba long Nibaron Khongbinan,  President, Andreas Khongsit,  Secretary, Superson Suting Vice President, Hamarbabiang Pohthmi Asst.Secretary, Hilarius Peter Pyngrope Finance Secretary, Bulmin Khongsni Manager & Coach nalor kiwei pat.
Ha kane ka sngi ka la don ruh ka jing plie ia ka Pomshutia super Leaque ha kaba la jied hynriew tylli ki group ki ban ia khun ha kane ka leaque kum shi bynta ka jing pynkhih mynsiem ia ki khynnnah samla shnong, ong ka  jingtip ba la ioh lum na u Bah Hilarius Peter Pyngrope Finance Secretary jongphi ka club.
Nongpoh: Haba iasnohktilang halor ka thong jong ka ‘Fit India Movement’, na ka liang ki Pulit ophisar ka Ri Bhoi bad ki Nongthoh khubor na Ri Bhoi, kaba ki la rai ban pynlong da ka jingialehkai phutbol paralok, ka ban sa long ha ka 4 tarik mynta u bnai ha Madan NSCA, Mini Stadium, Pahamsyiem, Nongpoh.
Ha katei ka jingialehkai phutbol paralok hapdeng ki Pulit ophisar ka Ri Bhoi pyrshah ia ki Nongthoh khubor ka Ri Bhoi, la shim ia ka phang pdeng ha ka ktien Nongwei kaba ong, ‘ Exercise is King, Nutrition is Queen, put them together and you have a Kingdom’.
Ka jingthmu katei ka phang halor ka Fit India Movement ka long hi ka thong bad a ka jingshim bynta ha ki kam ialehkai sport kan pynlong ia ki briew kiba koit ba khiah bad ban lait na ki jingpang jingshitom.
Katei ka jingialehkai phutbol paralok, kan sdang naduh ka por 2 baje janmiet bad u MLA ka Nongpoh, u Bah Mayral Born Syiem un sa wan ban shim bynta kum u kongsan.
Nongpoh: Ka Lawei Phyrnai Organization, Ri Bhoi District, ka la rai ban pynlong da kawei ka Tamasa kaba iadei halor ka Bam bad riam Tynrai, ia kaba kin sa pynlong ha ka 1 tarik u Rymphang ha Madan NSCA, Minini Stadium Pahamsyiem, Nongpoh.
Ka Kong Emyryncia Khonglah, President ka Lawei Phyrnai Organization, ka la ong ba ha ka jingshisha ia katei ka Tamasa, la dei ban pynlong ha ka 27 bad 28 tarik u Nohprah, hynrei namar ki kam ki bym lah kiar, la pynkynriah noh sha katei ka tarik kaba la kdew haneng.
Kumta haba iadei bad katei ka Tamasa, na ka liang ka Lawei Phyrnai Organization, ka la khot la wer ia ki paidbah ka Ri Bhoi bad ka jylla, ba kin ia poi sha katei ka tamasa ha kaba kin don ki jingpyni bam tynrai, ka jingpyni riam tynrai bad kiwei kiwei ki prokram ban sa shim bynta da ki samla ka Ri Bhoi bad ha katei ka sngi, kan sa don ruh ka Lucky Draw kaba la pynlong da ka Lawei Baphyrnai Organization.
Shillong: U Bah Lambor Malngiang, u ba long u  MLA/MDC ka Nongkrem Constituency, u la plie ïa u mawnongrim kum ka dak ka jingplie ïa kane ka surok jong ka shnong Umiew Maw U Sam,Raid Nongbri,Hima khyrim na ka skhim Pradhan Mantri Gram Sadak Yojana (PMGSY) ha kane ka shnong ha ka 31 tarik u Nohprah, 2019 ha ka mang tyngka kaba long 1 klur 15 lak bad ha ka lynter kaba jrong 2.4 Km.
Ha kane ka sngi la rakhe ruh ia ka jing pynhap pyrda noh ïa ka jinglehkmen jong ka jingdap 25 snem jong kane ka shnong ha kaba la plie pyrda ha u snem 2018.
Ia kane ka shnong la pynkha ïa ka na ka Dorbar Shnong Umphrup ka Hima Khyrim ha u snem 1993.
Ïa kane ka shnong Umiew Maw-u-Sam kaba don mar syndah jong ka shnong Smit la ker tawiar da ka Wah Umiew.
Ka Wah Umiew ka dei ka Wah kaba tuid shaduh ka Dam Mawphlang kaba ki paidbah ka sor Shillong ki ju pyndonkam ïa ka um lyngba ka Greater Shillong Water Supply Scheme kaba la tan na kane ka Dam.
Kane ka shnong ka don 723 ngut ki nongshong shnong kat haduh ka jinglum Khanasamari da ka shnong ha u snem 2019 ha kaba ki paidbah ki dei kiba ju im da ka rep ka riang bad kiwei kiwei ki jait kam.
U Bah Dengbok Kurkalang, Secretary kane ka shnong, u la ïathuh ba dei ki kur Warlarpih bad ki Kur Mukhim kiba la buhai shnong nyngkong eh ha Umiew Maw-u-Sam bad la bud pat sa ka Kur Mukhim bad kiwei kiwei ki kur pat hadien habud.
“La pynshong nongrim ïa ka jingïaid lynti jong ka shnong sha ki 25 tylli ki mawmer lyngba ka jingai Sanad ïa u Sordar Shnong banyngkong eh ka Umiew Maw-u-Sam ha u snem 1993," ong u Bah Dengbok.
Ki Sordar shnong kiba la synshar ïa ka shnong naduh ba sdang ki long u Bah Thno Nongspung(bam kwai ha dwar u Blei) , u Bah Ïaraplem Kharmujai, u Bah Elet Kharbihkhiew (bam kwai ha dwar u Blei), u Bah Jiedstar Nongspung bad u Bah Berington Kharmujai uba dang ïai bteng haduh mynne mynta kum u Sordar Shnong.
Kane ka shnong ka don ruh ïa ka skul mishon ba la pynïaid da ka Balang Presbyterian Smit tang haduh Class-V bad lyngba ka Village & Water Sanitation Committee, kiba bun ki longiing hapoh kane ka shnong ki la don la ka paiñkhana.
Ka Shnong Umiew Maw-u-Sam ka long kaba donbok haduh katta katta namar hapoh ka jingïalam jong u Sordar Shnong bamynta, u Bah Berington Kharmujai, la lah ïoh ban plie ïa ka surok na ka skhim PMGSY ban pynsuk ïa ki paidbah nongleit nongwan.
Nalor u MLA/MDC ka Nongkrem Constituency, u bah Lambor Malngiang, uba dei ruh u Chairman ka State Planning Board ka Sorkar Jylla Meghalaya, kum u Kongsan, kiwei pat kiba la wan sakhi lang ïa kane ka jingpynhap pyrda ki long u Pa’iem Dr.Balajied Sing Syiem, u Syiem ka Hima Khyrim u la long u Symbud Kongsan, u Bah Roni Wahlang, BDO ka Mawryngkeng C&RD Block, Ki Sordar barim ka shnong Umiew Maw-u-Sam, u Bah Khlaiñni Lyngdoh Nongbri, u Lyngdoh jong ka Raid Nongbri, u Bah Kynsai Syiem, Sordar barim ka Shnong Smit, u Bah R Nongkhlaw, Sordar ka shnong Umphrup  bad ki paidbah nong shong shnong.
Ha kane ka sngi na ka liang ka Dorbar Shong ka la pynkup burom ïa ki dkhot nongkitkam ka Dorbar Shnong barim bad ba mynta, La pynkup burom ïa u samla Pynskhem Kshiar uba la leit mih khmat ïa ka Meghalaya ha ka jingïakop Muay Thai (54 kg) ha Mangaluru ha u bnai Nohprah.
Kiba la ai jingkren ha kane ka sngi ki la ai ka jingïaroh na ka bynta ka jingïai kiew ka shnong ha ki liang baroh bad khamtam ki la kyntu ban pynneh ïa ka suk ka saiñ kaba ju ïai synshar ha kane ka shnong.
Na ka liang u Kongsan da kaba ai khublei ïa ka Shnong na ka bynta une u mawjam 25 snem u la ong, “Na ka bynta ka Umiew Maw u Sam Presbyterian LP School nga la mang san lak tyngka ban kyntiew ïa ka.
Kumba phi tip ba ïa ka Ing Dorbar Shnong ruh shen yn sa plie noh bad mynta phi la ïoh ïa ka surok rong ka ban pynsuk ïa phi ha ka leit ka wan.
Ki kam kin nym kut hynrei ki nang ïai tylllun na ka bynta ka bit ka biang u ba bun balang".
“Ngin ïa trei lang ryngkat ryngkat bad ki dang bun ki kam ban trei ban kyntiew ïa ka roi ka par.
Ki longing ba duna ka ïoh ka kot bad baduk shen yn sa pyllait ïa ki kyrteng jong ki khnang ba kin ïoh jingmyntoi", la pynbna u Bah Lambor bad bynrap, “Nga kwah ban ïohi ki jingkylla bad ban long u nongïa kyrshan lang na ka bynta kiba shitom ba jynjar bad u kup shiliang u sem shiliang bad ngan nang ïai trei na ka bynta ka roi ka par  bad ka shongsuk shongsaiñ".
Ha kane ka sngi shwa ban kut ka jingïalang pynhap pyrda bad shwa ban plie ïa u mawnongrim ka surok, u Bah Lambor u la ot ïa u cake ka jingdap 25 snem ka Shnong, kum ka dak ka jinghap pyrda ïa kane ka jingrakhe bad ki khynnah rit ki la ïalum khrui ïa u ne u MLA uba la ïa bam cake bad lehkmen lang bad ki.
Nongpoh: Ha ka jingjia aksiden kaba la jia ha Nongpoh, uwei u samla uba la tip kum u Robito Khongjoh (23) snem ka rta na Pahamsyiem, u la duhnoh ia la ka jingim, hadien ba ka Scooty kaba u niah, kaba don ia u number ML-05Q-5446, ka la leit ban tynrah beit nadien jong katei ka Trok kaba don ia u number AS-01-HC-8748, kaba ieng ha mar pyrshah ka skul Oasis ha Nongpoh.
Katei ka jingjia, ka la jia ha ka miet 30 tarik u Nohprah ha ka por 10:30 baje ei ei mynmiet, ha kaba katei scoty kaba u niah, ka la leit ban tynrah nadien jong katei ka trok, kaba ieng ha katei ka jaka bad kaba thmu ban hiar sha Guahati.
Halor katei ka jingjia aksiden, ki paidbah tang mar ia iohsngew, ki la iamih ban leit ai jingiarap ia utei u samla, da kaba rah sha Civil Hospital, hynrei namar ba la jur palat ka jingmynsaw, utei u samla ba un khlad noh na sla pyrthei.
Nongpoh: Haba iadei bad ka jingsniew kaba la palat pud ka surok ka ban leit sha Patharkhmah, kata naduh ka jaka ba rung na Pahammawlein 20Mer ter ter shaduh Umrit, na ka liang ka HANM Western Ri Bhoi Circle, ka la kynnoh ba ka daw kaba la pynlong ia katei ka surok ba kan sniew kloi, ka dei namar ba la jyllei palat ki trok kitkhia, ia kaba la suba jur ba ki dei ki trok ki dewiong, kiba la wan ki thain Mairang bad kiba la pyndonkam ia katei ka surok, na ka bynta ban mih sha surokbah NH-6 Ri Bhoi.
U Bah Sumar Lyngdoh, Vice-President ka HANM Western Ri Bhoi Circle, u la ong ba ka seng ka sngewkhia ban iohi ba ka jingpyndonkam da kitei ki trok ban iaid lyngba katei ka surok, namar ka jingiaid da ki kali kitkhia, ka la pynsniew eh ia katei ka surok, kaba dei ruh ka surok ba donkam tam da ki paidbah kiba sah ha Ri Bhoi Sepngi.
U la ong ruh, ba ka jingiaid kitei ki trok na katei ka surok, ym tang ba ka pynjot ia katei ka surok, hynrei ka wanrah jingma ruh ia ka jingkieng kaba don ha Lailad, namar ka seng ka la ioh jingtip, ba ha ka shimiet shimiet ki don bun tylli ki trok kiba iaid lyngba jong katei ka surok bad kaba dei kawei na ki dawbah, kaba pynlong ia katei ka surok ba kan sniew kloi bad kaba la pynjynjar pat ia ki paidbah ba kin pyndonkam ia katei ka surok, khamtam eh kaba don ki kam kyrkieh.
Haba iadei bad ka jingiaid ki trok na katei ka surok, na ka liang ka HANM ka kyntu ia ka tnat Pulit ka Ri Bhoi ba ki dei ban shimkhia na ka bynta ban pynsangeh noh mardor ia ka jingiaid ki trok na katei ka surok bad lada ki Pulit kim shimkhia, na ka liang ka seng kan sa shimkhia hi ban leit khanglad ia kitei ki trok, kiba wan na ki thain Mairang bad ki sa pyndonkam ia ka surok na Umrit sha Pahammawlein 20mer.
Shillong: U Samla Rubul Chyne uba long u nongshong shnong ka kher sohlap um doh mawpot shella,u la noh synniang snem thymmai sha ki 22 tylli ki longiing hapoh shnong sohlap Shella.
Na ka liang u secretary ka Dorbar kher, U bah Lobijoy Diengdoh, u pynpaw ia ka jingiaroh bad ai mynsiem ruh ia u samla Rubul Chyne na ka bynta ki kam ba bha eh ka jongu, kaba long ruh kum ka nuksa sha kiwei pat ki nongshongshnong ki ban pynbud lem ia kum kine ki jingnoh synniang sha kiwei pat ki longiing ha ki por ki ban wan.
Shillong: U M.S Rao IAS mynta sngi u la shimti kum  u ophisar rangbah duh jong ka jylla Meghalaya.
Ha kine ki  khynniat sngi la don ka jingpyrshah ia ka jingthmu ka Sorkar ban thung ia u Rao kum u  ophisar ba rangbah duh jong ka jylla,  na ki seng bhalang jong kane ka  ka jylla kum u MPLU, ka KSU halor ka nongrim ba u M.S Rao, u dang long u ba dang shadien ban ioh bat ia ka kyrdan kum u ophisar ba rangbah duh jong ka jylla.
u Bah Hector Marwein IAS  u la ujor halor kane ka jingleh jong ka sorkar MDA kaba la ialam da u Conrad K Sangma halor ka nongrim ba  u Bah Hector Marwein IAS ba dei jong u snem 1985, u la kham shuwa ia  u MS Roa u ba long IAS ha u snem 1987.
Ka surok jong ka  Nalbari, hynnin ka sngi, ka phong da ka rong iong suda, ha kaba la pynher da ki jain iong shi lynter bad katei ka dak jong ka jing pyrshah ia U  Sarbananda Sonowal, myntri rangbah ka Jylla Assam, namar ka ain  Citizenship (Amendment) Act.
Ki dkhot jong ka  All Assam Students’ Union (AASU), ki la ia mih paidbah hynnin ka sngi ha Nalbari bad ka la don ruh ka jing ia pyni bor hapdeng ki nongialam ka AASU bad ki pulit, ha kaba ka la sdang mih ka jing ia kynad kaba jur ha katei ka jaka.
Hadien kata, ki la mih sa ki dkhot jong ka AJYCP, kiba pynher lama iong ha ka lynti iaid jong U Sonowal bad la kem ia ki katto katne ngut ki dkhot jong katei ka seng da ki pulit.
Katei ka dei, ha ka por ba U Sonowal, u leit sha Sarthebari, kaba ha Barpeta ban leit sha ka prokram lehniam ha katei ka jaka bad ula shah pynwit haduh ar sien kynthih ha ki kynhun kiba pyrshah CAA.Shillong: Ha  ka jingkhynra  kaba lah neh kumba 20 kynta kaba lah ialam da ka ANTF East  Jaintia Hills bad ka  pulit na Khliehriat Police station, la ioh kurup ia 91,000 YABA/WY/Amphetamine tablets kaba ka jingkhia ka long kumba 8.6 Kilogram kaba ka jingshongdur  ka long kumba 2 klur eiei bad 3,88,500 ml IMFl lah ioh nakawei ka trok ha Khliehriat ha kane  ka step.
Ha  kane ka ka jingkhynra la ioh kem ia arngut kiba ki kyrteng ki long u Pritish Nath bad u Rabindra Sinha bad kine baroh arngut ki dei na Tripura.
Shillong: Ki don ki lad khubor, kiba iatheh ba U Narendra Modi, myntri rangbahduh, un lah ban thung ia ka  Agatha K Sangma, kum ka myntri khynnah ha kane ka sorkar kaba mynta ha Delhi.
Ka jingialang jong ka kynhun myntri, kan long ha ka 3tarik Kyllalyngkot 2020, ha kaba yn iakren ia shibun ki mat bad kynthup ruh ia ka jing pynsmai myntri thymmai ha kane ka sorkar BJP jong U Narendra Modi.
Ki don ki hamsaia kiba iathuh ba ka jing pynheh ia ka kynhun myntri, kan lah ban long ha ka taiew ba kut jong U Kyllalyngkot 2020.
Hadien ka jing pynsmai myntri ha ka 30tarik Jymmang 2019, kam shym la don shuh kano kano ka jing pynheh myntri jong ka sorkar BJP ha Delhi.
U Rupang bad U Rupang.
Com, u ai khublei snem thymmai 2020, ia phi baroh ki nongpule baieid jongngi.
Ai ba u snem thymmai, un wan rah ia ka koit ka khiah, ka suk ka shngain bad ka roi ka par parum pareh iaphi ki nongpule baieid jongngi kiba don ha ka Ri Khasi Jaintia, ha ka Jylla, ha ka Ri bad ha ka pyrthei hi baroh kawei.
Guwahati: Ka Gauhati High Court (GHC), ka la hukum ia kiba bun ki  Deputy commissioner (DCs) bad kumjuh ia ka Bodoland Territorial Council (BTC) ba kan kyndang naphang ia ki bar Jylla, kiba sah ha ki jaka jong ki trai Jylla ha Assam.
Katei ka dei ka jing bishar jong ki arngut ki nongbishar ka Gauhati High Court, kaba kynthup ia U Ajai Lamba Chief Justice bad U Justice Achintya Malla Bujor Barua bad la hukum ruh, ba ki dei ban kyndang naphang ia kitei ki bar Jylla, ha shwa ka 3tarik Rymphang 2020.
La ai ia katei ka hukum sha ki DC jong ka  Bongaigaon, Kamrup (M), Morigaon, Sonitpur, bad Tinsukia, nalorkata sha U Principal Secretary jong ka BTC, kaba don saw tylli ki District, kiba kynthup ia ka  Kokrajhar, Chirang, Baksa bad Udalguri.
La maham tyngeh ruh ia ki ophisar sorkar, lada jia ba kim pyntrei kam ia katei ka hukum jong ka kashari.
La ong shuh shuh ba ki jaka ba ki shong ki sah ki rit paid lane ki traibal, ym dei ban ailad ba kin leit tur ki bar Jylla.
Kaba biang kaba leh ka Gauhati High Court.
Hynrei balei ka Meghalaya High Court kam leh kumne? Ne hato Kam Meghalaya High Court kam lah seh ban leh kumba leh ka Gauhati High Court? Lada kam leh bad lada kam lah, ka dei ka jinglehraiñ kaba khraw ia ka Meghalaya hi baroh kawei.
United Nations: Ka India, ka dei ka ri, kaba pynmih khyllung bun eh ha ka sngi snem thymmai, lane ka 1tarik Kyllalyngkot 2020, ha kaba ka jingkha khyllung ha katei ka sngi, ka long  67,385ngut ki khyllung, na ki 400,000 ngut kiba la kha ha ka pyrthei baroh kawei, ha katei ka sngi, ong ka UNICEF.La shim ba ki don  392,078 ngut ki khyllung ba la kha ha ka pyrthei shi tyllup ha katei ka sngi bad na ki 67,385 kiba la kha ha India, ka wan ba ar sa ka China, ha kaba la kha  46,299 ngut.
La iathuh ba ka Fiji ha Pacific, ka la pynmih ia u khyllung uba nyngkong duh, katba u khyllung, uba kha khatduh ei, u dei ha America.
Ki phra tylli kiba la kha khyllung bun eh ha katei ka sngi snem thymmai, ki long ka  India (67,385), China (46,299), Nigeria (26,039), Pakistan (16,787), Indonesia (13,020), United States of America (10,452), Democratic Republic of Congo (10,247) bad Ethiopia (8,493).
Ka America, ka byrthen ban phah ia 4 hajar ngut ki shipai jongka sha Kuwait bad katei ka dei hadien ba U  Donald Trump, ula byrthen ia ka Iran, ba kan hap siew da ka dor kaba rem shi katdei bha, halor ka jingshah hiar thma jong ka iing jong ka sorkar America, kaba don ha Baghdad hynnin ka sngi.
Haduh mynta, la phah ia 500ngut ki shipai ba kin leit pahara bha ia ka iing sorkar jong ka America, hadien ba ki la don kumba 6hajar ngut ki nong kyrshan jong ka Iran, kiba leit hiar thma ia katei ka iing sorkar ha Baghdad.
La iathuh ba ka la don ka jingsiat suloi  bad hadien kata, ki shipai, ki hap siat da ka lyer pynsat khmat, hadien ba kitei ki riew paidbah, ki da pyrta “iap noh mapha America" bad ki la pynjot ia ki khyrdop jong katei ka ophis bad nangta ki la thang ruh ia ka iing jong ki nongpahara.
U President ka America, ha ka tweet jongu, ula thoh “Ka Iran, kan hap ban kit khlieh halor ka jingduh jong ki mynsiem briew lane ka jingduh ki tiar ki tiar ha katei ka iing jong ka sorkar America.
Kin hap ban siew da ka dor kaba rem shibun.
Kane kam dei ka jingmaham, hynrei ka dei ka jing pyntriem.
Snem thymmai basuk" ong U Trump.
U Mak Esper, Secretary iada ri ka sorkar America, u iathuh ba katei ka ri, kan phah shuh shuh kham bun ki shipai ban pahara ia katei ka iing sorkar jong ka America bad la iathuh ba ki shipai Marines jong ka America, kiba don palat 100ngut sha ki jaka bapher, ha ryngkat bad ar tylli ki helicopter kin her ha suin jong katei ka iing sorkar ban pyni ia ka bor lahduh jong ka America sha kitei ki paidbhur bad kumjuh sha ka Iran ruh.
U Trump, u kynnoh beit beit ba katei ka jingleh, ka dei ka kti jong ka Iran bad u byrthen ba ka America, kan siew kylliang da ka dor kaba rem shi katdei bad u kynnoh ruh ba ka Iran, ka la pyniap ia u kontraktor jong ka America bad ka la pynmynsaw ia bun ngut kiwei pat bad nangta, ka kynshoit ban leit hiar thma ia ka iing jong ka sorkar America ha Baghdad.
San Francisco: Mar ia wan u snem thymmai, ka  WhatsApp kan nym trei kam shuh ha ki million tylli ki mobile phone kiba la rim, namar ba katei ka kompeni kam pyntrei kam shuh ha kitei ki phone kiba rim.
Kitei ki  Windows Phones, kin nym treikam shuh mar ia kut ka 31tarik Nohprah 2019, ong ka Facebook.
La iathuh ba naduh ka 1tarik Rymphang 2020, ki phoen kiba dei ki  iPhone running iOS 8 lane kiba la kham rim, lane kiba don  Android device running version 2.3.7, ong ka  Facebook.
La ong shuh shuh ba ka  WhatsApp, kam kyrshan ruh ia ki  Windows phones naduh ka 31tarik Nohprah 2019, kaba dei ruh kajuh ka por ba ka  microsoft kam kyrshan shuh ia ki  Windows 10 Mobile OS.Ka Facebook, ka thied ia ka  WhatsApp ha ka dor kaba $19 billion ha u snem 2014.
Ka phlim jong U Akshay Kumar, ka Kiara Advani, U Diljit Dosanjh bad ka  Kareena Kapoor, kaba ai kyrteng  Good Newwz ka la ioh kamai sha ka  T.78.40 klur ha ki iing cinema bapher, ha ki saw sngi ba la pynmih paidbah ia katei ka phlim.
Ka phlim, ka ioh kamai T.13.41 klur ha ka Sngi nyngkong bad nangta ka kamai T.24.19klur ha kiwei ki bynta jong ka pyrthei, kum ha  UK, Canada, US bad ha UAE.Ka phlim jong U  Salman Khan, ka Dabangg 3, ka kamai sha ka  T.137.80, ha ka Sngi U Blei bad katei ka dei hadien ba la pyllait paidbah ha ka 20tarik Nohprah 2019.
Mynta ka don ka jing ia khun kaba tyngeh bad ka phlim U Salman, ka  Good Newwz.
Shillong: Ha ka miet jong ka  30/31tarik Nohprah 2019, ki shipai BSF, ki la ioh kurup masi 180 tylli ha ki bynta jong ka khappud jong ka  Jaintia Hills bad ka  East Khasi Hilla bad kitei ki shongdor T.23.16 lak.
Kitei ki dei ki masi, kiba la thmu ban shalan tuh sha Bagladesh, ong ka khubor na ki shipai khappud.
La iathuh ba ki don ki jaka, ha kaba kitei ki nong khaii masi tuh, ki ia pyni bor bha bad ki shipai, hynrei ki shipai ki trei ia la ka kam, da kaba jai jai bad khlem ialeh pyrshah, ba nym mih ka jingduh jingjulor jong ki riew paidbah.
Riki MukhimHa une u Snem ban sa wan u snem 2020, ngi kum ka Jaidbynriew Hynniewtrep Hynniewskum ngi thrang dik dik ban ioh iakaei kaba ngi la angnud naduh ki por ba la leit la bun tylli ki snem haduh mynta ki sngi, hynrei mynta ka kynti ha u ne u snem thymmai un ai ka jubab ba pura la un dei ne em u snem u ban wanrah jingjop iaka Jaidbynriew jongngi.
Lada Jia u ne u snem 2020 un wanrah jingjop shisha kan long ka jingkyrkhu kaba khraw tam iaka ri jongngi hynrei lada jia ba un wanrah jingduh jingkyrmen ym tip shuh kaei kaban jia ia ka Jaidbynriew jongngi hynrei ka por kan sa batai.
Mynta kat kum ba la iohi ki paidbah ka Bri u Hynniewtrep ki don hapdeng ka jinglyngah mynsiem namar katkum ba paw haka wei ka lad pathai khubor portal,  baka ILP ka lah ban shah kyntait na Delhi.
Halor katei ka khubor ym shym la thikna satia lakadei ka khubor kaba shisha ne em, ne ioh ka dei tang naka khubor khlieng ka tyngab lane lehse ioh shu don bakwah ban pynkhih ne pynkulmar jingmut ia u paidbah ruh ym lah ban tip, hynrei wat la katta ruh halor katei ka khubor, u paidbah u dang iai ap hi iaka rai ba khatduh naka sorkar Pdeng.
Lada jia ba ka sorkar pdeng kan pdiang iaka ILP ha Meghalaya kan long ka jingjop kaba khraw tam iaka Jaidbynriew jongngi bad lada jia ba kam nym lah ban pdiang lehse u snem 2020 un kylla long u snem ba u Paidbah un khmih ialade dakano ka nongrim yn lah ban ioh ILP.Kat kum ba long hakine ki sngi bala dep la sakhi ba ka sorkar jylla ka don hapdeng ka jingsheptieng kaba jur halor ka jingiakhih pyrshah CAA bad dawa pyntrei kam iaka ILP namar u paidbah hakato ka por u la bitar tyngeh naduh mynsiem haduh ba kam banse ban phah iaka resolution ILP sha Delhi da ka jingmynjur lang ki 60ngut ki MLA hapoh Assembly ban dawa naka sorkar Pdeng ban pdiang iaka resolution.
Ia ka rai bakhatduh ngi kyrmen skhem ba hapoh u bnai January 2020 ngin ioh iaka  jubab kaba shai la ngin ioh ne em ban shadkmen kumba ngi la khmih lynti naka por sha ka por.
Ka jingmih khubor ba ngin hap jied tang kawei napdeng ka 6th scheduled bad ka ILP kumba la kren da u MP Congress ka Shillong seat Bah VH Pala ka long thik kum ban ong ia u khun ban jied ia ka kmie ne u kpa.
Kane ka jingkren ka pynpaw ia ka jingbymshemphang halor kine ki artylli ki subjek.
Ki jingkren lamler kumne bad ka jingwanrah kum kine ki jingpyrkhat kan wanrah ka jingma kaba khraw ia ka jylla jongngi.
Sngewphylla ba kane ka mih na U MP Congress, ka party ka bymdon ha ka ruling ruh,  mano ba phah ia kane ka khubor?,  bad naei la ioh ia kane ka khubor? Bad don jingmut lane jingthmu au ban kren kumne?Ngim kwah ba ka seng congress lane kino kino ki seng sain-hima ba kin pynlong politic ia kane ka kam.
Ka sorkar pdeng bad ki nongmihkhmat baroh kidei ban sngewthuh shaikdar ba ka 6th scheduled bad ka ILP ki don la kajong ka jingmut bad ka jingthmu.
Ka 6th scheduled ka long ban pynneh ia ka jinglong kyrpang ka riti dustur bad ban pynneh pynsah ia ka hok longtrai halor ka khyndew ka shyiap kumba la ai bor da ka artikil ba 244 jong ka riti synshar ka Ri India, bad ka long kaba donkam ba ngin dang pynneh ia ka.
Ka ILP ka dei ka regulation ban peitbniah ia kiba rung sha ka jylla jong ngi.
Ka seng kan ym pdiang da leilei ruh ia kane ka buit ban blackmail ia ngi ban phah jied tang kawei na kine.
Ka sorkar pdeng ka hap ban pyn treikam ia ka ILP kumba la thrang da u paidbah jylla bad kumba ki 60 ngut ki MLA ka jylla ki la soi.
Bad ka sixth scheduled ruh kadei ban neh, ngim pdiang ban pynduh ia ka.
Lada ia kiwei ki jylla ki don ia ka ILP bad iaka 371 ruh kum ka Nagaland, ka Mizoram ruh ka don ILP bad ka don ia ka 6th scheduled ruh.
kumno ia ngi pat yn phah jied tang kawei.
Hato ka riti synshar ka ri India ka shah mo ban leh shiliang khmat katba mon.
Ia ka sorkar jylla ngi kwah ban ong lupa “wat kren kyllain" haba phi leit ban iakren ia kane ka Mat sha nongbah Delhi,  kumba phi la rai da kawei ka sur bad kular sha u paidbah ka jylla ban pyntreikam ia ka ILP, kadei ban wan beit tang kata ka sur, namar kane kadei ka sur jong u paidbah u ba la jied ia phi ban mihkhmat.
Sd/-Thomas PassahVice President KHNAMCentral Executive Commitee.
Shillong: Hadien katto katne snem mynta, ka Shillong Khasi Jaintia Church Leaders Forum (SKJCLF) ka la pynlong ia ka jingiakynduh lang ha PCI Hall, Central Ward Shillong myn Sngi Nyngkong 30tarik u Nohprah 2019.
Ia ka jingialang la pyniaid da i Most Revd.
Dr.P.Lyngdoh bad kiba la iadon lang ki long: Rev.Dr.E.R.Tongper, Rev.L.Ryntathiang, Rev.H.M.Wahlang, Fr.Barnes Mawrie, Rev.B.Dunai, Apostle R.R.Khongkrom, Mr.R.O.Wahlang, Fr.G.Nongneng, Fr.Felix Lyngkhoi, Dr.Mrs.B.W.Nongbri, Rev.S.C.Reade and Rev.E.H.Kharkongor.
La pynkynmaw ba naduh ba la seng ia ka ha u snem 2000, ka Forum ka la ioh ruh ia ka jingithuh ka Sorkar ha ki katto katne ki bynta kiba iadei bad ka shongsuk shongsain ha ka Jylla.
Ka Forum ka la juh pynlong ia ki program bapher ha kaba ki kynhun Balang Khristan ki ioh lad ban iashimbynta lang, bad ka la lah ruh ban wanrah ia ki jingiakren bad jingiaphylliew jingmut halor kiwei de ki phang kiba ktah ia ka jingngeit bad jingim Khristan.
Ha kane ka jingialang, la kynmaw da ka jingsngewnguh bad sngewburom ia ki nongkitkam barim jong ka Forum – kum i (Late) Archbishop Dominic Jala iba la long u President jong ka Forum, i (Late) Rev.Dr.R.J.Skinner, (Late) Rev.Dr.H.M.Rapthap, i (Late) Mr.K.Chyrmang bad kiwei.
Kane ka jingialang ka la jied ia U Most Revd.
Dr.P.Lyngdoh ban long u President, bad ia U Rev.E.H.Kharkongor kum u Secretary jong kane ka Forum, bad da kawei ka jingmut la rai ba ka Forum kan iaid shaphrang ban trei ia ki kam katkum ki jingthmu ba la pruid dak naduh ba sdang.
La iakut ruh ban iakynduh ia u myntri rangbah ka Jylla bad ki nongialam ka Jylla ban duwai, bad pynpaw ia ki jingangnud ka Forum na ka bynta ka shongsuk shongsain bad jingiaid shaphrang jong ka Jylla bad ka jaitbynriew.
Khatduh, ka Forum ka ai khublei snem thymmai ia baroh ki paid riewngeit Khristan bad ki nongshong shnong ha ka Jylla bad ka ri baroh kawei.
Shillong: Na ka liang ka  Confederation of Meghalaya Social Organisation (CoMSO), ka  pynrem jur  halor ka jing kren jong u MP ka Jylla u Ma Vicent H Pala, ba ka Jylla Meghalaya kan hap jied tang ia kawei, ka ILP bad ka 6 schedule bad ruh ia ka jingong ba lada treikam ka ILP ka 6 schedule kan duh noh.
Na ka liang u Chairman ka COMSO u bah Robertjune Kharjahrin, u la ong ba kane ka dei ka jing ialam bakla ia ki paidbah ka Jylla bad ka dei ka jingkren klumar une u MP.U la ong ruh ba ka kamram jong u kum u MP, ka long ban iasaid na bynta ka Jylla khamtam eh ba un iada ia ka snap kyrpang jong ki Jaidbynriew Hynniewtrep, phewse ma u pat u kren bad u leh da kum wei pat.
Lada u Ma Vincent Pala u pyrshah ia ka ILP u dei ban shu kren beit ba u pyrshah ILP, um dei ban kren kyllain.
U la ong ruh ba  ka 6 schedule jong ka constitution ka India ka dei ka stieh kaba iada ia ka riti dustur, ka khyndew ka shyiap,  ka khaii pateng, ki dorbar trai Ri bad ia hok kyrpang jong ngi ki trai muluk.
Ki District council ki wanrah ruh ia ka roi ka par.
“Ngi donkam ia ka 6 schedule bad ia ki District council bad ha ka jingshisha ngi don kam ban nang pynkhlain shuh shuh ia ka.
Ka dei ka kamram jong une u MP ban trei shitom ban pynthikna ba ka 6 schedule kan nang khlain shuh shuh" ong u nongialam ka CoMSO.Ka ILP kaba mih na ka Bengal Eastern frontier regulation 1873 ka long ka Ain ka ban pyrkhing ia ka jingrung bad shong shnong ki poiwir ha ka Jylla ba treikam ka ILP.Ka jingthmu jong ka ILP ka long ban iada ia ki trai muluk ritpaid na ka jingshah tyllep noh ha ki poiwir heh paid ha la ka jong ka Jylla.
Ka ILP ka long kum ka waitlam ka ban mait da ka ain ia ki poiwir ki ba rung beain da ka jingthmu ban tyllep noh ia ngi ki trai muluk ha la ka Jylla.
“Haba phai sha ka Jylla Meghalaya bad ia ka jinglong jingman jong ka, ngi sngewdei ban ong ba ngi donkam lang ia ki District Council bad kumjuh ruh ia ka ILP lane ngi lah ban ong ba ngi donkam ia ka Stieh bad ka waitlam iada Ri.
Ym dei ban ong ba ngi hap jied kawei"ong shuh katei ka kyrwoh.
“Ngi pynkynmaw ia u Bah Vincent Pala ioh u klet, ba ha Mizoram don 3 tylli ki District council , ka ILP ruh ka treikam bad nalor kata kadon ruh ka Article 371 (g) , ha Nagaland don ka article 371 (a) bad ka ILP, ha Arunachal Pradesh Don ka 371 (h) bad ka ILP bad ha Manipur ka article 371 (c) ka treikam bad nalor kata mynta sa ka ILP.Ngim lah ban ong ba lada treikam ka ILP ki district council kin duh noh namar kumba long lang kiwei ki Jylla ngi ruh ngi dei ban ioh lang kumjuh ha kaba ki don lang ka ILP bad ka sixth schedule ne bad ka article 371" ong u nongialam katei ka seng.
Hoid kadei bad ha ka jingshisha ha nga nga sngew ban ong ba kamdei b ngin hap jied bad lada u ong kumta ngi hap long kiba husiar bad nga ai mynsiem ia phi ki nong ia lam ba shakhmat ba ieng skhem ban ym kynran dienNga  lah sngew sih haba nga ioh sngew ia ka jingong u Ma Vincent.
H Pala MP ba ngin duh noh ia ka Sixth Scheduled.
, mynta  nga lah sngew kmen biang haba nga ioh pule ia Kane ka jing Ong  U Robertjune KharjahrinNga kyrshan ia ka jingong u President ka COMSO.U ne u MP u nang tang ban kren haki khubor tang haka Ain zero.
Ha jingshisha Ma U ban pynkhlain iaka Riti dusturLada u ma Pala u sngewthuh tang katne te, la biang eh ba un Phai dien Sha ka IOA and AA jong ki syiem Khasi bad ka Indian Dominion ne wat naduh ki Atchison Treaty bad ki nong Synshar dohlieh khnang ba un kham peiphang khyndiat ia ka lyngkor lajong bad un tip ruh iano u leit mih khmat.
Shillong: Sa tang da ki khyndiat  kynta shuwa ba ngin jam noh sha u snem ba thymmai; ka mei mariang mynta u bnai  ka la kup ia ka jingitynnad ha ka ba la sakhi ia ka madan Golflink ka ba la kylla dur da ka jingtap u thah ha ka por dang step phyrngap.
Haba shisien peit ia ka jingitynnad jong ka mei mariang kaba  kup ia ka dur kaba itynnad la long kum ka jaka ka ba shabar jong ka Ri, hynrei kane ka jaka ka dei ka Golf Flink  kaba  ngim pat ju iohi koit ia ka Meimariang ba kan kup  ia ka jingitynnad  ha kine ki sngi, ha kaba la tap da u thah u ba lieh bad rben ka la pynphuh pynphieng ia ka jingitynnad jong kane ka jaka.
Ia kane lah ban sakhi ha ka por dang step phyrngap ha shuwa ba ki kjat sngi kin  phalang sha  ka sla pyrthei bad pynum ia u thah.
Ka jing khriat jong ka tlang ka pynlong ia ka mei mariang ba kan kup ia ka dur jong ka jing itynnad bad ka ba iphuh iphieng.
By: Dayoomonmi Bareh(Shiliangmyntang WJH)Jingiaid lynti jong phi jong nga,Ha ki sngi baroh shi kattaKumno ia ki ngi la pynlut?Naduh ba sdang haduh bakut.
Ka thong ngi buh naduh basdang,Hato katno sien ngi pyrshang?Ngi kut jingmut ban im babha,Hynrei bunsien ngi iaid bakla.
Laispah hynriew phewsan ki sngi,Shi snem U Blei u ai ïa ngi;Ryngkat ki Saw aiom phyrnai,Por Tlang, Lyiur, Pyr-em, Synrai.
Burom Nongthaw wat nym leh klet,Watla ki sngi sha jngai ki phet;Kyrmen ki jingkyrkhu kin tuid,Ki sngi ban wan, kum i wahduid.
Nongpoh: Ka Pahammawlein Sports Club, ka la ioh ban khur ia ka namjop ha kaba nyngkong ha kaba sdang ka 5th Pantah Rupa Cup Football Tournament ha madan ialehkai ka shnong Nongkhrah, hadien ba ka la lah ban pynliem noh ia ka Nongkhrah Pahamjri da 5-4.
Ha kaba sdang jong katei ka lympung ialehkai, la pynlong da ka Raid Nongkhrah, ha kaba ki la pynlong khnang ia katei ka lympung ialehkai, ka long kum shibynta ban kyntiew ia ka sap ka phong ki khun samla bad ha kajuh ruh ka por ka long kum shibynta ban wanrah ia ka jingiatylli hapdeng ki shnong kiba hap hapoh jong katei ka Raid.
Kiba la donlang ha katei ka sngi, ki kynthup ia u Bah Marcus Marten, President ka HNYF ha Ri Bhoi, kum u Kongsan, nangta u Bah Donroy Kshiar, u Bah Sensy Lyngdoh, ki nongialam Raid bad shnong jong katei ka thain lem bad kiwei.
Haba phai sha katei ka jingiakhun, ka kylla step jong ka jingiakhun, ka la long ba ka Nongkhrah Pahamjri SC, ka la lah ban ialehkai bha bad kata ka long ba ki la lah ban lamkhmat ia ka jingiakhun da 3-1.
Hynrei haba bteng ka kylla miet, ki rangialehkai ka Pahammawlein SC ki la lah ban ialehkai bha tad haduh ba ki la lah pyniakhaid ia ka jingiakhun da kaba thep 2 kol bad kaba la pyniakhaid da 3-3.
Haba la rah noh sha ka Tie Breaker, ka Pahammawlein SC, ka la lah ban pynliem noh ia ka Nongkhrah Pahamjri da 5-4 bad khur syndon ia ka namjop ha kaba sdang jong katei ka jingiakhun.
Shillong: La pynhap pyrda ia ka rakhe lyngkhuh dap 30 snem jong ka Bright Boys Umkor Sports Club ha ka 28 tarik u nohprah, da ka jingialang ba shongkun da ka jingsam momento sha baroh ki nongseng jong ka club naduh u 1989 bad ruh la pynphuh pynphieng da ki jingshad bad jingrwai ha katei ka sngi ha ryngkat ka jing iasngap jar kaba shi minit ia kito ki dkhot kiba la khlad.
Ha katei sngi la ia don lang katto katne ki riew rangbah ki ba la don bynta lang ban seng ia kane ka club, U Bah Presly Marbaniang,  Dr Edmund khongthaw bad kiwei.
Ha kane ka sngi la ia don lang U bah Joel Marbaniang SDO ka PWD Road (nh) Pynursla civil sub division kum u kongsan ha ryngkat u symbud kongsan U Rangbah Shnong Pynursla, Rangbah dong umkor, KSU pynursla unit, Seng Samla Umkor, ki seng longkmie Umkor, ki riew Rangbah na kylleng ka shnong bad ki Samla ka dong Umkor bad kiwei kiwei kiba la shah khot sngewbha lang ha katei ka sngi, ong ka kyrwoh ba la pyllait da u Secretary ka club Namshai Ryngksai.
Ka Bangladesh Telecommunication Regulatory Commission, ka la hukum ban khang lut ia ki tnum mobile ha ki khappud bad ka India, da kaba ki ai daw, ba ka don ka jingthut jong ka suk ka sain bad ka shongshngain jong katei ka Ri.
La iathuh ba katei ka jingkhang, ka ktah haduh 10 million ngut kito kiba pyndonkam mobile, kiba shong ha ki khappud ka India bad ka Bangladesh.
Ki nong pyniaid mobile, ki la khang lut ia ki tnum mobile, kiba don ha ka jingjngai kaba shi kilometre ha u pud ka India  bad ka Bangladesh, naduh ka Sngi Nyngkong, hadien ba ki la ioh ia ka hukum na ka sorkar, ha ka miet jong ka Sngi U Blei bad la khang ia 2hajar tylli ki tnum mobile, ong ka khubor bad ki kompeni kiba shah ktah ki long ka Grameenphone, Teletalk, Robi bad ka Banglalink.
Ka Bangladesh, ka kam ba katei ka jingkhang ia ki tnum mobile, ka long kaba tang shipor bad ka dei lyngba ka jingbthah jong ka sorkar.
Ka Bdnews24.
com ka iathuh ba ka sorkar Bangladesh, ka tip bha, ba ki don ki Muslim, kiba la leit kit sha West Bengal, ha U Naiwieng ba ladep bad la iathuh shuh shuh ba ha U Naiwieng ba ladep, ki don 238ngut kiba la khang da ki shipai BGB, kiba thu ban rung sha Bangladesh, lyngba ka Maheshpur ha Jhenaidah.
U Asaduzzaman Khan, myntri kam poh iing ka Bangladesh, u kam ba ka don ka jingthmu ban beh ia ki khar Bangladesh na India, hynrei ia katei ka jingthmu la khanglad da ki shipai khappud bad u kren shai ba ka Bangladesh, kan shim tang ia kito kiba la thikna, ba ki dei ki nongshong shnong jong katei ka Ri.
Shillong: U Chairman ka MPSC U L.M Sangma, u la pyllait paidbah ia ka kot poetry ba la ai kyrteng ka “KA’TONGNI SULRANG" ka ba ha ka ktien nongwei ka mut ka “Tune of Heart" ba la thoh da u Truemen M Sangma kaba la thoh ha ka ktien Garo.
U nongthoh ia kane ka kot poetry u Truemen M Sangma haba iakren bad ki ladpathai khubor u la iathuh ba ka dei ka kot ba ka nyngkong ka ba u la thoh bad ha kane ka kot poetry “ KA’TONGNI SULRANG" ka don 21 tylli ki phang ba pher bapher ki ba la shim ban pynwan dur ia ka kot ha ka dur jong ka poetry.
U la iathuh ruh ba ka la shimpor haduh shisnem shiteng ban pyndep ia kane ka kot  bad u kmen ba lada don ba kwah ban pynkylla ia ka ha kiwei ki jait ktien khamtam ha ka ktien nongwei (English).
Na ka liang u Chairman ka MPSC u LM Sangma, u kitbok kitrwiang da ka ba ong ba baroh u briew u don ia ka jingnang jingstad hynrei tang ki briew ki ba don ia ka sap ban thoh ki lah ban pynwandur ia ki kyntien.
Ha kane ka sngi la wan synran lang da kiba ha ing ha sem bad kumjuh ki paralok parajor jong u Truemen Sangma.
Shillong: Kum shi bynta ban kynmaw burom ia ka sngi iap ba157 jong u khla wait na thain rilum jaintia u Kiang Nangbah, myn hynnin ka sngi ka Khasi Student Union (KSU) ka lah plie paidbah ia u mot u ba don ha khmat ka Civil Hospital Shillong.
Ha kane ka sngi plie paidbah ia u mot lah wan sakhi da ki dkhot jong ki sengbhalang ba pher bapher ki ba kynthup ia ka HNYF, FKJGP, RBYF, ka dorbar shnong jong ka Wahthabroo lem bad ki riewpaidbah.
Ha kane ka sngi la ioh ruh ka jing shad mystieh na ka kynhun na them Ri-bhoi.
Ia u ne u mot jong u Kiang Nangbah la sain dur da u Sainbor Kharmaw phlang bad u Dani Khyriem.
Ia u ne u mot jong u Kiang Nangbah la pynieng ha ka jaka ba la ai sngewbha da ka tnad PWD bad ia ki bulb ban pyn meh ding ha poh kane ka jaka la noh synniang da ka tnad MeCL jong ka Meghalaya.
Une u mot ba thymmai la shna bad yn peit bad sumar hi da ka KSU.Haba kren ha kane ka sngi pyndon burom ia u Kiang Nangbah u president ka KSU u bah Lambokstar Marngar u la ong ba ngi dei ban bud nuksa ia ka jong long shynrang jong u Kiang Nangbah ha ka ba dei ban ia khun pyrshah ia ki ba thmu ban iuhroit ia ka hok tynrai jong ki briew ka jylla.
“U Kiang Nangbah u aiti ia ka jing im ban ia khun pyrshah ia ki dohlieh (phareng) bad ban iap ruh na ka bynta ka hok jong ki trai shnong ka jylla" u la bynrap.
U la ong ruh ba ha kum ka por mynta ki trai muluk ka jylla ki dei ban kyndit thiah noh bad ban iakhun pyrshah sa ia ka jing synshar donbor ki doh iong (sorkar kmie).
U President ka KSU u Lambokstar Marngar u la pynpaw ba ka seng lem bad kiwei ki sengbhalang kin dang iai pynsawa kham jam ia ka sur dawa ILP hapoh ka jylla.
“Wat pat ia kmen ba ka sorkar jylla ka la pynmih ia ka ‘resolution’ ban pyntreikam ILP hapoh ka jylla, namar kane kadei tang ka sienjam ba nyngkong sha ka jing jop" u la ban.
Na ka liang u Chairman ka North East Student Union (NESO) u bah Samuel Jyrwa u la kyntu ia ki paidbah ka jylla ban ia long ki ba tylli na ka bynta ka ioh ia ka ILP hapoh ka jylla baroh kawei.
U la ong ba ka sorkar kmie ka mut ban rat dyngkhong ia ki rit paid ka thain lam mihngi da ka ba wan rah ia ka Citizenship Amendment Act 2019.
U la kyntu ruh ia ka paidbah ban long ki ba la khreh ban ia mih paidbah ban dawa beit na ka sorkar kmie ban pyntreikam ILP hapoh ka jylla Meghalaya.
“Lada ka sorkar kmie ka lah ban ai ILP ia ka jylla Manipur kan eh aiu ia ka sorkar kmie ban leh kumjuh ia ka jylla Meghalaya ruh" la buh jing kylli u Samauel Jyrwa.
Na ka liang jong u General secretary  ka FKJGP u bah D.Khongsit u la kyntu ia ki paidbah ka jylla ba kim dei ban die duh ia la ka jong ka khyndew ka shyiap ha ki poi wir.
U la pynpaw ruh ba nangne sha khmat ka seng kan bud dien bha ia ka ei ka sorkar ka rai halor ka jing dawa ILP.Na ka liang jong ka Khun Hynniewtrep National Awakening  Movement (KHNAM)  Youth Wing Kum ka dawa jur ba ka sorkar jylla bad na ki District Council ba ki dei ban buh ia u mot ba shiryngieng jong ki khlawait ha ophis sorkar khamtam ha Sacratariat khnang ba ki pateng ban wan kin dang tip bad ieid burom ia ki.
Ka KHNAM ka kyntu ruh ia ka sorkar Meghalaya ba ka dei ban pynthikna ba ka history jong kine ki riewialeh na ka jylla Meghalaya bad dei ruh ban hikai tista shaphang jong ki ha ki skul bad kolege jong ka jylla baroh kawei.
Shillong:  U President ka Khasi Student Union (KSU) u Lambokstar Marngar myn hynnin ka sngi u la ong kino kino kiba pyrshah ia ka jing dawa ka jylla ia ka ILP ki dei ban mih noh syndon na ka jylla Meghalaya.
Ha dien ka jing mih ki khubor lyngba ki ‘social media’ ba don ki ba pyrshah jur ia ka ILP ki ba kynthup ia ki bar jylla bad ki trai muluk napoh ka jylla Meghalaya na ka liang ka KSU ka pynpaw paidbah mynta ka sngi ba ki dei ban mih noh syndon na ka jylla Meghalaya.
U la ong ruh ba don ki trai muluk lane ki ing khong shalangmat ki ba leit pynshoi sha ka sorkar kmie ban nym ai ILP ia ka Meghalaya.
“Lada ka sorkar pdeng ka niew ba ka jylla Meghalaya ka dang hap hapoh ka riti synshar jong ka ri India ka dei ban ai ia ia ka ILP bad ka dei ban burom ia ka rai jong ka sorkar Meghalaya" u la bynrap.
Na ka liang u president ka KSU u Lambokstar Marngar u la maham ia ki trai muluk ki pyrshah ia ka ILP bad u la ong ruh lada ki thut ban im ha ka jylla ki dei ban mih noh syndon.
U la pynpaw ba ka seng KSU kan iai bteng ban pyrshah jur ia ka CAA 2019 bad ka seng kan nym pyndem tdong ha khmat ka sorkar kmie.
“Ha kane ka juk mynta ngim lah ban ia khun bor bah tangba kam pher ruh lada ngi kyllon iap ha jing ialeh ne hapoh ing byndi da lei lei ngin nym pyndem" u la bynrap.
U nongialam ka KSU u la ong ruh ba kum shi bynta ban pynshai paidbah pyrshah ia ka CAA 2019, ka seng naduh u snem thymmai 2020 kan leit ha man ki shnong ka jylla.
Shillong: Ka Seiñ Kyntu Seiñ Raij12 Daloi ka la pynlong ia ka jingrakhe ia ka lyngkhuh sngi iap ba157 snem u Khlawait ka Ri Jaintia u Woh Kiang Nangbah ha kti ka Sorkar Phareng ha u snem1862.
Ia kane ka programme la pynlong ha ka office treikam jong ka Seiñ Kyntu Seiñ Raij12 Daloi ka ba don ha Thadmuthlong C Phramer West Jaintia Hills District.
Ha shwa kane ka program, ha ka por step ka don ka jingia kynduh lang ki khun jong ka Seiñ Raij Muthlong bad ki nongkitkam ki dkhot bad ki tnad Seiñ Raij bapher bapher ha ka Bair Seiñ Raij Muthlong bad hadien kane ka la sdang da ka jing ia iaid paidbah naduh na Biar Seiñ Raij Muthlong shaduh ka office Treikam ka SKSR -12 Daloi ha Thadmuthlng C Phramer ha ryngkat ka risa ka hynhoi da ki ktien phawar.
Ka la don ka jing leit buh syntiew ha ka jing ialam da u President ka Seiñ Kyntu Seiñ Raij -12 Daloi u Rgh, Wom Chyrmang ryngkat ka jing ia don lang u Rgh, Meliyo Lyngdoh u ba long ruh u President ka Seiñ Raij Muthlong.
u Dr.GL Niang u Ex-President ka Seiñ Kyntu Seiñ Raij 12 Daloi, bad u Rgh, Moses Lyngdoh u Langdoh Niam ka Raij Dienchynrum lem bad ki paidbah jong ka thain.
Hadien ka jing buh syntiew la ioh ruh ka jing shad lariti tynrai bad ka shad Pastieh na ka Seiñ Raij Nangbah bad ia ka jing Shad Kyllain Wait na ka Seiñ Raij Mukhla.
Shillong:  Ka Matti Charitable Society kaba la seng san snem mynshwa ryngkat ka jingiatreilang bad ka Khasi Disabilities Association (KDA) myn hynnin ka sngi kala noh synniang jingiarap sha ki briew ba duk ba duna dkhot met.
Ki don baroh 23 ngut kynthup 19 ngut ki kynthei bad 4 ngut ki shynrang kiba la ioh jingiarap ba dei na ki shnong bapher bapher ka ri Khasi-Jaintia.
Ia ka jingialang sam jingiarap la pynlong ha kamra ka KJP Girls Higher Secondary School, Shillong.
La sam jingiarap da ka pisa bad kumjuh da ki tiar ia kine ki briew kiba duna dkhot met bad kiba duk.
Ka kongsan ka kong Grace Mary Kharpuri ka MDC, kala ong ba ban don bynta ha kum kane ka prokram ka long kaba kyrpang bha shwa ban pdiang sngewbha ia u snem thymmai 2020.
“Ka prokram ka long kaba kyrpang ia nga, ban iadon bynta ba ngan sah kynmaw", la ong ka kong Grace.
Kala ong ba ka la ju ktik ia ka jingmut jongka kaei ka jingmut ka Khrismas na ka bynta ban leh ma burom ia u Trai.
Ka la kitbok ia ka Society kaba la leh ia kane ka kam ban shakri ia kiba duk.
Ka la ong, “Ka ktien u Blei jong u Lucas ka lynnong ba 12, 13, 14 kala ong ba dei ban iarap ia kiba duk ban ioh pat ka jingkmen ialade",.
Ka MDC kala ong ba don kiba duna hynrei ki la paw bad tyngshain bha ha ki kam bapher bapher ba u Blei ula ai ka sap kyrpang ia ki.
U president ka KDA, bah Starwin Kharjana ula ong ba ka jingduwai ka jingmane ia u Blei uba ym ju iohi, kam don jingmut lada ym don ka mynsiem ban iarap ia kiba duk kiba donkam ka jingiarap.
Ula ong ba ki don 43 hajar eiei ki briew kiba duna ha ka jylla katkum ka jingkhein na ka sorkar.
U la ai khublei ia ka Matti kaba la kner ia kane ka jingiarap sha ki briew kiba duna.
Ia ka jingialang la pyniaid da u president ka Society bah RL Thabah, ba la don ka Principal kong H Marwein, Pastor B Syiem ki nongpdiang ia ka jingnoh synniang, bad kiwei.
Nongpoh:  Ka ophis u Block Development Officer (BDO) Umsning Block, ki la ujor ejahar pyrshah ia ki runar kiba la thmu ban pynjulor ia ka ophis treikam da kaba kawang maw ia ki kamra treikam hapoh katei ka ophis kaba don ha Umsning.
La ioh jingtip ba katei ka jingjia, ka la jia mynha ka miet 28 Tarik ha ka por mynmiet ha ka por 9 baje ei ei mynmiet, kaba dei ruh ka por kaba u nongap (Chowkidar) u dang leit donkam, ha kaba ki runar ki bym shem la lah ban ithuh durkhmat, ki la leit ban pynjulor ia kawei na ki kamra da kaba kwang maw ia ki kamra bad ha katei ka jingjia, ka la wanrah ia ka jingjulor ia ka kamra treikam ka Accountance.
Halor katei ka jingjia, na ka liang ka ophis u BDO Umsning Block, ka la ujor ejahar sha ki Pulit, khnang ban iohkem ia kiba la donkti ha katei ka kam runar, kaba thmu ban pynjulor ia katei ka ophis u BDO ha Umsning.
La ioh jingtip ruh, ba katei ka jingshah pynjulor katei ka ophis u BDO ha Umsning, kam dei shuh ka sien kaba nyngkong, hynrei ka la dei ka jingjia kaba bunsien, ha kaba ki runar ki ioh ban rung katba mon sha katei ka ophis, namar ka jingbym don ki jingker kiba biang.
Shillong: Ka kynhun ka sorkar Meghalaya Democratic Alliance (MDA) kan leit biang sha Delhi ha u snem thymmai 2020 na ka bynta ban buddien ban pynbor ia ka sorkar pdeng ba u President ka ri un soi ne pynbna ban pyntreikam da ka Bengal Eastern Frontier Regulation 1873 ne ka Inner Line Permit (ILP) ha ka jylla Meghalaya hadien ba la mynjur bad pdiang da ka iing dorbar.
Haba kren sha ki lad pathai khubor, ki nongialam ka sorkar MDA ki la iathuh ba kin leit kynduh biang ia ka sorkar pdeng ha u snem thymmai 2020 na ka bynta ban iaksaid ban pynngeit ia ka sorkar pdeng ban ai noh da ka ILP.“Naduh ka sngi ba nyngkong, ngi la iakren iamir jingmut lang, kam don kano kano ka jingartatien.
Ngi la shim ia ka rai lang baroh ban dawa ILP.Ngin leit kynduh biang ia u Amit Shah,  wat ia u Narendra Modi ia ka ILP", la ong uwei u MLA ka sorkar MDA.U la ong ba ka kynhun na ka MDA ka la wan jngoh na Delhi lem bad ki sengbhalang.
“Haba ngi iakren bad u myntri kam pohiing ka ri u Amit Shah, ngi ong ba ngim kwah Citizenship Amendment Act 2019 (CAA) ha Meghalaya bad u myntri rangbah ka jylla ruh ula kren jur ha u Amit ban sngap ia ka sur jong ki paidbah ka jylla", ula bynrap.
La iathuh ba don ka jingsngew kmen hadien ba u Amit Shah ula pynbna ban pyllait ia ka CAA na ka Sixth Schedule hynrei ym shym la hun namar ba ka jingpynlait ka long tang 97 na ki jaka ha ka jylla.
“Ngi la iakynduh biang ia u Amit Shah ngi la dawa ba dei ban pyllait lut", ula ong.
La iathuh ba ki don kiba wohnia hynrei ka jingiaid lynti ka long kaba jop watla ym pat jop lut haduh mynta.
U la ong ba u Amit Shah ula kular ban wan biang hadien ka Khristmas ban iakynduh biang bad un peit ia kaba bha tam ia ka jylla Meghalaya.
Ha kajuh ka por,  la ong ba  ka jingdawa ia ka ILP ka mut beit ban pyndam ia ka CAA ba kan nym treikam ha ka jylla.
Shillong: Ka Association for Democracy and Empowerment (ADE), kaba na Tura, ka pynremjur halor ka jing thung Chief Secretary ba thymmai da u M.S Rao jong ka jylla Meghalaya.
Lyngba ka kyrwoh na u president ka ADE u Dalseng Bira Ch.
Momin ka seng ka la pynpaw ba kane ka jing thung da u M.S Rao kum u Chief Secretary thymmai ka jylla ka pyni ia ka jing iuhroit ia ka hok ki trai muluk ka jylla.
Ka seng ka la kyntu ia u myntri rangbah ka jylla u Conrad K Sangma ban thung da u Hector Marwein kum u Chief Secretary ba thymmai ka jylla Meghalaya namar u long ruh u ba senior tam na ki ophisar baroh bad ba u Hector Marwein u don ia ka hok ban long u chief secretary ba thymmai ka jylla.
Ka seng ADE ka pynpaw ruh ia ka jing leh donbor u M.S Rao ha ka por ba ia khih halor ka Village Administration Bill (VAB) jong ka Khasi Hills Autonomous District Council (KHADC) , ka seng ka kynthoh ruh ba u M.S.Rao u la shim da ka rai pyrshah ia ka jing mynjur u paidbah ka jylla Meghalaya.
Shillong: Ban rakhe ia u snem thymmai 2020 ka Hynniew Trep Youth Movement (HYM) ka la noh synniang da ki jain blanket bad ki jain phong sha ki 10 tylli ki shnong ha ka thain Nongpoh, Ri Bhoi District kynthup ia ka Mawroh, Umbuda, Nongkhrah, Pahamardoloi, Pahambir-lum, Pahambir-them, Mawiong, Pahamshiken, Nongtyrlaw, Mawiong, Umngei.
Ha kane ka prokram lehkmen snem thymmai ka HYM ka la pynlong ryngkat ki paidbah na ki 10 tylli ki shnong ha Nongkrah, Nongpoh kum shi bynta ban shakri ia ka jaidbynriew bad khamtam ia ki longiing ba duk basuk ha kaba ka la noh synniang 120 tylli ki blanket sha ki longing ba duk bad shibun ki jain phong ia ki khynnah, samla bad kumjuh tymmen ba kin ioh ban pdiang burom ia u snem thymmai 2020 da ka jingsuk bad ka jingkmen.
Ha kajuh ka por ka la pyniar ia ka tnad treikam ba la tip kum ka HYM Nongpoh circle ha ka jingdonlang u Adviser bah Rolan M Lyngdoh, bah S Thabah, Working president Central body, Masting Jana, Secretary HYM Ri Bhoi District.
Ki nongkitam ka Nongpoh circle ki long President bah S Suphai, Genl Secy bah Biju Sylliang, Publicity secretary Pynskhem Marwein lem bad 10 ngut ki Executive member.
Ia ka jingialang la pyniaid da u  bah A Kharnaior.
GS central body ha ka jingdonlang u bah Wanshai Syiemsad, Finance secy bah C.Lyngdoh.
Rangbah Shnong Nongkhrah  O.P.Lyngdoh Rangbah Shnong Mawroh ryngkat kiwei ki Rangbah Shnong kiba la don bynta ha katei ka jingiarap.
Shillong: Ka HYC ka pynpaw ia ka jingpyrshah jur halor ka Jingpynbna jong ka Sorkar Jylla lyngba ka jingpynbna ka sorkar kaba 23 tarik Nohprah 2019 ia kaba lah soi da u Commissioner & Secretary, Tnat Forests bad Environment, Meghalaya, ia kaba lah pynjlan shuh shuh ia ka Samoi treikam jong u CP Marak, IFS kum u Chairman ka State Pollution Control Board (SPCB) naduh ka 1 tarik u January, 2020.
Katkum ka jingtip jong ngi u CP Marak u lahdei ban shongthait noh na ka kam kum u PCCF & HoF, Forest ha ka 31.12.2019 bad kumjuh ruh ka samoi treikam jong u kum u Chairman ka State Pollution Control Board ruh ka lahdei ban kut noh.
Ha ka jaka jong u lahdei ban wan shimti da u Bah Y.S Shullai, IFS kum u PCCF & HoF, Tnat Forest naduh ka 1 tarik Kyllalyngkot, 2020.
Kumba long ka rukom, uno uno u ba shimti kum u PCCF & HoF, Forest u long ruh u Chairman ka State Pollution Control Board.
Kat kum ka jingtip jong ngi, u Bah Shullai u don sa tang 8 haduh 9 tylli ki bnai ha ka kam jong i.
Ka pynlyngngoh bad pyndom shibun eh ia ngi ka long ba balei ka Sorkar Jylla kam thung ia u Bah YS Shullai ruh kum u Chairman ka State Pollution Control Board hynrei lah thung biang ia u CP Marak uba lahdei ban shongthait noh na ka kam.
Hato kane kamdei ka jingleh shiliang khmat ia u paradoh parasnam u jong ngi da kane ka Sorkar? Hato don aiu sha lyndet jong kane ka jingleh jong ka Sorkar? Balei ba ynda lahdei ka pali jong u jong ngi ban bat ia ka ka la shu shah pynduh jubor bad iuhroit ia ka hok jong u?.
Katkum ka jingtip jong ngi, u CP Marak u lah bat ia ka kam Chairman ka State Pollution Control Board mynta la 5 snem bad lah thung ia u naduh ba u dang bat tang kum u Chief conservator of Forest.
Hadien ba u lah kiew sha ka kyrdan kum u PCCF ruh u dang iai bteng ban bat ia ka kam Chairman ka State Pollution Control Board bad mynta hadien ba u lah shongthait ruh u dang kwah hi ban dang iai bat ia kane ka kam.
Ka jingkylli ba ngi kwah jubab ka long ba do  aiu ha kane ka Board ba une u briew um kwah shuh ban shongthait ne iehnoh ia ka? Balei ba ka Sorkar jylla ruh kam kwah ban pyllait ia une u briew na kane ka kam? Hato kane ka jingleh kam long pyrshah ia ka rukom ba ju leh baroh shi katta?don aiu sha lyndet jong kane ka jingleh ka Sorkar?.
Kane ka jingleh jong ka Sorkar Jylla ban pynduh ia ka hok u doh u snam u jong ngi uba dei hok ban ioh katkum ka kyrdan ka jong u, ka long kaei kaei kiba ngim lah ban pdiang kum ka Seng.
Dang ha kine ki khyndiat sngi ngi lah iohi ba ka Sorkar Jylla ka lah pynduh ia u Bah Hector Marwein, IAS ban long kum u Chief Secretary wat lada u dei hok ma u ban ioh ia kane ka kyrdan bad mynta ka kynti pat kane ka Sorkar ka pynduh ia u Bah YS Shullai, IFS ban ioh bat ia ka kam Chairman ka State Pollution Control Board wat la udei hok ban ioh nat ia kane ka kam.
Kaei ba kane ka Sorkar Jylla ka khein ia ngi u Hynniewtrep? Hato ki briew ki jong ngi kim long kiba bit ban bat ia kine ki kyrdan bapher bapher ha ka sorkar? Hato la leh khnang ia kine kiei kiei ban pynduh hok ia u doh u snam u  jong ngi?.
“Ngi kwah ba Sorkar Jylla kan pynshai ia kane khamtam u Minister ka Tnat Forest bad Environment, khnang ba ki paidbah ka Bri u Hynniewtrep kin shai halor kine kiei kiei bad ba ki briew ki jong ngi kiba trei ban shakri met bad mynsiem ha ki Tnat bapher bapher jonv ka Sorkar Jylla kin sngewthuh shai ia ka Polisi treikam jong kane ka Sorkar ha kaba iadei bad ki ophisar na ka Jaidbynriew Hynniewtrep", la ong ka HYC.Ka seng ka dawa ia ka Sorkar Jylla ba kadei ban weng noh mardor ia katei ka jingpynbna ba lah kdew haneng bad ban thung ia u Bah YS Shullai kum u Chairman ka State Pollution Control bad ha kajuh ka por ngi dawa ruh badei ban thung ia u Bah Hector Marwein kum u Chief Secretary ka Sorkar Jylla.
Lada ka Sorkar kam sngap halor kane, na ka liang ka Seng ngin sa shim ia ka rai ban pynpaw ia ka jingpyrshah ka jong ngi kum ka Jaidbynriew ban pynneh bad pyneh la ka rngiew na ka jingshah iuhroit jong ki briew ba dei hok.
Ka seng ka kyntu ruh ia ki minister bad ki MLA na ka Jaidbynriew Hynniewtrep ba kin shimkhia lem ia kane bad ba kim dei ban shu sngap bad hun ha kum kane ka por ba ki briew ki shim kabu bad pyrshang ban iuhroit, ong ka kyrwoh na u bah Roy Kupar Synrem u General Secretary HYC.Ka dur ka la pyn lyngngoh ia kiba bun, haba la pyndeng bra ia kawei ka langbrot.
La pyni paidbah ia katei ka dur, ha ka peij facebook da ka Franklin Vets Lifestyle Farms ha New Zealand, ha kaba la iathuh ba katei ka langbrot, ka dei kaba la ai kyrteng Rose bad katei ka ar met bad don lai tylli ki khun langbrot ha ka kpoh jongka bad ka jingkhia jong kitei ki khun, ka la ktah ia ka jinglong ka met jongka bad nangta sa ki buin jongka ruh, ki la nang noh shapoh bad ki lah ban hap ha madan, lada ym ai jingsumar kham kloi.
Kumta ban nym ailad ba ki buin jongka, kin hap ha madan, la teh noh, da kaba pyndait da ka bra ha ka met jongka bad katei ka langbrot ka la kha suk, ia ki lai tylli ki khun langbrot.
La iathuh ruh ba ia ki khun langbrot jong ka Rose, la shu ai buin noh da u bitor dud, ban ailad ba kin rkhiang ki buin jongka bad ba kin nang kham rit shuh shuh, ynda haba ka la ioh ia kitei ki lai tylli ki khun.
Lada ym dei lyngba katei ka bra, la iathuh ba ka lah ban poi ka khep, ba ki buin kin hap sha madan bad hangta, ki doktor kin hap ban puid lane ban weng noh ia ki buin jong katei ka langbrot.
Hynrei ka bor jong ka bra, ka la iarap shibun bad ka Rose, ka la kha suk bad mynta ki buin jongka, ki la nang rit bad sting shi katdei.
Shillong: Ka JSU Central body mynta ka sngi hapoh ka jingialam u President ka seng u Lawyerson War bad u General Secretary ka seng u Jersom Shylla ha ka jingiadonlang U President ka Shillong circle u Treiborlang R Suchen bad u President ka Jowai Circle u Neal Jordan Rymbai u President ka War Circle U Eddy Kerry Pohtam bad ki Members jong ka seng ki la leit buh syntiew ha u Mot Kiang Nangbah badon ha Iongpiah Jowai bad ha u Mot Sahnam jong u Woh Kiang Nangbah badon ha Syntu Ksiar kum ka dak ka jingkynmaw bad burom ia ka sngi lyngkhuh sngi iap u Woh Kiang Nangbah kaba la la kot sha ka 157 snem.
U President Rangbah jong ka seng JSU, U Samla Lawyerson War u la ong ba ka jing kynmaw lyngkhuh sngi iap kaba 157 snem jong u khla wait ka Ri, u Woh Kiang Nangbah kan long ruh ka jing kyrsiew thiah ia ki Para Ri ba kin len lade na bynta ban iada ia ka Ri khamtam ha kane ka por ba ka jaidbynriew ka shah nion beiñ ha ka Sorkar India da ki ain iakjakor kiba lai phew jaid ban iuh roit ia ka hok long trai ha la Ri la jong.
Ha shuwa ban buh ia ki syntiew ha U Mot sah kynmaw ha Syntu Ksiar jong u woh Kiang Nangbah lah buh da ka jingduwai kaba jar jar.
Ka Seng ka burom shikatdei eh ia u ne u riewkhraw bad u nongialeh laitlud ka ri jong ngi uba len ialade ban ai ka jingim na ka bynta ka ri bad ka jaidbynriew jong ngi da ka ba u la shah sdien pasi ha u snem 1862 ha ka sorkar Phareng ha Iawmusiang.
Ha kawei ka bynta, ka JSU Khliehriat circle hapoh ka jingialam u President U Livingson Sama bad u General Secretary U Emanuel Bhoi ki la leit buh syntiew ha u Mot Sahnam jong U Woh Kiang Nangbah uba don ha Khliehriat ha New Deputy Commissioner Office.
Shillong: Ha ryngkat ka jingplie ia u mot ba thymmai jong u Woh Kiang Nongbah,  mynta ka sngi ka Khasi Student Union ka la kynmaw burom ia ka lyngkhuh sngi iap ba 157 snem  jong u khlawait ka Ri ha khmat Civil Hospital.
Ha kane ka sngi ha ryngkat ka jingshad tynrai na Ribhoi,  la  plie ia u mot ba thymmai  jong u woh Kiang Nongbah.
Na ka liang ka KSU ki la shna da uwei u mot bathymmai namar ba u mot u barim u lah ban neh tang saw snem, kumta na ka liang ka KSU  ki la shna thymmai noh da uwei u mot u ba thymmai.
Kum u nong pyniaid ia ka jingialang u bah Donald Thabah general secretary ka KSU u la ong ba ka jingsngew donkam jongki ban shna sah jing kynmaw  ia une u mot jong ki riewshlur ka long ba  ym pat don u wei ruh u mot jong ki riewshlur jong ka jylla, u ba don da ka dur shirynieng briew  ha kane ka jylla.
La wan ban buh syntiew da ki nongialam barim jong ka KSU,  u president ba mynta u Lambokstarwell Malniang, ki nongialam ka FKJGP, ki nongialam ka HNYF, Jaintia  Women wings bad ki nongialam shnong Wahthabru, ki unit ba pher ba pher na kylleng ka ri Khasi Jaintia.
Bah RM ShabongKan long  kaba sngew tynnad ban ia sngap kai ha ki sngi ki ban sa wan, lada kan urlong shisha ka jing ia tainia hapdeng U Himanta Biswa Sarma pyrshah ia U Samujal Bhattacharjee, uba dei uwei na ki nongialam ka All Assam Students Union (AASU).
Na kaei kaba la sngewthuh, utei u myntri jong ka sorkar Assam, uba dei uwei na ki heh duh jong ka BJP sha ka thain shatei lam mihngi, u kwah ban ia tai bad ki heh ka AASU, halor ka ishu jong ka Citizenship Act (CAA), nangta halor ka National Citizenship Register (NRC) bad la khmih lynti ba ka jing ia tainia jongki, kan long halor kitei ki mat bad ka jingiadei bad ka Assam, lane ka thain shatei lam mihngi hi baroh kawei.
Ngim tip la ka jing ia tai nia, ka iahap ne em ban pynlong hapdeng jong u myntri ka sorkar Jylla lem bad ki nongialam sengbhalang (hynrei lada ka jing ia tai, ka long hapdeng U Himanta, kum u riew sain pyrthei lane u nongialam jong ka seng BJP, kata kan dei kawei pat ka phang) bad nalorkata ka mih sa kawei ka mat bad kata ka long, la ka jing ia tainia, kan don ne em ia uba jop bad uba rem  bad shu buh lada ka jop ka AASU kaei ka ban mih bad lada un jop pat U Himanta, kaei ka ban mih nangta.
Haba iakren ia ka CAA, ngin nym pat lah ban ong, la kan ktah ha kano ka dur, wat la ka don ka jingsngew tieng kaba jur jong ka thain shatei lam mihngi bad ka Ri India hi baroh kawei, hynrei lada ngi iakren pat ia ka NRC, hangta ruh ka mih ka jing jyrwit kaba jur bad ka daw ka long namar ba wat U Narendra Modi, um ia beit ia ka sur jong u myntri kam poh iing jongu, U Amit Shah, ha kaba ula kren thikna ba yn beh naphang ia ki poiwir ha shwa ka elekshon MP 2024 bad ba yn pyntrei kam ia ka NRC ha kylleng ka India.
Kam dei tang kata, lada iakren ia ka Assam, ngi iohi ba ki 19lak ngut, kim dei tang ki Muslim,  hynrei dang shen, ngi iohi ba ki jaitbynriew Gorkha, ki la khie bitar ba ki don bun kiba la shah weng kyrteng ha katei ka thup jong ka NRC bad ym dei tang katta, la iohi ba ki don ki jait bynriew Khasi, Garo ruh kiba shah kyntait bad kitei ki long tang khyndiat ki kyntien, kiba la dei ban leit pynsah noh ia kitei ha kito ki phatok, kiba don ha Goalpara (lada ka sorkar Jylla, kam pyrkhat da kumwei) lane ban beh krad noh ia ki sha Bang ladesh, kumba don ka jing mutdur jong ki nongialam BJP.Sngew tynnad ia ka jing ia tainia, lada kan iaid beit shakhmat, hapdeng kitei ki arliang mamla, hynrei ka shu long tang kawei ka phang bad kata ka long ba lada ka rai rem bad ka rai jop kam don, kumta ka jing ia pynlut por jong ki nong ia tai bad ka jingsngap jong ki paidbah kam don jingmut satia.
Ka National Register of Citizens (NRC), ka dei ka kam poh iing jong ka India, hynrei yn nym shah iano iano ruh ban rung beain sha Bangladesh, ong U  Maj Gen Shafeenul Islam, u heh duh ki shipai Border Guard Bangladesh hynnin ka sngi.
U Islam, u  kren ia kitei ki kyntien ha ka jingialang, kaba long hapdeng ki shipai BSF bad ki shipai BGB ha India.
U Shafeenul, u don mynta ha India bad ka kynhun ba 11ngut jong ki shipai BGB, ha ka jing ialang kaba ki pynlong bad ki shipai BSF.Shillong: Ka Meghalaya kala shah rem ha ka Bihar da shi innings bad 239 run ha ka jingiakhun ka U-23 Col CK Nayudu Trophy kaba long myn hynnin ka sngi ba nongbah Patna.
Ha kaba kut ka sngi ialehkai kaba ar, ka Meghalaya kala shah liem 99, 390 run hadien ka inning ba nyngkong ka Bihar kaba kamai 489.
Ka Meghalaya ka kamai 151 ha kaba u Yogesh Tiwari u tied 33, katba u  Anish Charak (29), Gurmehr Chona (25) bad u Roshan Warbah (24).
Shillong: “Balei haba ka jaitbynriew jong ngi ka bit ka biang ha ki khmat ban peit, hynrei dang bun kiba shah ieh khun rei, kane ka dei ka dak jingkylli kaba heh bha ban buh bad kane lehse ka lah ban long ba ka jingiapoi kha ka la long khlem da pyrkhat bad sa kawei pat ka long ba haba la pynbna ban pan ki jingiarap na ka bynta ka jingsynniang ia kiba duk, dei kiba duk hi kiba synniang para maki," ong u nongialam ka seng ki nonghikai ka APSTA u Babu F C Shullai haba kren kum u kongsan ha ka prokram ka jingsam jingiarap ia kiba duk tam, ka sien kaba 8 ba la pynlong da ka Shlem Jingiarap ia kiba duk tam U Rupang kaba la long ha ka sngi saitjain ha Mawkhar Christian HR.Secondary School.
Ula iathuh ruh ba ka seng jong ki mynta lah 27 snem ka la leh kum kine ki prokram ai jingiarap ha kiba ka seng ka kham pynleit jingmut bha ha ki jaka ri khun swet bad ka prokram kaba dang shu dep shen ula ong ba la pynlong ka jingai jingiarap ia ka NEIMA kaba don ha Pynursla bad ula iathuh ruh ba ka seng ka buh ia ka mang tyngka kaba T.5 lak ha ka shi snem ban iarap ia kiba duk.
Haba ong ba kane kadei ka sngi kaba khraw na ka liang u Babu Shullai ula ong, “Ka jingthoh bakhuid ruh ka ong ba suk uba duk ha ka mynsiem naba ka Hima bneng ka long ka jong ki, suk kiba ai naba yn ioh jingkyrkhu na sha lyndet bad kane ka prokram ai jingiarap don bok ba la pan lyngba ka kotkhubor bad la shem pat ba bun kiba ai ne noh synniang lyngba ka pisa dei hi kiba duk ia kiba duk bad kumjuh ruh ngi shem ba kiba pynjop MDC, MLA ne MP ruh dei hi kham bun kiba duk kiba pynshong shuki ia ki.
"“Ka AMPSTA, APSTA ngin ia treilang bad kane ka shlem ai jingiarap bad ngin sa shim ia ki kyrteng jong kine ki 10 ngut bad ngin sa pyrkhat sa na ka Committee jong ngi kumno ban leh.
Wat la ngi long kumno kumno ruh ngim pat hap ha u pud ban ap ban khrong ne jingbam na ki jaka theh niut kumba long ha Delhi.
Ngi long ka jaitbynriew ka bym pat rah dieng duh bad ka bowl ban khrong," ong u Babu Shullai.
Katba u Rangbah shnong ka Mawkhar u Bah Arwansing Tariang ula ong ba kane kadei ka sngi kaba kyrpang khamtam eh ban iarap para bynriew kum ha kane ka pyrthei kaba rhah spah, ka tynneng, ka sngew shimet ha kaba I kumba ka jaitbynriew tip briew tip blei kan jah noh lada jah sa ka iabeh ha ka iap ka duh ym tip shuh shano ka jaitbynriew kan leit.
“Ka iakren tip kur tip kha I kum ba kin jah noh bad kum kane ka jingiarap para jaitbynriew la don ka jingkyrmen ba ka dang don ka jingiatiplem bad lyngba kane ka Committee dang don ka jingkyrmen ban iarap ia kiba duk kyrduh.
Ia ka Mawkhar mynshwa ki ong ba dei ka jabieng ka jaitbynriew hynrei ha kine ki sngi ka Mawkhar ka la kylla pynban kum ka Mawkhar ka Madan thma," ong u Bah Tariang.
Katba u Babu Kular Khongjirem uba long u Secretary ka Committee ula ong ba ka jingthmu ka long ban iarap ia kiba kyrduh tam kiba khlem ioh ki lad jingiarap na ki MLA ne nongmihkhmat, ne wat na ki Block bad kum ki tin soping ruh lah bun kiba ioh dei kiba riewspah.
“Ka rukom pyniaid ka long ha kaba shit ba shai bad mynta u snem ki don haduh 10 ngut ki nongioh myntoi bad baroh ki jingnoh synniang ba la ioh na ki paidbah ka la poi T.47,000 na kane lah don arngut ki riew paidbah kiba noh synniang mar T.10, 000 marwei bad da kane ngi lah ioh ban sam mar T.5 hajar marwei ia ki nongioh myntoi ban thied ia ki tiar bad wat hadien ka 22 tarik mynta u bnai dang don kiba wan ai ha kaba baroh ka la long T.50, 000 bad mynshem snem ngi lah ioh ban ai tang ia 8 ngut kiba kyrduh bad mynta u snem ia 10 ngut haba lah thied ia ki tiar ba la kot T.4,500 bad ka bai kali T.5 spah na ka bynta arngut bad ia kine ki 10 ngut lah jied na kylleng ka ri Khasi Jaintia," iathuh u Babu Kular.
Ha katei ka sngi lah ioh ruh ka jingkren na u Sordar ka shnong Swer u Bah Sordron Nongrum bad ka jingsynran lang jong u trai ka kot khubor U Rupang u bah R M Shabong, nalor ka kong Bel Wankhar ka nongiarap jong katei ka shlem.
La pyniaid ia ka jingialang da u Chairman ka Shlem u Bah Jied Kurbah bad ki 10 ngut ki long Kong Dew Mary Khongbuh na Massar, kong Mon Nongrum na Swer, kong Remika Phawa na Kyndong Tuber, kong Bemisty Syiem na Laitkseh Nongtoin, Kong Madras Ropmay na Shella, kong Bombay Shabong na Umniuhtmar, kong Ronita Wankhar na Lamlyer, Mawlyngngad, Bah Rangehbok Khongsit na 3 mer shiteng, Bah Marble Malngiang na Nongshken bad kong B Marbaniang na Kohphet na Umsaw.
Ha kane ka sngi na ka liang ka APSTA ka noh synniang ruh da ki tiar sha kitei ki long iing.
Shillong: Myn shisngi, la pynlong ia ka Election ban jied ia u Sordar ha raid Lyngkhat, ha kaba la pyniaid  da ka Election Committee Sawraid Khyrim Syiemship.
Ki don lai ngut ki kandidet bad kitei ki long U bah Sojol Kharrymba na shnong Nongtyngur, bah Kantli Tangsang na shnong nongtyngur bad u bah Holland Khongyiang na shnong Riwai.
U Bah Sojol Kharrymba u long u nong jop da kaba ioh 553 vote bad tam ia u bah Kantli Tangsang da 209 vote bawan ba ar.
Ka Jing don ki vote ha baroh kawei ka Raid 1582 bad ka jingwan ki nongthep vote 1200 tam, katba kum ka jingtip na U bah Hilarius Peter Pyngrope, Chairman  Election Committee  Sawraid.
Shillong:  U  Haradhan Mahanta, ula ujor sha ki pulit, ba ha ka 24tarik Nohprah 2019, ha ka por 2baje mynstep, ki runar, kiba don kumba 20 ngut ki la leit ha iing jongu, ha kaba hynriew ngut na ki, ki don da ki Dakar bad kitei ki la lute lut ia ka ksiar, ka rupa  bad ka pisa kaba don  T.1,90,000/-.
Nongpoh: Wat hapdeng ba ka pyrthei ka dang pyrta shla, na ka bynta ban wanrah ia ka khuid ka suba ha ki shnong ki thaw bad ha ki lynti syngkien, hynrei ka long pat kaei kaei kaba sngewkhia ban iohi ia ka jingbret jaboh pathar haduh ka surok NH-6 kaba don ha Byrnihat, tad haduh ba la iohi ba katei ka jaka, ka la kylla long pynban kum ka jaka bret niut na bynta ki paidbah jong ki shnong kiba don ha ka thain Byrnihat.
Na kaei kaba la lap da u Nongthohkhubor, la iohi ba ka la long shisha ka jinglehrain kaba khraw, namar katei ka jaka kaba don ha Byrnihat bad harud ka surokbah NH-6, ka la kylla long kum kawei na ki jaka bret niut bad kaba la wanrah ruh ka jingsma iwtung ia ki nongleit nongwan lyngba katei ka surok.
Haba iadei bad katei ka jingbret jaboh ha katei ka jaka, la ioh ban iakren bad u Bah Idris Maring, Rangbah shnong ka Borbhiun, ha kaba u la iathuh ba katei ka jaka kam dei ka jaka ban pynlong kum ka jaka ban bret ia ki niut ki nier, pynban ka dei tang namar ka jingleit bret beain da ki paidbah kiba sah ha katei ka thain.
Na ka jingiakren bad utei u Rangbah shnong, la sngewthuh ba ka daw kaba la pynlong ia ki paidbah ba kin leit bret ia ki jaboh jabain harud katei ka surok, ka dei namar ka jingbymdon ka jaka bret niut kaba biang, ba ki paidbah kin ioh ban leit bret ia ki niut ki nier.
Utei u Rangbah shnong, u la kubur ruh ba ka jingleit bret jaboh ha katei ka jaka, ka la ktah shisha ia ki paidbah kiba sah marjan katei ka jaka bad nalor kata ka ktah ruh wat ia ki nongleit nongwan bad kaba la pynlehrain ruh hakhmat ka pyrthei, hynrei tang namar ka jingbyndon jaka bret niut kaba biang, kam banse ia ki paidbah ba kin pynlong kum ka jaka bret niut ha katei ka jaka, kaba dei ruh harud ka surok NH-6.
Wat la utei u Rangbah shnong, um shem la pynpaw ei ei ruh em ban kyntu ia ka sorkar ba kan pynbiang noh ia kawei ka jaka bret ha ka thain Byrnihat, hynrei kum u nongialam shnong, u don ka jingsngewkhia halor ka jingpynlong jaka bret niut, namar ka dei ka jaka kaba don hapdeng shnong bad haruh ka surokbah NH-6.
Namarkata, haba iadei bad katei ka jaka bret niut ha katei ka jaka, ka la dei ka por ia ki briew ka tnat sorkar, ba ki dei ban phaikhmat na ka bynta ban iakren ne pynbeit bad ki nongialam shnong, ki riew rangbah jong katei ka thain, namar lada ka long ha katei ka rukom, ka la wanrah ia ka jinglehrain kaba khraw bad khamtam eh ba ka dei ka jaka kaba don harud ka surokbah NH-6.
Shillong:    Ka North Eastern Electric Power Corporation Limited (NEEPCO), ka kam ba khlem siew ka sorkar Meghalaya ia ka ram ba kot haduh 620 klur tyngka.
Katkum ka jing iathuh jong ka NEEPCO, ka tnad ba dei khmih ia ka bording hapoh ka jylla Meghalaya kata ka Meghalaya Energy Corporation Ltd (MeECL) ka sah haram ha ka NEEPCO haduh 620 klur tyngka la bun bnai.
Ka NEEPCO ka la pynpaw ruh ba ka lah dep phah kyrwoh sha ka MeECL halor ka pisa ba khlem pat siew hynrei haduh mynta ka MeECL ka khlem pat ai  jing jubab ei eie re sha ka NEEPCO.Ha ki bnai ba la dep ka NEEPCO ka la btah ruh ia ka sorkar kmie ban ot haduh 620 klur tyngka na ka pisa ba ka jylla Meghalaya ka dei ba ioh kum ka jing iarap na ka sorkar kmie.
Lah ban ong ruh ba ka daw jong ka jing duh bording lane (load shedding) man ka step naduh 9 baje haduh 11 baje kadei namar ka jing bym siew ka MeECL ia ka ram ba kot haduh 620 klut sha ka NEEPCO.Lah ban kdew ba ka sorkar Meghalaya man ka sngi ka dei ban siew haduh 65 lak tyngka bad man u bnai ka ka dei ban siew haduh 20 klur sha ka NEEPCO.Shillong:  Ka ophis U Deputy Commissioner, ka West Jaintia Hills District, ka  kyntu ia baroh ki paidbah ban ym leh kano kano kaba pynthut ia ka suk ka sain ha ka por leh kmen kut snem bad snem thymmai.
Halor katei ka jingthmu la mana pyrshah ban niah pynher kali stet kaba buh ia kiwei pat ha ka jingma,  ban niah kali bad buaid, ban pynheh ia ki jingtem ne jingrwai palat ia ka jingsawa ba la buh  bad kiwei kiwei ki kam leh shongshit leh khlem akor kiba lah ban pynthut ia ka jingshongsuk.
La ong shuh ba kan don ka jing peit pyrman ia ki kali da ki bor jong ka West Jaintia Hills District  bad lada don ia kino kino kiba pynkhein, yn pynshitom, da kaba dain kuna katba kum ki kyndon ain.
La kyrpad ia baroh ban ia snoh kti lang khnang ba ka jinglehkmen Kut Snem bad Snem Thymmai, kum ka District kan long kaba jop bad ba ai  jinghun ia baroh.
Shillong: Ka la mih ka jingsngew artatien na kiba bun ki paidbah ka jylla ba ka jingangnud ban ioh ia ka Inner Line Permit (ILP) ne ka Bengal Eastern Frontier Regulation 1973.
Ka sngew artatien kala saphriang ha ki lad pathai khubor naduh ki Social media hadien ba kala mih ka khubor ba ka sorkar India ka lah ban nym ai ILP ia ka Meghalaya kumba la rai da ka ïing dorbar ka jylla ba la angnud ki paidbah hynrei ka lah ban shu pyllait pura ia ka Citizenship Amendment Act 2019 da kaba pynngat lut ia ka jylla ha ka Sixth schedule.
Hynrei na ka liang ka sorkar jylla ka la kam ba kane ka dei tang ka khubor mutdur namar ba kam pat don kano kano ka jingiakynduh ia ki nongialam ka sorkar pdeng bad ka sorkar jylla naduh ba ka ïing dorbar kala shim da ka rai ban dawa pyntreikam da ka ILP ha ka jylla Meghalaya.
Ka ïing dorbar ha ka 19 tarik Nohprah 2019 kala shim da ka rai ban dawa pyntreikam da ka ILP ha ka jylla Meghalaya bad ban pyllait lut pura na ka CAA.U symbud myntri rangbah ka jylla u bah Prestone Tynsong ula kam ba ka jingsaphriang ka khubor ba ka sorkar pdeng kam nym ai ILP kam dei kaba shisha namar ba haduh mynta, ka sorkar jylla kam pat ioh iakynduh ia ki nongialam ka sorkar pdeng ban iakren namar ba ki dang bunkam lehkmen Khrismas bad snem thymmai.
Kumba ka long mynta, ka jylla Meghalaya kala ap kmong ba ka sorkar pdeng kan ai ia ka ILP bad lada kam urlong ka lah ban bthei biang ka jingiakhih kumba la paw ha kine ki sngi.
Guwahati:  Ka All Assam Student Union (AASU), ka la byrngem da ka jing ia khih kaba tyngeh,  lada un wan u myntri rangbah duh ka ri India u Narendra Modi ha Guwahati.
U President jong ka AASU u Dipanka Nath u la ong ba lada u myntri rangbah duh ka ri India u Narendra Modi un wan ha Guwahati ban plie paidbah ia ka jing ia leh kai ka ba tip kum ka “Khelo India" ka ban sa long naduh 10 tarik haduh 22 tarik kyllalyngkot 2020 ka seng kan ieng tyngeh ban pyni ia ka jing pyrshah ia ka Citizenship Amendment Act 2019 (CAA) ha khmat u Narendra Modi.
U Dipanka Nath u la ong ba ka jing ialeh pyrshah ia ka CAA  2019 ka long ka jrong bha bad ka seng kan ia leh pyrshah beit kat haduh ba ka sorkar kmie kan pyndam syndon ia ka CAA 2019, bad kaba khatduh ka jing ia leh kan dei hapoh Suprem Court.
U nong ai jing mut ka seng AASU u Samujjal Bhattacharya u la ong ba ka seng ka pyrshah jur ia ka jing thmu ka sorkar kmie ban buh ia ka snem ot kyrteng ha u 2014 bad u la pynpaw ba ka seng AASU kan nym shah ia ki poiwir ban wan sha ka jylla Assam hadien u snem 1971.
Na ka liang u general secretary AASU u Lurinjyoti Gogoi u la ong ba ka sorkar kmie bad ka sorkar Assam ki ialeh katba lah ban pyn beij ia ki piadbah ba ka CAA 2019 kam don jing ktah ia ka jylla Assam, hynrei ka seng ka ieng nongrim beit ban pyrshah jur ia ka CAA namar ka la iaid lait ia ka ‘Assam Accord’.
U la ong ruh ba ka seng Bharatiya Janata Party (BJP) ka kwah ban pynduh jait ia ki rit paid ka thain lam mih ngi hynrei ka AASU kan nym ailad ia ka jing kwan ka BJP.Shillong:   Ka jinglong jing man ha KHADC haduh mynta ka dang sah umdum namar ka jingbym pat leh eiei ka ophis u Lat ka jylla halor ka jingmih ka kynrum kynram.
Katba ka sorkar jylla kala ai jingmut ban pyn jari synshar da ka Administrator Rule (AR) hynrei ka ophis u Lat haduh mynta kam pat ai eiei ka rai.
Ha kajuh ka por, u bah Latiplang Kharkongor u dang long CEM marwei khlem ka Executive Committee (EC) namar ba u Lat um pat ithuh ia ki Executive Member (EM) bad kumjuh ka sorkar jylla kam pat pynbna eiei ban ithuh ia u.
Kane ka jinglong jingman kala pynlong ia ki MDC na baroh ar liang ban sah ha ka umdum.
Ka kynhun United Democratic Forum (UDF) kaba ialam da u bah Latiplang kaba la jop da ka jingiatynjuh bor ha ïing dorbar kala kylla rit paidbah hadien ba ar ngut ki MDC kata u bah Batskhem Ryntathiang ka Congress na Mairang bad ka kong Grace Mary Kharpuri ka MDC shimet na Nongshken kila leit ai jingkyrshan noh sha ka kynhun United Democratic Alliance (UDA) ba ialam da u bah Teinwel Dkhar.
Haba iakren bad ki katto katne ki MDC, kila pynpaw ia ka jingsngew lyngngoh ia ka jingleh kuman ka ophis u Lat.
Ki MDC ka liang UDA kila pynap mynta ban leit kynduh ia u Lat tang shu wan sha Shillong khnang ban pyni ia ka jingbun paid jongka.
La sngewthuh ba ka jingsahkut ka kam ka dej namar ba u Lat thymmai u RN Ravi um pat wan sha Shillong naduh ba u shimti hadien ba u Lat barim u Tathagata Roy ula shim shuti.
Ka jinglong jingman ha KHADC kala pynlong ia ki paidbah ban duh nong namar ba ym long ban treikam eiei namar ka jingbym don ka EC kaba dei ban pyniaid ia ki kam ki jam.
