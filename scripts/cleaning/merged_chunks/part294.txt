Dunbar Esq Commissioner of Dacca, sha Sohra ha u Nohprah 1848 ban tohkit ïa ki kam bamsap bad jingsynshar donbor ka Kashari Sohra, u la lap ïa ki jingleh palat pud da ka Kashari bad ruh da u Assistant Political Agent Captain Harry Inglis.
U Mr.I.Dunbar u la phah ïa ka recommendation sha u Secretary Government of Bengal ha ka shiphew tarik Kyllalyngkot 1849 ba dei ban pynkynriah kam noh ia u Captain Harry Inglis na ka ophis kaba u ju trei sha kawei pat ka ophis sorkar kaba ha ka juh ka tulop bad kajuh ka kyrdan, khnang ba ki paidbah kin ioh ïa ka jingsynshar ka bakhuid bad ba hok.
Kane ka recommendation jong u Mr.I.Dunbar ka la pynkhuslai jingmut haduh katta katta ïa u Captain Harry Inglis namar ba u la sngewthuh ba ka shuki kaba u shong ka la don ha ka jingsyier bad bym tikna shuh bad u tip ruh mano ba la pynkhynñiuh ïa ka.
Ka jingbitar u Captain Harry Inglis pyrshah ïa u Rev.Thomas Jones ka la long shaba palat.
Ka ba ar ka long ba u Captain Harry Inglis kat ba ym pat ioh ïa ka hukum kynriah kam (transfer order) na ka Sorkar, u dang iaibat hi ïa ka kam kum u Assistant Political Agent bad ba u dang don ha ka bor kaba pura namar ba uba ha khlieh jong u dei u Col.
F.G.Lister (Political Agent of Caossyah Hills) u ba dei u kthaw kurim jong u hi.
Ka ba lai pat ka long ba u Captain Harry Inglis u la ioh ïa ka jingsngewshlur namar ki jingmut ba la pashat da u Deputy Governor of Bengal Sir John Hunter Littler ba lah ban pynkylla ïa ka Charter Act 1833 ba lah ban phah khot noh (Recall) ïa u Rev.Thomas Jones lada jia ba u la dep ioh ïa ka jingbit (Licence) ban sah ha ri Khasi.
Hadien ba u la ioh katei ka jingmut ba lah ban phah khot noh (Recall) ïa u Rev.Thomas Jones, u Captain Harry Inglis u la sngewshlur bad u la shim syndon da ka rai kaba khatduh kaba long shabar jong ka aiñ, ban pynkut syndon ïa u Rev.Thomas Jones.
U Captain Harry Inglis u la leh mynleh phah da ki pulit (riewsniew) na Sohra sha Pomreng ban pynkut syndon ïa ka jingim u Rev.Thomas Jones bad ban pyntriem pynsmiej ïa ki ba haïing hasem bad baroh kat kiba don ka jingïadei bad u, da kaba ai daw ba ki wan ban ai ïa ka Shithi na u Colonel Lister, la u Rev.Thomas Jones u la ioh ïa ka jingbit (Licence) ban sah ha kine ki lum Khasi.
Ki briew u Captain Harry Inglis haba ki la poi ha Pomreng bad haba kim shem ïa u Rev.Thomas Jones ki la byrngem byrsit ïa ka kurim, ïa ka kiaw, ïa ki hepkynsi bad kynum jong u.
Ki la pynpait pynpra ïa baroh ki jingkhang jong ka ïing sah (Bungalow) ka jong ki.
Ki la kem ïa u Eugene Bronlow Cattel u ba long u kynum jong u, lem bad ki shakri shakor (nongtrei) Khasi baroh bad rah ïa ki sha Nongkrem.
U Rev.Thomas Jones u la hap ban phet rieh na kine ki riewsniew bad dei tang da ka jingïarap jong ki ‘Labasa (Khla) kiba don ha ki ‘law kyntang ka Pomreng kaba la pyllait im ïa u na ka kti jong kine ki riewsniew ki ba shong da ki kulai, ha kaba ki ‘Labasa ki la beh krad ïa ki kulai jong ki bad ba ki kulai ki la noh ruma sha ki riat ba marjan.
Kane ka riat ka la ioh syndon da ka kyrteng “Riat noh Kulai" haduh kine ki sngi ba mynta.
Kane ka long kat kum ka jingïathuh khana pateng da ki nong Pomreng.
Ia kane ka riat lah ban iohi shynna bha na Pommura haba iaid ïa ka surok bah Shillong Jowai ba mynta.
U Rev.Thomas Jones kum u shakri jong u Blei uba la kohnguh ïa kata ka jingkhot ban long u nonghikai bad u nongpynphriang ïa ka Gospel u JISU Khrist sha ri Khasi u la ai ïa ka jubab da ka jingthoh tang lai sngi hadien kata ka jingjia ba shyrkhei kaba long kumne harum:-Ia nga ym don kano kano ka jingai jingbit (Licence) ban sah ha kano kano ka bynta ka pyrthei, lait na u Nongthaw u ba la thaw ïa nga bad u ba la pynlong ïa nga ban im ha kane ka pyrthei bad u soitan u la pyrshang ban khanglad ïa nga mynta la khadar bnai.
Nga ngam don bor ban shong ban sah ha kane ka bynta ka pyrthei lait na ka hukum kaba la wan na u Trai ban hikai ïa ki jaidbynriew ka pyrthei bad kane ka jaidbynriew ka long kaba khlem nonghikai.
Nga sngew ka dei ka kamram ka jongnga ban kohnguh bad shakri ïa u ha kata ka rynieng.
Hynrei ka jingïaithwet da ki briew u Captain Harry Inglis ka dang ïaibteng bad u Rev.Thomas Jones u ba la shu rieh ha khlaw ym ban se shuh ban mih noh jyndat na ri Khasi bad ban ieh shadien ia ka kurim ba dang armet, ka khun ba dang hynriew snem ka Ann Jane Jones na ka kurim ba nyngkong ba la khlad, ïa ka kiaw kaba long ka riew kynthei lem bad ïa ki hep kynsi bad kynum baroh.
Kumjuh ruh ïa ki lok ki jor bad ki nongtrei Khasi baroh.
Kat kum u Nigel Jenkins u nongthoh ba pawnam na London u ong ba u Rev.Thomas Jones u la phet sha Calcutta ban lait na ka jingbehthong u Captain Harry Inglis da kaba shim ïa ka lynti kaba shatei.
U Rev.Thomas Jones u la jam ïa ka wah Umngot, wah Umkhen lyngba ki khlaw barben ka ri Bhoi da ka ba pyndonkam lehse ïa ka Surok David Scott ba nyngkong na Umwang, Nongtung, Balakongor bad Umsawai ban poi sha Jagi bad Gauhati.
Ha Gauhati u la ioh ïa ka jingïarap na u Colonel Francis Jenkins u Governor ka Assam u ba long u nong Wales hi bad u la ioh ban shong da ka lieng bad hiar sharum lyngba ka wah Brahmaputra ban poi sha Calcutta.
U Andrew J.May u ba dei u Scholar ka University of Melbourne, Australia u tharai ba u Rev.Thomas Jones u la phet sha Calcutta da ka ba shim ïa ka lynti ka ba shathie.
Kat kum u Andrew J.May ka long ba u Rev.Thomas Jones u la phet buhrieh na Pomreng sha Sylhet bad poi sah katto kattne sngi ha Dacca shwa ban poi sha Calcutta.
U Rev.Thomas Jones u la poi ha Calcutta ha ka saw tarik Nailur 1849 bad u la ioh ban sah ha iing u Rev.David Ewart u mishoneri ka Free Church of Scotland ha ka jingtlot ka ba khraw namar ki jingeh bad jingpaitdohnud kiba u la ïa kynduh.
Ka jingtlot bad jingpang jong ka met lem bad ka jingpaitdohnud jong u ka la long shaba palat ha kaba u la khlad noh khlem pat dei por tang hapoh ar taiew ba u poi ha Calcutta.
Ia ka met kaba sah ka jong u la tep noh ha Calcutta hi.
Ia ka tarik bad daw ba shisha jong ka jingiap u Rev.Thomas Jones ym don mano mano ba tip namar ba ym don ba ioh ia ka “Death Certificate" ba la pynshisha da ki doctor lait noh tang ka ‘Burial Certificate’ ba la pynshisha ia ka sngi tep jong u “Khathynniew tarik Nailur 1849".
Hynrei don ar tylli ki jingkynthoh halor ka daw ka jingiap ka jong u :-Ka ba nyngkong ka long kat kum u John Hughes Morris, u historian ka Welsh Calvinistic Methodist Foreign Mission ka long ba u Rev.Thomas Jones u la iap namar ba u la ioh ïa ka jingpang khieshohrih khlaw (Miasma fever) na ki Khlaw kiba u la iaid lynti.
Ka ba ar pat ka long kat kum ka A.J.M.Mills Report Khasi and Jaiñtia Hills 1853, ka ong ba u Rev.Thomas Jones u la iap paitdohhud (broken heart) na ki daw ka jingshah lehbein bad ijot ha ka Kashari bamsap ka ba don ha Sohra.
Ka jingiap ba sngewsih bad ba khlem pat dei por jong u Rev.Thomas Jones ka la long ka jingjia kaba sngewsih ka ban sah jingkynmaw pateng la pateng ha ri Khasi, hynrei ka long pat ka ba donkam ban kynthoh hangne, ba u Rajendra Sing, Syiem Jaiñtiapur ba la iehnoh kam u khlem lah shuh ban wanphai pat sha la ka hima (Jowai) kumba la angnud namar ba u la khlad noh ha u snem 1861 ha Syllhet.
Ki bor ka Sorkar Phareng ki la ai bai bam tymmen (pension) ïa u Rajendra Sing ha ka dor hynriewspah British pounds shi snem, lehse kum ka dak ban pynpaw sha ka pythei ba kila leh bha ïa u, hadien ba u la pyndem bad aiti ïa la ka hima bad baroh ki jingdon jingem khlem kano kano ka jingïaleh pyrshah.
Hynrei ka jingshisha ka long ba ki Phareng ki la set byndi ïa u Rajendra Sing baroh shi lynter ka jingim ba dang sah ka jong u bad ba u la iap kum u Koidi.
U Rev.Thomas Jones kum u nong Bilat u ba dei na ka jaidbynriew Welsh u sngewthuh biang biang ïa ka jingleh donbor ki English ïa kiwei pat ki jaidbynriew.
Dei namar kane ka daw, ba kum u nongïalap Ktien Blei bad nongtrei monsngewbha jong ki Khasi, u la kheiñduh ïa lade bad u la pyrshang katba lah la ka bor ban pyllait ïa u Rajendra Sing Syiem Jaiñtiapur na kata ka jingshah ban beiñ.
Kum ka jingpule bniah halor ki daw ka jingiap ba khlem pat dei por u Rev.Thomas Jones, la shem ba ka daw ka ba kongsan hi, ka dei na ka daw jong ka jingpynslem jong ki bor ka Sorkar Phareng na Calcutta ban pynkynriah kam noh kloi ïa u Captain Harry Inglis na ka shuki Assistant Political Agent of Cossyah Hills kumba la rekomen da u Mr.I.Dunbar.
Dei kane ka jingpynslem ka ba la plie lynti ïa u Captain Harry Inglis ban kput ïa u Rev.Thomas Jones namar u dang don ha ka bor kaba pura.
Hynrei ka long kaei kaei ka ba phylla ba dei tang hadien ar bnai shiteng hadien ka jingiap u Rev.Thomas Jones ba ka la don ka jingthoh, ba ka Sorkar ka la pdiang ïa ka jingiehnoh kam (voluntary resignation) u Captain Harry Inglis ka ba la pynskhem da kine ki kyntien kat kum ka shithi u Private Secretary jong u Deputy Governor of Bengal.
“Ba u Deputy Governor u la sngewskhem ba ka dei ka hok bad ka ba donkam ban bat ïa ka aiñ, ba ym dei ban shah ïano ïano kiba dei ki shakri sorkar, ban trei ïa ki kam khaïi lajong, hapdeng ki briew kiba ki dei ban synshar".
Ym don ba tip na kano ka daw u Captain Harry Inglis u la tyrwa ban iehnoh kam, hynrei ka Sorkar ka la pdiang ïa ka jingiehnoh kam bad la ai por hynriew bnai ba un iehnoh ïa ka shuki kaba u bat bad ban aiti noh sha u wei pat.
Kata ka hynriew bnai ka sdang naduh ka shitarik Nohprah 1849.
La sngewdei namar kata ban kynthoh ba u Rev.Thomas Jones u la jop ha ka jingpyrshang jong u ban weng ïa u ta u nong ban bein jong ki Khasi hynrei ka jingjop ka jong u ka la long dier por namar ka jingiap ba khlem pat dei por ka la wan noh ban lynshop ha ka jingim ka jong u.
Ka jingong da ka ktien Phareng “Justice delayed is justice denied" ka la urlong ha ka jingim ba myllung bad sngew sangsot de jong u Rev.Thomas Jones.
Shisha, shisha u Rev.Thomas Jones kum u shakri ba kohnguh jong u Blei, u la wan sha ri Khasi, ym tang ban ïalap ïa ka jingpynim jong ka mynsiem hynrei u la wan ruh ban iap kum u nongïaleh laitluid (Freedom Fighter) da ka ba pyrshang ban pynlaitluid ïa ki Khasi na ka jingsynshar donbor ki nongwei.
Ka lympung ïalehkai jong ki khynnah skul kaba la tip kum ka ‘South West Khasi Hills District Level Inter School Subroto Mukherjee Cup Football Tournament 2023" ba la pynïaid da ka ophis jong u District Sports Officer, South West Khasi Hills District ka la jan poi noh sha ka wat kaba khadduh ha kaba ki 6 tylli ki kynhun ki la rung ha phainal, hapoh madan Artificial Turf, MDSA, South West Khasi Hills District.
Haba phai ha ki jingïalehkai semi-final jong ki khynnah shynrang ba hapoh 14 snem, ka Phlangkynshi Upper Primary School ka la jop ha ka Tie Breaker da 2 – 1 pyrshah ïa ka Pyndenynshliah LP & UPS, ka Upper Mawbidong Secondary School ka la jop da 1 – 0 kol ïa ka Umpohliew Jingtip Lower Primary School lyngba ka kol na u Ferdyson Shangdiar ha ka minit kaba 14.
Shuh shuh ha ka jingïalehkai jong ki khynnah shynrang ba 17 snem pat, ka Kerlin Secondary School ka la jop pyrshah ïa ka Lyngdoh Wanniang Secondary School bad ka Rangthong Christian Higher Secondary School ka la jop da 2 – 0 kol ïa ka Horirai Memo Higher Secondary School ba la thep ïa ki kol da Wanteibiang Thongni ha kaba 3 minit bad na u Banjiedbor Shangdiar ha kaba 24 minit.
Katba ki khynnah kynthei ba hapoh 17 snem, ka Sakwang Presbyterian Higher Secondary School ka la jop da 2 – 0 kol pyrshah ïa ka Upper Mawbidong Secondary School ha kaba ïa ki kol la thep da ka Naribakordor Nongsiej ha ka minit kaba 15 bad na ka Idashisha Ramsiej ha ka minit kaba 45.
Nangta, ka Pyndenjathang Upper Primary School ka la shah rem noh ha ka Rangthong Christian Higher Secondary School da 4 – 0 kol lyngba ki kol na ka Ibawansuk Syiemlieh ha ka minit kaba 12 bad na ka Larikynti Syiemlieh ha ka minit kaba 29, 36, bad 41.
Ka jingïakhun phainal mynta ka sngi ka 23 tarik u Jylliew 2023, ha ka thup jong ki khynnah kynthei ba hapoh 17 snem, ka Sakwang Presbyterian Higher Secondary School kan ïakhun pyrshah ïa ka Rangthong Christian HSS, na ka bynta ki khynnah shynrang ba hapoh17  ka Kerlin Secondary School kan ïakhun pyrshah ïa ka Rangthong Christian Higher Secondary School bad ka jingïakhun jong khynnah shynrang ba hapoh14 snem kan long hapdeng ka Phlangkynshi Upper Primary School pyrshah ïa ka Upper Mawbidong Secondary School.
Ka klob PFR Football Academy kaba dei kawei na ki klob kaba paw ha kane ka aiom, ka la pynliem da kaba suk ïa ka Umpling Sports Club, kata da 7 la 0 ha ka jingïakhun jong ka lympung Womens League kaba la pynïaid da ka Shillong Sports Association.
Ïa ka jingïakhun jong kane ka lympung la pynlong ha madan MFA Turf Polo Ground, Shillong.
Katba ha kawei pat ka jingïakhun, kaba dei jong ka Group A, ka Laitkor Sports Club ka la pynliem kput ïa ka Mawkriah West Sports Club da 16 la 0.
Ka Laitkor ka la ïoh ïa ka jingjop kaba 2 ha kane ka lympung ha kaba ka jingïakhun kaba nyngkong ha ka 19 Jylliew 2023, kane ka kynhun ka la pynliem ïa ka Umpling da 6-0.
Katba ka Laitkor ka la pynliem haduh 16 kol ïa ka Mawkriah ha katei kajuh ka jingïakhun jong ka wat kaba nyngkong.
Ha katei ka jingïakhun kaba nyngkong ba la pynïalehkai ha ka por 2:30 janmiet, ka PFR Football Academy ka la lah ban sdang ïa kane ka lympung ha ka rukom kaba itynnad ha kaba ki thei ïalehkai jong ka Umpling ki khlem ïoh wat tang shikol ruh haduh ban da kut ka minit ïalehkai.
Ïa kitei ki 7 kol ba ka PFR ka la ïoh ban thep, la wan lyngba ka B.Kharsyntiew kaba la thep ïa ki kol ha ka minit kaba 9 bad 70, ka J.Lyngdoh kaba la thep ïa ki kol ha ka minit kaba 20, 25 bad 46, ka D.khongwet ka la thep ïa ki kol ha ka minit kaba 21 bad ka R.Suting ka la thep ïa ki kol ha ka minit kaba 51.
Katba ki 16 kol ba la ïoh ban thep da ki thei ïalehkai jong ka Laitkor Sports Club ki long lyngba ka T.Rympei kaba la thep ïa ki kol ha ka minit kaba 10, 19 bad 29, ka I.Nongbet ka la thep ïa ka kol ha ka minit kaba 22, ka I.Nongrum ka la thep ïa ki kol ha ka minit kaba 25, 68, 69, 70 bad 70+2, ka I.Wahlang ka la thep ïa ka kol ha ka minit kaba 34, bad ka Nisilia Majaw kaba la thep ïa ki kol ha ka minit kaba 35, 41, 42, 59, 63 bad 64.
Lah ban ong ruh ba kane ka dei ka sngi ba kyrpang na ka bynta ka Nisilia Majaw namar ka jingioh haduh 6 kol marwei bad kadei ruh ka nongialehkai ba nyngkong ban ioh thep haduh 6 kol ha kane ka lympung mynta ka aiom.
Yn don artylli ki jingïalehkai mynta ka sngi ka 22 tarik Jylliew ha kaba ha la jingïalehkai kaba nyngkong kan long hapdeng ka Mawlai Sports Club pyrshah ïa ka Kharang Sports Club ha ka por 2.30 mynsngi bad ka jingïalehkai kan long hadpeng ka Ïasnohktilang Football Club pyrshah ïa ka Lumparing Sports Club ha ka por 4.15 janmiet.
Ka madan ialehkai kaba dang shu dep ban tei thymmai ia kaba la ai kyrteng da ka ‘PA Sangma’s Sports Complex’ kaba don hapoh Tura, West Garo Hills ka la twa noh myn ha ka step jong ka 22 tarik Jylliew hadien ka jinghap u lapbah ha kine ki khyndiat sngi hapoh ka jylla.
Ka jingjur jong u lapbah uba la hap ha ki thaiñ ri lum Garo Hills naduh ka por 5 baje mynhynne ka step 22 tarik Jylliew ka la don ki jingtwa khyndew bad ka jingjulor ha ki katto katne ki jaka.
Ka bynta jong kane ka madan ialehkai kam shym la don kano kano ka kynroh ka ban iada ia kane ka madan ha kaba ka la pynlong ia kane ka khyndew ba kan shong synjor ha kaba bun na khyndew ka la tuid lut shapoh.
Mynhynnin ka sngi ka 21 tarik Jylliew u Myntri Rangbah ka jylla,u Conrad Sangma u la lum ia ka jingialang bad ka tnat revenue, disaster management, food bad civil supplies, bad ka health departments na bynta ki jingeh ba lah kynduh ha ki distrik bapher bapher na ka daw jong ka jingpynthut ka mei mariang hapoh ka jylla bad dang step la ioh ia ka jingtip ba la pra noh shi bynta kane ka madan ba dang shu dep plie shen.
Ia kane ka madan kaba ngiam kumba 9500 ngut ki nongwanpeitkai, la plie ha ka 16 tarik Nohprah 2022.
Ha kane ka stadium la don ruh ki jingialehkai kiba kynthup ia ka Gymnasium, Swimming Pool, Table Tennis Hall, Squash Hall, bad ka Badminton.
Ka Butcher Association of Meghalaya (BAM), ha ka 22 tarik Jylliew, ki la pyntip ba naduh mynta ka sngi ka 23 tarik Jylliew, kin sangeh shwa ban die ïa ka doh masi, na ka bynta  shipor katba ym pat lah ban tehlakam ïa ka jinglong jingman halor ka jingpang Lumpy Skin Disease (LSD) ka ba la lynshop ha ka jylla.
Haba ïakren bad ki ladpathai khubor na ka liang u Bah Erson Marwein, u President ka Butcher Association of Meghalaya u la ïathuh ba ha ka jingïalang ba la pynlong mynta ka sngi hapdeng ki  nongdiedoh bad ka Butcher Association of Meghalaya hadien ba la ïathir bha ia baroh ki jingeh ki ba ki la mad ha kine ki sngi hadien ba ka Lumpy Skin Disease ka la wan lynshop ïa ka jylla, ki la shim ïa ka rai ban sangeh shwa ïa ka jingdie ia ka doh masi kane ka long ban wanrah biang ïa ka jingshngaiñ bad ka jingsuk mynsiem ïa u paidbah ban thied biang ïa ka doh masi.
“Ha kane ka sngi ngi la ïakren, bad shim rai ym tang ban myntoi ïalade shimet hynrei ngin hap ban pyrkhat ruh ïa u paidbah u ba bam ïa ka doh masi, ka ba ngi die man ka sngi, kumta da ka wei ka sur ngi la shim ïa ka rai ban sangeh shwa shipor ïa ka kam otdoh masi khnang ba kane ka jingtieng bad ka jingartatien jong u paidbah ban thied dohmasi kan jah noh", u la ong.
“Kumba ka long mynta ki paidbah ki don hapdeng ka jingbym sngewthuh sngewthaw namar  haba phai sha ki jingkren jong ki Myntri Sorkar kum ka Dr Ampareen Lyngdoh bad u Symbud Myntri Rangbah ka jylla u Bah Prestone Tynsong ki ba la ai ka kyrwoh ba kim khang ïa ka jingdie doh hynrei ki kyntu ruh ïa ki paidbah ba kin husiar ban thied ïa ka doh kane ka la buh ka jingartatien ïa ki paidbah ban thied dohmasi, kumta ngi la rai ba naduh 23 tarik Jylliew, ngin sangeh shwa ka jingdie doh masi ha ka jylla", u la ong.
U la bynrap shuh shuh, “Kane ka rai kam dei ka ba  la shu pynbor da mano mano hynrei da ka jingiamynjur lang jong baroh ki nongdie doh, ngi kwah ban iakhun ym ia ka sorkar hynrei ia ka jingartatiren jong ki paidbah, ki ba mynta ki don hapdeng ka jingartatien ban thied ia ka doh masi".
U la ong shuh shuh, “Ngi la shim ïa kane ka sienjan khnang ba ynda la plie biang ka jingdie doh ki paidbah ruh kin ym artatien shuh ban thied ïa ka dohmasi, bad kin thied  da ka ba jingsuk mynsiem, namar mynta ka dang khluid bha ka ne ka jingartatien jong u paidbah.
Ka Association kan ym buh por lano kan plie biang, hynrei ngin sa shim rai katkum ka  jinglong jingman".
Haba kylli u la ong, “Katkum ka jingong ki Joint Director ka tnad, u la batai ba kane ka dei ka jingpang ka ba lah ban ïabit para mrad, kumta la kyrpad ïa baroh ki nongkhaïi masi ki ba ju wanrah masi sha ka jylla ba kin sangeh wanrah ïa ki masi mynta shipor namar ba kane ka lah ban don ka jingktah".
Ka seng ki nongdie doh syiar ha ka jylla ki ba don hapoh ka lama jong ka All Meghalaya Poultry supplier & Retailers Association ha ka 22 tarik Jylliew ki la wan ban pynshai paidbah halor ka khubor ba ïohpang ki syiar da ka ba ong ba kane ka khubor ka long ka bym don ka jingshisha.
Ha ba kren bad ki ladpathai khubor u Bah  Wanshai Kharshandi, u President All Meghalaya Poultry Supplier & Retailers Association u la ong ha ka 15 tarik mynta u bnai, ka la don ka khubor ba la pynshaphriang lyngba ka WhatsApp halor ka jingïohpang ki syiar ha ka jylla bad na ka liang ka Assiociation ban pynthikna ïa kane ki la leit ban ïa kynduh ïa ki ophisar bad ki doctor ka tnad Animal Husbandary & Veterinary ban ïoh ïa ka jingshai.
“Na ka liang jong ngi ha ka 15 tarik mynta u bnai, ngi la ïoh ïa ka  khubor hamsaïa ka ba la saphriang na ki katto katne ki briew ki ba shim kabu, ki ba la pynsaphriang ha ki Whatsapp ba ka don ka jingpang syiar", u la ong.
“Hadien ba ngi la ïoh ïa kine ki dur, kum ka seng ngi la ïoh ban ïakynduh ïa ki doctor bad ki ophisar ka tnad Animal Husbandary & Veterinary, bad na ka liang jong ki ruh ki la kyntait ïa kane ka khubor bad pynthikna ba kane ka khubor ka long ka bym shisha", u la bynrap.
“Kumta khnang ba ki paidbah kin ïoh ka jingpyntip kaba thikna na ka liang ka Association ka la mih sha khmat ban pynbna ba kane ka dei ka khubor bym don jingshisha bad ki paidbah kim dei ban syier ha ka ba ïa dei bad ka jingbam ïa ka dohsyiar", u la ong.
Kumba ka long mynta na ka liang ka Assiociation ka ju khmih bniah bha ïa ka jingwanrah ïa ki syiar ha ki iew ki hat bad ka Assiciation ka pynthikna ba ki syiar ki ba ju die ha ki iew ki hat ki dei ki ba bha kiba khuid bad ki ba bit ban bam", u la bynrap.
U la ïathuh ruh ba ka Assiociation ka la dep ruh ban pyntip sha ki pulit ka ka Lumdiengjri Police Station halor ka jingpynsaphriang ïa kane ka khubor bym shisha sha ki paidbah bad ka la kyntu ruh ïa ki briew ki ba  pynsaphriang ïa kane ka khubor ba kim dei ban shim kabu ïa kane.
U Symbud Myntri Rangbah ka jylla u bah Prestone Tynsong, u la ong ba ka sorkar Meghalaya Democratic Alliance (MDA-II)  kan shim khia ban pynbeit  halor ka jingpyntreikam ïa ka roster system, hynrei halor ka Reservation Policy kane ka sorkar kan ym treh ban ktah eiei.
Ha ba ïakren bad kiladpathai khubor u bah Tynsong u la ong , “halor ka roster ngi la dep ban ïashong ban bishar bad batai bha ha ka jingïalang ki kynhun myntri , ha ka jingïalang ka MDA  bad ha ka All party meeting bad ha ba la bishar la sngewthuh ba ka jingpyntreikam ïa ka roster kan long naduh ba ka ingbishar ka la ai ka jingbthah  bad ngin ïaid katkum ka percentage".
Halor ka jingdawa ka VPP, u Bah Prestone u la ong, “Ka VPP ka dawa ban shim ïa ka jingbun briew namar ki paid Khasi Jaiñtia ki khambun  ban ïa ki paid Garo bad kadei ka jingshisha bad ngi ruh ngi ong ba ka dei hynrei phin hap kheiñ jingkheiñ namar ka jingbthah ka ïingbishar Supreme Court ka long ba hapoh 50% ngin hap pyrkhat ïa kata".
“Lashai ngin ong ba lehse ngin kyntiew ïa ki Khasi Jaiñtia bad na Garo ngin pynhiar kaei ka ban mih na kata namar ba ngin hap pyrkhat ruh ïa ka mat ban mih na ka Judicial kan long kumno? Nga sngew ba kane ka Reservation Policy,  ka ba la thaw da ki nongïalam mynshwa ïa mynta ngin ym lah ban ktah, ïoh ngi duhnong hadien ïoh ngi babe kylla pat junom la junom, kum ka jaitbynriew Khasi Jaiñtia kumba la long mynta kan bha ba ngin peit shwa tang ai ka Roster", u la bynrap.
U Bah Prestone u la ban jur ba ka Sorkar MDA kan  pynleit jingmut bha mynta ïa ka jingpyntreikam ïa ka Roster System bad dei na ka ne ka daw ba  ka sorkar ka la dep ban khot ïa ka jingïalang MDA ka All Party Meeting bad ha ki sngi ban wan ngin khot sa ïa ka jingïalang ki briew ba don bynta (stake holder), ban  pynshai ban pynsngewthuh halor ka roster system kumba ka long".
“Ka VPP ka dawa ban bishar ïa ka Reservation Policy kumba ka long ïa kane ngim lah ban ïakren eiei halor kamat  hynrei ngin shim beit shwa ïa ka roster system", u la bynrap.
Hadien ka jingkren shai na ka liang jong u Symbud Myntri Rangbah jong ka jylla ba ka sorkar hi kan nym ktah eiei ïa ka Reservation Policy hynrei tang ïa ka Roster System, haba ïakren bad ki nongthoh khubor na ka liang u Vice President ka Voice of the People Party (VPP), u Dr Ricky Syngkon u la ong ba ka jingïakren ïa ka Roster System kam don jingmut eiei ruh em lada khlem kren ïa ka Reservation Policy.
“Lada ka sorkar kam sngewthuh ïa ka jingpynthymmai ïa ka Reservation Policy ngin ong aiu? Hynrei ngi pynbor, namar ban ïakren ïa ka Roster  System khlem da ktah ïa ka Reservation Policy kam don jingmut", la ong u Dr Ricky.
Haba phai pat sha ka jingshah thngan jong u President rangbah ka Voice of the People Party (VPP) u Bah  Ardent Miller Basaiawmoit, haduh ba thoh ïa kane ka  khubor ka la palat ïa ka 24 kynta, u Dr Ricky Syngkon u la ïathuh ba ka koit ka khiah jong u Bah Ardent ka dang biang bad kam pat don kano kano ka jingduna.
“Nga ainguh ïa U Blei ba ka met ka phad jong i ka biang bad kam don kano kano ka jingduna", la ïathuh u Dr.Ricky Syngkon.
Ha kaba ïadei bad kane ka jingshah thngan khlem pud jong u President ka VPP ban pynbor ïa ka sorkar ban pynbeit ïa ka Reservation Policy, na ka liang u Vice President ka seng, u la ïathuh ba haduh mynta kim pat ïoh ktien eiei na ka sorkar bad u la ïathuh ruh ba ka jingïakhih pyrshah jong ka seng ïa ka Sorkar da kaba shah thngan khlem buh por  kan dang ïai bteng.
“Ka jingïakhih jong ngi kan ïai bteng kumba ngi la dep ban ïakren, tad haduh ba ka sorkar kan pynbeit ïa ka Reservation Policy", la ong u Dr.Ricky bad u la ong ruh ba ki skhem ka jingmut ban dawa ïa ka sorkar ba kan leh eiei halor ka bhah thungkam thungjam.
Kumba ka long mynta, ka jingshah thngan ka dang dei tang jong u Bah Ardent marwei, uba dei u President ka VPP, bad halor kane haba kylli na u Vice President ka seng ba ïoh kin dang don sa kiwei pat ki ban shim ïa kane ka sienjam kumba u President rangbah jong  ki u la lam khmat, u Dr.Ricky u la ïathuh, “Ïa kane ngin sa rai na ka seng, namar kane ka dei ka rai jong ka seng ha kaba u Bah Ardent un sdang ïa kane.
Ngin sa ïapeit ïa kaei ka ban mih hadien".
:Ka jinglehniam jong ka Raid Mylliem ka ba ju long shisien shisnem na ka bynta 6 sngi, ha ka 24 tarik Jymmang ka la poi noh sha ka bakut da ka jingsakhi ïa ka shad lehniam kaba la wan ban shimbynta da ki khun samla kane ka raid ha ka shnong Mawnarian.
Lada kdew halor ka jinglehniam ka Raid Mylliem ka don ar bynta kawei ka dei kaba ju pynlong ha u bnai Jymmang bad kawei ka dei ka jinglehniam ha u bnai Risaw.
Ïa ka jinglehniam ba la pynlong ha u bnai Jymmang la pynlong na ka bynta hynriew sngi ka ba kynthup ïa ka nguh ka dem ïa ka Lei Long Raid, ka ba la pynlong ha ka shnong Mawnarian.
Ïa ka nguh ka dem Lei Long Raid, la sdang da ka nguh ka dem na ki ba khraw ba tri ka Raid bad bud da ka pom ïa kawei ka blang kynthei ronglieh bad kawei ka syiar kynthei.
La pynlong  ïa ka nguh ka dem ïa ka Lei Long Raid na ka bynta ba kan ri kan sumar, ïa baroh ki khun ki hajar khnang ba kin shait kin khlaiñ, kin bha kin miat ka rep ka riang.
Ha ka sngi ba bud,  ka don sa ka jinglehniam ha kajuh ka jaka, kata ha ka shnong Mawnarian, da ka nguh ka dem ïa u Suitnia Long Raid da ka ba ki ainguh da u sniang ïong.
Ïa kane ka nguh ka dem kum shi bynta ba ki ngeit ba u Suitnia Long Raid ba u long kum u Kñi ïa ka Raid Mylliem, u ban da un sumar ïa ka Raid, hadien kane ka ju pynlong ïa ka jingïabam ïa ka ja ka ba la shet bha bad ka doh sniang.
Ha ka sngi balai, la pynlong ïa ka jingkiew sha u Lum Shyllong ban ai ka nguh ka dem ïa u Lei Shyllong u Syiem Shyllong bad la ai ka nguh ka dem da ka ba ai ïa uwei u syiar shynrang bad u wei u blang shynrang.
Ïa  u Lei Shyllong Syiem Shyllong la nguh la dem khnang ba un ri un dup un sumar sukher ïa ka Raid ka Hima ka bri u Hynñiewtrep baroh kawei.
Ha ki laisngi lynter kane ka Raid ka ju pynlong da ka jingshad lehniam tynrai lane ka shad lehniam ha madan ka ba don ha ka shnong Mawnarian, bad la shah ban shim bynta tang ïa ki thei bad ki rang sotti.
Kane ka jinglehniam ka dei ka ba la ju pyndep da ki sankur khadwei kur ka Raid Mylliem ka ba la ju leh da u ñi u kong naduh ki por hyndai hynthai bad kane ka  jingleh niam ka ïaid lyngba ki ar bynta ka ban sa bteng ha  u bnai Risaw, na ka bynta ka khaii pateng ka kamai kajih hapoh Ïewduh.
La  pyndep ïa kane ka jinglehniam kane ka Raid  da ki sankur ha ryngkat u Lyngdoh ban pynbiang pynbit ha ka niam ka rukom, u kñi ka Raid ka Hima u Lyngskor na ka jait Nongkhlaw na ka bynta ban dwai ban  phirat, u ban siang ïa ki sla u dei na ka jait Kurkalang, bad u ban pom ïa u blang un dei na ka jait Kharkongor.
Ïa ka ne ka jinglehniam la pyndep ruh ha ryngkat ka jingïadon lang ki 11 kur, u ba long kum u kñi na ki 11 kur u ba ju tip kum u Myntri Nongdhar na ka jait Synteng Nongdhar, ïa ka ne ka jinglehniam la pyndep da ki 5 kur ki 11 kur na ka Raid Mylliem.
Namar ka jingsngap kuman ka sorkar halor ka jingdawa ka Voice of the People Party (VPP) ban pynbeit ïa ka Reservation Policy, ki paidbah nongkyrshan na kylleng ka ri lum Khasi Jaiñtia ki la ïamih ryntih ban ai ka jingkyrshan ïa u President ka VPP u Bah Ardent Miller Basaiawmoit uba pynlong ïa ka jingïakhih da kaba shah thngan khlem buh por.
Ha ka 25 tarik Jymmang 2023, uwei na ki nongkyrshan ba radbah ka seng United Democratic Party (UDP), uba la don bynta ban wanrah jingjop ïa u Bah Synshar Thabah na Sohïong Konstitwensi, u Bah Amazing Kurbah u la mih madan ban wan ai ka jingkyrshan ïa ka jingïakhih kaba la sdang da u Bah Ardent kaba la pynlong ha jaka ïeng kali hajan ka Additional Secretariat, Shillong.
Haba kren sha ki lad pathai khubor, u Bah Amazing u la ong ba ka daw jong ka jingwan ai jingkyrshan jong u ïa kane ka jingïakhih ka long namar ba u don ka jingkitkhieh ïa ka jaitbynriew bad kumta u buh shadien ïa ki seng saiñ pyrthei bad buh shwa ïa ka jaitbynriew hakhmat duh.
Shuh shuh u la pynpaw ba kane ka mat ka long kaba donkam namar ka ktah ïa ka longdien mandien jong ka jaitbynriew khamtam ha ka lad ïoh kam ïoh jam.
U Bah Amazing u la ong ruh ba watla u dei u nongkyrshan jong ka UDP, u kloi ban wer ïa ki paidbah ka jaitbynriew Khasi Jaiñtia ban pynkhih win ïa ka sorkar.
Haba pynpaw ka jingkhmih lynti ba ka UDP bad khamtam u MLA ka Sohïong kin kren eiei halor kane ka mat, u Bah Amazing u la ïathuh ba naduh ka elekshon ha Sohïong konstitwensi, u MLA ka Sohïong u Bah Synshar Thabah u la ong ba u kloi ban kren halor kine ki mat lada ki paidbah ki jied ïa u, la ka dei ka Reservation Policy, ka Roster Recruitment Policy, ka ILP, ne ka UCC, bad u la ong ruh ba un sa kren bad u President ka UDP u Bah Metbah Lyngdoh, hynrei u la pynpaw ba wat lada kim kren eiei un ym don jingpher eiei namar ba u la kyrshan ban pynjop ïa u kyrtong ka seng bad ïa ka nongrim kaba u ïeng.
Hynrei u khmih lynti ba kin kren eiei halor kane ka mat.
Ha kawei pat ka liang, u Bah Amazing u la ïathuh ruh ba u la ïa ithuh ithaw bad u Bah Ardent naduh u snem 2018 mynba ki dang ïadon lang ha ka seng HSPDP.U la ong ruh ba lada jia eiei ha kaba ïadei bad ka koit ka khiah jong u Bah Ardent, ka sorkar ka dei ban shim ïa ka jingkitkhlieh.
U la ong ruh ba ka jingwan jong u ha kane ka sngi kam long ba un kyrshan ïa ka VPP hynrei ka long ba u kyrshan ïa kane ka mat kaba ktah ïa ka jaitbynriew.
Haba kylli la u don jingthmu ban rung sha ka VPP ban ïakhun ha ka elekshon ba wan, u Bah Amazing u la ong ba na ka liang jong u, um lah ban rai marwei ïa kata, bad u la ong ba lada u dei ban leit sha ka VPP un ïarai lang bad ki paidbah bad un ym tieng ïano ïano, hynrei lada dei ba kin ym leit ruh kin ïarai lang bad u paidbah, khnang ba ka jingleit kan long lang bad ki paidbah kiba shaniah ïa u.
Hapdeng ka jingïakhih ka Voice of the People Party (VPP) ban dawa ban pynbeit ïa ka reservation policy ha kaba u President ka seng u Bah Ardent Miller Basaiawmoit u la pynlong ka jingshah thngan kabym buh por, u Myntri ka tnad pule puthi ka jylla u Rakkam A Sangma, ha ka 25 tarik Jymmang u la kynthoh ïa ka VPP da kaba ong ba ka jingleh ka VPP kan wanrah jingeh ïa ka jylla.
Haba kynthoh ba ka jingleh ka VPP ka dei tang ka jingleh politik bad ka jingleh drama, u Sangma u la maham ba ka Supreme Court ka dang peit bniah ïa ka jinglong jingman lada kane ka ïai bteng, bad u la ong, “Ngi ïalehkai bad ka ding bad kan ing ïa baroh, kynthup ïa ka VPP.Kan pynjot ïa ka lawei jong ki samla jong ngi.
"U Sangma u la kdew ruh ïa ka case ha u snem 2014 ha Maharashtra, ha kaba u nongujor u la ujor pyrshah ïa ka hukum jong ka sorkar Maharashtra sha ka Supreme Court halor ka jingbhah ïa ki shuki ba la mang na ka bynta kawei ka jaitbynriew palat ïa ka 50 per cent.
U la ïathuh ba ka Ïingkashari ka la pyndam noh ïa kane ka hukum bad ka la ai ïa ka jingpyntip sha baroh ki jylla ha ka Ri, kaba kynthup ïa ka Meghalaya, ha kaba la pynkynmaw ïa ki jylla ba u pud ba lah ban shah (permissible limit) u long 50 per cent.
“Ngi don ha ka jingshong syier namar ka Meghalaya ka ïoh haduh 85 per cent ka bhah kam bhah jam (reservation) – 80 na ka bynta ki Khasi-Jaiñtia bad ki Garo bad 5 per cent na ka bynta kiwei pat ki jaitbynriew riewlum.
Haba ka Supreme Court ka la pan ka jubab na ki jylla, ka sorkar Meghalaya ha ka 27 tarik Lber 2021 ka la pynksan ha ka jubab halor ka 85 per cent ka bhah na ka bynta ki jaitbynriew riewlum.
Ka Supreme Court kam pat shym la shim kam eiei halor kane," u la ong.
U Myntri ka tnad pule puthi, u la kren ruh shaphang ka jingjia ha Ïing Bishar ba ha khlieh duh (Supreme Court) ha u snem 1992 ha kaba ka Ïing Bishar ka la bthah ïa ka sorkar Kerala ba kano kano ka bhah thung kam thung jam kan ym tam palat ïa ka 50 per cent.
“Ka Supreme Court ka dang peit bniah ïa ka jinglong jingman jong ngi.
Lada ngi ïai bteng ïa kane ka drama, kaei kaei ka lah ban jia bad lada shah weng noh ïa ka policy jong ngi, ka jingkitkhlieh kan hap ha ngi namar kane kan ym dei kaban jia tang shisien, ka la jia mynshwa ruh.
Lada ka jia, ki pateng ban wan jong ngi kin ym map ïa ngi," la ong u Sangma.
Haba kren biria ïa u nongïalam ka liang pyrshah, u Bah Ardent Miller Basaiawmoit , u Rakkam Sangma u la ong ba ka jingïatai ka lah ban kren kyllum da ar tylli ki jingkylli kata, mano ba kyntiew ïa ka Ïing Dorbar Thawaiñ bad mano ruh ba pynkhyllem?“Map ïa nga, ngam dei ba nga kren kum u jaitbynriew Garo lane kum u Rakkam Sangma hynrei kum u Myntri ka tnad ka Pule Puthi hapoh ka jylla," u la ong haba u kyntu ïa u nongïalam ka seng VPP, u Bah Ardent Miller Basaiawmoit ban sngewthuh ïa ki jingeh ki ba ap na ka jingleh jong u.
“Ngi dei ban sngewthuh ïa kaei kaba ap na kane ka drama bad ka saiñpyrthei.
U Bah Ardent u dei u nongïalam ba la kham rangbah, u long kum u hynmen jong nga, u dei u briew u ba la nang la stad- u dei ban sngewthuh kaei kaba ap nadien jong kine baroh.
Kum kane ka jait saiñ hima sima bad ka drama kan sa pwanrah jingeh ïangi.
Ngin sa poi sha ka jingduhnong," u la ong.
Ka kynhun ïalehkai jong ka Pay For Right Football Academy (Kynthei) ka la shah liem noh ha ka jingïalehkai quarter phainal ha ka jingïakhun pyrshah ïa ka RAWA lyngba ka tie breaker ha ka lympung ïalehkai jong ka Umroi Women’s Football Tournament kaba la long hapoh madan Umroi Football Ground.
Ïa kane ka tournament ïalehkai la pynïaid da ka da ka Umroi Women’s Football Tournament.
Haba phai sha ka jingïalehkai, kine ki ar kynhun ki la ïakhun tyngeh ha kaba ka RAWA ka la ïoh ban pynkhih jar nyngkong ha ka kylla step ha kaba ka PFR ka khlem shym lah satia ban pynphai ïa ka kol ha kane ka kylla kaba la pynlong ruh ïa ka RAWA ban tam ïa ka PFR da 1 kol la 0 haduh ban da kut ka por ïalehkai jong ka kylla step.
Haba sdang ka jingïalehkai jong ka kylla miet ka PFR ka la lah ban ïalehkai bha ha kaba ka la pyrshang ban thaw ki lad ki lynti ban ïoh ban pynkhih ïa ka jar bad dei hamar ban kut ka por ïalehkai jong ka kylla miet ka PFR ka la lah ban pynkhih ka la ïoh ban pynphai shi kol.
Bad lyngba ka jingïoh pynphai ka PFR ïa ka shi kol ka la pynlong ïa kine ki ar kynhun ban ïakhaid da 1 la 1 haduh ban da kut ka por ïalehkai jong ka kylla miet.
Lyngba ka jingïoh kabu bad ban rai ïa ka nam jop lyngba ka penalty, ka RAWA ka la lah ban pynliem noh ïa ka PFR bad ïoh ban rung sha ka semi phainal jong kane ka lympung.
Ka Rangdajied United ka la jan ban rung sha ka semi phainal jong ka lympung ïalehkai Meghalaya State League (MSL) hadien ba ka la lah ban khur jingjop ha ka jingïalehkai kaba la long mynta ka sngi ha kaba ka la pynliem noh ïa ka Rymbai Iawpynsing da 3 la 0 ha ka jingïalehkai kaba la long mynta ka sngi ka 25 tarik Jymmang 2025 ha Kiang Nangbah Stadium jong ka Jowai Zone.
U Oresterwell Langshiang u la lah ban thep ïa ka kol kaba nyngkong eh ha ka histori jong ka MSL na bynta ka Rangdajied hamar ba sdang ka jingïakhun jong kine ki ar kynhun u la ïoh ban thep ïa ka kol.
Da ka jingjop ha ka jingïalehkai kaba la long mynta ka sngi la lah ban pynshong ïa ka Rangdajied ha ka kyrdan kaba nyngkong jong ka miej ïakheiñ poiñ da mar 10 poiñ da ïa nujor bad ka Ladthadlaboh.
Tang ka RUFC ka la don kham hakhmat lada ïanujor ïa ka goal difference (+11 la +9).
ïa ka kol kaba ar na bynta ka Rangdajied la ïoh ban thep da u Aibiangmame Nongneng ha ka minit kaba 70 bad u Wansiewdor Nengnong ha ka minit kaba 81 jong ka kylla miet.
Ka Rangdajied hamar syn sdang ka la ïoh ban thep nyngkong eh ïa ka kol tang hapoh 15 minit ba sdang ka jingïalehkai ha kaba u Tremiki Lamurong u la ai (pass) ïa ka bol sha u Nengnong, uba la ai pat ïa ka bol sha u Langshiang, ha kaba u la thep ïa ka bol kaba la her lyngba ki kjat jong u nongapkol ka Rymbai Iawpynsing.
Ki rangïalehkai jong ka Rymbai haba sdang ki khlam ïoh bol than tangba katba dang ïaid ka jingïalehkai ki nongïalehkai ka Rymbai ki la pyrshang katba lah ban pynphai ïa ka kol hynrei ki nongapbak ba tbit ka Rangdajied ki khlem ailad.
Ka Rymbai haduh ban da kut ka por ïalehkai jong ka kylla step ruh ka la pyneh triang ïa ka Rangdajied kaba la pyrshang ban pynkhih biang ïa ka jar jong ka kol.
Haba phai pat sha ka jingïalehkai jong ka kylla miet ka Rangdajied ka la lah ban ksam ïa ki kynroh batskhem jong ka Rymbai ha kaba u Aibiangmame Nongneng u la lah ban pynkhih ïa ka jar ha kaba u la thep ïa ka kol kaba ar na bynta ka Rangdajied ha ka minit kaba 70 jong ka jylla miet.
U Aibiangmame Nongneng uba la mih kum bujli (substitute)  ha ka kylla miet jong kane ka jingïakhun hynrei u la lah ban ïalehkai bha ha kaba u la ïoh ban thep da ka khlieh ïa ka bol kaba la ai (pass) da u kapten ka kynhun ïalehkai jong ka Rangdajied u hadien ba u la shut ïa ka kornar bad u Aibiangmame u la thep da kaba suk.
Tang hadien 11 minit u  Wansiewdor Nengnong ïa la ïoh ban thep ïa ka kol kaba ar kaba la pynlong syndon ïa ka Rangdajied ban jop da 3 la 0 ïa ka Rymbai Iawpynsing ha kane ka jingïalehkai kine ki ar kynhun mynta ka sngi.
Ka jingïalehkai mynta ka sngi ka 26 Jymmang ha ka Group A, (Shillong zone),  ka Jyntru FC kan ïalehkai pyrshah ïa ka Umkseh SC ha ka por 3 baje mynsngi, ha ka Group B, (Jowai zone)  ka Youth Club Pdengkarong kan ïalehkai pyrshah ïa ka Ladthadlaboh ha ka por 2:30 mynsngi ha ka Group C, (Mawkyrwat zone) ka Mawten kan ïalehkai pyrshah ïa ka Seven United ha ka por 3 mynsngi bad ka jingïalehkai ha ka Group D, (Tura zone) ka Warima Youth Club kan ïalehkai pyrshah ïa ka Atong Matgrik ha ka por 3 baje mynsngi.
Shillong Jymmang 24: Ka Lahduh jong ka Meghalaya State League champions ka Shillong Lajong FC ka la sdang ïa ka jingïalehkai jong ka hapoh ka MSL da ka jingjop ba donburom ha kaba ka la pynliem noh ïa ka Lumdiengngan da 10 la 0 ha ka jingïalehkai jong ka Group C kaba la long hapoh MDSA Ground ha Mawkyrwat mynta ka sngi.
Haba phai sha ka jingïalehkai kaba la long ha ka Shillong Zone, Ka Langsning FC ka la pynliem noh ïa ka Umrit SC da 9 la 1 ha ka jingïalehkai jong ka Group A kaba la long hapoh madan MFA Turf, Shillong, bad ha ka jingïalehkai kaba la long ha ka Jowai zone, ka Ladthadlaboh ka la lah ban pynliem noh ïa ka Mulait United da 2 la 0 ha ka jingïalehkai jong ka Group-B.Ha ka jingïalehkai jong ka Tura zone ki kynhun ba ïalehkai ha ka Group-D ki khlem da lah ban khur jingjop, ka Khliehmawlieh Youth Club ka la ïakhaid noh bad ka Selsella Sports Association da 2 la 2 ha ka jingïalehkai kaba la long ha madan Chandmari Ground.
Ha ka jingïalehkai kaba la long ha Mawkyrwat, ka jingïalehkai kaba la long hapdeng ka Shillong Lajong bad ka Lumdiengngan, u samla Babysunday Marngar ha kane ka jingïalehkai mynta ka sngi u la lah ban thep haduh 5 kol kata ha ka minit kaba 25, 31, 42, 46, bad 49, u Wadajied Kynsai Ryngkhlem u la thep ha ka minit kaba 4, u Pynche Tyngkan u la thep ha ka minit kaba 16, u Atlanson Kharmaw u la thep ha ka minit kaba 70, u Ioanis Suchen u la thep ha ka minit kaba 77 bad u Hardy Cliff Nongbri u la thep ïa ka kol ha ka minit kaba 90+2.
Ka jingïalehkai jong ka Lajong mynta ka sngi ka long ka jingïalehkai kaba nyngkong jong ka kynhun hapoh kane ka lympung ïalehkai hadien ba ka la lah ban ïalehkai bha ban ïoh rung sha ka Lympung ïalehkai jong ka I-League kaba la long myn ha ka sngi u Blei.
Haba phai pat sha ka jingïalehkai kaba ka long hapoh nongbah Shillong, ka jingïakhun kaba la long hapdeng ka Umrit pyrshah ïa ka Langsning, ha kane ka jingïalehkai ha ka kylla step, ka la don ka jingjaw jong u slap ha ka kylla step tangba kane ka khlem la khanglad ïa ka Langsning ha kaba kane ka kynhun ka la lah ban thep haduh 6 kol ha ka kylla step.
U Dauruhipaia Pale u la thep ïa ka kol ha ka minit kaba 3, 45, 87, u Arnesius Marwein u la thep ïa ka kol ha ka minit kaba 5, u Kordor Dkhar u la thep ïa ka kol ha ka minit kaba 12, 42, bad u Kynsaibor Lhuid u la thep ïa ka kol ha ka minit kaba 24.
U Federick Wahlang u la ïoh ban thep ïa kol ha ka minit kaba 52, u kynsai Lhuid u la thep ha ka minit kaba 25, 72 u nongïalehkai jong ka Umrit ha kane ka sngi uba la lah ban pynphai ïa ka shi kol u long u Wanroyshang Sangma uba la thep ïa ka minit ha ka minit  kaba 68 jong ka kylla miet.
Kan don tang kawei ka jingïalehkai mynta ka sngi ka 25 Jymmang hapoh ka Group-B (Jowai zone) kata hapdeng ka Rymbai Iawpynsing pyrshah ïa ka Rangdajied United ha ka por 2:30 mynsngi, bad yn nym don jingïalehkai ha ka Groups A, C bad D  mynta ka sngi namar ban ïoh shong jahthait ki rangïalehkai.
Ka Woodland Institute of Nursing (WIN) hapoh ka shatri jong ka Woodland Hospital, ha ka 25 tarik Jymmang ka la pynlong ïa ka Convocation ba nyngkong jong ki Nos kiba la pyndep ïa ka jingpule jong ka snem 2020-2021, ha Laitkor, kaba la pynïaid da ka Convocation Committee jong ka WIN.Ha kane ka sngi, la wan ban ïadon ryngkat lang ka Myntri ka tnad ka koit ka khiah jong ka jylla, ka Kong Ampareen Lyngdoh kum ka kongsan ha ryngkat ka jingdonlang u Professor ka NEHU u N.Saha kum u symbud kongsan, u Managing Director ka Woodland Institute of Nursing u Dr.W Kharshiing, ka Assistant Director jong ka Woodland Institute of Nursing ka Dr.M Marbaniang lem bad kiwei.
Ha kane ka sngi, la ïoh ban sam ïa ki khusnam sha ki 9 ngut ki samla pule kiba la wan shakhmat bad la ïoh ruh ban ai ïa ki syrnot sha baroh ki samla pule kiba la pyndep ïa ka jingpule nos.
Haba kren ha kane ka sngi, ka Kong Ampareen ka la ïaroh ïa ki nongseng jong kane ka jaka pule, kaba la ïarap shibun ïa ki  samla na ki dong ki thaiñ bapher bapher jong ka thaiñ shatei lam mihngi ban wan pule nos ha kane ka nongbah Shillong.
Ka Kong Ampareen ka la ong ba ki nos ki long kiba donkam bha ha ka imlang ka sahlang bad la donkam ïa ka sorkar ban thaw ïa ki lad ki lynti na ka bynta ban thungkam bad ruh ban pynkynriah ïa ki na ka jaka ba ki trei, na kawei ka jaka sha kawei pat.
Shuh shuh ka la ong ruh ba ka jylla Meghalaya ka donkam bha ïa ki nos kiba len lade na ka bynta ban ai ka jingshakri kaba bha tam na ka bynta ki paidbah ka jylla.
Lah ban kdew ba ki don haduh 116 ngut kiba pule ha kane ka jaka, kiba kynthup ïa ki BSc NSG 35 ngut, Post Basic BSc NSG 54 ngut bad GNM 27 ngut.
Ha ka sngi balai jong ka jingshah thngan u President ka Voice of the People Party (VPP) u Bah Ardent Miller Basaiawmoit, ka jingwan hiar ki nongshong shnong na ki thaiñ bapher bapher ka la  nang ai mynsiem shuh shuh ïa u, ban dang bteng ïa ka ne ka jingïakhih ban pynurlong ïa ka jingdawa ba pynbeit ïa ka Reservation Policy.
Lah ban kdew hangne ba u Bah Ardent, u la sdang ïa ka jingïakhih naduh ka 23 tarik Jymmang hadien ba ka sorkar ka la leh mynthi ïa ka jingdawa ban pynbeit noh ïa ka Reservation Policy ha ka jylla.
Kumba ka long hi mynta, u Bah Ardent, u don ha ka met ka koit ba khiah, wat la u la shah thngan la laisngi lynter bad ïa kane la pynthikna lyngba  ki doctor ki ba la wan ban pynlong ïa ka Check up mynta ka sngi.
Na ka liang u Bah Ardent, ha ba kren mynta ka sngi, u la ong “Kumba ngi la dep ban ong naduh ka sngi nyngkong ngin ym kynran dien bad kumba ka sorkar ka la kyntait ban ïa kren halor ka bhah thungkam, ka party ka la idonkam ban pynsangeh ïa ka roster katba ym patlah ban pynbeit ïa kane ka mat".
U la ong, “Ka Sorkar ka la sdang ban pynthame ïa u paidbah haba ngi buh ïa ka jingdawa ban sangeh ïa ka jingthung kam katba ym pat lah ban pynbeit ïa ka Reservation Policy, u Myntri Rangbah u la ong ba lada ngi la dep ban pynbeit ïa ka roster ngin pynïaid beit ïa ka jingthungkam hynrei da ka jingmih u paidbah ka la pynlong ïa u (Conrad ) ba yn hap ban kylla ktien ba ki la pynsangeh ïa ka jingthungkam".
U la bynrap shuh shuh, “Ha ka All Party Meeting ki nongïalam ka party VPP ki la mih jyndat na ka jingïalang namar ba ki la kyntait ban ïa kren halor ka reservation policy, bad ha kane ka jingïalang ki la ïakren tang halor ka roster bad ka ba sngewlyngngoh ka long ba ki thaw ïa ka Committee on Roster, hynrei balei hap thaw committee  haba la ïa mynjur lut, la ïahun lut?"“Kane ka dei ka jingpynthame jong  ka sorkar hadien ba la ïohi ïa ka jingmih u paidbah, na ka liang jong nga, ngan bteng beit ïa kane ka jingshah thngan, hynrei lada ka sorkar ka dang pyneh na ka liang ka party kan sa pynbna da ka wei pat ka sienjam ka ba ngin ym mutdur ban shu sngap kumne", la ong u nongïalam ka VPP.U Bah Ardent u la pynpaw ïa ka jingsngewkmen ban ïohi ïa ka jingkyrshan u paidbah bad ong ba ki ba la wan hangne ka jaka ban ai mynsiem, ki wan ruh ban buh ïa ki jingdwai, kane ka long ka lynti kum ka jaitbynriew kan jop khlem artatien.
“Ka Ri jong ngi, ka don shibun ka jingpang kane ka dei tang ka jingsdang ïa ka reservation policy hynrei ngin hap ban ïakhun halor ka jingbamsap, ka bamduh ka lehbor namar ka jingsynshar paidbah ka bor ka dei jong u paidbah", u la ong.
U la bynrap shuh shuh, “Wat la ngi don ha ka liang pyrshah, tang 4 ngut hynrei da ka jingkyrshan u paidbah ngin lah ban khanglad ïa ka jingpynjot jong kane ka sorkar MDA ha kine ki 5 snem ki ba la leit".
U Bah Ardent u la ong, “Ka jingkyrshan jong phi kan ym leh noh ei bad ngin peit haduh katno kane ka sorkar ka lah ban ïeng pyrshah ïa ka bor u paidbah, namar  mynta kylleng kylleng, ki paidbah ruh ki la sdang ban ïasnoh ha ka jingïakhih".
Ki paidbah  na kylleng kylleng ki thaiñ naduh ba la sdang hi ka jingïakhih da ka ba shah thngan jong u Bah Ardent Basaiawmoit, ki la wan ha parkinglot jong ka  Additional Secretariat, kum shibynta ban ai mynsiem bad ban kyrshan ïa u.
Mynta ka sngi balai ba u bah Ardent u la shah thngan, ym tang ki riew paidbah hynrei ki la don ruh na ki nongïalam ha ka saiñpyrthei ki ba la wan ban kyrshan ïa u ki ba kynthup ïa u General Secreatary ka UDP u Bah Jemino Mawthoh, u MDC ka Nongthymmai u Bah Latiplang Kharkongor  ki kynhun ka nongñiah kali kamai, ki nongïalam ka sengbhalang bad kiwei kiwei.
Lada phai sha ki paidbah, kum shibynta ban ai ka jingkyrshan ïa ka jingïakhih, ban dawa pynbeit ïa ka Reservation policy, ki paidbah ha kylleng ki thaiñ ki la leit ban tur sha ki ing jong ki nongmihkhmat jong ki ban kyntu ïa ki ba kin ïakren halor ka Reservation Policy.
Kham bun na ki nongshongshnong jong ka Meghalaya, kim pat tip bad kim pat poi ruh ha ka shnong Lawse.
Kane ka shnong ka don kumba 8 kilometre shathie na sor Nongstoiñ bad sa kumba 5 kilometre ha ka surok ban poi sha ka dewlynnong kaba itynnat tam bad kaba heh tam ha ka Jylla Meghalaya, ka Nongkhnum.
Ban poi ha ka dewlynnong Nongkhnum na Nongstoin, hab ban leit da ka Kali lyngba ka wahrit ba la ai kyrteng ka phod Byrtud ba la sin kyrteng ruh ka Phod Kynthei.
Nangta sa poi ha Nongjyllieh, kiew sha Tynrong Wahladew, poi ha Sohlait, Lawse, Sohparu, Dingsyiang lane Diengshyieng bad sa poi ha Nongkhnum.
Oh, katno ka jingitynnat ka mariang baroh sawdong sawkun sha kamon bad sha kadiang lada leit da ka Kali na Nongstoiñ sha Nongkhnum.
Kaba pynsngew thut bad  pynjrem met khyndiat, ka long tang ka jingsniew ka surok.
Kane ka shnong Lawse, ka don 219 tnum ïing bad ka jingdon ki khlieh briew ka long 1346 ngut, 682 ki kynthei bad 664 ngut ki shynrang.
Ki don 10 tylli ki skul, ka Lawse Govt.
LP, ka Lawse Fellowship LP, ka Fellowship Girls’ UPS, ka Fellowship UPS Lawse, ka Fellowship Secondary, ka Lawse Urpylleng LP, ka Lum Carmel LP, ka Lum Carmel UPS, ka Domsaw RC LP bad ka Spring Valley Academy School Pynden Narai.
Ki kynhun Balang kiba don ha Lawse ki dei- ka Presbyterian, ka Katholik, Balang U Blei Meghalaya-Assam, Balang u Blei Ri Khasi-Jaintia, ka Balang u Blei Ecclecia, All One in Christ Fellowship, Assembly Church of Jesus Christ India, Balang u Blei ba im, Bible Believers Church bad Seventh Day Adventist.
Ïa ka shnong Lawse la seng shnong da ki ar tylli ki longïing, ka jong u Kin Sing Lyngkhoi, ka tnga jong u, ka Ngei Ron Marwein bad ki khun jong ki- ka Jerebom, u Bershon, ka Shali, ka Trely bad ka Dina Marwein.
Nangta ka ïing jong u Saiphan Shangdiar bad ka tnga jong u, ka Ri Moit Nongsiej bad ki khun jong ki- ka Kerimai, u Krimson bad ka Stian Nongsiej.
Kine ki dei na ka shnong Mawranglang, Maharam  Syiemship.
Kane ka la long ha ka snem 1933 hadien ba u Syiem ka hima Nongstoin, u Sib Singh Syiem, u la ai jingbit ïa ki ban rung hima bad ban shongshnong ha ka khyndew shrah, ka Lawse bad baroh ki thain jong ka kiba dang sah shrah.
Hadien 6 snem la wan buhai shnong sa ka ïing jong u Dorsingh Marwein bad ka tnga jong u ka Elizabeth Lyngdoh, ka ïing jong u Borsingh Marwein bad ka tnga jong u, ka Saphila Lyngdoh.
Nangta sa ka ïing jong u Lait Wanniang bad ka kurim jong u, ka Phet bad ki khun.
Shuh shuh la wan shongshnong sa ka ïing jong u Hiartunong Marwein, ka kurim jong u bad ki khun jong ki.
Hadien pat la poi ban shongshnong ha kane ka shnong sa kiwei kiwei haduh ba kane ka shnong ka la roi haduh 1346 ngut ki khlieh briew ha ki 219 tnum iing.
Ki pud sawdong jong ka Lawse ki long: na Shatei ka don ka khlaw shnong Lawse bad ïa khap bad ka Nongstoiñ: shathie ka  don ka shnong Sohparu, Disyiang, Mawthar bad Mawduh.
Mihngi ka don ka surok PWD, Nongjyllieh, Khyndew Kharbani, khyndew ka kur Nongsiej, Mawthung Kper, Wahkynshi bad Wa Kha: Sepngi ka don ka Mawthawphet, Sangriang bad ka khyndew Nongstoin.
Ki shnong na markhap markhum ki dei ka Nongstoin, Mawthawphet, Sangriang, Mawduh, Mawthar, Disyiang, Sohparu, Nongjyllieh, Tynrong Ladew bad Sohlait.
Ia ka synshar shnong jong ka Lawse la pyniaid da ka shnong Nongstoiñ naduh ba dang seng ïa ka (1933) haduh 1950 bad naduh 1951 kane ka shnong ka ioh synshar hi hapoh ka jingïalam u Sordar bad ka Executive Committee shnong.
Naduh ka snem 1951 haduh ka snem 1960 la long Sordar da u Dorsing Marwein.1961- 1971 da u Wosly Lyngdoh, 1972- 2007 da u Bershon Marweiñ, 2008- 2017 da u Bingwell Kharsohphoh, 2018 haduh mynta da u Phyrnai Kharsohphoh.
Kham bun na ki nongshongshnong jong ka Lawse ki dei ki nongrep bad ki nongbylla sngi.
Ki nongbylla ki leit bylla kylleng katshaba ki ioh.
Don kiba bylla ha shnong, ha sor Nongstoiñ, ha Shillong, ha ki jaka par dewiong bad ha kiwei ki jaka.
Ki don ruh kiba im da kaba shong dukan bad die jingdie ha ki rud dukan bad rud surok ha New Nongstoiñ.
Ki nonghikai skul ki don 26 ngut bad ki nongtrei sorkar ki don 21 ngut.
Ha ka shnong ki tnum ïing kiba la ioh ration card na ka sorkar India ki don 157, Non-NFSA=8, AAY=5, PHH=144 bad kiba khlem ration card=62 tnum ïing.
Ka shnong ka la ioh khaw bad sharak ration manla u bnai lait noh ka shini ba khlem ioh shuh la bun bnai bha.
Nalorkata, ka la ioh ruh ïa u khaw bad u dai na ka sorkar India.
Ha shnong don kawei ka Anganwadi Centre, kawei ka Anganwadi Worker bad kawei ka Anganwadi Helper bad 2 ngut ki Asha worker.
Ha shnong don ruh 2 ngut ki nongkhem bad ai dawai ha New Nongstoin, iwei i dei u shynrang uba tbit ruh ban pynkha khunlung.
Kiba Anna ha ka met ki don 6 ngut ba ioh jingïarap manla u bnai na ka ophis ICDS Nongstoin.
Kiba la ïoh penshon tymmen ki don 15 ngut bad ki khynnah kiba 14 snem shapoh ki don 60 ngut.
Kiba la pyndep ïa ka Bachelor degree ki don 11 ngut katba kiba la dep ia ka Master degree ki don 2 ngut.
Kane ka shnong ka don kawei ka Village Employment Council (VEC) ban peit, ban bishar bad ban pyntrei ïa ka skhim jong ka sorkar India, ka MNREGS, ba ioh lyngba ka Nongstoiñ Block Development.
Ka shnong kam pat don Dorbar Hall namar ym pat dep shna.
Ka Lawse ka don la ka jong ka Khlaw  ba la ai bynta da ka shnong Nongstoin kaba don ha Sepngi bteng ter ter lam shatei.
Ha Kane ka shnong ki don 2 ngut kiba don sap ban thaiñ jingthaiñ, u Bah Kolningstar Kharsohphoh uba tbit bha ban thaiñ Khoh, Star, Prah, Kriah, Shang, Ruh  syiar, Ruh, Sun, Shylliah, Trap, Knup bad kiwei kiwei, katba i Kong Dwial Thongni I tbit bha ban thaiñ ia ki jingpynwan dur ha ki jaiñ bapher (designs) la ki dei ki jaiñ tapmoh, jaiñ kyrshah, jaiñ sem, ki marina, ki Sarod bad kiwei kiwei.
Ka bor shnong ka ju pynlong ïa ki prokram hapoh shnong ban ïa kren bad phylliew jingmut bad ki samla ba khlem kam khlem jam kumno ba kin ioh kam ioh jam bad kumno ban ieng ha la ki kjat da kaba khot ruh ïa kiwei kiba tbit bha ban ïa ai jingmut lem ïa ki samla ka shnong.
Ki don ruh ki jingïaphylliew jingmut bad ïa saiñdur kumno ban lam lynti ïa ki samla ban lait na ki jingngop ha ki kam sniew kum ka jingbuaid tanglang, dih duma dih sikret,  dih kynja, dih bhang bad dih Droks, ïa shongkha khynnah shang makia bad leh ïa ki kam dakaid.
Hynrei ym pat lah ban rat dynghong.
Ia mynta ka jingduk jingkyrduh, ka jingkhlem kam ki samla bad wat kiba la kham ïaw ruh, ka shongkha khynnah bad ka jingdih droks ki long ki jingeh jong ka shnong.
Ha Sports ruh ki samla shnong ki ïa shim bynta bha wat la kim da don ki madan kiba paka.
Ha ka snem 2018 ha ka Football Tournament ba la pynïaid da ka Nongstoin District Sports Association, ki samla jong ka Lawse Sports Club ki la ioh rah ïa ka nam lahduh.
Ki tnat sorkar kiba la kner ban ai jingïarap ïa ka Lawse ki long ka Education (DI office) ba la ïarap ïa ki skul, ka Soil & Water Conservation la ai da ka Watershed, Water Resources da ka Dam bad pipe ring um sha ki Pynthor kba, ka Horticulture da ki Community Pond bad Poly House, ka MeECL ka la ai ding ilektrik ha ki katto katne ki thliew ïing hynrei kam pat pynpoi ding lut ia baroh  khamtam ha ka dong Domsaw, na ka Block Nongstoin tang ka MNREGS(100 sngi), na Fishery ka la ïarap ban shna pung dohkha tang ïa ki katto katne ki shimet shimet bad ka PWD pat ka la ai ïa surok na Nongjyllieh sha Disyiang bad na Nongjyllieh sha Sangriang lyngba ka Tynrong Ladew, Sohlait, Lawse, Sohparu, Disyiang bad na Lawse, Mawduh shaduh shnong Sangriang.
Ka Agriculture, ka Sericulture, ka Veterinary, ka Forest, Health bad kiwei ki tnat sorkar kim pat kner ia ki kti jingïarap lem.
Wat ki MP, MLA bad MDC kim pat pynnoh synniang ei ei kiba pynsah jingkynmaw pateng la pateng hapdeng ki nongshongshnong bad ha ki pateng ban wan.
Ka shnong ka la paw bha namar ki briew jong Kane ki la shai bha wat la ki long kiba dang tlot bad duna ha ka ïoh ka kot.
Lait noh tang katto katne, kiba bun hi ki traishnong hangne, ki dei kiba la peitmat bha, kiba sian, kiba trei shitom, kiba tieng blei, kiba pariah, kiba don akor, kiba kloi ban ïarap lem ïa ki sohshnong kiba ïit jingtip bad kiba ïa kyrshan lem ïa la ki para shnong kiba ngat ha ki jinglanot.
Nangta, Kane ka shnong ka long kaba padun kum ka jin kulai, KA don ki khlaw bad ki lawbniap, lumrit, ki padun bad ki them ba la sop itynnat bha da u phlang.
Na mihngi shaduh shathie la ker da ka Wah Kynshi bad na shatei bad sepngi la ker da ki khlaw heh bad rit.
Ki don ruh ki wahduid kiba don ki Dohthli bad shalynnai babun jait.
Na Lawse lah ban iohi kyndiang ïa ka sor Nongstoiñ bad bun bah ki shnong kylleng jong ka West bad South West Khasi Hills.
Lah ruh ban iohi ïa ki katto katne bynta jong ka Bangladesh ha ka por Synrai lada khriang bha ka bneng.
Ka jingdon jong ka Dewlynnong Nongkhnum ba pawnam ha ka thain ba hab ïaid lyngba na Lawse, lada dei ban leit sha ka Beach Nongkhnum, sha kshaid Thum Thum, kshaid Weinia ne kshaid Lynshiang ban peit ïa ka jingitynnat ka mariang shato bad ki sawdong sawkun jong ka thaiñ,  pynïapngiah shuh ïa ki nongwan jngohkai kylleng ka jylla bad jong ka pyrthei.
Da shisha U Blei u la theh kyrhai kyrpang ïa ka jingaiei mariang ha Kane ka thaiñ ba wat ki blei ruh kin ym ngiah ban wanshong ha kane ka jaka.
Ka ba dangsah ka long ban pyndap ïa kaba dang duna da u briew khnang ba ki nongwan jngohkai kylleng ka pyrthei kin ym sngewdap  lano lano ruh ban peit bad mad ïa ka jingitynnat jong Kane ka jaka.
Ka myntri ka tnad ka koit ka khiah ka Dr.Mazel Ampareen Lyngdoh ka la ong ba ka jingdonkam ïa ki nos ban don hapoh ka jylla katkum ka National Standard ka long kumba 3000 ngut hynrei ka jylla ka don tang kumba 1500 ngut ki nos, bad sa 50 percent ki post donkam ban pynbun na ka bynta ki Staff Nurse.
Haba kren sha ki lad pathai khubor hadien ka jingïalang bad ki Doctor ka tnad ka koit ka khiah, ka Dr.Ampareen ka la ong ba na ka liang ka tnad ka koit ka khiah ka la donkam ban pynheh ïa ka post jong ki nos namar ki jaka sumar ki la nangkiew.
“Ngin pynbun ki seat, namar mynta ngin pynbun ïa ki, PHC, CHC, ki Sub-Centre bad mynta ngin ïoh ruh ïa ki Village Health Centre, baroh kine donkam ban thaw ïa ki post ban thung ha kine ki jaka sumar"Ka la ïathuh ba na ka liang ka sorkar jylla kan nym ap shuh ïa ka sorkar pdeng ban thung kam ïa ki Doktor hapoh ka jylla hynrei kan peit katkum ka jingdonkam ka koit ka khiah.
“Ngi la donkam ban don la ka jong ka Agency ban thung kam ïa ki Doktor ban peit katkum ka kyrdan, ka jingpeit jong ki jingtbit jong ki ban thungkam ïa ki".
Ha kaba ïadei bad ki Nos, ka Dr.Ampareen ka la ong, “Mynta ngin peit na ka bynta ki nos bad ngim lah ban ap ïa ka sorkar pdeng lane ka Central Recruitment Board ban leh ïa baroh, namar kane kan pynslem ïa ka jingthung kam ïa ki nos hapoh ka jylla".
Ha kane ka jingïalang bad ki Doktor ka la ïathuh ba donkam ka jingpynbun ïa ki Specialist ban pyndap, “Kumba long mynta ngi don kumba 177 ngut ki Doktor Specialist, katba ka National Standard ka don kumba 300 tam".
Shuh shuh ka la ong ba kumba 50-60 ki Doktor ki dang leit pyntbit ïalade ha ki specialist bapher babhper bad ha kaba ïadei bad kito kiba dang shu dep thungkam dang shen ruh, ki dang leit pyntbit ïalade.
Kane ka long kaba bha namar ha kaba kut hi, lada peit ha kine ki shiphew snem kiban wan ka tnad ka koit ka khiah kan long kaba biang haba ïanujor bad ki shiphew snem ba la leit.
Haba kylli la ka sorkar ka don ne em ki lad na ka bynta kito ki nos, lait noh na kitei kiba la kdew haneng, Ka Dr.Ampareen ka la ong ba kane ka dang don jingkhmih pyrman bad ki la don ki lad.
“Ki don bun ki jaka pule na ka bynta ki nos hapoh ka jylla bad ki samla pule ki pass na kine ki jaka ai jinghikai na ka por sha ka por hynrei ki lad ïohkam ka duna bha, kaei kaba ngin leh halor kane, ngi hap ban peit ban shim ki lad ki lynti ban aikam aijam ïa ki na ka bynta ka jingmyntoi lang ki nongshong shnong baroh kawei", la ong ka Dr.AmpareenKa Dr.Ampareen ka la ong, “Ngi donkam ban peit ïa kane ban thaw ki lynti ban pynmih kam na ka bynta uwei pa uwei lane kawei pa kawei kaba donkam bad wad ïa kane ka kam.
“Ngi la ïohi ba ki kmie ki kpa ban phah pule ïa ki khun ki hap ban shim da ka ram na ki Bank hynrei ynda la kut kane ka jingpule, ha kaba la donkam ban siew ïa ka ram kaba la shim, ki kmie ki kpa kumjuh ki samla pule, ki la shem jingeh ban siew ïa kane ka ram bad kane ka long ka jingjia kaba shisha".
Ka Federation of Khasi Jaiñtia & Garo People (FKJGP)-North Khasi Hills, ka la khang khyrdep ïa 6 tylli ki karkhana kiba don ha ka Industrial Estate ka Meghalaya Industrial Development Corporation (MIDC), Umiam namar ka jingshem ba kila treikam khlem ka Trading Licence bad ki buh nongtrei khlem ka Labour Licence.
Ka FKJGP hapoh ka jingïalam u General Secretary Bah Shanlang Diengdoh, kala hiar jurip ïa kane ka Industrial Estate ban khynra Trading Licence bad Labour Licence hadien ka jingïoh khubor kaba thikna lyngba ka RTI ba bun ki karkhana kila treikam be-aiñ ha kane ka jaka khlem da ïoh ïa ki kot ki sla (Trading Licence) ba donkam na ka Khasi Hills Autonomous District Council (KHADC).
Haba ïakren bad ki nongthoh khubor, u Bah Shanlang ula pynpaw ïa ka jingsngewkhia kaba jur ban lap ba bun tylli ki karkhana ha Umiam kila treikam be-aiñ bad wat ki nongtrei kiba dei ki bar jylla kim shym la don satia ïa ki Labour Licence ne wat ka Police Verification (jingthoh na ki Pulit ban pynshisha).
“Kane baroh ka wan jia namar ka jingkheiñ sting jong ki bor ka KHADC khamtam u Executive Member ka Tnad Trade bad Labour.
Kane kala wanrah ruh ïa ka jingduhnong ha ka ïoh ka kot ka jylla", ula ong.
Ha kajuh ka por, ula kynthoh jur ïa ka jingïohlad ki bar jylla ban wan trei khlem kot khlem sla kaba ktah jur bad pynduhnong ïa ki samla Khasi kiba shong khlem kam khlem jam.
“Ngi la ïoh jingtip ruh ba ki trai karkhana haba wan trei ki Khasi, ki ju ñion beiñ bha da kaba pynkhia kam khnang ba kin iehkam bad ban ïohlad ban thep ïa ki bar jylla", ula kynnoh.
U Bah Shanlang ula ong ba ka seng kan nym ailad shuh ïa kum kine ki jingjia ba kin ïai jia bad nangne shakhmat kan sa peitngor bha ïa ka jingtreikam ki karkhana khamtam ïa ka jingñion beiñ ïa ki Khasi.
U President ka Hynñiewtrep Youth Council u bah Robertjune Kharjahrin u ther tyngeh ïa ka sorkar halor ka jingai jem jong ka haba ïadei bad ka jingpynkynriah ïa ki briew kiba shong ha Them Metor.
U bah Robertjune u la ong ba kane ka dei ka mat kaba la kham slem, ha kaba na ka liang jong seng kala khmih lynti ba ka sorkar MDA-I  ka la dei ban pyndep ïa ka.
“Ngin ym lah ban len ba kawei ka daw kaba la pynsuki noh ka dei na ka daw jong ka jingshahteng bad ka jingdang don jong kato katne ki Mukotduma kiba dang sahteng ha High Court bad ha kiwei ki kashari," u la ong.
Lada ngi peit ïa ka History jong kane ka kam, ha ki por kiba la dep ruh kala don ka jingïatyngkhuh hapoh ka ïingkashari  haba ïadei bad kane ka kam, namar ki ki briew kiba shong hangto, ngim tip da kano ka jingmut ki kam ba kato ka khyndew ka dei ka jong ki.
Na ka liang u President ka HYC u la buh jing kylli ïa ka sorkar da kaba ong, “Kumno ki nongtrei sorkar ne ki nongtrei jong ka Shillong Municipal Board kin kam ba ki Quarter jong ka SMB ka dei ka jong ki?  Hato kato ka khyndew ka dei shisha ne em jong ka sorkar bad kata ka Quarter kaba ka SMB ka shna ki shna ha khyndew jongno?  Lada ki shna ha ka Khyndew  jong ka SMB kumno kine ki briew kiba trei hapoh jong ka kin ong ba kine ki quarter ki dei ki jong ki.
"Habaïadei bad ka jingkren jong ki nongïalam ka sorkar naduh ki sorkar kiba la dep bad ka sorkar ba mynta, ki ong ba kane ka jaka ka don ar, lai bynta, ki don ki bynta kiba dei jong ka SMB, ki don ki bynta kiba hap hapoh ka Hima Mylliem, bad kine ki jaka kiba hap hapoh ka Hima Mylliem ka Hima kala aiti noh sha ka Sorkar da kaba ïasoi ïa ka Soskular, ym ban pynshong briew hynrei ban wan rah ïa kiwei ki jingmyntoi lyngba ki Shopping Mall, ki jaka ïeng kali bad ki wei ki wei.
“Lada ka jaka ka dei jong ka SMB, ne ka jaka kadei jong ka Hima Mylliem kan eh aiu ïa ka sorkar ban pynkut noh ïa ka jingïakren bad ban ïaid beit da kaba weng beit ïa ki,"  ong u bah Kharjahrin.
U la bynrap da kaba ong, “Lada ka dei ka jaka jong ka SMB ne lada ka dei jong ka Hima Mylliem kan eh aiu namar ka Hima Mylliem kala dep ïasoi bad ka Sorkar bad ka jaka ka la dei hi jong ka sorkar.
Kaba  don kam mynta ïa kasorkar ka dei ban leit shimti noh ïa kato ka jaka bad lada don ki briew kiba trei ha ki tnat sorkar lada ki pynwit kala don te ki aiñ kiba hap ban pynkynriah ïa ki na ki jaka sorkar.
"“Kumno ngin batai aiñ ma ngi ïa ka sorkar.
Kat kum ka jingsngew thuh jong ngi, ka jinglong trai ïa kato ka jaka ka lashai namar shi bynta ka dei jong ka SMB bad shibynta ka dei jong ka Hima Mylliem.
Na ka liang ka Hma mylliem ka la dep ban aiti sha ka sorkar bad kala long ka jaka sorkar, bad dei ban shimti noh  ïa kane ka jaka," u la ong.
U la bynrap da kaba ong Kumba ki leh ha Umsawli, kumba ki leh ha syndah Umïam ïa kito ki nongtrei kiba dei ki Khasi , kumjuh dei ban leh, lada ïa ki Khasi phi lah ban beh kumno ïa ki bar jylla phi ïakren ban ai ïing saw san mala.
" Ka jingkhot ïakren ïa ki, ka long thik kumba ki khot ïakren bad ki trai Jaka, hynrei maki kim dei ki trai Jaka.
Ha ka wei ka lynti ka sorkar ka shim kumba ka dei ka jaka jong ki, ha ka wei pat ka lynti ka jingkhot ïakren ka long kumba ka dei kaei kaei, lada ki dei ki nongtrei jong phi kan eh aiu ban pynkylla ïa ki nongtrei lajong, Kumno da ki nongtrei sorkar kin dawa ïa ka sorkar ban ai ïing paki dulan  ïa ki," ong u President ka HYC.U la bynrap ruh da kaba ong, " Ngam pat ju ïohi ba don ki nongtrei sorkar haei haei ruh em  ban dawa ïa kata, wat ki IAS haba ki pan jaka na ka sorkar ki da thied ki khlem pan ei kumba pan ki Briew kiba shong ha Them Metor.
"" Ïa kiwei ki nongtrei sorkar ki ai tang ka bai ïing lait noh ïa ki ophisar ki ai da ka Quarter, ki ba bun  ki nongtrei sorkar ki ïoh tang ka bai ïing bad ki hap ban wat hi ka ïing ban sah wai, kan ei aiu ïa kine, hato kine ki dei ki khun khatduh ne ki dei ki khun pyrsa jong no kiba long Myntri sorkar kaba hap ban ai special haduh katne," u la bynrap.
U bah Kharjahrin u la ong ba ka sorkar ka dei ban pyndon kam da ki aiñ ban pynkynriah ïa ki bad lada ka sorkar kam lah ban pynkynriah ïa kiba shong beaiñ shah noh ïa baroh ban shong ha ki jaka sorkar, ka jingleh jong ka sorkar ka ap jingma ban khot ïakren bad ki briew kiba shong beaiñ bad khot ïakren bad ki nongtrei jong ki.
Na ka liang ka seng ka kyntu ïa ka sorkar ba kan pynkloi ïa kane ka kam bad kumno kan leh ka seng ka ieh ha ka jingstad jong ka sorkar.
Ka Lympung Kynjatbol kaba la pynlong kyrpang tang na ka bynta ki supporter lane ki rangialehkai kynjatbol kiba dei ki Fan club jong ki klob kiba pawnam ha ka pyrthei baroh kawei kiba napoh ka Eastern West Khasi Hills District ka la poi noh sha ka thup ban ïaknieh ïa ka nam lahduh.
Kum ban shu pynkynmaw ba ïa kane ka Lympung kynjatbol na ka bynta ki Fan club la pynïaid da ka Eastern West Fan Club Forum hapoh madan ïalehkai Phutbol jong ka dong Dom Mawlum Pyndengumiong, Mairang.
Ha kane ka Lympung kynjatbol ïa kaba la ai kyrteng kum ka 2nd Eastern West Fan Club Football Tournament 2023 ki la don Shibun ki Fan Club kiba la wan ban ïashim bynta kiba kynthup ïa ka Fan Club jong ka Manchester United, Liverpool, PSG, Chelsea bad kiwei kiwei ki club kiba paw hynrei ha ka jingïalehkai ki kynhun ki ban ïaknieh nam lahduh ki long tang 2 tylli bad na kine tang kawei ka kynhun ka ban ïoh rah ïa ka nam lahduh.
Ka jingiaknieh nam lahduh ha ka  phainal kan long hapdeng ka Mairang United kaba dei ka fan club jong ka klob ba paw nam na England ka Manchester United bad ka jingiakhun kan long bad ka FC Bayern Fan Club Meghalaya kaba dei ruh ka fan club jong ka klob na ka ri Germany ka Bayern Munchen FC bad ïa kane ka jingiaknieh nam lahduh lane ka Phainal yn pynlong ha ka 29 tarik u bnai iaiong 2023 hapoh madan Dom Mawlum Pyndengumiong Mairang  ha ka por 3 baje noh phai sngi.
Ka jingiakhun ban ïoh ïa ka jingjop ha katei ka sngi kan long kaba itynnad bha ha kaba kitei ki Fan club ki don ruh ïa ki rangialehkai kiba la poi lehkai ha kiwei pat ki klob kiba paw hapoh ka ri bad ka jyla hi baroh kawei bad ïa ka kynhun kaba ïoh ïa ka nam lahduh ha kane ka lympung kan ïoh rah ruh ïa ka song pisa kaba long T.15 hajar lem bad ki trophy kiba la shna kyrpang.
Ka Pynthorbah Sports bad Cultural Club ha ryngkat lang bad ka Seng Samla Pynthorbah kan sa pynlong ïa ka Trial ha ka 29 tarik ka ban long thik tang na ka bynta ki khynnah jong ka thaiñ Pynthorbah kiba kwah ïalehkai phutbol bad kiba hap hapoh 20 snem ka rta (kiba la kha ha shwa lane hadien ka 1/01/2003).
Kane ka trial ka long kum shi bynta ban jied ïa ki khynnah ki ban mihkhmat ïa ka Klob na bynta ban ïalehkai ha ka Fourth Division kaba la pynïaid da ka Shillong Sports Association.
Ka Seng ka pynbna ba ruh na ka bynta kino kino ki khynnah kiba don ïa ka sap  khamtam kiba thrang ban ïalehkai kin wan na ka bynta ka trial ka ban long ha ka 29 tarik ïaiong 2023 ha ka por 7baje mynstep hapoh madan Urkaliar, Nongmensong.
Ka MLA ka East Shillong ka Dr Mazel Ampareen Lyngdoh, ha ka 27 Ïaïong ka la kyntu ïa u  Rangbah shnong ka Laitumkhrah  ba ym dei ban shu pynkhih win ïa kano kano ka mat khlem da don nongrim.
Lah ban kdew hangne ba u Rangbah Shnong ka Shnong Laitumkhrah, u la kyntu ïa ka sorkar jylla ban pynkynriah lang noh ïa ki jaitbynriew Harijan ki ba sha ha ka jaka jong ka Municipal ha Laitumkhrah.
Haba kren sha ki lad pathai khubor ka kong Ampareen Lyngdoh ka la ong " Ngam pat ju ïohi ïa kata ka jingthoh na kano kano ka dorbar namar kim pat ju phah da ka dorbar shnong thymmai ka ba ki dang shu dep election dangshen halor kane ka mat".
“Hynrei nga shu kwah ban ong ba ym dei ban shu pynkhih win lada kwah ban pynkhih win dei ban don ka nongrim ka ba skhem namar ban shu khot ïa ki lad pathai khubor bad ai kyrwoh ha khmat jong ki hynrei khlem pynpoi pat ïa kine ki nongrim sha ki jaka ki ba dei ban poi kan eh ai nga ban jubab lymmuh", ka la bynrap.
Ka Kong Lyngdoh ka la ong ruh ba yn dei ban ong ba ka shong kam tip eiei haba ki don kano kano ka jingïohi ka jingioh sngew pynsakhi ïa ki da ki kot ki sla ki ba don nongrim, hapoh Laitumkhrah, kam don kono kano ka jingïakajia jaka namar kane ka jaka ka dei beit jong ka Municipal Board.
“Ki trai ki dei ban ïoh ïa ka jingpyntip ka ba nyngkong eh bad ki bor shong kim dei ban shu kren tang ha ki lad pathai khubor.
Ka dei ban phah da ka shithi bad namar ba ka dei ka dorbar ka ba dang thymmai, kumta ngam tip kaei ka ba ki kwah ban kren ban pynbeit hynrei ki dei ban wan ïakren ha ka miej ïakren hynrei lada ki kwah ban shu pynkhih win te kin kren tang ha ki ladpathai khubor ka la kut’ka la ong.
“Nga kyntu ïa ki nonshong shnong ba ym dei ban shu ïakhluid kulmar, namar ngi donkam ïa ka shongsuk shongshngaiñ namar ngi la dep ban ïohi ïa ki juh ki jaitbynriew ha wei pat ka jaka ka ei ka ba jia.
Kam dei ka ba suk ba lah ban shu ïa kam ban ïaleh kumne kumtai bad ngam dei ban shu sngap tang na ki ladpathai khubor, nga kwah ban ïohi ïa ka jingthoh bad lehse lada kim donkam ïa ka MLA ruh ngam tip namar ki la ïaid lait ïa nga hynrei lada ki khot ïa nga ha ka jingïalang ban ïakren ban sngewthuh ngi lah ban ïakren bad kumba ka long kumta ki la shu leit beit sha ki lad pathai khubor"ka la bynarap.
“Kumba ka long mynta kiba dei trai ia kane ka jaka ki dei ki Municipal Board, bad lada ki kwah ban kren ai ki la dei ban phah shwa ka jingujor  sha ka Municipal board bad lehse kan bha ban ai da ka shithi ia ki ban shu kynnoh tuid jakhlia te  ngam tip hynrei baroh ki ba sah hangne ki pyntuid lut ym tang kane kawei ka jaitbynriew", ka la ong.
“Baroh ki ba sah hajan ka wah Thangsniang naduh basdang haduh bakut ki pyntuid ïa ki jakhlia bad na kane ka jingkynthoh ïoh wan ki nongpahara ïoh sha daiñkuna lut, shaei phin ïalam ïa kane ka mat, ngi la jurip man ka por bad ka um ka bording elektrik la ai ïa ki katkum ka kyndon ba la ai ïa baroh bad ka dei ka jaka ka municipal ka ban peit ïa kane ka pyntuid ïa ki jaboh sha ka wah Thangsniang bad haba peit ai ki wei dei ban peit  lang ïa baroh ki ba pyntuid jaboh naduh ba sdang haduh da kut ka wah" ka la bynrap.
Ka kong Lyngdoh ka la ong ruh ba haba don ki trai ïing dei ban trei lang bad ki trai ïing, bad kam ïashah ïano ïano ruh hangne hynrei ka  kwah ban shong pdeng bad ka kwah ban tip ki kwah ban kdew ïa kaei ka phang, “Ngam don jingtip eiei ïoh namar ki ïaid lait na ka MLA, bad ngam bna ïa kane ïoh kim donkam MLA bad ka election ka la kut bad ka jingleh politik ka la dei ban kut noh, kumno ka ïaid ka election mano ba vote shano,mano ba kyrshan ïano nga tip lut hynrei  nga dei ka MLA ka ba  la shah jied ha ki nongshong shnong bad haba phi don kano kano ka jingïohi ïakren lang"“Wat ju leh kumba phi dei kawei na ka bor ka ba lah lut ban ïaid lait na ki bor baroh.
Kane ka long ka mat kaba khia bha bad wat ju pynshongshit ïa ki briew khlem ka nongrim namar lada jia kano kano ka jingjia phim hap bah khlieh ma phi u ba pynkhihwin.
Bun ki jingjia ki ba la dei ban jia ha kane ka jaka hynrei ha ka dorbar ba la leit ka la dep ban ïatem ban pynsngewthuh bad ki dei ban ïaid da ka lynti ka ba dei namar ka shnong ka donhok ban peit ïa ka shong suk shnong shngain", ka la bynrap.
U nong ñiah kali ïathong (race) uba nangne ka jylla ka jong ngi, u Jaden Pariat uba dang 16 snem ka rta uba don ruh bad ka kompeni ñiah kali Argenti Motorsport u la pyni shisha ïa ka sap ka jingtbit ïalehkai ka jong u da kaba u la jop ïa ka podium ha ka wat kaba nyngkong (first round) jong ka ROKiT British F4 Championship kaba la long ha Donington Park, United Kingdom.
U Jaden Pariat u dei u nong India uba ar ban jop ha ki jingïalehkai shabar ri ha ka Tatuus F4 car hadien u Kush Maini uba la jop ha u snem 2017.
Une u khynnah uba dang 16 snem ka rta u la poi ha ka kyrdan kaba lai ha ka Race 2.
U la mad jingeh ha ka qualification session tangba u la ioh P17 hadien ba u la slip na ka P5 hadien ba u la kylliang ïa ki taïar kali bad u la duna hadien jong ka lap hadien ba ka lama saw ka la kaweh na ka jingjia kaba la jia shakhmat jong u.
U la pyndep ïa ka Race 1 ha ka P11 hadien ba u la jam hynriew jaka shakhmat na kaba u la sdang ha ka P17.
Ha ka Race 3, u la jam shakhmat san tangba u la poi ha ka 12th ha ka jingïalehkai ryngkat ka jingjhieh madan.
“Nga sngewkmen shisha ïa ka resol kaba ngi ioh.
Nga dap da ka jingkmen ban jop podium ha ka Race 2.
Nga don ïa ka kynhun kaba ai jingkyrshan bha ïanga.
Ngam sngew lah ap shuh ïa ka jingïakhun ka ban long ha Brands Hatch naduh ka 6 tarik Jymmang" ong u Jaden.
U nongïalam ka People Democratic Front (PDF) u bah Banteidor Lyngdoh u la kyntu ïa ki ladpathai khubor ba kin ap ïa ka por ba biang ba kin sa pynbna ïa ka rai jong ki la kin leit ne em ban pynïasoh sha ka National People Party (NPP).
Ha ba ki ladpathai khubor ki la kynduh ïa ki ar ngut ki MLA ka PDF bad kylli halor ka jingpynïasoh NPP noh ki MLA ka PDF u bah Banteidor u la ong “Ngam don jingtip eiei, mano ba ong ïa kane?, ngam kwah kren eiei hap ban ap ïa ka por ka ba biang ngin sa ïathuh lut".
Haba kylli lano phin pynïasoh u la ong “Ngam tip lano bad naei ka mih kane ka jingïakren? ka don ka jingïakren ban pynïasoh noh sha ka NPP hynrei ngim pat shim rai eiei bad ngam kwah ban kren eiei mynta hynrei long ki ba ïaishah bad ap ïa ka por ba biang".
Wat la na ka liang ki nongïalam ka PDF ki la kyntait ban kren shai halor kane ka bynta hynrei kane ka jingmih khubor ka lah ban urlong namar ba na ka liang u Symbud Myntri rangbah ka Jylla u ba long ruh u nongïalam ka NPP u la kam ba kan don ka jingkylla ha ka saiñpyrthei ha ka jylla.
Haba kylli ïa kane na u Symbud Myntri rangbah halor ka jingkylla ka saiñ pyrthei ha ka jylla kumba u la kam  u la ong " Ngam lah ban kren ne ïathuh eiei mynta  hynrei ïa kane phin sa ïohi tang da la wan  ka 6 tarik lane ka 7 tarik terter ïaka ei kata ka jingkylla ha ka saiñpyrthei".
Lada shu kdew ka jing-kylla kaba u Bah Tynsong u kam ba kan sa don ka lah ban long na ka jingwan pynïasoh kiwei ki MLA na kiwei ki seng ki ba lah ban pynkiew ïa ka jingdon ki MLA ha ka NPP, kaba mynta ki don 26 ngut ki MLA.Haba kylli kane ka jylla hato kan dei na ki MLA ki ba lah ban pynïasoh sha ka NPP, u la ong ba ngam lah ban jubab ïa kata, mynta hynrei hap ban ap ïa ka 6 tarik lada phi kwah tip".
Ka Khasi Students’ Union jong ka West Jaintia Jaintia Hills District Union ha ka 27 tarik Ïaïong ka la kyntu ïa u Symbud Myntri Rangbah ka Meghalaya, u Bah Prestone Tynsong ba u dei weng noh mardor ïa ki BSF na Amlarem, West Jaintia Hills District.
Kane ka seng ka la ong ba ki BSF kim dei ban don ha katei ka jaka kaba jngai ban na u pud jong ka India bad ka Bangladesh.
“Ngi la kyrpad ïa u Symbud Myntri Rangbah ban weng noh ki BSF kiba don mynta ha Ïew Amla-rem" la ïathuh u President jong ka KSU West Jaintia Hills District Unit, u Laitphar Syngkrem ïa ki nongthoh kot khubor bad lad pathai khubor.
U Laitphar Syngkrem uba long u nong-ïalam jong ka seng ki samla pule, kaba peit ruh ïa ka bha ka miat jong ka imlang sahlang u la pynrem ruh ïa ka jingpyndik ïa ki nong-shong shnong bad ka knieh ïa ki mar ki mata jong ki, ym tang ha Amlarem, hynrei ha ki shong bamarjan jong ka ruh.
Kane ka seng ka la ong ba ki BSF ki dei ban don ha ki khappud, ym ba kin don ha ki shong bad ban kin pynlong ïa ki jingkhynra ïa ki mar ki mara jong ki nongshong shnong.
Kane ka seng ka la ïathuh ba ki BSF ki la don ha Amlarem mynta la hynriew bnai.
U Bah Laitphar Syngkren u la ïathuh ba ka seng ka la ujor ïa kane sha u Deputy Commiioner bad SDO, hynri kim shym la leh eiei na ka liang jong ki bad kane ka la pyllong ïa ki ba kin hap ujor ïa kane sha u Symbud Myntri Rangbah, u Bah Prestone Tynsong ha kaba ïadei bad kane.
Haba kylli shuh shuh shaphang kane, u Bah Laitphar Syngkren u la ïathuh ba na ka liang jong u Symbud Myntri Rangbah u la bthah ïa u Deputy Commissioner ba peit ïa kane ka jingeh.
Ha kaba ïadei bad kane, ka seng ka la byrngem ba lada ka Sorkar kam pynkynriah ïa ki BSF na katei ka jaka, kim banse ban leh da kaba tyngeh.
Une u nongialam u la kynnoh ruh ba ka la don ka jingpyndik jong ki BSF ïa ki nongshong shnong kiba leit ïew sha Dawki ha kaba ki nongshong shnong ki hap ban ïoh ïa ka jingbit na u Commandant jong ki BSF, lymda kumta, ki mar jong ki kin shaknieh ha ki BSF.Kane ka seng ka la ong ruh ba ka kwah ban buh jingkylla ïa ki BSF kumno ki ailad ki nong Bangladesh ba kin khaïi beaiñ ha Ïew Dawki.
Na ka liang u MLA ka Khliehriat konstitwensi, uba dei ruh u myntri sorkar, u Bah Kyrmen Shylla, u la ong ba ka jingpyntreikam ïa u GPS Attendance Apps lane u apps ban buddien ïa ka jingwan tista ki nonghikai, ka long kaba ïaid beit ïaid ryntih bad kam  shym la don kano kano ka jingujor na ka liang ki nonghikai.
Haba kren bad ki nongthoh khubor, u Bah Kyrmen u la ong ba kane ka GPS attendance apps kaba ki la pyntreikam ha East Jaiñtia Hills kam dei na ka liang jong ka sorkar, hynrei ka dei kaba ki leh tang ha ka district namar ka jingdonkam.
“Balei nga ong kumta namar, na ka liang u DC ba peit ïa ka East Jaiñtia Hills u sngew ba ka long kaba donkam ban ai ka jingpule kaba biang ïa ki khynnah, khamtam ha ki skul sorkar, u ong ba ban ai ïa ka jingpule kaba biang, donkam ban don ka jingwan tista na ka liang ki nonghikai bad ki khynnah skul kumta u sngew donkam ban wanrah noh ïa kane ka apps ban ïoh peit ïa ka jingleit jingwan jong ki khynnah skul", la ong u Bah Kyrmen.
U Bah Kyrmen u la ong ruh ba ka jingbuh ïa une u apps ka long ban pyni ïa ka jingïatreilang hapdeng ki nonghikai bad ban ïoh ïa ki jingtip kiba donkam ban pynkiew ïa ka pule puthi ha East Jaiñtia Hills.
“Da kaba ngi leh kumne, ngi lah ban pyni ïa kiwei ba ki nonghikai jongngi ki long kiba trei shitom bad kiba leh ïa la ka kamram", la ong shuh shuh u Bah Kyrmen.
Lah ban kdew ba ha kine ki khyndiat bnai ka don ka jingujor na ka liang ki sengbhalang ba ka don ka jingbym wan tista ki nonghikai ha ki skul sorkar kiba don ha ki jaka kyndong.
Halor kane, u Bah Kyrmen u la pynpaw ka jingsngewskhem ba lyngba kane ka apps, “Ki briew kim lah shuh ban wohdaw ïa ki nonghikai jong ngi ha East Jaiñtia Hills ba kim leh ïa kaba donkam".
Ha kaba ïadei bad ka jingdon ki nonghikai kiba pynpaw ïa ka jingeh ban pyndonkam ïa une u apps bad kiba pynpaw ruh ïa ka jingsngew pyrshah na ka liang u Bah Kyrmen u la pynpaw ba haduh mynta hi kim ïoh ïa kano kano ka jingujor ha kaba ïadei  bad ka jingpyntreikam ïa une u apps.
“Ymdon uwei ruh u nonghikai uba pyrshah ïa kane.
Na ka liang ki nonghikai kim thud ïa une u apps namar ki ju long tista", la ong u Bah Kyrmen bad ong ruh ba kane ka jingïatreilang ki nonghikai ka pyni ba ka jingtrei kam jong ki ka long kaba biang.
“Shisien ba ymdon ba ujor ka pyni ba ki nonghikai kim don jingeh", la bynrap shuh shuh u Bah Kyrmen.
U Bah Kyrmen u la kyntu ruh ba lada ki nonghikai ki shem ïa kano kano ka jingeh, ki lah ban ujor lane ban ai jingmut khnang ba na ka liang ki bor pynïaid kin lah ban wad ki lad ki lynti ban weng ïa kane ka jingeh.
La ïathuh ruh ba na ki 1300 ngut ki nonghikai kiba don ha East Jaiñtia Hills District, 1200 ngut ki dei kiba lahdep ban register bad une u apps ba la shna da ka UBI Tech Solution bad la ïathuh ruh ba une u apps u lah ban ithuh ïa ka dur ki  nonghikai bad lah ban register ïa ka jingwan ki nonghikai watla khlem da don ka internet.
Kumban shu pynkynmaw ha kine ki khyndiat bnai ba dang shu dep, ka la don ka jingujor ha ki ar tylli ki jaka ba ka jingbym wan tista ki nonghikai ka la wanrah jingeh ïa ki khynnah pule bad ka jingleh lah ruh ban ong ba ka buh ka jingeh wat ïa ka jylla hi baroh kawei kaba don mynta ha trai duh ha ka liang ka pule puthi ha kaba shisien ka dei ka jylla kaba la bna nam teng kum ka jaka jong ka pule puthi kaba kiwei pat ki khynnah na kiwei ki jylla ki wan beh sha kane ka jylla jong ngi ban ïoh ïa ka jinghikai kaba bha.
:Ka jingrwai Khasi kaba thymmai, ka “Jingieit ka pynshoh biej", ka dei ka jingrwai ba dang shuh dep pyllait shen bad ka dei na ka phlim ban wan, ka “Kheiñduh" bad la thaw bad pynbiang pynbit ïa ka jingrwai da u Jose Thongni.
Katba ki nongrwai jong kane ka jingrwai bad kiba rwai synran, ki kynthup ïa u Glikarius Lyngdoh bad u Damian J Jyrwa.
Ki nongrwai ba dei ki kynthei ha katei ka jingrwai, ki kynthup ïa ka Badahun Nongrum bad ka Jiovanni Nongrum.
Ïa ka jingrwai bad ka recording, la shimti da u Glikarius Lyngdoh bad ka audio mastering, la shimti da u Maitphang Syiemïong, katba ïa ka video, la ring da ka kompeni PHL Group Entertainment.
:Ka jingrwai Khasi ba thymmai, ka “Phi long u rang ba i shongkhia", ka dei ka jingrwai kaba la pynmih da ka Basuklin Ryntathiang.
Ïa katei ka jingrwai, la thaw da ka Basuklin Ryntathiang bad la rwai da ka Basuklin Ryntathiang bad u Morning star Basaiawmoit.
Katba ïa ka video mixed editing, la shimti da u Distar Syiem.
Ha katei ka jingrwai, la shim bynta da ki tyngshop bad ki puron ka Khasi, kynthup ïa ka Basuklin Ryntathiang, Arbalin Ryntathiang, Sibamerry Kyrsian, OBanroi Khylliat bad u Sanborlang Jyrwa.
SHILLONG:Ka jingrwai “Hey Kong Branded", ka dei ka jingrwai Khasi ba thymmai, kaba la shim bynta da u tyngshop, u Comingstar Lyngdoh bad ka puron, ka Ika Sutnga bad la rwai bad thaw ïa katei ka jingrwai da u Khlur Lyngdoh.
Katba ki nongshad ha katei ka jingrwai, ki kynthup ïa ka Philarisha Sten, Arwaka Lyngdoh, Dawyrta Tariang bad ka Madona Lyngdoh.
Katei ka kynhun ka ai khublei ïa ka Deimonmi Suchiang, Kyrchanlang Lyngdoh bad u Lukas Suchiang.
Ki nongring ïa ka camera ha katei ka jingrwai, ki kynthup ïa u Bhakupar Lamare bad u Kamwamut Lamare bad la edit ïa kane ka jingrwai da u Comingstar Lyngdoh.
:Ka jingrwai Khasi ba thymmai, ka “Wan Pyntngen" ka dei ka jingrwai kaba la dep pyllait shen bad la pynmih ïa katei ka jingrwai da u Heimonmitre Rymbai, katba ïa ka video, la shimti da u Goldenstar Myrchiang.
Ha katei ka jingrwai, la shim bynta da u tyngshop, u Heimonmitre Rymbai bad ka puron, ka Yoowan-i Nialang.
Katba la pynbit pynbiang ïa katei ka jingrwai da ka kompeni EBK-SUTNGA_STUDIO, ïa ka DJ Remix, la shimti da ka RMB Music @RMBMusicProduction.
Ki nongrwai jong katei ka jingrwai ki kynthup ïa u Ithuhbha Sumer bad ki nongshad dei ka Hanidahun Lamare, Lamlynti Lamare, Missena Paswet, Pleasant Phalangki, Resto Suchiang bad ka Sambun Pyrtuh.
Katei ka kynhun ka ai khublei ïa u Kynpham Syiem Lamurong, Syiem Jingsuk Convent Amlarem bad ïa u Nongsaiñ Hima.
Ha ka miet jong ka 14 tarik u Jylliew, ki pulit na Mawlai Police Station ki la leit shim noh ïa ka metïap jong ka wei ka longkmie ka ba dang armet na Mawlai Mawdatbaki Mali-I.Kane ka longkmie ka ba la khlad ka dei ka ba la tip kyrteng kum ka Kong Stefanie Lyngdoh Nonglait 30 snem ka rta, kadei ka longkmie ka ba la don ar ngut ki khun bad kaba dang armet bad i khunlung ba dang 2 bnai ha kpoh bad ka shong basah ka Mawlai Mawdatbaki Mali-I, hajan u lumjingtep ka Balang Presbytarian.
Ïa ka met jong ka kong Stefanie la lap na ka ïingsah jong ka, ha jingthiah haryngkat ki dak ki shin na ki bynta ka ryndang, na ka liang ki pulit ki la pynkit noh ïa ka met jong ka sha NEIGRIHMS Hospital ban leh ïa ka ba donkam.
Na ka liang ki bahaïing jong ka Kong Stefani Lynhdoh Nonglait, ki la kyntait ban pdiang bad ka Kong Stefanie kan shim hi ïala ka jingim, namar ba ka dei ka briew  ka ba shait bakhlaiñ ha ka bor met bad bor jabieng.
Ki bahaïing jong kane ka longkmie ha ka 15 tarik Jylliew ki la ujor da ka ejahar ha Mawlai Police Station, halor ka jingsuba sniew ïa ka jingkam jong u lok jong ka u Bah Trouphious Nongbri ba ka la shim hi ïa la ka jingim lade.
Katkum ka jingïathuh jong ka Kong Amanda Lyngdoh Nonglait ka para jong kane ka longkmie ka ba la khlad  ka la ong “Ha ka por 9 baje eiei mynmiet u lok jong ka Kong Stefanie, u la wan mareh sha ïing jong ngi ha Mawlai Nongpdeng, bad ong ha nga ba ka hep (Stefanie) ka la leh kulmar ïalade bad kam don shuh, ha kane ka por ki la mareh sha kane ka ïing basah kane ka longkmie bad lap ba ka met jong ka Stefanid ka don ha jingthiah bad la pyntap bha ïa ka met kumba pynthiah.
Ka la bynrap, “Ka ïing ha ba nga poi ka long ka ba kham pher khyndiat ban ïa ka ba nga la leit mynshisngi bad ka met ïap ka la jngem bad ka don dak na ryndang.
La pynthiah ha jingthiah bad pynkup ïa ka met da ka nep kum ba pynthiah".
Ka Amanda ka la ong shuh shuh, “U lok jong ka (u Trouphirious), haba u la wan ha ïing jong ngi, u ïathuh ïa nga da ka ba ong ba ka Hep ka la leh kulmar ïa lajong, bad u la ong ba kam don shuh, u la ïathuh ba haba u la poi ha ïing ka met jong ka, ka la pjah,bad ki khmat ki peit shajrong, kumta  nga la pyntap ïa ki bad ka don ka dak ba saw ha ryngdang".
Ki ba haïing ki la ïathuh shuh shuh, “Ha ka por 9 tam ha ba ngi la poi ha kane ka ïing  ngi lap ïa ka met ba ka don ha jingthiah, bad ym shem don uno uno u  tyllai ha sad, bad kumno haba u la tip ba ka la khlad kumba u kam ba ka phasi hi ka met ka dei ban don ha u tyllai, bad ha ka jingshisha u la dei ban khot ïa ki para marjan ban ïarap lang ïa u, hynrei ka met ka don ha jingthiah bad u pynkup ïa ka nep".
Ka Kong Amanda ka la ïathuh ruh, “Kine ki shikurim, ki ju don ka jingïashrut man ka por,  kum shitnga hi bad ka Kong Stefanie ka ju ïathuh ha ka para halor kane bad ka la phah ruh ïa ka massage halor ka jingsuba ba u don kynthei shawei.
Kumta kaei ka ba jia ïa ka hymmen ngi kwah ban tip ïa ka jingshisha".
Ha ka 14 tarik Jylliew na ka liang ki bahaïing ki la pyntip noh sha ki borshnong bad na ka liang ka borshnong ka la pyntip noh sha ki bor pulit bad ki la shimti noh ïa ka met ban pynrah sha NEIGRIHM na ka bynta ban leh ïa ka  post mortem bad kem noh ïa u lok jong ka.
Na ka liang u heh pulit ha ba kren halor kane ka jingjia u la ïathuh ba ki pulit ki dang pynlong ïa ka jingtohkit ban lap ïa ka jingshisha bad ïa u lok jong ka la ïoh ban kem noh ha ka 14 tarik ban pynlong ïa ka jingtohkit.
U Myntri ka tnad Social Welfare, u Bah Paul Lyngdoh, ha ka 15 tarik Jylliew u la ong ba ka sorkar kan sa thung ïano ïano ki bym dei na ka saiñ pyrthei bad kiba sngewthuh ïa ki mat jong ki kynthei, kum ka chairperson kaba thymmai jong ka Meghalaya State Commission for Women (MSCW).
U Bah Paul u la ong ruh ba ka hukum jong u ban weng noh ïa ka chairperson ba mynta ka Kong Phidalia Toi kam dei kaba la leh namar ki khubor hamsaïa bad u la ong ruh ba u kham mon ba un long uba dei ban ïa kaba pawnam halor kane ka mat.
Kane ka jingkren jong u ka la long shi sngi hadien ba ka MSCW ka la kynnoh ba ka jingshah weng kam ka chairperson ka long kaba lyngngoh bad ba u Myntri ba dei peit u la ïoh pdiang ïa ki jingtip ki bym biang kiba ong ba ka chairperson kam shym la wan ha ki 3 tylli ki jingïalang na ki 4 tylli ki jingïalang jong ka Commission.
Haba kren sha ki lad pathai khubor, u Bah Paul u la ïathuh ba ka tnad kan thaw mynta ïa ka search committee na ka bynta ka jingthung ïa ka chairperson bathymmai jong ka MSCW.“La kdew ruh bunsien ha ki lad pathai khubor ba balei phi jied ïa ki briew tang na ka saiñ pyrthei, kata ka dei ka mat kaba phi la ju bat kumta mynta ka jingmut jong ka sorkar ka long ban thung ïano ïano ki bym dei na ka saiñ pyrthei, kiba lah ban trei, kiba sngewthuh ïa ki mat jong ki kynthei.
Kita ki dei ki bynta kiba ngi la buh bad ngin leh halor kita ki bynta," u la ong.
Ka long ka khubor kaba pyndiaw bad kaba pynduh mynsiem na ka bynta ka klob Shillong Lajong FC namar ka jingbym ïoh shuh ïa ka kabu ban ïalehkai ha la ka jylla (home).
Katkum ka jingpynbeit kaba mynshwa, ka All India Football Federation (AIFF) ka la dep ban rai ban pynlong ia kane ka lympung ha Shillong hynrei 12 sngi shwa ban sdang katei ka lympung la weng noh kyndit.
Ïa ki daw ba tikna ym lah ban tip kaei kaba la pynlong ba la weng noh ïa kane ka jingthmu namar dang shen la shim ïa ka jingrai ba ka Shillong bad ka Assam kan ïoh ban pdiang (host) ïa ka Durand Cup mynta u snem.
Ka Assam ka khlem duh ïa kane ka kabu bad ka long ka jingmyntoi bad ka jingïoh mynsiem na ka bynta ka klob Bodoland kaba don ha ka group D.Halor kane ka khubor, ki ‘riew ieit phutbol na ka jylla khamtam ki nongkyrshan jong ka Lajong ki la pynpaw ïa ka jingbitar namar lada ki kwah ban peit bad sakhi ïa la ka jong ka klob, ki hap ban leit sha Assam bad Kolkata.
Kumta ka long ka jingduhnong bad ka jingduh mynsiem ïa ka klob bad ki nongkyrshan.
Ka Lajong kadei kawei na ki kynhun kaba dang ïoh ban ielehkai nyngkong ha kane ka lympung hynrei lyngba kane ka jingmih, ka la pynduh bor lypa ïa ki ha shwa ban sdang ki jingïalehkai ha une u bnai ban wan.
Ki paidbah ka jylla ki la buh jingkylli ruh hato kane ka jingduh noh ïa katei kabu ksiar kadei namar ka jingbym biang lane ba duna ki jaka shong (capacity)?.
Don ruh kiba la buh jingkylli ïa ka sorkar bad ka tnat ba khmih ïa ka kam ïalehkai ha ka jylla ba ïoh lehse ka namar ka jingbym pat dep pura ïa ka madan Jawaharlal Nehru Stadium (Polo, Shillong) kaba dei ka madan ba la thmu ban pynlong ïa katei ka lympung.
Ha ka 23 Lber 2023 (ha ka dorbor mang tyngka) u Shakliar Warjri, uba dei u myntri ba khmih ïa ka kam Ialehkai (Sports Minister) ha ka jylla, u la kam ba ka jingtrei na ka bynta ka phase I ka la dep 80 na ka 100 (80%) haduh u bnai Lber 2023.
Hadien ba kawei ka longkmie, ka Kong Stefani Lyngdoh Nonglait, ka la khlad kyndit noh ha ka 14 tarik Jylliew, na ka liang ki bahaïing hasem jong ka Kong Stefani ki don ka jingsuba jur ba ïa kane ka longkmie la pynïap da u kurim jong ka da kaba u la dkhat jubor ïa ka mynsiem jong katei ka longkmie kaba don arngut ki khun shynrang bad u khyllung ba dang pun 2bnai ha kpoh.
Haba kren sha ki lad pathai khubor mynta ka sngi ka 16 tarik u Jylliew kaba dei ruh ka sngi leit on tep ïa ka longkmie ba la shah pynïap, na ka liang ki bahaïing hasem jong ka Kong Stefani , ryngkat u Bakha bad ka para trai ka Kong Amanda Lyngdoh Nonglait ki la ong ba ka daw ba ki suba sniew ïa une u kurim jong ka kadei namar ba u kylla ktien ha ka rukom ïathuh jong u ha ka por ba u lap ïa ka met jong ka lok bad kam ïahap pat bad ka rukom ïathuh jong u sha ki pulit ynda la wanpoi na ka Crime Branch.
Na ka liang ka ïing ka sem jong ka Kong Stefani, ki la buh ïa ka jingdawa ba ki dei ban ïoh ïa ka jingbishar kaba hok katkum ka aiñ khnang ba kaba rieh sha lyndet jong kane ka jingjia kan shai sha ki kum ka ïing ka sem.
Ïa ka met kaba sah jong ka longkmie, la leit tep donburom mynta ka sngi ka 16 tarik Jylliew ha u lum jingtep ka Balang Presbyterian ha Lawmali.
Ha kane ka sngi kaba dei ruh ka sien kaba khatduh ïa kiba ieid ba thoiñ ban peit ïa kane ka longkmie, la wan sakhi khatduh ha kane ka sngi da u kñi jong ka kur Lyndoh Nonglait bad haba u ai jingkren khatduh u la ïathuh ïa ka jingshem jong u ha ka jingïakren bad u kurim jong ka Kong Stefani Lyngdoh ha ka sngi ba don katei ka jingjia bad u la pynpaw ïa ka jinglynngoh namar ba kam ïahap satia bad ka jingïathuh jong u sha ki pulit.
:Ka jingrwai Khasi ba thymmai, ka “Kular", ka dei ka jingrwai kaba la rwai bad thaw da u Rangkynsai Lynshing ( Kynsai ).
Ha katei ka jingrwai, la shim bynta da u tyngshop, u Rangkynsai Lynshing bad ka puron, ka Sherilin Khongwar.
Katba u Director of Photography, la shimti da u Daiainehskhem Dkhar bad u assistant dei u Mewan Tham bad u Shaibok.
Ïa ka jingring da ka Drone, la shimti da u Bankor bad la pynbit pynbiang ïa katei ka jingrwai da u Benjamin Marbañiang.
:Ka jingrwai Khasi, ka “Ha Syndah", ka dei ka jingrwai kaba la shim bynta da u tyngshop, u Driwda Nongrum bad ka puron, ka Siljrang Marak.
Ïa katei ka jingrwai, la thaw da u Iasiad Mylliem Umlong bad ka Makeup Artist, dei ka Ilabynta Lyngdoh, la shna ïa katei ka jingrwai da u Skhem Khatsati, katba u Assistant Director, dei u Testerwell Nongrum.
Katei ka kynhun ka ai khublei ïa u Aibelda Nongrum bad u Iasiad Mylliem Umlong.
Ki paidbah nongkynshew pisa ha ki tnad bapher bapher jong ka Meghalaya Rural Bank (MRB) ki la ud la nam halor ka jingshah ot ka pisa jong ki na ki Account ha ka kyrteng jong ka Life Insurance khlem ka jingtip jong ki trai Account.
Mar ïa ïoh jingtip halor kane ka jingjia, ka Khasi Students’ Union (KSU) Mawshynrut Circle, ka la leit ban ïakynduh ïa ki Branch Manager jong ki Branch bapher bapher ha Mawshynrut Civil Sub-Division ban tuklar halor katei ka kam.
Na ka liang jong ka seng ka la leit ruh ban ïakren bad u Regional Manger Region – lll ban tuklar ïa kane ka jingshah ot pisa jong ki paidbah nongkynshew pisa khlem ka jingtip jong ki.
Ha ka jingïakren bad ka KSU u Regional Manger u la kubur ba ka don shisha ka jingot ïa ka pisa na ki Account paidbah bad u la kular ruh ban sa pynphai biang ïa ki pisa jong ki paidbah kiba la shah ot na ki Account.
U General Secretary ka KSU Mawshynrut Circle, u samla Ulysis Ryntong, u la kyntu jur ïa ki paidbah ba kin long kiba husiar bad phikir na kum kine ki kam thok kam shukor khnang ba kin nym shah shim kabu bad u la ong ruh ba ka seng ka ai por tang shibnai ban pynphai lut ïa ki pisa jong ki paidbah lym kumta ka seng kan sa shim da ka sienjam kaba tyngeh.
Ka tnat Sports and Youth Affairs, ka sorkar Meg-halaya ha ryngkat ka jingïatreilang bad ka Eastern Command jong ka tnat shipai Indian Armed Forces hynne ka sngi Thohdieng ka 21 Naitung ki la plie bad pyni ïa ki laitylli ki khusnam ne trophy kiba la ap khmih lynti, kata ka  ‘Durand Cup  Trophy’ bad ka ‘Shimla Trophy’ (baroh kiba dei ki rolling trophy) bad ka President’s Cup (kaba ïoh ban rah ei junom) ïa kiba la pynïaid bad pyni paidbah ha Khyndailad, Shillong.
Ïa ka jingïalang kaba heh la pynlong hapoh State Convention Centre, Shillong ha ka jingïadon ryngkat lang u Myntri Rangbah ka jylla u Conrad K Sangma, Bah D.P.Wahlang, IAS, chief secretary, ka jylla, u Lieutenant General Sanjay Malik, Air Marshal Tejinder Singh lem bad kiwei pat ki heh sorkar na ka tnat sorkar bad shipai.
Haba rakhe ïa ka kylla kaba 132 sien jong ka mynta u snem, ka Durand Cup ka la ïoh ïa ka nam kum ka jingïalehkai football kaba la rim tam ha ka dewbah Asia bad kaba lai ha ka pyrthei.
Kane  ka tournament la pynkhreh ban pynlong naduh ka 3 tarik u Nailar haduh ka 3 tarik u Nailur 2023, ha kaba yn sakhi ïa ki 24 tylli ki kynhun/klob na ki thaiñ bapher bapher jong ka ri, kata kynthup ïa baroh ki 12 tylli ki kynhun kiba don ha ka Indian Super League (ISL) ha ryngkat ki kynhun kiba na shabar jong ka ri bad ki ri ba marjan kum ka Bangladesh bad ka Nepal ki ban wanphai biang sha kane ka lympung ïalehkai hadien 27 snem kynthih.
Nalor kata la pynbna ruh ba ka Shillong kan dei kawei na ki jaka sor ka ban khot pynlong ïa kane ka tournament ha u 2024.
Haba kren ha ka jingïalang u CM ka jylla u Conrad K Sangma u la ong; “ka long ka burom kaba khraw ban ïoh ïa ka lad ban ïadon ryngkat lang ha kane ka sngi na ka bynta ban plie bad pyni paidbah ïa kine ki trophy na ka bynta ka Durand Cup 2023, bad ai ruh ka jingkhublei kyrpang ïa u General Sanjay Malik halor ka jingpynlong ïa kane ka prokram.
Nalor kata u la ong ruh ba ka Meghalaya barabor ka la long ka rynsan na ka bynta ban pynpaw ïa ki sap ki phong ha ki kam ïalehkai sport, bad ka jingïoh rung ba dang shen sha ka final ha ka Santosh Trophy ka pynpaw halor ka jinglah jong ki nongïalehkai sports ki jong ngi.
Ngi kyrmen skhem na ka bynta ban ai ïa ka jingkyrshan bad ïa ka kabu na ka bynta ban kyntiew ïa kine ki sap ki phong, bad ha kine ki san snem kiba la dep ngi la pynlut shibun na ka bynta ban kyntiew ïa ki kam ïalehkai sport kaba dei ruh ka thong kaba hakhmat eh na ka bynta ka jylla ka jong ngi.
Ha kajuh ka por u CM u la pynpaw ka jingkmen kaba khraw ban pynbna ba ka Meghalaya kan ïoh ban khot pynlong ïa ka Durand Cup 2024 tournament.
U la ong ba ka sorkar jylla kadon ïa ka jingkut jingmut ban kyntiew ïa ki nongïalehkai sport ka jylla.
Ngi sngew skhem ruh halor ka jinglong lakloi ban khot pynlong ïa ki jait jingïalehkai sport ba bunjait ha ka jylla.
Shibynta jong kane ka thong, u la ong ba na ka liang sorkar ka la tei ruh ïa ki jaka ïalehkai ha ki bynta bapher bapher ka jylla kaba la plielad ïa ki nongïalehkai sport ba kin lah ban kiew shaphrang.
Kumjuh u kyrmen ruh ïa kaba bha tam na ka bynta baroh ki nongïashim bynta ha kane ka tournament.
Ka Shillong Lajong FC, ka la shah kynthup ha ka Group D ha ryngkat ki kynhun ki ban ïaleh pyrshah, kata ka Northeast United FC, FC Goa, bad ka Downtown Heroes FC of Kashmir ha kane ka tournament jong ka Durand Cup.
Ka Lajong FC kan ïakhun ha ka sngi plie pyrshah ïa ka Northeast United FC ha ka 4 tarik u Nailar ha Indira Gandhi Athletic Stadium ha Guwahati.
Ka Kalyani FA kala pynliem ïaka PFR Football Academy da 2-0 kol haka jingïalehkai jong ka lympung U-15 Gold Cup Football Championship kaba la long hynnin ka sngi ha West Bengal.
Ïaka kol kaba nyngkong na ka bynta ka Kalyani FA la ïoh ban thep haka minit ba 37 bad ïa ka kol ba ar la ïoh ban thep haka minit ba 49 jong ka kylla miet.
Ka PFR Football Academy kala ïoh shibun ka kabu ban ïoh pynphai ïa kitei ki ar kol naduh ka kylla step, la sakhi ruh ba ki la ïakhun khlem da kyrdan dien ne duh mynsiem noh watla ki la shah thep 2 kol  hynrei sniew bok kane ka kynhun ka khlem ïoh kabu ban pynkhih jar haduh ban da kut ka minit ïalehkai ba la buh.
Ka PFR Football Academy kan ïakhun biang ha kane ka sngi u Blei pyrshah ïaka KVSWS kaba na West Bengal haka por 8 baje mynstep ha madan jong skul Pannalal, West Bengal.
Ka Iaraplang Nongrum kaba dei ka khynnah ïalehkai jong ka Laikor Rngi SC kaba la don bynta ruh ban ïalehkai ha ka lympung Womens League ba la pynlong da ka SSA ka la shah jied ban ïasoh bad ka shlem hikai phutbol ïa kaba la tip kum ka ‘ Bhaichung Bhutia Football Schools’ ha Nashik, Maharashtra.
Ka Iaraplang ka la ioh ban thep 5 kol ha ka jingioh ban mih madan nyngkong na ka bynta ka Laitkor mynta u snem ha ka jingïakhun pyrshah ïa ka Umpling ha ka 19 Jylliew 2023.
Katba ha ka jingiakhun pyrshah ia ka Mawkriah West haka 22 Jylliew ka Nongrum ka la ioh ban thep biang 5 kol.
Ka Iaraplang kaba dei ruh ka khynah ialehkai jong ka Iewrynghep Secondary School ha kaba ka la iashim bynta ruh haka Subroto Cup (U-17) mynta u snem.
Ka la iarap ruh ia ka kynhun ban ioh rah ia ka nam lahduh jong ka lympung East Khasi Hills district level tournament ha une u bnai ba lah dep ha kaba ka la ioh  ruh ban thep kol ha katei ka jingiakhun phainal.
Ka Bhaichung Bhutia Football Schools kadei ka shlem hikai phutbol ba la seng da u rangialehkai phutbol barim jong ka India, u Bhaichung Bhutia.
Shi bynta halor ka jingshah jied ban don ha katei ka shlem hikai, ia ki jingdonkam baroh kynthup ha ka jingshong skul yn pynbiang lut ka BBFS.Ka Kyntiew La I Sap Multipurpose Organizations (KLISMO) Mawlangwir ha ryngkat da ka jingïatreilang bad ka ophis jong u DSO Mawkyrwat ki la ïoh ban plie pyrda noh ïa ka lympung ïalehkai jong ki kynthei bala tip kum ka 2nd Independence Women Football Tournament 2023 kaba la pynlong ha madan Pyndenïewlyngdoh, Nonglang, South West Khasi Hills District  ha kaba u Bah F.D.Ramsiej u la long kum u kongsan ban wan plie pyrda ïa kane ka lympung ïalehkai jong ki kynthei.
Ha shwa ban pynlong ka jingïalehkai, la ïoh pynher ïaka lama jong ka seng  da u F.D Ramsiej kum ka dak ka jingplie ïakane ka lympung ïalehkai kynjatbol ha kaba u Bah Benjohnson Lyngdoh u la pynïaid ïa ka jingïalang ba lyngkot bad ka jingkren na u Bah F.D.Ramsiej kumjuh ruh na u Bah Lambokstar Marweiñ ha ryngkat da ka jingïadonlang naduh ki nong kitkam jong ka Kyntiew La I sap Multipurpose Organizations bad ruh ki nongtrei napoh jong ka ophis jong u DSO Mawkyrwat ha ryngkat ki paidbah kiba wan ban pynshit pynshngaiñ lem ha kane ka sngi.
Ka Bright Future SSCC na Mairang bad ka Ïawpaw FC na ka Nongnah kila long ki kynhun ïalehkai ba la ïoh ban pynïalehkai nongkong ha kane ka Lympung ha kaba ka Brigh Future SSCC na Mairang ka la pynliem noh ïaka ïawpaw FC da 5 kol la 0 ha kaba ka Jamhun Ryntathiang kala ïoh ban thep  3 kol marwei  bud nangta ka Airi Khongsit ka la thap 1 kol, ka Julita Nongbri ka la ïoh 1 kol hynrei naka liang ki ‘thei ïalehkai na ka Ïawpaw FC watla kala ïaleh ban thep ïa ki kol ki jong ki hynrei haduh ka ba kut jong ka jingïalehkai kim shem la lah ban pynphai wat tang shi kol namar ka jing lah ban kyrda na ka liang ki thei ïalehkai jong ka Brigh Future SSCC na Mairang Eastern West Khasi Hills District.
Kiwei pat kynhun ïalehkai kynjatbol kiba la ïoh ban pynïalehkai ha kane ka sngi ki long ka Jashiar SC ka la shah rem noh da 3- 2 kol ha ka Dirang FC lyngba ka Tie Breaker, ka Jakrem Presbyterian Higher Secondary School ka la jop da 4 – 3 kol ha ka Tie Breaker pyrshah ïa ka Selajong FC bad ka Pyndenumsaw FC pat ka la jop noh da 4 – 3 kol pyrshah ïa ka Jakrem SC ha ka Tie Breaker.
Ka klob Jaguar FC ka la ïoh ïa ka jingjop ha ka jingïakhun pyrshah ïa ka Ibarial FC jong ka ka lympung Football Knockout Tournament ba la pynlong da ka Ri Khasi & Cultural Sports Club ha madan Kurkalang, Lumdaitkhla, Bhoirymbong.
Ka Mawlai kaba dei ka lahduh ha une u snem ba lah dep ka la ïoh ban rung sha ka phainal jong ka lympung Womens League lyngba ka jingjop da ka jingïashut penalti pyrshah ïa ka PFR Football Academy da 4-2 katba ka Laitkor ka la ïoh ïa ka kabu ban rung da kaba suk sha ka phainal lyngba ka jingpynliem da 4-1 ïa ka Lumpairng SC.Ïa katei ka jingïakhun la pynlong ha SSA Stadium, First Ground,Polo.
Ha ka jingïakhun kaba nyngkong, kata ha ka por 2 baje noh phai sngi, ka Laitkor kaba dei ruh ka kynhun kaba khlaiñ tam ha kane ka aiom, kata da ka jingkheiñ ïa ka jingïoh bun kol tam ha baroh ki jingïakhun ka la shah thep ha ka Lumparing SC shi kol ha ka minit ba 15 lyngba ka Catherine Kharkongor.
Hadien katei ka kol, ka la long kum ka jingkyrsiew thiah ïa ka Laitkor, ha kaba ki la sdang ban ïakhun tyngeh bad lyngba ka Iaraplang Nongrum ha ka minit (35+2) la ïoh ban pynphai ïa katei ka klol da ka jingïoh ïa ka free kick bad ka Iaraplang Nongrum ka la thep ïa katei ka kol kaba itynnad da ka bicycle kick.
Hadien ka kylla step, ka Laitkor ka la sdang ïoh bor lyngba ka jingïoh pynkhih jar jong ka Nongrum kaba dei ruh ka snar thep kol jong kane ka kynhun.
Ha ka minit ba 55 ka Iaraplang ka la ïoh ban thep biang sa shi kol na ka bynta ka kynhun lyngba ka jingïarap buh bol (assist) jong ka Nisilia Majaw.
Katba ka jingïakhun ka dang ïaid bad kaba la ïohsngew ruh ïa ka jingrisa jong ki paidbah, ka Nongrum ka la khyrwit sa shikol kaba dei ruh ka hat-trik ba 3 na ka bynta jong ka  ha kane ka aiom katei ka bol ba itynnad la wan lyngba ka Saralin Warlarpih ha ka minit ba 60.
Lyngba ka jinglah ban ïalehkai bha bad ban ïarap ïa ka kynhun ban pynpoi phainal, ka Iaraplang ka la khur ruh ïa ka khusnam ‘Player of the match’.
Ka Lumparing watla ka la shah thep haduh 4 kol hynrei ki la pyni ïa ka jingmynsiem ïakhun bad ki la pyrshang ruh ban pynkhih jar hynrei haduh ban da kut noh ka minit ïalehkai ki la khlem ïoh kabu namar ka jingsatar ki rangïalehkai dien ka Laitkor.
Katba ha ka jingïakhun kaba bud hapdeng ka Mawlai bad PFR, ka long kawei na ki jingïakhun ba itynnad bad kaba pynshongshit ïa ki nongwan sakhi khamtam ïa ki nongkyrshan jong baroh 2 tylli ki kynhun.
Ka Mawlai da ka jingthmu ban bat biang ïa ka nam lahduh mynta ka aiom ka la ïakhun dohïap ban thep kol naduh mar syn sdang ka minit ïalehkai bad la sakhi ruh ba ka PFR ka la la wan da ka jingpynkhreh ha katei ka sngi bad ka jingïakhun ka long shisha kaba jwat bad kaba ïakhait bor.
Ka Marbarin Nongrum ka la ïoh ban pynkhih jar nyngkong ha katei ka jingïakhun tang ha ka minit ba 19 hynrei lyngba ka jingïakhun dohïap, ka PFR la ïoh ban pynphai noh ïa katei ka kol tang hadien 3 minit lyngba ka Betsheba Kharsyntiew.
Haduh ban da kut ka minit ba ïalehkai kynthup ruh ka Extra time ba la ai, kine ki kynhun ki khlem ïoh shuh ban thep kol bad la hap ban rai lyngba ka penalti ïa ki kynhun ban rung sha ka phainal.
Lyngba katei ka kabu ka Mawlai ka la ïoh ïa ka jingjop bad ïoh ban ïakhun biang ïa ka phainal ha ka sien kaba 2.
Ha katei ka jingïakhun ka Marbarin Nongrum kaba la ïoh ban thep kol na ka bynta ka Mawlai, ka la khur ïa ka khusnam Player of the Match.
Ka jingiakhun phainal jong kine ki 2 kynhun kan long ha ka 29 Naitung 2023.
Lah ban pynkynmaw ruh ba ka Mawlai bad Laiktor ki dei ruh ki kynhun kiba la ïakhun ia ka phainal ha ka aiom ïalehkai kaba nyngkong jong kane ka lympung (2022) bad ka Mawlai ka la pynliem ïa ka Laitkor ha ka Extra time, da 2-1.
Ka Mookyrdup ka la ioh ban khur ïa ka 3 poiñ lyngba ka jinglah ban pynliem noh da 2-0 ïaka Umshangiar ha ka jingïakhun jong ka lympung 3rd Adelbert Laloo Memorial Trophy (3rd Division Tournament) hynne ka sngi.
Ïa kitei ki 2 kol la ioh ban thep da u Daohi Kharbih ha ka mint ba15ïa ka kol kaba ar la ioh ban thep da u  L.Niang ha ka minit ba 52.
Ha ka jingïakhun kaba bud, ka Sohmynting Dongnein ka la pynliem noh ïa ka khlieh Myntdu Neinshnong da 2-0 lyngba ka kol jong u Shan Dkhar (18) bad u Saibor Kassar (70).2.
Sainbor Kassar 70 mins.
Haba phai pat ha ka jingïakhun kaba 3, ka Luti Tuber Ïalong ka la ioh ïa ka jingjop lyngba ka kol jong u Denis Mulieh uba la ioh ban thep ha ka minit ba 36.
Bad ha ka jingïakhun ba na ka bynta ka Indipendence Day Cup ha ka thup jong ki khynnah kiba hapoh 17 snem, ka jingïakhun hapdeng ka Tpeppale bad Mooknor Thadmuthlong ka la ïakhaid noh da1-1.
Ka Mooknor ka la ioh ban pynkhih jar nyngkong haka minit ba 30 lyngba u Mooknor Thadmuthlong hynrei ka Tpeppal ka la ioh ban pynphai ïa katei ka kol tang hapoh 3 minit ba ki la thep ïa katei ka kol lyngba u Jopibromitre Dkhar.
Ka Maw-U-Tieng Sports Club ka la ïoh ïa ka jingjop mynta ka sngi  ha ka jingïakhun pyrshah ïa ka Synroplang 77 na ka bynta ka lympung Womens League kaba la pynïaid da ka Shillong Sports Association.
Katba ka jingïakhun hapdeng ka Kick Start Academy pyrshah ïa ka Lawei Smit Sports Club ka la kut noh ha ka jingïakhaid da 0-0.
Ïa kane ka lympung ba la pynïaid da ka Shillong Sports Association (SSA) la pynlong ha hapoh madan MFA Turf Polo Ground, Shillong.
Ha ka jingïakhun ka Maw-U-Tieng Sports Club pyrshah ïa ka Synroplang 77, ka Maw-U-Tieng Sports Club ka la pynliem noh ïa ka Synroplang da 5-0.
Ka J.Narlong ka la ïoh hat-trik na ka bynta ka Maw-U-Tieng Sports Club, bad baroh kitei ki 3 kol la ïoh ban thep ha ka kylla step, kata ha ka minit kaba 12, 19 bad 36, ka R.Dkhar ka la ïoh 1kol ha ka minit ba 48 bad ka D.Syngkli ka la ïoh ban ïarap 1 kol, kata ha ka minit kaba 61.
Kane ka lympung ïalehkai kynjatbol Women’s League ka dei ka samoi ïalehkai kaba ar ba kan long mynta ka kynti ha kaba ha ka samoi ïalehkai ba nyngkong jong kane ka lympung ïalehkai ka Mawlai ka la lah ban khur ïa ka nam lahduh.
Ïa ki jingïalehkai jong kane ka lympung kynjatbol Women’s league yn pynïalehkai ha ka rukom kaba long 30 minit ha ka kylla step bad 30 minit ha ka kylla miet bad yn pynïalehkai ha ka single league format.
Bad ïa ki jingïalehkai jong kane ka lympung yn sa pynïalehkai ha madan MFA Turf Polo Ground, Shillong.
Ki don haduh khat ar tylli ki Klob kiba ïa shim bynta ha kane ka lympung ïalehkai kynjatbol jong ka Womens League.
Ha ka Group- A Ka Laitkor kaba long ka kynhun kaba la ïoh ban rah ïa ka kyrdan ba-ar ha ka samoi ïalehkai kaba lah dep ka la shah kynthup lang bad ka Umpling, PFR Football Academy, Mawkriah West, Kick Start Academy bad ka Lawei.
Bad ha ka Group-B pat ka Mawlai kaba long ka lahduh ha ka samoi ïalehkai kaba lah dep ka la shah kynthup bad ka Ïasnohktilang, Lumparing, Kharang, Synroplang bad ka Maw U-Tieng.
Ki kynhun ïalehkai kiba don ha ka kyrdan ba-ar (top two) na kine ki artylli group kin sa lah ban jam sha ka jingïalehkai semi phainal ïa kaba la buh tarik ba kan long ha ka 14 tarik Naitung bad ïa ka tarik jong ka jingïalehkai phainal yn sa pynbna kham hadien.
Ka song pisa na bynta ka kynhun ïalehkai kaba khur ïa ka nam lahduh ha kane ka lympung ïalehkai kynjatbol jong ki kynthei kan long T.30,000 tyngka bad ka song khusnam na bynta ka kynhun ïalehkai kaba long ka runners-up kan rah ïa ka song khusnam kaba long T.18,000.
Yn don artylli ki jingïalehkai mynta ka sngi, ka 22 tarik Jylliew ha kaba ha ka jingïalehkai kaba nyngkong kan long hapdeng ka Umpling Sports Club pyrshah ïa ka PFR Football Academy ha ka por 2.30 mynsngi bad ka jingïalehkai kaba ar kan long hadpeng ka Mawkriah West Sports Club pyrshah ïa ka Laitkor Sports Club ha ka por 4.15 janmiet.
Ka Kendriya Vidyalaya, Happy Valley, Shillong ka la ïoh ban rah ïa ka nam lahduh jong ka lympung Meghalaya Inter-school Taekwondo championship 2023 kaba nyngkong duh ba la pynlong ha kane ka jylla.
Ïa katei ka lympung la pynïaid bad pynlong da ka Army Public School, Umroi Military Station ha ryngkat ka jingïatreilang bad ka Meghalaya Taekwondo Association bad Taekwondo Association jong ka Ri-Bhoi District.
La sdang ïa katei ka lympung kaba 2 sngi ha ka 22 Naitung bad la pynhap pyrda noh ha ka 23 Naitung 2023.
Ïa kane ka lympung Inter School Taekwondo kaba nyngkong duh la pynlong ha APS, Umroi Military Station.
Ha ka sngi plie pyrda, kata ha ka 22 tarik, la pynlong ha Red Horn Auditorium, Umroi Military Station, (Umroi) ryngkat ka jingïadon don lang jong ki paidbah kynthup ïa ki nongïalehkai Martial Arts na kylleng ka jylla, ki ophisar bad ki nongïalam na ka army station bad ki khynnah skul.
Ka Madhuri Shende, kaba dei ruh ka Chairperson, Family Welfare Organisation, 24 Mountain Brigade ka la plie pyrda ïa katei ka lympung ryngkat ki jingkren ban ai mynsiem ïa baroh ki nongïalehkai.
La tem pynsawa ruh ïa ka jingrwai na ka bynta kane lympung ba la thoh da u Ajit Saikia ryngkat ka jingïatreilang bad u Bah Baïaineh Kharmulong uba dei ruh u nonghikai jong ka Army Public School, Umroi.
Haduh 412 ngut ki khynnah ki la wan ban ïashim bynta ha kane ka lympung na ki 96 tylli ki skul na kylleng ka jylla.
Ha kane ka lympung la phiah ha 3 tylli ki thup ïalehkai lane ka snem, kata ha ka thup jong ki khynnah kkiba 14, 17 bad 19 snem shapoh (kynthup shynrang bad kynthei).
La pynïaid bad pynbit pynbiang ïa kane ka lympung ïalehaki hapoh ka jingïalam jong ka Meghalaya Taekwondo Association bad ka Taekwondo Association  jong ka Taekwondo Association Ri-Bhoi District,  kynthup u Jadumani Singh uba dei ruh u General Secretary jong ka Meghalaya Taekwondo Association, bad u Manoj Singh, President jong ka Taekwondo Association jong ka Ri-Bhoi District.
Na ka liang jong kitei ki nongïalam, ki la pynpaw ïa ka jingkmen bad ka jingsngewhun ban ïoh pynlong bad pynïaid ïa katei ka jingïakhun.
Ki don ruh ka jingkyrmen ba skhem ba ki lah ban ïai kyntiew shuh shuh ïa ka kam ïalehkai ha ka jylla khamtam ïa ka Taekwondo.5ngut ki nongïalehkai kriket kiba na kane ka jylla ki la ïoh ïa ka jingithuh ne ka jingshah pynkup burom kyrpang ha ka North East Cricket Development Committee’s 8th Conclave bad 2nd Achievers Award namar ka jinglah jong ki ban ïalehkai bha ha kane ka aiom ïalehkai ba lah dep.
Ïa kane ka program la pynlong ha ka nongbah Aizawl bad la pdiang bad pynïaid (host) da ka Cricket Association of Mizoram.
Ha kane ka jingai khusnam, la don ryngkat ruh ki nongïalehkai kriket na 6 tylli ki jylla jong ka thaiñ Shatei Lam Mihngi kynthup ruh ki nongjop khusnam bad kiba la ïalehkai bha ha ka aiom ïalehkai jong u snem 2022-23, kata hapoh ka shatri jong ka BCCI.U Pu Zoramthanga, uba dei ruh u Myntri Rangbah jong ka Mizoram u la ïadon ryngkat ha katei ka sngi kum u kongsan ryngkat ki heh ki haiñ bad ki nongpynïaid.
Ka MCA ka la ïoh ïa ka khusnam kyrpang namar ka jingshah kyntiew ha ka Elite Group (thup jong ki senior) ha baroh ki jingïakhun jong ka BCCI 2021-22.
Kitei ki nongïalehkai ki kynthup ïa ka Ajima Sangma,( Senior Women’s team, 17 wickets), u Mrinal Das, (U-19 Men’s team, 346 runs), Manish Sharma, (U-23 Men’s team, 25 wickets), Shreya Marak, (U-15 Girls’ team, 8 wickets), R Ryngkhlem, (U-16 Boys’ team, 4 catches, 2 stumpings kum u  wicketkeeper).
Ka Ajima ka la shah jied ruh ha ka kynhun ïalehkai jong ka India hynrei ka la duh noh ïa ka kabu ban pyndep ïa ka jingjied kaba khatduh namar ka jingmynsaw katba dang ïaid ka lympung ïalehkai.
Ka long ka khubor kaba thymmai na ka bynta ki paralok kiba na  Rilum Garo ba ki khynnah ïalehkai kiba don ha kitei ki thaiñ ki la sdang ban ïalehkai bha mynta u snem ha kane ka lympung State Level Subroto Mukherjee Cup Football Tournament 2023 ba la pynlong da ka Directorate of Sports & Youth Affairs, Government of Meghalaya.
Man u snem ki khynnah na Garo Hills kim ju ïoh ïa ka jingjop bad baroh ki jingïakhun na ki distrik bapher bapher ki mad ïa ka nam rem bad kim ju ïoh lad ban rung sha kawei pat ka wat.
Lah ong ban ba kan long ka khana ban sah pateng (history) bad ka rekod kaba thymmai na ka bynta ki khynnah jong ka Garo Hills ba ki la ïoh ïa ka jingjop naduh ba sdang kane ka lympung (24 Naitung 2023).
Ïa kane ka lympung ba la pynlong ha lai tylli ki jaka jong ka East Khasi Hills, kiba kynthup ïa ka SAI, STC, NEHU , MFA Ground bad Madan Heh Mawlai, yn pynkut ha ka 28 Naitung 2023.
Ki don 3 tylli ki thup ne ki kyrdan ïalehkai ha kane ka lympung mynta u snem, kata ha ka thup jong ki khynnah kiba 14 bad 17 snem jong ki shynrang bad hapoh 17 snem jong ki kynthei.
Ha ka jingïoh ban sdang ïa ka jingïakhun mynta u snem, ka South West Garo Hills Okkapara Sec.
School ka la pynliem da 1-0 ïa ka Ri Bhoi Myngken Christian Hr Sec School lyngba ka kol jong uWeltin Sangma (Jr.
No.15) ha ka minit ba 54.
Katba ha ka jingïakhun kaba mynta ka sngi ka 25 Naitung, ka South West Khasi Hills, Mawkyrwat ka la liem noh da 2-0 ha ka South West Garo Hills.
Haba phai ha ka jingïakhun jong kine ki khynnah kiba hapoh 17 snem, ka South West Khasi ka la ñion bad ïoh kabu bha ban thep kol ïa ka Garo Hills hynrei namar ka jingbym lah ban thep kol, ka Garo Hills ka la shim kabu bad pynliem ïa ka SWKH.9 tylli ki skul kiba don ha SWKH District ki la ïoh ban ïashim bynta ha kane lympung, kynthup  ïa ka Jakrem Sec.
School, Balang Mawlangwir Hr.
Sec.
School, Nineset Sec.
School, Phlorosy Dew Sec.
School, Wahkaji Sec.
School, Tenset Sec.
School, Horirai Syiemlieh Memo Hr.
Sec.
School, Sngap syiem College, Mawkyrwat bad Rangthong Christian Hr.
Sec.
School.
Haduh 5 ngut ki khynnah na ka Rangthong School ki la don ha kane ka kynhun.
U Rikcy John Shabong uba dei ruh u rangïalehkai barim jong ka Royal Wahingdoh (youth) u mynjur ban soi ïa ka kontrak na ka bynta ka klob Punjab FC kaba dei ruh ka klob kaba don ha ka lympung Indian Super League (ISL) mynta ka aiom 2023-24.
U Shabong u la ïasoh bad ka klob Indian Arrows naduh u snem 2019 haduh u snem 2021, hadien katei u la ïasoh bad ka klob Mohun Bagan.
Tang hadien shi snem ka Mohun Bagan ka la phah noh ïa une u rangïalehkai ba dang 20 snem sha ka Rajasthan United (lyngba ka loan), kata ha u snem 2022.
Ha ka jingdon bynta jong u bad ka Indian Arrows (2020-21), u la ïoh ban mih madan haduh 12 sien na ka bynta ka jingïakhun ha ka I-League bad ha ka aiom ialehkai jong u snem 2019-20 u la ïoh ban ialehkai 16 sien.
Mynta u snem ka Punjab ka la shah kyntiew ha ka kyrdan ISL hadien ka jingïoh ia ka kyrdan ba nyngkong ha ka lympung I-League 2022-23 bad kadei ruh ka kabu na ka bynta u Shabong ban ïoh ialehkai biang ha ka lympung ISL kaba dei ruh ka lympung ialehkai phutbol ha beh tam ha India.
Ha u snem 2016 u la shah jied ha ka kynhun ïalehkai phutbol jong ka India (ha thup jong ki khynnah kiba hapoh 14 snem), u la don bynta ruh ha ka thup jong ki khynnah kiba hapoh 16 snem.
Une u rangialehkai un ïoh mynsiem ruh mynta ka aiom na ka jingïoh kabu ban ialehkai lang bad u Samuel Lyngdoh Kynshi uba dang shu dep ban iasoh mynta u snem bad kane ka klob.
U Amit Saraf uba la mih khmat na ka East Khasi Hils District u la ïoh ban rah ïa ka nam lahduh ha ka jingïalehkai “46th Meghalaya State A Chess Championship 2023" ba la pynlong da ka Meghalaya Chess Association (M.C.A).
Ïa katei ka lympung kaba 2 sngi, la pynlong ha ka 21 bad 22 Naitung 2023 bad la pynlong ha Umsning Auditorium Hall, Umsning, Ri-Bhoi District.
Ha kane ka lympung kaba 46, la wan ban ïashim bynta haduh 73 ngut, kynthup kynthei bad shynrang na ki distrik bapher bapher jong ka jylla.
U Amit Saraf u la ïoh ïa ka kyrdan ba nyngkong ha katei ka jingïakhun, katba ïa ka kyrdan ba ar la ïoh da u Silkam A.Sangma na Garo Hills.
U Barbith M.Sangma (Garo Hills) u la ïoh ïa ka kyrdan ba lai bad ïa ka kyrdan ba saw ruh la ïoh  na Garo Hills, kata u Bensing G.Momin.
Kine 4 ngut kin ïoh ruh ruh ban mih khmat na ka bynta ka jylla sha ka lympung “60th National Chess Championship 2023" ka ban long ha Pune, Maharashtra naduh ka 16 haduh 26 Nailar 2023.
Haba phai pat ha ka thup jong ki kynthei kiba hapoh 12 snem, ka Amaziah Gapesa Ch.
Marak (Garo Hills) ka la ïoh ïa ka khusnam Best Girl, ha ka thup jong ki khynnah shynrang ba hapoh 12 snem, ïa ka khusnam Best boy la rah da u Advitiya A.G (East Khasi Hills), katba ha ka kyrdan ‘Open Category’ la khur da ka P.Sarasaphi Lyngdoh (West Khasi Hills), ïa ka Best Veteran (50 snem shajrong) la khur da u Ganesh Rai (East Khasi Hills) bad ïa ka khusnam Best Ri-Bhoi la khur da u L.Syiemlieh.
Ka Shillong Lajong Football Club ka la iakhaid noh ha ka jingiakhun pyrshah jong ka bad ka Delhi Football Club da 0 la 0 ha ka jingialehkai kaba la long hapoh Minerva Sports Complex, Chandigarh jong ka lympung ialehkai Hero 2nd division I-League 2022-23.
Ki rangialehkai ba tbit jong ka Shillong Lajong FC ki khlem da lah ban thaw pyrthei ban pynkhih ia ka jar jong ka kol ha kane ka sngi ha ka jingialehkai pyrshah ia ka Delhi FC watla ki la don ki khep ba ka la ioh hynrei ka jingtbit u nongapkol ka Delhi FC ka Lajong ka khlem da lah ban pynkhih ia ka jar.
Katba ki nongialehkai jong ka Delhi Football Club watla ki la pyrshang ban pynkhih ia ka jar hynrei ki rangialehkai ba tbit jong ka Lajong ki la pyneh triang khlem da ailad ia ka Delhi FC.Ka Shillong Lajong Football Club ka la ia sam mar shi poiñ bad ka Delhi Football Club hadien ba ki la iakhaid noh ha ka jingialehkai kaba la long mynta ka sngi.
Ka kynhun ialehkai jong ka Shillong Lajong FC hapoh ka jingpyniaid jong u Bah Bobby Nongbet ka la pynmih saw ngut ki substitute plaïar, u Hamedamanbha Wahlang u la mih bujli ha ka jaka jong u Figo Syndai ha ka minit kaba 48, u Sambor Oneel Kharsahnoh u la mih bujli ha ka jaka jong u Ronney Willson Kharbudon ha ka minit kaba 57, u Iohborlang Lyngdoh Lyngkhoi u la mih bujli ha ka jaka jong u Everbrightson Sana Mylliempdah ha ka minit kaba 75 bad u Pynche Ia-i Tyngkan u la mih bujli ha ka jaka jong u Wadajied Kynsai Ryngkhlem ha ka minit kaba 75 jong ka kylla miet.
Ki jingialehkai ba dang sah jong ka Lajong mynta hapoh kane ka lympung ialehkai jong ka 2nd division League, Ka Shillong Lajong kan sa ialehkai pyrshah ia ka Ambernath United, ha ka 16 tarik Jymmang ha Cooperage Stadium, Mumbai bad ka Lajong kan sa ialehkai pyrshah ia ka FC Bengaluru United, ha ka 21 tarik Jymmang hangne ha la ing hapoh 1st Ground SSA Stadium Polo.
Ki dkhot jong ka Voice of the People Party (VPP), ha ka 12 tarik Jymmang ki la ai ïa ka dorkhas sha u Symbud Myntri Rangbah u Bah Sniawbhalang Dhar, ban dawa ban bishar biang ïa ka Reservation Policy ha ka jylla.
Hashwa kane, haba kren sha ki paidbah ha ka parking lot jong ka Additional Secretariat, u President jong ka VPP u la ong ba ka jingbym don u Myntri Rangbah ka jylla u Conrad K Sangma bad u Symbud Myntri Rangbah ba peit ruh ïa ka tnad Home u Bah Prestone Tynsong, ka dei ka jingñiew beiñ ïa ka seng.
Namar ka jingsngew ba ki shah ñiew beiñ, ka VPP ka la kyntait ban rung sha Main Secretariat bad ka la bthah ïa ki dkhot ka seng, ba la lamkhmat da u Dr Ricky Syngkon, ban leit ai ïa ka dorkhas sha u Symbud Myntri Rangbah ba dei peit ïa ka tnad Urban Affairs u Bah Sniawbhalang Dhar, ha ka jingdon ryngkat u Chief Secretary ka jylla u Bah DP Wahlang.
“Ngi la ïoh jingtip ba u Myntri Rangbah bad u Symbud Myntri Rangbah kim don ha Shillong, ki la leit sha Delhi.
Ngam tip ba ki tieng haduh katne ïa ka VPP.Nga la kylli ba ka kam aiu ba donkam eh ba ki hap ban leit shata bad ka i kumba ki leit shato ban pan ïa ka international airport.
Ka dei tang ka jingai daw ban lait na ka VPP," la ong u Bah Ardent.
Ka jingialehkai semi final kaba nyngkong jong ka lympung ialehkai kriket Shillong Sports Association inter office league 2022/23 ka la long hapdeng ka SP office pyrshah ia ka Combined MLP.Ka SP office ka la jop ia ka jingkawang toss bad ka la kam bat tied nyngkong ha kaba ha ka 1st inning ka la lah ban kamai 145/7 ha ki 20 overs.
U Kamal Thapa u la lah ban kamai 34 ron na ki 34 bol bad u Raja Khongwir u la lah ban kamai 26 ron na ki 26 bol.
U Pankaj Roy bad u Prakash Uniyal ki la ioh mar 2 wiket.
Hadien ba la dei sa ka pali ban tied ka combined MLP ka la lah ban kamai 80/10 ha ki 17.1 overs.
U Fullmoon Kharshiing u la lah ban kamai 36 ron na ki 41 bol bad u Ranjit Roy u la lah ban kamai 16 ron na ki 14 bol.
U Morningstar Khongwir bad u Evert Mawlong ki la ioh mar 2 wiket.
Ka SP Office ka la jop ia kane ka jingiakhun da 65 ron bad u Morningstar Khongwir u la ioh ia ka nam man of the match.
Haba da ngi ia phai pat sha ka jingialehkai semi phainal kaba ar kaba la long ha kane ka sngi ka Nehu Shillong ka la ialehkai pyrshah ia ka PowergridKa Powergrid ka la jop ia ka jingkawang toss bad ka la jied ban ap field nyngkong.
Ha ka 1st innings jong ka jingiakhun ka Nehu Shillong ka la lah ban kamai 108/8 ha ki 20 overs.
U Gino Sangma u la lah ban kamai 43 ron na ki 41 bol bad u Eugene Kharsyntiew u la lah ban kamai 23 ron na ki 25 bol.
U Pradeep Varun u la ioh 3 wiket bad u Yogendra Singh u la ioh 1 wiket.
Hadien ba la dei sa ka pali ban tied ka Powergrid ka la lah ban kamai 110/6 ha ki 17.1 overs.
U Yogendra Singh u la ioh 24 ron na ki 20 bol bad u Babul Doley u la ioh 19 ron na ki 14 bol.
U Gino Sangma bad u Nantu Das ki la ioh mar 2 wiket.
Ka Powergrid ka la jop ia kane ka jingialehkai da 4 wiket bad u Pradeep Varun u la ioh ia ka nam man of the match.
Ka ophis jong u District Sports Officer jong ka South west Khasi Hills District mynta ja sngi ka 11 tarik u Jymmang 2023 ka la ïoh ban plie pyrda noh ia ka lympung ialehkai kynjatbol naka bynta ki khynnah hapoh ka12 snem ka Arta ia kaba la tip kum ka" Chief Minister Mawkyrwat Block Level Under -12 Football Tournament 2023 kaba kila pynlong ha Madan Saitsnad Mawlangwir South west Khasi Hills District ha kaba u bah S.K.Budnah president jong ka Mawlangwir Sports Club u la long kum u kongsan ban wan plie pyrda noh ia kane ka lympung ialehkai.
U bah S.K.Budnah haba kren kum u kongsan nyngkong u la ai ka jing khublei ia ka ophis jong u District Sports Officer ba ki la lah ban pynlong kum ia kine ki lympung ialehkai kynjatbol ban kyntiew ia ki sap jong ki khynnah ha ki kam ialehkai.
U la ong ruh ba kum ki khynnah kiba dang rit bad kiba dang lung haka Arta  kane ka dei ka lad kaba bha tam ban ioh ban sei ia  ki sap bad ki phong ki jongki da kaba kyntu ruh ia ki khynnah  ba ki dei ban pyndonkam hok ban pyni lut ia ki ia ki sap ki jong ki namar ba na kane ka lympung ialehkai kin lah ban shah jied na ka Block sha ka Distrik bad naka District kin sa ioh ban ia shim bynta sa haka Inter District ka ban sa long shen ha kine ki bnai ban sa wan ha Nongbah Shillong.
Shuh shuh u la ong ruh ka jing ioh lad jong ki khynnah ha kum kine ki jing ialehkai ka dei ka wei ka lad ka lynti ban lait na shibun ki jing sniew haka jing im jong ki ha kum kane ka juk ba mynta da kaba kyrmen skhem ba ki baroh ki kynhun kiba la ioh ban wan ia shim bynta haka ne ka lympung ialehkai kynjatbol ba kin lehkai bha ba kin poi haka thong bad lait ruh na kino kino ki jing mynsaw la banrap u bah S.K.Budnah.
Ha kane ka lympung ialehkai kynjatbol jong ki khynnah k happoh ka 12 snem ka Arta naka liang ki shynrang ki don haduh 33 tylli ki kynhun bad naka liang ki Kynthei ki don 6 tylli ki kynhun ialehkai kiba la ioh ban ia shim bynta ha kane ka lympung ialehkai kynjatbol.
Ha shwa ban sdang ia ki jing pynialehkai kynjatbol la ioh ban pynlong ka jing ialang ba lyngkot kum ka dak ban ioh ai ki kyntien kyrkhu kyrdoh bad ki jing kitbok kitrwiang iaki khynnah da u kongsan bah S.K.Budnah ha ryngkat daka jing ia donlang ruh u bah A.B.Shylla Secretary Mawlangwir Sport Club bah Kolan Lyngdoh secratery shnong Mawlangwir ha ryngkat ki Nongtrei naka tnad ophis jong u DSO South West Khasi Hills District  ki paidbah kiba la wan pynshngaiñ lem ha kane ka sngi.
ka jingialehkai phutbol jong ka lympung ialehkai phutbol kaba paw bha ha ki thain ri war mihngi Pynursla jong ka jylla ka jong ngi ka IV UUP INVITATION FOOTBALL TOUNAMENT 2023 ka la iaid sha ka sngi kaba san mynta ka sngi ka 11 tarik Jymmang 2023.
Kane ka lympung ialehkai phutbol jong ka IV UUP INVITATION FOOTBALL TOUNAMENT 2023 la pyniaid da ka UMKOR URKSEW PYNURSLA SPORTS CLUB (UUP SC) kaba long kawei na ki klub ba lah rim Jong ka thain Riwar Mihngi Pynursla kaba don ia ka shlem treikam jong ka ha Pynursla.
Ka jingialehkai ha kane ka la long hapdeng ka Nongmadan Sports Club pyrshah ia ka  Maitshaphrang Football Club ha kaba ki la ialehkai hapoh madan UUP SC GROUND URKSEW.Ha kane ka jingialehkai kine ki ar kynhun ha kane ka sngi ka Maitshaphrang FC ka la lah ban pynliem noh ia ka Nongmadan Sports Club da 1 la 0.
Ka jingialehkai ha ka kylla step ka la long kaba itynnad bha ban sakhi ha kaba kine ki ar kynhun kiba ia ryngkat bor ki khlem da lah ban pynkhih ia ka jar jong ka kolHaba la phai pat sha ka jingialehkai jong ka kylla miet ka Maitshaphrang FC ka la ioh ban pynkhih jar lyngba u plaïar uba phong ia ka sopti jersey nombar ba 11 ha kaba u la ioh ban thep ia ka kol hamar ba jan kut artad ka poi ialehkai jong kane ka jingiakhun bad lyngba kane ka kol ka Maitshaphrang FC ka la ioh ban rung artad sha ka quarter phainal jong kane ka lympung ialehkai.
Ka kynhun kaba 20 ngut kiba la ialam da u Bah Dipshon Rynthathiang, Chairman, MSOA Podium Finish Committee, ha ka jingiadonlang ryngkat u Bah John F Kharshiing Working President Meghalaya State Olympic Association na ka MSOA ki la ioh ban bteng biang ia ka Phase-2 sports talent Identification kaba lah long myn ha ka 8 tarik Jymmang 2023, ha Demdema C&RD Block, West Garo Hills District, ha ka madan basketball hapoh ka St Francis School,  Mronggre Village, kaba jngai kumba 80km na Tura kaba don sha jan ka thain Phulbari.
Kane ka jingbteng ia ka Phase-2 sports talent Identification ka la long hadien ba ar taiew mynshuwa la khang ia ki skul hapoh ka thaiñ Garo Hills Distrik na ka daw jong ka jingkhluit palat ka mei mariang kaba ha kato ka taiew ka jingkhluit ka la kot shaduh ka 44°C degrees ka jingkhluit, bad haba la ia nujor bad mynta ka sngi ka la kham duna bun bad ka jingkhluit ka long kumba 36°C degrees.
Ka STAR Talent Identification program kaba la pynlong da ka Meghalaya State Olympic Association (MSOA) hapoh ka jingiatreilang bad ka tnad Sports and Youth Affairs ka sorkar jylla hapoh ka jingkhmih jong ka Edge10-Sportality kaba la iarap ban pyniaid ia kane ka program ha ki c&rd blocks bapher bapher.
Ki phra tylli ki school kiba la ia shim bynta ha ka STAR Talent Identification program ha ka 8 tarik Jymmang 2023 ki long ka skul St.Francis School, Shyam Nagar Govt LP school,  Kalapani Secondary School,  Shyam Nagar Govt UP school,  JN Higher Secondary School, Gime New Model Govt School, Gimegari Deficit Secondary School,  Chambakpara Govt.
LP School kiba hap hapoh ka Demdema C&RD Block, West Garo Hills District, Meghalaya.
La ioh ban test kumba 225 ngut ki samla kynthei bad shynrang kiba don naduh ka rta kaba 10 snem haduh 18 snem ha kaba la phah ia ki ban ialehkai ia ki saw tylli ki jingialehkai kum ka (test) ha kaba la thew thik pa thik da ki kor stad (digital equipments) kiba la wanrah na Australia bad UK.Kumban shu pynkynmaw ha ka phase-1 la test kumba 4541 ngut ki samla nongialehkai bad ha kaba la shah jied kumba 200 ngut kiba tbit kiba la poi shakhmat ha ka ranking ban poi sha ka Elite Pathway Program kaba shi snem.
Namar ki jingkyrmen kiba mih na kane ka rukom wad talent ka tnat Sports bad Youth Affairs, kumta ki la bteng biang ia ka STAR program ban test sa kumba shiphew hajar ngut ki samla ialehkai hapoh ki c&rd block level.
Haduh mynta ka sngi na ka phase-2 la dep ban test kumba 7500 ngut na ka shiphew hajar ha baroh kawei ka jylla Meghalaya.
Ynda la pyndep ia kane ka phase-2 STAR talent Identification program u Ian Campbell, Olympian bad ka kynhun jong u kin sa ai ia ka kaiphod kaba bniah halor ka jingshem ka resol ha kaba kin sa phah pat sha ka Meghalaya State Olympic Association bad ka tnat Sports bad Youth Affairs, ka sorkar jylla bad la khmih lynti ba nangne ruh kin dang mih shuh shuh ki samla kynthei bad shynrang ki ban don ka jinglah ki bor ialehkai katkum ki jingthew (benchmarks) ha ka kyrdan international.
Haduh kine ki sngi ka MSOA lyngba Kane ka program kaba kyrpang ka la lap ia ki samla ka jylla kiba don ki sap kiba kyrpang bad kaba donkam ka long ban nang ai ki lad jinghikai kiba kyrpang ia kitei ki samla kiba la Shem kiba don ka sap kaba ia ryngkat bad ki nongialehkai ka pyrthei.
Kumba ka long kane ka program ka la plie lynti ia ki coach, Asst Coach, ki grassroots coach ban ioh ban tip ia kiba donkam ki rukom ai jinghikai lyngba kine ki Olympian kiba la paw kiba la im sngi ha ka kam ban kyntiew ia ki nongialehkai bad ia ki nonghikai (coach knowledge transfer).
Ka synjuk Jong ka Meghalaya Chess Association kan pynlong ia ka SHILLONG CHESS MEET hangne hapoh nongbah ka ban sdang naduh lashai ka sngi u Blei ka 14 tarik Jymmang 2023.
Ka synjuk ka la buh ban pynlong ia kane ka SHILLONG CHESS MEET hapoh PHAN NONGLAIT (LADY HYDARI) PARK ka ban long manla ka sngi u Blei ha ka por 2:30pm mynsngi.
Ka sienjam ban sdang ia kane ka jingiakynduh ban ialehkai chess ka long kum shi bynta ban plie lad ia ki briew kiba kwah ban nang ban ialehkai chess ban ia praktis para plaïar bad kumjuh ruh kin don ruh ki FRIENDLY CHESS TORNAMENTS.Kino kino kiba kwah ban ialehkai chess ki long kiba la pdiang sngewbha ban wan shane ka Shillong chess meet bad kiba kwah ban nang ia kane ka jingialehkai ki lah ban leit mih manla ka sngi u Blei hapoh Phan Nonglait park.
Ka Rangdajied United Football Club ka la sdang da ka jingjop ha ka sngi sdang jong ka lympung ialehkai Meghalaya State League 2023 ha kaba ka la lah ban pynliem noh ia ka Niaw Wasa United da 2 la 0 ha ka jingialehkai kaba la long ha Kiang Nangbah Stadium hapoh Jowai mynta ka sngi ka 12 tarik Jymmang 2023.
Ki rang ialehkai jong ka Rangdajied United kiba la ioh ban thep ia ki ar kol ki long u Wanlamsuk Nongkhlaw uba la ioh ban thep ia ka kol ha ka minit kaba 34 jong ka kylla step bad u Damehun Syih uba la ioh ban thep ia ka kol ha ka minit kaba 60 jong ka kylla miet ha kaba ka Rangdajied ka la pynivshisha ia ka jing khlain jong ka hakhmat ki paidbah kiba bun byllien kiba la wan ban sakhi ia kane ka jingialehkai jong ka   samoi ialehkai kaba lai jong ka MSL (Group-B).
Ka Rangdajied United FC kaba long ka runners-up jong ka samoi ialehkai MSL jong u snem 2019 ka la pyni shisha ia ka jingkhlain jong ka kynhun ha kane ka jingialehkai pyrshah ia ka lahduh jong u snem 2017-18 ka Niaw Wasa, watla u paidbah ba bun uba la wan ban ai ka jingkyrshan ia ka Niaw Wasa, hynrei kane ka kynhun ka khlem da lah ban pynkhyllem ia ka kynroh ba skhem ki nongapbak ka Rangdajied kiba la pyneh triang ha kane.
ka jingialehkai.
Ha kane sngi plie pyrda u myntri ba khmih na ka tnat Sports bad Youth Affairs ka sorkar jylla u Bah Shakliar Warjri u la wan ban iadon lang kum u kongsan ha ryngkat ka jingiadon lang u nongmihkhmat jong ka Jowai constituency u Ma Wailadmiki Shylla MLA uba la long ki u Symbud kongsan.
U myntri ha ka jingai jingkren u la ong ba ka jingialehkai sports khlem ki nongkyrshan kam lah ban long bad u la ai mynsiem ia baroh kiba la iadon lang ha kane ka sngi ban ai ka jingkyrshan ban ai mynsiem ia la ki kynhun ba ki ia shah watla ki jop ne ki rem.
U Myntri u la mynjur ruh ba ka sorkar kan sa nangniaid pynbha shuh shuh ia ka stadium bad ha ka jingai jingkren u myntri u kyrmen ba ka Kam kam sa sdang noh kloi tang shuh dep ka project report kaba dang pynkhreh mynta.
U la ong shuh shuh ruh, “Nga dap jingkmen shisha bad nha sngew sarong ba ka jingialehkai phutbol hapoh ka jylla ka la nang kiew bha lat nang iaid ki sngi.
"Watla ka jingialehkai kine ki ar kynhun ka la kut noh ha ka por 5 baje janmiet, tangba ki la don pat kiwei kiwei ki jingpynbyrngia ia u paidbah ha kaba la ioh ruh ban iohsngew ia ki sur thiang kaba la rwai da ka nongrwai kaba lah paw bha na kane ka jylla ka Jessie Lyngdoh bad la ki paralok kiba la rwai ia ka anthem jong ka MSL 2023.
U Freddy Jyrwa uba nangne napoh ka jylla ka jong ngi u la lah ban poi shaduh ka kylla kaba khatduh jong ka bynta kaba lai jong ka United We Play trials kaba lah long ha nongbah Mumbai ha kaba ma u lem bad lai ngut kiwei pat ki la ioh ia ka kabu ksiar kaba shisien shi jingim ban leit jngoh ia ka Manchester ha une u snem mynta.
Ia kane ka trial ka pyniaid da ka kompeni shna tyre kaba paw ha ka ri ka Apollo Tyres ha ryngkat ka jingiatreilang lang bad ka Manchester United, ha kaba palat ia ka 6,600 ngut ki khynnah ki la wan ban ia shim bynta ha kane ka prokram mynta u snem.
Ka bynta kaba khatduh jong kane ka trial la pynlong ha ryngkat ka jingiadon lang u nongialehkai ba paw khmat bha jong ka United ha ki por ba mynshuwa u Denis Irwin, uba la itynnad ia ka sap ialehkai kaba u Freddy u don kaba u la pyni ia ka jingtbit jong u hapoh kane ka trial.
Ia ka phainal la pynlong hapoh Mumbai, kine ki saw ngut ki khynnah kiba la shah jied lang ha ryngkat bad u Freddy, ki long u Thangminlun Touthang na Manipur, u Aaryav Da Costa na Goa bad u Niall Goghavala na Mumbai, kiba la shah jied ban leit jngoh ia ka Old Trafford ban ia shim bynta ha kiba bun ki jingpynbyrngia kum ka jingkilan met bad ki coach jong ka Manchester United Soccer School, bad ka jingiamir.
jingmut bad ki legend jong ka klub ha ki bnai ban wan jong une u snem.
U Freddy u la pass ia ka kylla kaba nyngkong kaba la long ha Shillong bad hadien kane u la leit sha ka trial Jong ka kylla kaba ar kaba lah long ha Guwahati, ha kaba u la long qualified ban leit sha ka kylla kaba khatduh jong ka trial kaba la long ha Mumbai bad dei hangne ba u la lah ban pynshohbiej ia ki coach ban pyni ia ka sap tbit ialehkai ka jong u bad shah jied syndon.
Ka United We Play ka la shang shabar ka ri India ha ka sien kaba nyngkong ban leit sha Thailand, Nepal bad UAE ha kaba palat ia ka 1,000 ngut ki khynnah ki khynnah ki la wan ban ia shim bynta sha kane ka trial ha ryngkat lang bad kine ki sawngut na ri India kiba la shah jied.
Ka bynta kaba lai jong ka lympung ialehkai 3rd Meghalaya State League 2023 kan sa sdang lashai ka sngi ka 12 tarik Jymmang ha Kiang Nangbah Stadium ha ka por 3 baje janmiet.
Ka jingialehkai kaba nyngkong ha kane ka sngi plie pyrda ia kane ka lympung ialehkai MSL Season 3 kan long hapdeng ka Niaw Wasa United pyrshah ia ka Rangdajied United Football ClubIa kane ka lympung ialehkai jong ka MSL la pyniaid da ka Meghalaya Football Association ha ryngkat ka jingiatreilang lang bad ka tnat sports bad youth affairs ka sorkar jylla kum ka sienjam ka la sorkar ka la shim ban kyntiew ia ka jingialehkai phutbol hapoh jong ka jylla.
La don ka jingai pre-match press conference ha shuwa ban sdang kane ka lympung ialehkai kaba la long mynta ka sngi ka 11 tarik Jymmang ha Jowai ha kaba ki nongmihkhmat jong kine ki ar tylli ki Klub bad ka jingiadon lang ryngkat u General Secretary ka West Jaintia District Sports Association, u Ma Lamat-o Laloo, uba long ruh hajuh ka por u Competition Committee Chairman jong ka MFA.Ka group jong ka Jowai Zone ha kane ka kynti mynta ka don haduh hynniew tylli ki Klub kiba khlaiñ bha kiba kynthup ia ka Ladthadlaboh SC, Sein Pynbhalang SC, Youth Club Pdengkarong, Rymbai Iawpynsing SC bad ka Mulait United FC.Ha ka press conference kaba la long mynta ka sngj, kine ki ar kynhun baroh ar ki la pynpaw ba ki la long kiba la khreh na bynta ban sdang noh kane ka lympung ialehkai, ki la kyrpad ruh ia ki paidbah ba kin wan ban ai ka jingkyrshan lem ia ki plaïar.
Katba ka Niaw Wasa kaba la ialehkai ha la ing kan kham ioh ia ka jingkyrshan na la ki paidbah kiba wan ban sakhi namar ba ka dei ka Klub ialehkai kaba na ri lum Jaintia.
Hadien ba la dep ban plie pyrda ia kane ka lympung ialehkai lashai ka sngi ki lai tylli ki zone ka Tura zone kin long hap Chandmari Ground, ka Mawkyrwat kin long hapoh madan MDSA Ground bad ka Shillong zone kan long ha madan Third Ground, Polo kine ki lai tylli ki zone kin sa sdang ia ki jingialehkai jong ka la sngi saitjain ka 13 tarik Jymmang 2023.
U Myntri Rangbah ka Jylla, u Conrad K Sangma, mynta ka sngi u la pynlong ïa ka  jingïalang bad ki heh ophisar ka Ministry of Rural Development (MoRD) na ka bynta ban bishar halor ka jingpyntreikam ïa ki skhim bapher bapher ki ba wan na ka Ministry hapoh ka Jylla.
Ha ka ne ka jingïalang la ïakren halor ka thong na ka bynta ban pyntreikam ïa kine ki skim na ka bynta san snem ban wan na ka bynta ban kyntiew ïa ka imlang sahlang bad ka roi ka par ha ka jylla baroh kawei.
Na ka liang u Myntri Rangbah ka jylla u la ong  “Kane ka jingïalang ka long ban ïakren halor ki jingeh ba ïakynduh da ki paidbah ha ki shnong ki thaw haba ïadei bad ka jingpyntreikam ïa ki skim ba wan na ka  Ministry, bad ha ka ba ïadei bad kane ka dei ka mat ka ba lah ban leh eiei, ban weng ïa kine ki jingeh".
U Myntri Rangbah lyngba ka Twitter, u la pyntip “La pynlong ïa ka jingïalang bad ki heh ophisar ka MoRD, jong ka sorkar India ban shong bishar ïa ka jingpyntreikam ïa ki skim bapher bapher na ka Ministry, haba pynleit jingmut ïa ka thong na ka bynta ki san snem ban wan ha ka roi ka par ki shnong ki thaw bad ki nongshongshnong.
Ngi la ïakren ruh ïa ki jingeh ba ki paidbah kila mad jingeh ha ki shnong ki thaw ban pyntreikam ïa ki skim ki ba kyrshan da ka Ministry ki ba lah ban weng ïa ki".
Ka Shad Nongkrem ka dei ka jinglehkmen ka bakongsan tam bad kaba paw bha ha Rilum Khasi Jaintia.
Khlem artatien ka dei ruh kawei na ki jingshad ba iphuh iphieng tam ha ka jylla bad ha ka ri hi baroh kawei.
Ia ka jingsdang jong kane ka jingshad hap ban phaidien biang sha ka mynnor mynba la seng ia ka Hima Shillong, kaba long kawei na ki lai tylli ki Hima ba la rim tam ha Ri Lum Khasi.
Na ka bynta ka jingthmu ban ia imlang kawei, ki nongmihkhmat na ka longiing jong ki Lai Lyngdoh lem bad ki Saw Kur ba kham pawkhmat ki la ia rai da kawei ka sur ban iasoh iatylli lang kawei bad ban seng ia ka hima, kumjuh ruh ban tang ia ka kur ki khun Ka Pah Syntiew kum ka kur Syiem ka ban synshar ia ka hima.
Nalor kine, ki kam ba ka dei ban pyndep bad ka kam synshar khaddar, la bynshet shuh sa kawei pat ka kamram ha kane ka longiing ha kaba ka hap ban pynlong ia ka jinglehkmen ba shisien shisnem ia kaba la tip‘ na ka ki kam niam bad ki kam synshar khadar ha ka hima.
Kane ka jinglehkmen ka thmu ruh na ka bynta ka jingiakynduh lang jong u khun u hajar u khun Khasi  Khara ban nang pynriewspah ia la ka deiti tynrai.
Ka nongbah ka banyngkong eh jong kane ka hima ka la long ka shnong Nongkseh bad ia kane ka jinglehkmen la pynlong hangne man la ka snem ha ryngkat ka lehniam ha ka duwan Iewduh kaba long ka pdeng eh jong ka Shillong.
Kane ka jingshad ka jinglehkmen ha ryngkat ka lehniam ka la iai bteng da ki spah snem tad haduh ba la phiah noh ia ka hima ha ka snem 1831, hynrei ba la ithuh bad pdiang ia kane ka jingphiah ha ka snem 1853.
Ia kane ka jingshad la pynlong ha Lyngkyrdem da u Syiem ka Khyrim hynrei u Syiem ka Mylliem um shym la lah ban pynneh ia ka.
Ha ka snern 1853 u Syiem ka Khyrim u la pynkynriah ia ka nongbah jong ka hima na Lyngkyrdern sha Nongkrern bad hangne la pynlong ia ka jingshad.
Naduh kane hi ka por ia kane ka jingshad la tip kum ‘khamtam da ki briew kiba na bar ka jylla.
Ha ka snem 1872, ia ka nongbah la pynkynriah pat sa sha Smit bad haduh mynta mynne ka dang long hi ka nong-bah jong ka Hima Khyrim bad ka jaka ba ki pynlong Ka Pomblang ki Syiem.
Ka Shad Nongkrem ka dei ka jingrakhe ban pynneh ia ka deiti, ka jinglehkmen jong ka imlang ka sahlang, ka jing-lehkmen na ka synshar khaddar bad ka dei ruh ka jinglehniam.
Naduh ba la sdang ia ka haduh kine ki sngi ia ka jinglehniam la pynlong ha ki san sngi lynter.
Ha shuwa ban sdang ia ka, u Syiem bad ka Dorbar jong u ki ia rai lang ia ki tarik ha ka ban pynlong ia ka, nangta la phah kyrwoh da ki sahti syrwiang ba la thain da ki siej sha baroh ki nongmihkhmat jong ka raij ha kaba ma ki pat ki ai jingtip sha baroh ki nongshong shnong ka hima.
Shibnai shuwa ban pynlong ia kane ka jinglehniam, ki duhalia kiba la tbit bha ha ka tem ka put Khasi tynrai ryngkat ki riew shemphang ki ialum lang man la ka sngi ha iing leh niam kaba la khot ka Iing Sad ban nang pyntbit shuh shuh ialade ha ka rukom tem bad ban ai jinghikai ia ki khynnah samla khnang ba kin sngewthuh bad shemphang bha ia ki jingmut kiba kit ha ka tem Khasi tynrai.
Miet la bad sngi ki jingpynkhreh ki iaid shaphrang bad ki iakynduh lang ban ia pynbit pynbiang ia kiba bun ki kam kiba ia dei bad kane ka jinglehniam.
Ka Iing Sad, namarkata, ka long ka dak ne ka shap jong ka jingiatylli bad jingialang kawei ha ka Hima.
Ha ka jing-shisha ka Shad Nong-kren ka dei ka jingleh-niam.
Naduh basdang haduh bakut, ka don ka jingknia ban kynmaw ieit ia ki kpa tymmen jong ka jait Syiem Shillong bad ki jait bakhraw ha ka Hima Shillong.
Ia kane ka jingle-hniam la pyndep hok khnang ban pyn-hun pynsngewbha ia ki blei, bad ba ma ki ruh, kin ri kin da, kin ker ia u khun u hajar na ki ksuid ki khrei bad na ki nongshun nongpen baroh.
Wat ha ki jingshad ruh ki don la ki jingmut, kata ka long ban pynpaw shabar ia ka duwai ka phirat, ka nguh ka dem ia u Blei.
Ha kaba kut jong kane ka jinglehniam la pynlong ia ka jingiaduwai kaba la khot kaKa jingthmu jong ka ka long ban iasaid ban kyrpad ia u Blei Nongbuh Nongthaw ba un theh kyrhai ia ka jingkyrkhu kyrdoh ia ki khun ki hajar bakynsai tam jong U.Na ka rukom bad ki kyntien kyrpad, ngi lah ban sngewthuh shai kumno u Khasi u ngeit skhem ha u Blei bad ki briew, ha Jingshisha bad ka Hok, kum juh ruh ia ka  shongsuk shongsain ha ling U Blei.
Dei ruh ban kynmaw ba ha ki jinglehkmen ka don ka jingiakynduh bad ka jingiatai shaphang ka kam synshar khaddar.
Katno ka long kaba ishongshit ban iohi ia ki nongmihkhmat bapher bapher ba ki iashim bynta ha ki jingiatainia shaphang ki jingpynkhreh kane ka jingshad lane ba ki iakren pat ia ki bynta da ki ktien ryngkat ka jingsngewrit jinghikai kaba ki la ioh  mynshuwa.
Ha ka miet balai jong kane ka ‘jinglehniam ki riewsynshar ki pynlong ia ka jingialang kaba ki khot kaHangne u Syiem bad ki nongmihkhmat na ki raij bapher ryngkat ka jingiadon lang jong ki tymmen riewsan bad ki nongshong shnong ha ka hima ki ia phylliew jingmut, ki ia mir ktien bad ialeh ban weng ia ki jingeh, ki jyrwit jyrwat da ka jingiasngewthuh lang.
Ia kiei kiei baroh la pyndep da ka jingiabit iabiang lang, ka jingadkar bad jingngeit kaba skhem.
Ka Shad Nongkrem ka dei ruh ka jingshad kaba kdup bapiam ia baroh ha ka  imlang sahlang bad ka dei ruh ka jinglehkmen ban pynneh pynsah ia la ka deiti tynrai.
Man la kawei pa kawei ka jingknia ba la pyndep ha kane ka jinglehniam la pynbud ryngkat bad ki sur jingtem, la ka dei ha ka jaka shad lane ha ka duwan, ne ha ki jaka ba shapoh jong ka ling Sad.
Ia ki jingshad bapher bapher la pyniahap kat kum ki sur tem.
Ha ki jinglehniam ki tem ia ki shiphew ksing bad ki put ia ki arphew hynniew sur.
Wat la ki sur ki don bun jait hynrei tang katto katne napdeng jong ki, ki pynsngew ha kane ka jingshad.
Haba ngi peit ia kane ka jingshad aiu sha ngi sakhi? Ki thei samla, ki thei sotti ha la ki riam bakordor bad laki jingdeng ksiar jingdeng rupa ki iashad hapdeng lympung katba ki rangkynsai ki rangkhatarbor ha la ki rta bapher bapher ki iashad tawiar pyllun ia ki.
Kane shisha ka pynpaw shabar ia ka thymmei pyrkhat ka bakongsan tam jong u Khasi, kata ka long ba ‘u Khasi u iiiewkor ia u rangbah kum uta u nongiada ia ka kynthei ka khynnah, ka shibuit ka shibor bad ka kynthei pat ka long ka nongri nongsumar ka nonglum nonglang ia ki jingdon jingem jong ka iing ka sem’.
Ka jingkieng jingdeng ki thei sotti ia ki ksiar bad ki rupa na khlieh ha kjat ka pyni ruh ia ka jingshisha ba ka kynthei ka long ka nongri nongsumar ia ka spah ka phew.
Shuh shuh, ka pansngiat ba ka kynthei ka phong ha khlieh ka pyni ba ka don ia ka bynta badonburom ha ka imlang sahlang.
Katba ka rukom pyndem niuhmat ba ishongkhia jong ka ka pynpaw ba ka dei ban long kaba adkar, ban syndong la ka akor, la ha kaba kren ba khana ne ha ka iaid ka ieng.
Hynrei ka jingshad mastieh jong u shynrang ka pyni ba u shynrang Khasi u don ia ka iktiar ka main bad ym don ba lah ban ialeh pyrshah ia kata.
Ka jingkhalek jai jai ia u symphiab ha ka kti kadiang jong u ka long ka dak ban pynpaw ba u shynrang Khasi u don artylli ki kyrdan ban pyniaid ha ka imlang sahlang kum u Kni bad u Kpa.
Kum u Kni ha iing kur u don ia ka bor ban pyniaid ia ki kam baroh kiba iadei bad ka kur jong u, bad kum u Kpa ha iing tnga iing khun u long u nongpyndap pynbiang uba lah ba iai.
Kumta, u shynrang Khasi u don ia ka bynta ka bakongsan bad bakbraw tam ha ka imlang sahlang.
Ka waitlam ha ka kti ka mon ka pynpaw ia ka dak ba uwei pa uwei u shynrang Khasi u dei ban long u nongiada ia la ka longiing longsem, ka jaitbynriew bad ka ri hi baroh kawei.
Dei ruh ba ha kum kine ki jinglehkmen ba ki bahaiing hasem ba na jan bad na jngai ki ju ia kynduh lang ban ioh iakren iakhana bad iaphylliew jingmut shisien shi snem.
Kane ka jinglehkmen ka long ruh ka kabu ia ki Khasi ba kin pyniar ia la ki jingiadei kha dei man ha ki por kiba lah leit.
Dei ha kum kine ki jingshad sngewbha ba ki kmie ki kpa ki pynbeit ia ka shongkha shongman na ka bynta ki khun samla jong ki, bad hateng hateng ki nongshad shynrang lei ki ju shat waidong ia ki thei samla napdeng ki nongshad ban long ki kurim jong ki.
Ka jingiphuh iphieng jong kane ka jingshad ka long kaba maim shisha; ka pyniapbieit bad ka pyniapngiah ia baroh.
Ha ka, la kynthup lang ia ki kam synshar khaddar, ki kam kiba iadei bad ka imlang sahlang, ki kam pynneh dustur riti bad ki kam jinglehniam.
Kane ka dei ka rukom ba u Khasi u khmih thuh ia la ka rukom im jong u.
U shim ia ka ling Sad kum ka dak ka jinglaitluid bad ka jingiatylli lang kawei.
U peit ia ka Syiem Sad kum ka nongsumar nongsyndong ia ka Iing Sad bad ia u Syiem kum u kynja atiar na lyndet ka ling Sad.
Ia u Rishot ba ieng ha khmat ka ling Sad (u Rishot Saw Kher Lai Lyngdoh), u Khasi u peit da ka jingsngewsarong bad jingburom namar ba u pynkynmaw biang ia ki jingpyrkhat bad ki kam bakhraw jong ki longshuwa mansbuwa.
U khmih ruh ia u Risbot Blei kum ka dak kaba im hapdeng ka jingiadei jong U Blei bad u briew, hapdeng ka Bneng bad ka Khyndew bad hapdeng u Khyndai Trep Khyndai Skum ne u Khyndai Tynrai ha jrong bad ki khun u Hynniew Trep Hynniew Skum ha tbian.
Ia ka pyrkhat u Khasi shaphang ka jingiadei hapdeng u briew bad U Blei, kum ban shu kren lyngkot lah ban ong ba la pynphalang ‘bad pynpaw shabar lyngba kane ka jingshad.
