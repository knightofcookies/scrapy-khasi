U Bah Pahuh Massar, Sordar ka Raid Nongshken, haba kren ula pynpaw, ba kane ka surok, ka dei kaba la khot kum ka Lyngkhat Tmar, ha kaba la shu iohi, ba ka don tang ka dak ka shin, hynrei, kaba ym lah satia ban pyndonkam.
U Sordar, ula ong shuh shuh ba ha ki snem ba ladep, ba U MLA bad ka MDC, da ka khmat lajong, ki wan shane man ka por, ki iohi bad ki tip, kaei ka jinglong jong kane ka surok bad mynta ka la kylla bak lybak bad ula ong shuh shuh “Kordit shisha, ia kito kiba iohi, hynrei ki matlah, ki iohsngew, hynrei ki kyllut".
U Sirdar ka Elaka Nongjri, U Bah Napoleon Siej, ha ka jingkren jongu, u ong ba u sngewkmen, mar ia tip ia ka jingbuh maw nongrim, ia kane ka surok khappud, kaba la khmih lynti, da ki phew tylli ki snem, ban pynurlong ia kane ka surok, kaba dei u thied snam jong kane ka thain khappud.
Na ka liang jong ka kong Grace Mary Kharpuri, MDC, ha ka jingkren jongka, ka ong ba ka Hat thymmai, ka donbok haduh katta, namar ba da ki phew snem, ki la phohsniew ia kaba kum kane ka surok ban ioh bad ka kong Grace, ka long “Ka la don shisha ka jingkylla kaba bak ly bak".
“Ha ki por kiba mynshwa, kiba ngi wan, teng teng hap pyrkhat, ban wan, namar ba ki kali ruh kim shan".
La ong biang ka MDC “Nangne shakhmat, khamtam hangne ha shnong Nongthymmai, kin bun ki ban wan jngoh kai ia kane ka jaka, ka long kaba ithiang haduh katta.
Ka don sa kane ka hat, kaba ju pynlong arsien lane shi shisien taiew bad kane ka hat ruh kaba khring bha, ym tang na ka thain jongngi, hynrei na kylleng sawdong kaba dei kaba la bna ha kane ka jylla jongngi".
Ka kong Kharpuri, ka ong shuh shuh “Nga hap ban ai jing iaroh shisha ia kane ka sorkar MDA, namar nga iohi, ba ki iohi jngai bad ki trei shitom".
U bah P Tynsong, symbud myntri rangbah, haba kren, u iathuh ba kane ka projek, kan pyn myntoi ia ki ar tylli ki Constituency, ka Shella bad ka Pynursla Constituency.
“Nga ruh la slem bah, nga phohsniew, ba lada ngi don ia kane ka border road, naduh Dawki, Lyngkhat, Hat thymmai, poi sha Nongjri, poi sha Bholaganj, kan long ka jing kyrkhu kaba khraw".
La ong shuh U Bah Tynsong “Ka jing phohsniew, ngi ioh thoh team mynta ka step, ngi buh maw nongrim mynne, shwa ba ngin wan ha kane ka jaka".
U bah Tynsong, u ong shuh shuh ba ka surok Dawki, Bholaganj road, dei ban pyndep hapoh ar snem, lada ym pyndep, ia ki lai ngut ki kontraktor, yn black list.
“Nga shu ai warning, sngewbha pyndep ia ka kam bad I MDC, ila ai lypa ia ka yellow card.
Yellow card, ka long ba phi trei bakla, u paidbah, un nym ai thiah ai dem".
La ong shuh U bah Tynsong, ba ka PWD, ka la buh ia ka monitoring system, ka dei kaba khlain haduh katta katta bad u ong ruh ba lada ki bor shnong, ki iohi, ba don kano kano kaba i artatien, sngewbha pyntip wut wut, ka la don ka cell kaba kyrpang.
“Ngi kwah ban iohi ia ki surok kiba ngi shna, kan neh kan skhem bad kan pyn myntoi ia ki paidbah jong ka jylla baroh kawei".
U bah Tynsong, u kynnoh ruh ba ki kontraktor, ha kine ki sngi, haba ki trei ia ka kam, kaba shi spah tyngka, hynrei ki kwah thep pla 60 tyngka.
Trei 40 tyngka".
La ong shuh shuh U bah Tynsong ba ynda la dep kane ka surok, na Iew Shella, ki lah ban wan sha hat thymmai, ki lah ban wan haduh ha hat Lyngkhat bad ki lah ban wan haduh ha hat Dawki bad kim donkam shuh ban iaid na kitei ki main road, hynrei kin iaid na ka border road.
La iathuh shuh ba ha ki khyndiat sngi, ban sa wan, yn leit buh surok sa kawei ka surok border, kaba dei sha Dangar, kaba ka jinglut kan long T.50klur bad katei ka surok, kan pyn iasoh na Dawki, sha Nongjri, Shella bad yn pyn iasoh sha Mawsynram Constituency.
Ka jingtrei ia katei ka surok, ka shongdor T.80.04,53,000 bad yn tei ia katei ka surok khappud, da U bah Rinaldi Ryngksai, Bah Borin Shadap, Bah Lester Syiemlieh bad ka kong Banalari Khongwar, ha kaba U bah Lester bad ka kong Khongwar, ki ia trei lang da ka Joint Venture.
Ki surok, ki dei ban neh, ong ka MDC“Nga kyrpad rit ia ki kontraktor, ha kane ka sngi, ba hap ban, trei ha kata ka rukom, ba ki surok, ki dei ban neh.
Ba bunsien, ha ka jingiaid lynti jongnga, ngi dang ioh surok, tang hadien shibnai, shibnai duna ka lah sniew, namar ba ka quality kam biang.
Ka dei ban don ka quality, ka duration, ka ban neh, ka ban sah; ba ka sorkar ruh kam dei ban mang na ka por sha ka por".
Nongpoh: Kan sa long ka jingkmen kaba khraw ia ki paidbah ka shnong Baridua, kawei na ki shnong khappud kaba don ha Ri Bhoi, namar hynnin ka sngi u Bah Sosthenes Sohtun, MLA Jirang, u la kular hakhmat ki paidbah ba u la pynkhreh na ka bynta ban shna ia katei ka surok, kaba dei ruh kawei na ki surok kiba donkam tam ha katei ka shnong, hynrei ka dei ka surok kaba ju shlei um ha man ba poi ki por Lyiur.
Halor katei ka surok, u Bah Sosthenes Sohtun, u la ong ba ka daw hi kaba la pynlong ia u ba un shimkhia ban iarap pynioh ia ki lad ban pynbha ia katei ka surok, ka dei hadien ba u la iohi ba katei ka surok, ka dei shisha kaba donkam tam ha ka bynta ki paidbah jong katei ka shnong bad khamtam eh na bynta ki khynnah skul jong katei ka skul, kaba la paw nam eh ha ki shnong kiba don ha khappud ka Meghalaya bad Assam.
Lah ruh ban kdew hangne, ba ka jingjynjar halor ka jingbymbiang katei ka surok bad khamtam ha ka por Lyiur, kam dei tang ia ki paidbah hapoh katei ka shnong, hynrei katei ka surok ka dei ruh ka surok ka ban leit sha ka skul St.Savio HSS ha Baridua, kaba dei ruh kawei na ki skul ba la paw ha katei ka thain.
Ha kine ki snem kiba la leit noh baroh, ka la don ka jingud jingnam na ki paidbah, kiba la ong ba ha ka por Tlang ki hap ban iaid lyngba ka surok kaba iaid lyngba ka surok kaba dap da u pum pum bad ha ka por Lyiur, ki paidbah ki hap ban iaid lyngba ka surok kaba dap lyngba ka ktieh ka ahor.
Nongpoh: Ki la don ki paidbah na ki katto katne tylli ki shnong kiba don ha ka thain Umtyrnga ha Ri Bhoi, hynnin ka sngi ki la iamih paidbah, na ka bynta ban pynpaw ia ka jingpyrshah kaba jur halor ka jingpyniaid na ka jaka bym dei ia ka surok na Baridua sha Umsen, kaba dei ka surok kaba la pynmang ha ka jinglut kaba la kot sha ka T.84 klur.
Ban pyrshah halor katei ka jingpyniaid bakla na ka lynti bym dei ban iaid ia katei ka surok, ki nongialam shnong na ki katto katne tylli ki shnong ka thain Umtyrnga, ki la iamih paidbah ha shnong Chibra, Umtyrnga bad ha ka jingkren jong kitei kiba pyrshah ia katei ka rukom pyniaid ia katei ka surok, ki la ong ba lada katei ka surok kan na katei kaba la thmu ban pyniaid mynta, kan pynmyntoi tang ia ar-tylli ki shnong, hynrei lada ki iaid na kaei ka jaka kaba katei ka surok ka dei ban iaid, kan sa pynmyntoi ia palat phew tylli ki shnong kiba don ha katei ka thain, kaba dei ruh ka thain kaba iajan eh bad ka jylla Assam.
Ki nongkren ha katei ka sngi, kiba kynthup naduh u Chobin J.Sangma, Rangbah shnong ka Chibra, u Monu Arengh na Nagrabil, u Bosco Nongrum na Umlathu lem bad ka Rikumuni Marak, kaba dei kawei na ki nongialam ha ki paid Garo, ki la pynpaw ia ka jingsngewkhia kaba jur halor ka jingshah pynkynriah ia katei ka surok, da kaba ong ba lada katei ka surok kan iaid na ka jaka kaba la dep ban ‘Survey’ kan pynmyntoi ia kiba bun tylli ki shnong, hynrei lada ka iaid na kaei kaba la thmu mynta kan pynmyntoi tang ia ki ar-tylli ki shnong ha katei ka thain.
Lada katei ka surok kan iaid na katei ka jaka kaba la dep ban leit thew leit woh ‘Survey’ kan sa pynmyntoi ia ki bun tylli ki shnong, kiba kynthup ia ka shnong Chibra, Jorsyiem, Nagrabil, Jyrmang, Pillingku A bad B, ka Tamalbari A bad B, ka Pahamjila, Umlathu, Pynker C, Pynker A bad shaduh Umsen, hynrei lada kan iaid na kaei kaba ki la pyntrei mynta, ka long ba kan pynmyntoi tang ia ki artylli ki shnong, kiba kynthup ia ka shong Bainanodi bad Pynker B, kaba kitei ki briew kiba pyrshah, ki la ong ba kitei ki shnong ki dei ki shong duna bha ha ka jingdon briew ban haba ianujor bad kitei kiwei pat ki shnong.
Namarkata, haba iadei bad katei ka jingpyrshah halor ka jingpyniaid ia katei ka surok na ka jaka bym dei, kitei ki nongialam ba paw khmat na ka jaid bynriew Garo bad Khasi ruh kumjuh, ki la dawa na ka sorkar jylla bad na ka tnat PWD ruh kumjuh, ba ki dei ban pyniaid ia katei ka surok lyngba ka jaka kaba kitei ki shnong kin iaid lyngba, khnang ba kan pynsuk ia ki paidbah kiba sah kitei ki shnong kiba la don da ki phew tylli.
Kitei ki nongiakhih kiba la mih paidbha hynne ka sngi, ki la byrngem ruh ba lad aka sorkar bad ka tnat PWD kim lah ban pynurlong ia ka jingangnud u paid ba bun balang, kim banse ban shim da ka sienjam kaba kham tyngeh, wat lada ka long ba kin leit ban pynsangeh jubor ia katei ka jingpyntrei ia katei ka surok, kaba la pyniaid na ka jaka kaba ym dei ban iaid.
Shillong: Ka Malki SC lyngba ka kyrwoh jong u Secretary ka Club, u Bah Rilang Mylliempdah, u la pyntip ba ka jing jied ia ki rangialehkai tang ia kito kiba la dep ban wan register ialade myn ha ka 25 tarik mynta u bnai kan long haka 30 tarik bad 31 tarik mynta u bnai ha madan JN Complex, Polo.
Ka jing jied ia ki rangialehkai katkum ka jing pynbeit kan long, na ka bynta kito kiba register ha ka Category jong ki Fresh, ka jing jied kan long haka 30 tarik mynta u bnai ha JN Complex haka por 9:00 baje mynstep, hynrei na ka bynta kito kiba la register ha ka category 1st bad 2nd Division ka jing jied kan long haka 31 tarik mynta u bnai ha ka por 9:00 baje mynstep, katba kito kiba la register haka Category Super Division ka jing jied kan long haka 31 tarik hi mynta u bnai haka por 12 baje mynsngi ha J.N.Complex.
Baroh ki rangialehkai kiba la dep ban register ha kitei ki Category ki dei ban poi ha shwa ka por kaba la buh bad kumjuh ruh ba kin wanrah ia ka um bad ka bam lajong.
Shillong:Da ka jingioh jop kaba saw sien jong ka Shillong Cricket Association, kane ka kynhun mynta ka la ioh ban rung sha ka final jong ka Meghalaya Cricket Association U-14 Inter District Tournament 2021 ha kaba kan iakynduh bad ka North Garo Hills.
Haba yn pynkut noh ia ka final round myn hynnin ka sngi, ka SCA kaba la ioh phra poin, ka la thikna ba kan long ka kynhun kaba ha khmat duh na ka Zone 1 hadien ba ka la lah ban ioh jingjop ha ki 4 tylli ki match kiba ka la ialeh.
Watla kam da dei ka sngi kaba ka Shillong kan kamai bun run, hynrei ka la buh ia ka thong ha kaba biang pyrshah ia ka East Khasi Hills ha ki 20 over kaba la ialeh ha Nongpoh ha ka step jong ka sngi kaba mynnin hadien ba ka la lah ban kamai 109/6.
Uba la ioh ia ka nam player of the match u dei u Rudra Singh Rathore uba la ioh tied 38 run bad u Dipayan Nandi u tied 35.
Katba u Nathaniel Pyngrope u ioh 2/17 bad u Jonathan Mawa ruh u ioh 2/20.
Ka EKH kam shym la lah ban leh bha ha ka liang jong ka jingtied bol bad ka la shah ban pnkut noh tang 74/5 ha kaba u Ryanemi Swer u tied 13 run katba u Ashish Lohar u ioh 2/11.
Da kane ka SCA ka la ioh ia ka jingjop da 35 run.
ka jinglehkai ha ka nohphai sngi la iohi ba ka East Jaintia ka la jop pyrshah ia ka West Jaintia Hills da 35 run.
Ha kane ka jingiakhun ia EJH ka la ioh ban tied 88/9 ha kaba u Yoometre Malang u tied 18 bad u P Malang u tied 17; katba u Maremdor Sutnga u ioh 3/18 bad u Haunidashan Pohleng 3/19.
Ha ka kylla miet ka EJH ka la lah ban kyrshan ia ka jingtied ba duna jong ka da ka jingkawang ba jubor jong ka pyrshah ia ka AJCA da tang 53 run.
U Maremdor Sutnga u tied 13 run katba u Yoometre Malang uba la ioh 3/6 u la ioh ruh ia ka nam player of the match.
Shillong: Ha ka jinglehkai ka sngi ba ar jong ka Meghalaya Cricket Association’s Inter District U-19 Girls Cricket Tournament 2021 ba la ialeh ha Nongstoin mynnin ka sngi, ka West Khasi Hills ka la jop da 99 run pyrshah ia ka South West Khasi Hills.
Ha kawei pat ka jinglehkai kaba na ka Group B la iohi ba ka Shillong Cricket Association ka la lah ban pynliem salit ia ka South Garo Hills da 27 run.
Ha Ka jingialeh ba nyngkong, ka WKH ka la kamai haduh 165/9 na ki 20 over ha kaba ka Icyful Mary Lyngkhoi ka la tied 23 katba ka Banrisha Wahlang ka ioh 3/15 ha shuwa ba ka WKH kan pynkut ia ka SWKH tang 66 run.
Ia ka nam player of the match la ioh khur da ka Risukdashisha Giri Marwein kaba la ioh pynliem haduh 4/27.
Ka jinglehkai kaba bud pat la iohi ia ka jingtied kaba shyrkhei jong ka Suriti Kumar Ray kaba na SCA ha kaba ka la tied haduh 78 tang na ki 58 bol, bad da kane ka kynhun SCA ka la lah ban kynjoh sha ka 150/8 na ki 20 over.
Ha ka jing pynphai na ka SGH ki la ialeh katba lah ban beh ia ka thong hynrei ki la lah ban tied pat tang 123/8.
Ka Marme M Sangma ka tied 35 katba ka Natasha Rabha ka ioh 1/7.
Ka Ray kaba la lah ban kot sha ka half century bad kumjuh ban shim wicket la pynkham ha ka ia ka nam ‘Ka Thei ialeh ba Kynsai’.
Shillong: U Superintendent of Police, u bah Silvester Nongtnger, u la kyntu ia ki briew kiba shait mlien ban pynmih ia ki khubor ba pynkulmar na ka jingiapher jaitbynriew da ka ba ong ba kim dei ban pynphriang ia ki khubor bym shisha khlem da wad ia ka jingjia ka ba shisha.
Ha ba iakren bad ki lad pathai khubor, u Bah Nongtnger, u la ong ba kumba iohi, ha kine ki sngi ba ka don ka jingshah shoh jong ki khynnah khasi ha Golflink, hynrei khlem da wad ia ka jingshisha ki la pynphriang ba ka dei ka jing iashrut iapher jaitbynriew.
U bah Silvester u la iathuh ba ha ka 21 tarik mynta u bnai, ki pulit ka Pasteur ki la ioh ia ka jingtip na ka 108 halor ka jingshah shoh jong ki 2 ngut ki khynnah ha Golflink.
Haba ki pulit ki la leit sha katei ka jaka ki la lap ba kine ki khynnah ki don hapdeng ka jing bymtipbriew, kumta la pynrah noh ia ki sha civil Hospital.
Hynnin ka sngi ki pulit ki la pdiang ia ka jingujor ejahar jong u kpa jong uwei na ki 3 ngut, ki khynnah kiba shah shoh ha Golflink, ha kato ka sngi.
Kat kum ka kyrwoh kaba ki la iathuh ia ki pulit ka long, ba ha ka 21 tarik kine ki khynnah ki la leit sha Golflink ban ialehkai football bad hadien ba ki la dep lehkai; shiteng na ki khynnah lehkai, ki la leit phai noh sha ing katba kiwei pat ki dang bteng ka shongkai ha kane ka jaka ban iadih kyiad.
La iathuh ba ki don kiwei ki kynhun kiba la ia kajia bad kine ki khynnah ba shah shoh, hynrei namar ba ki dei ki kynhun jong ki khynnah khasi, kane ka jing ia kajia ka la poi noh sha ka jingiasuk.
Hynrei hadien ba la kham miet la wan sa kawei ka kynhun kaba la wan ban kawang da u bilor beer ia kine ki khynnah.
Na kane ka jingjia 3 ngut ki khynnah ki la ioh ban phet na kane ka jaka, hynrei hadien katto katne por haba kine 3 ngut ki la wan phai sha kane ka jaka la lap ba kine 2 ngut ki khynnah ki la mynsaw namar ka jingshah shoh.
La iathuh ba ki pulit ki la dep ban register case ha kaba iadei bad kane ka jingshah shoh bad u la iathuh ruh ba kat kum ka jingiathuh kine ki 3 ngut ki khynnah ka long ba ki briew ki ba shoh ia ki ne ki 2 ngut ki khynnah ki dei ki briew na ka jylla, ym ki bar jylla bad ia kane la sngewthuh na ka rukom ia kren jong ki.
U bah Nongtnger u la iathuh ruh ba halor ka jing jia kaba la jia ha ka 24 tarik mynta u bnai halor ka jingshah shoh jong ki nongtrei bylla ha Polo, la ong ba kine ki ba shah shoh ki dei 11 ngut, kynthup ia ki 6 ngut ki bar jylla bad 5 ngut ki khasi.
“Halor kane ka jingjia, ki pulit tang katto katne kynta la ioh ban kem ia ki 2 ngut kiba donkti ha kane ka jingthombor ia kine ki nongbylla bad ka jingthwet ia ki briew ba don kti ka dang iaid sha khmat" u la iathuh.
Shillong: U Myntri ka tnad bording jong ka sorkar jylla, u James PK Sangma, u la ong ba ka jingwanrah jong ka party UDP, ia ka mat halor ka jingshah pynlip ding, ka long kaba dei, hynrei haba ki kynnoh ka dei ban long ia ka sorkar barim, ym ia u kum u myntri ka tnad bording.
Haba kren bad ki lad pathai khubor u James PK Sangma, u la ong ba u sngewthuh ba ki nongialam ka UDP, ki pynpaw ia ka jingsngew khia jong ki namar ba ki paidbah ki mad ia ka jingeh, khamtam ha kum ka ne ka por ba dang don ki exam ha kaba ki mad ia la jingeh la ba khraw.
U la ong ruh ba na ka liang jong u ruh u don kajuh ka jingsngewkhia ha ka ba u da iaroh ia ki nongialam ka UDP ba ki la wanrah ia kane ka mat ban ioh iakren sani bha bad ka jingwan rah jong ki ia kane ka mat ban pynpaw ia ka jingeh ba ki paidbah ki mad na ka jing shah pynlip ka dei ka ba dei.
“Ka jingkynnoh jong ki kam dei ban long ia nga ba nga bat ia la tnad bording, hynrei ka dei ban long ia ka sorkar ka ba rim kaba la pynsah ia ka ram da ki bun bun snem, bad ha ba ki la pynsah ia ka ram kaba la sah da ki bun bun snem kumno kin mutdur ba tang hapdeng ka por ba khynniat yn lah noh ban siew ia kane ka ram" u la ong.
U la ong ba ka sorkar, ka la ialeh katba lah ban weng ia kine ki jyrwit jyrwat kiba don ha kane ka tnad bording, hynrei ka donkam ia ka jingkyrshan lang jong ki paidbah ka jylla.
“Nga ngeit ba kane ka jingkynnoh jong ka UDP ka dei ka ba bakla, kim dei ban kynnoh ia ka sorkar ba mynta, bad kiba dei ban shah kynnoh hangne ka dei ia ki briew kiba don ha ka sorkar kaba rim ha ka ba ka donkti ban pynsah ia ka ram da ki phew snem.
Ka jingkynnoh ka dei ban long ia ka sorkar barim ka ba la ia soi ia ki soskular ka ba la pynsah ram ha ka NTPC" u la ong.
Ka UDP ka la dei ban kynnoh ia ka sorkar barim halor ka jingkular ban bei T.844 klur na ka bynta ka terminal benefit, hynrei ka pheil ban pynurlong ia ka jingkular ha kaba na ka liang jong ka MeECL kan hap ban sei hi na lade haduh T.712 klur na ka bynta ka terminal benefit.
U James, u la ong ruh ba ka NEEPCO bad ki wei ki kompeni sam bor ding, ki buh ia ki kyndon halor, ka jingshim ia ka bording bad ka jingshah pynlip bording ka dei na kine ki jingiateh soskular jong ka sorkar barim.
Shillong: La pyntip, da U Superintendent of Police, West Jaintia Hills District, ba kan don ka rukom pyniaid kali thymmai ha ka nongbah Jowai, kum ka jing pyrshang, ka ban sdang naduh ka 1tarik haduh ka 21tarik Iaiong 2021.
Ha katei ka jing pyrshang kaba thymmai, yn nym shah rung kali na Lad Mission Hospital, Moosalyngka sha kynruh Saphlang JN, Iawmusiang bad nangta na ka jing pyniaid kaba la don lypa, ka bym shah rung kali Kynrahsaphang JN sha Moosalyngkat, yn weng noh bad yn shah ban iaid kali noh.
Yn nym shah rung kali na Iawmusiang Main Road sha Thomas Jones College bad kane ka jingkhang iaid kali kaba mynta na Thomas Jones colleges sha Iawmusiang Main Road, yn pynkut noh.
La kyrpad ia baroh ki nongniah kali, ba kin ia treilang, halor kitei ki kyndon thymmai, ban beit ka rukom pyniaid kali ha ka sor bah Jowai.
Shillong: Mynta ka sngi ka 26 tarik u Lber 2021, ka la don ka jingkem ding, artylli ki kali Sorkar kiba la shu pynieng harud jong ka ophis District Transport Officer(DTO) Shillong haduh ba ka ding ka la bam duh khoit ia kine baroh ki artylli ki kali.
La iathuh, ba kine ki kali baroh artylli ki dei ki kali kiba la rim bha bad ym ju pyndonkam shuh da ka ophis bad tad haduh ban da thoh ia kane ka khubor ruh ym shym la tip satia ia ka daw kaba la pynlong ia kine ki artylli ki kali ba kin shah bam duh ha ka ding.
Shillong: Kan don ka jingia lang Paidbah ha ka 27 tarik u Lber (March), 2021 (Sngi Saitjain) ha Sait sohpen, Elaka Sait sohpen Sirdar ship, Sohra Civil Sub-Division naduh ka por 11 baje mynstep.
Ka jingthmu ba kongsan ban pynlong ia kane ka jing ialang paidbah, kan dei beit halor ka Phang “Save MCCL Campaign".
Ka kyrwoh, ba la pynmih da U bah JTS Lamare bad U bah Welborn Bynnud, ka ong “Na ka por sha ka por la kumba 20 snem eiei mynta la iohi ba katba dang mih ki snem bad ki sngi, ba ka Karkhana pynmih Dewbilat kaba pawnam bad kaba nyngkong eh jong ka Jylla Meghalaya naduh ki por ba ia ka Jylla Assam ym pat phiah satia.
Hynrei katba dang wan ki por, ha ka jaka ba kane ka Karkhana kan nang kiew, pynban la i kumba kan sdot noh".
“Kiei kita ki daw kiba pynlong ia ka kumne and kaei ka lawei jong kane ka karkhana dewbilat kaba pawnam jong ka Jylla ka jong ngi?" ong ka kyrwoh.
La khot la wer ia ki paidbah, ban iathir bad sngap ia kiei kiba yn iarai lang baroh khnang ban iada ia kane ka Karkhana.
Kiba kwah ban ai jingmut ka ban pynmyntoi ia ka lawei ka MCCL kin lah ban wan ban ai jingmut lem, la ki dei ki nongsynshar, ki riewshimet, ki nong ialam, ki nong mihkhmat paidbah, bad kiwei kiwei de, ki lah ban Phone lane Whatsapp ha ki number jong ki Convenors :- Joannes JTL Lamare (96124-82732) & Welborn Bynnud (70054-53709).
Nongpoh: Ki nongialam ka UDP Ri-Bhoi District Youth wing, ki la ai ka jingiaroh ia u Dr.Jemino Mawthoh, General Secretary ka Party UDP, namar u la shim shisha ia kata ka mat (issue) ba dei tam ha kane por kaba ki khynnah kiba dang leh examination bad ruh kiba pynkhreh ia kiwei ki exam, ki la don ha pdeng ka jingeh bad jingklumar jingmut iaka jingbyrngem ka NEPCO ban pynlip light bad ka jingdon load shedding ha kine ki bnai ka la ktah jur ia ki khynnah pule.
Ka kyrwoh kaba la phah da ka UDP Youth wing, ka la pynrem jur ia u President NPP Youth wing, namar ka jingkren kaba laplah jong u, uba la thmu ban iada iala u jong u Minister uba dei na ka Party NPP, hynrei da kaba kynthoh shimet pat ia u Jemino Mawthoh, da kaba kynnoh ba u kwah burom Election.
Ki UDP Youth Wing ha Ri Bhoi, ki la pynpaw ruh ba wat ki kmie ki kpa jong ki khynnah rit lei lei ki la klumar jingmut lut, namar nalor ba don exam promotion ki khun, don sa load shedding, kumta ki khyllung por thiah hap phah khreh kot katno ka ktah iaka koit ka khiah jong ki.
Nangta ka jingkiew bill light ka la long shaba palat pud, lada phi peit iaka ing baduk ai light baduk hynrei hap siew pat bill light shabneng sha khyndew.
Haba iadei bad ka One time settlement scheme( OTSS ), ki UDP Youth ha Ri Bhoi, ki la pynpaw ba hato katno tylli ki long ing baduk bad ki middle class family ki ioh ka jingmyntoi ne dei tang iaki Industrial area bad company ba ioh jingmyntoi, u la buh jingkylli kylla ia u President ka NPP Youth wing.
Shillong:U myntri ka tnad social welfare u bah Kyrmen Shylla, u la ong ba ka rai ba khatduh ban kyrshan ne ban weng noh ia ka jingdawa jong ki katto katne ki nongialam ka UDP ban knieh noh ia tnad bording na u James PK Sangma, ka dei ha u President ka party UDP u bah Metbah Lyngdoh.
Haba iakren bad ki lad pathai khubor na ka liang u bah Shylla, u la ong ba ha kine ki sngi, un sa leit ban iakynduh ia u president ka seng ban phylliew jingmut halor kane bad ka rai ban kyrshan ne ban weng ia kane ka jingdawa kan shong ha kti jong u President ha ka ba kaei ka rai ba u shim baroh kin bud ia kata.
“Lada u President jong ngi un dawa ban weng noh ia James PK Sangma na ka tnad bording baroh ngin hun bad buh ia kata, hynrei kaba donkam eh ka dei ban iakren ia syllok lang bad u president ka seng"u la ong.
U Ma Shylla, u la ong ruh ba ha kaba iadei bad ka jingialang ba la pynlong da ki nongialam ka UDP bad shim ia ka rai ban thoh shithi ban dawa sha u Myntri rangbah, ki MLA bad u President ka seng UDP, kim don jingtip eiei, namar ba kim donlang ha ka jingialang hynrei ban tip ia ka daw ba ki la shim ia ka rai kumto ngi donkam ban ia kynduh lang bad ban iakren.
U Ma Shylla, u la ong ruh ba ka long kaba lyngngoh ba kane ka jingdawa ban weng ka wan tang hadien khyndiat sngi ba la kut ka ingdorbar ha kaba u myntri ka tnad bording u la dep ban pynshai ia ki jingeh ba kane ka tnad ka mad hapoh ka ingdorbar.
U la ong ruh ba ka jingkynnoh ba u myntri tnad bording u la pheal ban pyniaid ia kane ka tnad ka dei kaba bakla, namar ba ka sorkar MDA ka wad ia ki lad ki lynti ban weng ia ka jingeh ka ba don ha ka tnad bording.
u la ong ruh ba ka jingngat jingeh jong ka tnad bording kam dei ban kynnoh ia u James PK Sangma, namar kam lah ban long ba u myntri un sei hi na pla ia ka ram ba sah da ki bun snem mynta.
Nongpoh: Ka kynhun ki Seng Longkmie bad ki nongialam ka Seng Samla Shnong Mawtneng, mynta ka sngi ki la mih paidbah, na ka bynta ban pynpaw ia ka jingpyrshah kaba jur halor ka jingshah ujor ejehar u Rangbah Shnong ka Mawtneng, uba la shah ujor ejahar ha kawei ka Longiing, halor ka jingkynnoh ba utei u Rangbah shnong u la kyntait ban ai Residential Certificate ia ki khun jong katei ka Longiing.
Haba kren sha ki Lad pathaikhubor, u Samla Josaiah Shadap, Vice President ka Seng Samla Shnong Mawtneng, u la ong ba kum ki samla shnong ki la pyrshah jur halor katei ka jingshah ujor ejehar u Rangbah Shnong, da kaba kynnoh kylla ba katei ka Longiing, ka la shu ujor beit tang ia u rangbah shnong, namar ba u dei u rangbah shnong uba ieng ha ka nongrim bad uba sngap ia ka sur jong u paid babun balang.
U la ong ruh, ba ka jingujor ejahar u Bah Seibor Myrsing na ka iing ka sem ka Kong Rinolis Makhroh pyrshah ia u Rangbah Shnong, ka dei tang namar ki daw jong ki kam shnong kam thaw, namar katei ka longiing ka la ialeh pyrshah ia ka shnong, da kaba thmu ban leitkam jubor wat ia ka khlaw shnong, kaba dei ruh ka khlaw kaba ka shnong ka la ri sumar bad kaba thmu ban pynlong ia katei ka khlaw kum ka Law Kyntang.
Ka jingkyntait ban ym ai shuh ka jingiatreilang ia katei ka Longiing, kam dei tang na ka rai u rangbah shnong shimet, hynrei ka dei na ka rai u paidbah ha ka shnong hi baroh kawei, namar ka dei ka longiing kaba la leh pyrshah ia ka shnong ka thaw bad ki bym pyrkhat shuh ia ki ain ki kanun ka shnong ka thaw, dei namarkata ka daw kaba la pynlong ia ki samla, ki longkmie bad ki paidbah ka shnong ba kin pyrshah jur ia katei ka Longiing, bynrap u Bah Josaiah Shadap.
Ka Kong Thwilibon Barim, Secretary ki Longkmie Pyllun ka Shnong Mawteng, ka la ong ba ki Seng Longkmie ruh ki pyrshah jur halor katei ka jingshah ujor ejehar u Rangbah Shnong Marwei, namar katei ka jingbym ai Residential u rangbah shnong ia katei ka Longiing, kam dei ka rai jong u shimet, hynrei ka dei ka railang jong u paidbah ha ka shnong hi baroh kawei.
Katei ka nongialam ki seng Longkmie, ka la long ba ka seng Longkmie ka ai ia ka jingkyrshan kaba pura ia u Bah A.G Sten, Rangbah Shnong ka Mawtneng bad kum ki longkmie ruh kin don ryngkat bad u la ka long ha kano kano ka kam kaba ia dei bad ka jingwan ujor ejehar da u Bah Seibor Myrsing pyrshah ia u Rangbah Shnong.
Ka la ong ruh ba katei ka jaka kaba katei ka Longiing, ka la ialeh pyrshah ia ka shnong ka dei ka Khlaw shnong, ha kaba ka shnong ka don ia ka jingangnud ban pynneh pynsah ia katei ka jaka ba kan long kum ka Law Kyntang bad ha kajuh ruh ka por ba ka dei ka khlaw kaba mih mih bad ki paidbah katei ka shnong, ki pyndonkam ia katei ka jaka kum ka khlaw kaba bsa ia ka umbam umdih sha ki paidbah katei ka shnong hi baroh kawei.
Shillong: Ka inter District, ba la pynlong da ka Meghalaya Cricket Association, na bynta ki khynnah kynthei kiba hapoh 19 snem, ka la sdang mynta ka sngi ha Nongstoin.
La plie ia katei ka jing ialehkai, da U bah Herbert G Lyngdoh, Superintendent of Police, West Khasi Hills.
Ki don 11 tylli ki team, ki ban ialehkai bad ba la ia phiah ha ki lai tylli ki grup bad kitei kin ialehkai ha Nongstoin.
Ka East Garo Hills, Ri-Bhoi bad ka All Jaintia Cricket Association, ki dei ha ka Group A; South West Khasi Hills, South Garo Hills, Shillong Cricket Association bad West Khasi Hills, ki don ha ka Group B; ka East Jaintia Hills, North Garo Hills, East Khasi Hills bad ka Tura District Cricket Association ki don ha ka Group C.Ki lahduh na kawei kawei ka group bad nangta kaba wan ba ar, ha ka Group B, kin poi sha ki kyrdan Semifinal.
Shillong: Hadien ka jingshong thait kaba shi sngi, ka Meghalaya Cricket Association U-14 Inter District Tournament ka la ioh ban bteng biang da ka jingmih madan ki kynhun kiba na ka Zone 1 ha kaba kiba la ioh ia ka jingjop ha kane ka sngi ki long ka Shillong Cricket Association bad ka All Jaintia Cricket Association ba la ialeh ha Nongpoh mynnin ka sngi.
Ka jing ialehkai ha ka nohphai sngi la iohi ba ka Shillong ka la kawang bol biang pa biang ban khanglad ia ka jingkamai run jong ka Ri Bhoi kaba la jied ban tied bol shuwa hadien ba ka la jop ia ka toss bad ha kaba kut ka Ri Bhoi ka la ioh ban kamai tang 87/6 ha ki 20 over ha kaba u Roshan Shah u tied 18 bad u Pynshailang Lyngdoh u tied 18 katba u Parisadh Jain u ioh 2/6.
Ha ka kylla miet pat ka SCA ka la duh tang 3 ngut ki wicket ha ka lynti jong ka jingjop da 7 wicket ha ki 14 over.
U Bishesh Chettri u tied 30 katba u Benedick Makdoh u ioh 2/13.
La pynkham ia ka nam ‘Rang ialeh ba Kynsai’ ha u Chettri bad da kane ka SCA ka la jop lai tylli ki match ha baroh ki jingiakynduh jong ka.
Ha shuwa jong kane, ka AJCA ka la ioh ban khur ia ka jingjop kaba nyngkong jong ka da ka jingpynrem noh ia ka East Khasi Hills.
U Heiyoomiki Ryngkhlem jong ka AJCA u la ioh ia ka nam ‘Rang ialeh ba Kynsai’ hadien ba u la kamai 26 run bad pynkhyllem wicket.
Shillong: Ka Seng United Hynñiewtrep Movement (UHM), Central Executive Council, lyngba kane ka kyrwoh na u President jong ka Seng Bah Charlie J.Rani ka sngew ban pynrem jur halor ka jingleh riewkhlaw jong ki Bar Jylla hapoh Golflink kiba don kumba 20 ngut eiei kaba la jia ha ka 21 tarik jong une u Bnai Lber (March) 2021 ha ka por kumba 8 baje janmiet ha kaba ki la shoh la dat ia ki 3 (lai) ngut ki Khun Samla Khasi napoh ka Shnong Wahkaji haduh ba ki la mynsaw jur kat haduh ba 1 (Uwei) napdeng jong ki um tip briew shuh bad ban don mynta hapoh ICU jong ka Hospital.
Ka Seng ka kyntu jur bad ruh ban pynbor ia ki bor Pulit jong ka Jylla ban thwet tyngeh bad ban kem mardor ia kitei ki Bar Jylla kiba la don kti halor katei ka bynta kat haduh ban nud wat ban pyni bor haduh ban shoh ban dat ia ki Trai Ri Trai Muluk kiba dei ki doh ki snam jong ka bri U Hynñiewtrep Hynñiewskum.
Ka Seng katkum kane ka kyrwoh ka maham jur ia ki Bar Jylla kiba shong ba sah hapoh ka Bri U Hynñiewtrep ne wat lada ki la ioh ka lad ban shong ban sah ne wat ban trei ban ktah hapoh ka Bri, ba kidei ban burom lem ia ki Trai Jylla ym ban sngew baheh ne wat ban leh donbor namar ba ioh ba kan poi kapor ba kan nym don shuh ka jing burom kaba mar kylliang na ngi ki Trai Ri bad ruh lehse ioh ba kan poi pynban sha ka jing ia umsnam kaba shyrkhei.
Kyntang iawai na ka liang jong ka Seng ka sngewban ai ruh ia ka khubor sngewlem sha ka ïing ka sem jong kine ki 3 (Lai) ngut ki samla bad khamtam eh ia ki ba kin ioh noh kloi ka bor met kaba koit ba khiah bad ban shait ban khlaiñ khamkloi bad ba u Blei Trai Kynrad un don ryngkatlang bad ki, ong ka khubor na U Bah Charlie J.Rani, President, Central Executive Council (CEC), United Hynñiewtrep Movement (UHM).
Shillong: Ka Federation of Khasi Jaintia and Garo People ka la buh jingkylli ha khmat ka Sorkar jylla ba hato ka kwah mo ba ki samla ka ri kin hap mih surok biang ban iakhun ia ki mynder, kum ha ka por ba mih ka huri hura ha Them Metor.
Naka liang ka Federation of Khasi Jaintia and Garo People, ka dap daka jingsngew bitar haba ka la ioh jingtip ba shah ktah shah bom dusmon 3 ngut ki samla Khasi kiba na ka shnong Wahkaji, South West Khasi Hills District ha Golflink, Shillong ha ki bar jylla myn ha ka miet Sngi U Blei.
Ka seng ka dawa na ka Sorkar khamtam ka tnad pulit ban shim khia halor kane ka jingjia bad kem mardor ki kito ki mynder.
Kum ka seng ngi kwah ban don ka shong suk shong sain haka jylla, hynrei ngi nym shu shong kli kti haba ngi iohi ba shah thombor ki trai ri trai muluk ha ki poiei.
Ka seng ka maham ruh ia ki bar jylla ba nangne sha khmat ban long kiba la husiar ialade.
Bad wat kynnoh ia ki Samla ka bri U hynniew trep, haba ki la sdang hi ban ktah kti ia U doh U snam U jong ngi, ong ka kyrwoh na U Bah Eldie Newton Lyngdoh, Vice President, FKJGP (Seng Kmie).
Shillong: Kiba ioh pang covid mynta ka sngi, ki long 569ngut bad kiba jem ki long 517ngut, katba kiba iap, ki long 11ngut.
Kiba don ia katei ka jingpang covid haduh mynta, ki la poi sha ka 5,791ngut bad kiba iap, ki la poi sha ka 1,073ngut.
Ka East Khasi hills, ka don 237ngut kiba ioh pang mynta ka sngi bad ka Ribhoi, ka don 77ngut kiba ioh pang thymmai.
New Delhi: Ka sorkar Assam, hynnin ka sngi, ka pynmih hukum ban talasi naphang ia baroh ki kali, kiba rung na Mizoram sha Assam, halor ka jing kynnoh, ba ki dei ki kali kiba kit droks.
Kham mynshwa ka sorkar Assam, ka la ai jingmut ia ki nong Assam, ba kim dei satia ban leit sha katei ka jylla, na bynta ka jingshngain jongki.
Ka Assam, ka ong ba ha ki ar bnai ba ladep, ki la don 912 tylli ki mukotduma, halor ka kam khaii droks, ba la ioh kurup da ki pulit Assam bad nangta sa 1,560ngut kiba shah kem.
La iathuh ba ia ki kali, kiba rung sha Assam, yn da talasi, da ki pulit Assam bad yn sa pyllait, ynda la lap, ba kim dei satia kiba kit droks, ong ka khubor, ba la thoh da U GP Singh, uwei na ki heh pulit jong ka Assam, ha ka twitter jongu.
Shillong: Ka Meghalaya Board of School Education (MBoSE) kan sa pynbna ia ka resolt jong ka Higher Secondary School Leaving Certificate(HSSLC) ha ka 30 tarik u bnai Naitung 2021.
Katkum ka jingpynmih khubor ba la pynmih da u Bah TB Laloo u ba dei u controller jong ka examinations ka MBoSE, u la ong ba ia ka resolt jong ka eksamin HSSLC 2021 ba kynthup ia ka stream Science, Arts bad ka Vocational yn sa pynbna da ka Meghalaya Board of School Education, Tura ha ka 30 u bnai Naitung, 2021 ha ka por 11 baje mynstep.
Ia ka resolt lah ban peit na kine ki website ba la ai harum: www.
megresults.
nic.
inwww.
results.
shiksha; www.
jagranjosh.
com;www.
exametc.comYn nym buh satia ia ki resolt ha ka ophis jong ka MBOSE kaba don ha Tura bad ha Shillong bad kumjuh ruh yn nym buh ha jaka thoh eksam ne ki centre namar ka jingdon jong ka khlam Covid-19.
Nongpoh: Lai ngut ki MLA na ka jylla, kiba kynthup ia u Bah Lambor Malngiang, MLA na Nongkrem, u Bah Jason S.Mawlong, MLA Umsning bad u Bah Sosthenes Sohtun, MLA Jirang, hynnin ka sngi ki la hiar jurip biang ia ka shnong Iongkhuli bad ki la pynlong jingialang ha shnong Maikhuli, na ka bynta ban iakren ia ki nongialam shnong lem bad ki riew paidbah jong katei ka thain, khnang ba kin ioh ban peit ia ki kot ki sla kiba iadei bad ka shnong Iongkhuli, ka shnong kaba don hajan Umtyrnga bad kaba hap hapoh ka Raid Marwet.
Ha ka jingialang hapdeng u Bah Lambor Malngiang, uba dei ruh u Chairman ka Meghalaya State Planning Board, nangta u MLA Jirang bad Umsning, ki nongialam shnong lem bad ki riew paidbah na katei, ki la ioh ban pynsngew ia ki jingeh kaba ki ju mad jingeh na ka por sha ka por, namar ba ki briew sorkar na Assam ki ju pyndik ia ki kam pynroi kiba wan na Meghalaya.
Haba la iohsngew ia katei ka jingeh, kaba la pynsngew da ki nongialam shnong lem bad ki riew paidbah na katei ka thain, kitei ki MLA lyngba ka jingkren u Bah Lambor Malngiang, ki la sngewkhia eh halor ka jingeh ki paidbah ha khappud, namarkta ki la buh ka jingai jingmut ia ka sorkar jylla, ba nangne shakhmat la dei ban pyrkhat noh da kawei ka lad ka lynti ban iada ia la ka khyndew ka shyiap da kaba ai mynsiem ia ki nongshong shnong ha khappud ba kin ioh ia ka Rejister ei khlem da donkam kano kano ka jingsiew.
Nongpoh: Shi sngi hadien ba u Bah Mayrald born Syiem, MLA Congress na Nongpoh, u la pynpaw ha ki lad pathaikhubor, ba un sa phah jingthoh sha u Shongknor ka Iing Dorbar Thawain, kaba long kum ka jingkyntu ia u Shongknor, ba u dei ban pynlong ia ka ‘Special Session’ ne ka Dorbar Kyrpang, na ka bynta ban iakren halor ki kam khappud, u Bah PT Sawkmie, MLA na Mawlai, uba dei ruh u Chief Whip ka Liang Purshah ha Iing Dorbar Thawain, u la ai ka jingkyrshan kaba pura halor katei ka mat jingdawa da u MLA Nongpoh.
Ka mat jingdawa da u MLA Nongpoh, ka dei kaba don nongrim eh, namar u la dawa ba dei ban pynlong shwa ia ka Special Session hashwa ka jingiakren jong ki ar Myntri Rangbah ka Assam bad Meghalaya, ka ban long ha ka 6 tarik u bnai ban wan.
U Bah PT Sawkmie, u la ong ruh ba dei lyngba ka Dorbar Kyrpang, ka ban ia tai beit tang halor ka mat u Pud u Sam bad ba baroh ki Nongmihkhmat, kin ioh ban ai jingmut ne ban pyni ia la ki jong ki nongrim bad kiba dei beit tang ia ki kam khappud bad khamtam eh ha ka jinglong trai da ka jylla Meghalaya.
Shillong:Ka jingwanhiar jong u Myntri ki kam pohïing ka Ri, u Amit Shah sha ka jylla Meghalaya ha kine ki sngi kiba dang shu dep shen ka long tang kum ka jingwankai jong u ym ban iakren ia ki mat kiba ktah matïong ia ka jaitbynriew khamtam ia ka mat Inner Liner Permit(ILP)kaba long ka mat kaba da khluid hi puk.
Kane ka jingleh jong u Amit Shah ka la pynbitar bad pyndom ia ki paid nongshong shnong ka jylla Meghalaya khamtam lei lei ia ki sengbhalang ka jylla kiba iai ap khmih lynti ia katei ka sngi ka jingwan jong u Amit Shah ban ioh ban iakren sani bha halor ban pyntreikam noh ia ka ILP ha ka jylla.
Hadien ba ki sengbhalang ki la iakynduh ia u Amit Shah ki la pynpaw ia ka jingsngewsih ka jong ki namar ba utei u Myntri u khlem kren shikyntien ruh halor ka mat ILP.Na ka liang ki kynhun sengbhalang ka jylla, ban pynsawa jam ia ka jingdawa ka jong ki, la iohi ba ki la thoh da ki jingthoh bad dawa ba ka Sorkar ka dei ban pyntreikam noh mardor ia ka ILP kiba la thoh ha ki kynroh bad kumjuh ruh ha ki jaka paidbah bad ha ki jaka bapher bapher jong ka West Khasi Hills District.
Shuh shuh ia kitei ki jingthoh la iohi ruh ha kylleng ka shnong Mairang Mission bad kumjuh ha ka Shnong Pyndengumïong, ki shnong kiba hapoh ka Mairang Civil Sub-Division.
Shillong:Kum shi bynta ban pynkiew ia ka kam jngohkai pyrthei ha ka thain South West Khasi Hills District u Myntri rangbah u la kular ban mang T.50 lak na ka tnad Tourism ban pyn itynnad shuh shuh ia ka Rock Garden ka ba don ha Jashiar.
U bah Renikton L Tongkhar u myntri ka tnad sam um ha ka jylla, u ba long ruh u MLA ka ka Mawkyrwat Constituency u la iathuh ba na ka liang ki VEC ha ka sngi ba u myntri rangbah ka jylla u la hiar sha Mawkyrwat ki la ai da ka dorkhas sha u, ban kyrpas ban wanrah da ka skim ban thung dieng ha ka shnong Marshillong bad ruh ban pynitynnad ia ka Rock Garden ha ka shnong Jashiar.
U la ong “Na ka liang u Myntri rangbah hadien ba u la ia syllok bad nga u la kular ban pynmang T.50 lak na ka tnad Tourism jong ka jylla ban pynitynnad ia kane ka jaka ka ba don 3akar.
"U bah Renikton u la iathuh ruh ba hynnin ka sngi, u myntri rangbah u la leit ban peit ia ka shnong Mawsde ka ba la dep lut ban pynpoi um lyngba ka JJM skim.
U myntri rangbah u la ioh ruh ban noh jingiarap ia ki nongrep kane ka thain ki ba don ha ki kynhun nongrep ia ka pisa ka ba long T.5000 marwei ha Multi purpose hall jong ka ophis ka Deputy Commissioner.
Na ka liang u Myntri rangbah, u la ioh ruh ban noh jingiarap ia ka wei ka longkmie ka ba la khlad na ka jingpang Covid ia ka pisa ka ba long T.50,000 na ka Chief Minister Relief Fund.
u la leit ruh ban plie ia kawei ka jingkieng iaid kjat ha ka shnong Jashiar kaba la shna da ki bor pyniaid shnong jong ki lai tylli ki shnong.
Shillong:Ka khlam covid, ka la nang kiew stet ha ka jylla.
Kiba ioh pang covid mynta ka sngi, ki don 731ngut, kiba jem na ka jingpang, ki long 423ngut bad kiba iap, ki don 14ngut.
Baroh kiba don ha ka jingpang mynta ka sngi, ki long 5,750ngut bad kiba iap, ki la poi sha ka 1,062ngut.
Ha East Khasi hills, ki don 224 ngut kiba ioh pang, nangta ha West Garo hills 128ngut bad ha Ribhoi, ka la kiew bha mynta ka sngi, da ka jingdon ki 114ngut kiba ioh pang thym mai.
Ha East Garo Hills, ki don 9ngut, ha East Jaintia Hills 30ngut, ha kaba High Risk Contact 4, ILI Case 6, Pynurkba Cluster 5, Rymbai Pohskur Cluster 4, Starcement, Lumshnong Cluster 3,Tuberkmaishnong Cluster 7.
Ha East Khasi Hills, ki don 204ngut, ha kaba ha Demthring Cluster 4, Dhankheti Cluster 3, Golflink Cluster 3, Health Worker 7, High Risk Contact 2, Jaiaw Cluster 2, Kharang Jongksha Cluster 2, Laban Cluster 2,Lachumier Cluster 2, Laitkor Cluster 3, Laitkroh Mawmyrsiang Cluster 11, Laitumkhrah Cluster 10, Lawmali Cluster 10, Lyngkien Ramklang Cluster 6, Madanrting Cluster 2, Mawdiangdiang Cluster 2, Mawkhar Cluster 2, Mawlai Cluster 21, Mawlynrei Nonglum Wahkdoh Cluster 3, Mawngap Cluster 3, Mawpat Mawmawroh Cluster 2, Mawphlang Kyiem Cluster 2, Mylliem Cluster 3, Nongrah Cluster 3, Nongrim Hills Cluster 2, Nongthymmai Cluster 7, Oakland Cluster 2, Police 2, Police Bazar Cluster 2, Pynursla Cluster 7, Rynjah Rngi Cluster 4, Smit Cluster 2, Umpling Cluster 10, Upper Shillong Cluster 8.
Ha North Garo Hills, ki don 22ngut.
Ha Ri Bhoi 114, ha kaba Ki Health Worker 2, Iewmawlong Cluster 14, ILI Case 9, Kbet Cluster 3, Lumdiengngan Cluster 2, Lummawria Cluster 5, Lumsohpieng Cluster 7, Nongmahir Cluster 2, Nongsder Cluster 4, Police 2, Shantivan Colony Cluster 41, Sohkyrbam Cluster 5, Umdiker Cluster 3, Umran Diary Cluster 5.
Ha South Garo Hills, ha South West Garo Hills 9.
Ha South West Khasi Hills 22ngut, ha kaba ki High Risk Contact 2, Mawkyrwat Cluster 5, Mawlangwir Cluster 3, Pyndenumsaw Cluster 8, Rangmaw Cluster 4.
Ha West Garo Hills 128ngut.
Ha West Jaintia Hills 91 ngut, ha kaba ha Barato Cluster 10, Chutwakhu Cluster 4, Health Worker 10, High Risk Contact 17, Moker Cluster 7, Sahsniang Cluster 11, Screening Purpose 21, Shangpung Mission Cluster 7, Tpeppale Cluster 4.
Ha West Khasi Hills, ki don 96ngut, ha kaba ki Health Worker 3, High Risk Contact 13, Kynshi Cluster 6,Langstiehrim Cluster 2, Lumsohkhlur Cluster 2, Mairang Mission Cluster 2, Mawiong Lumsyntiew Cluster 5, Mawkadiang 2, New Nongstoin Cluster 4, Nongkhlaw Cluster 3, Nongkyn A Cluster 2, Pyndengrei Cluster 4, Pyndengumiong Cluster 7, Riangdo Cluster 2, Screening Purpose 10, Sohjarang Cluster 11, Umthied Bynther Cluster 10.
Shillong:U myntri u bah dei ban peit ia ka tnad Sam um ha ka jylla u bah Renikton L Tongkhar,u ba long ruh u MLA ka Mawkyrwat Constituency, u la iathuh ba na ka liang u myntri rangbah ka jylla u Conrad K Sangma, u la kular ban pynmang pisa noh na ka fund ka ba ki don ha jylla ban sdang noh ka jingpyntrei ban shna ia ka surok na Mawphlang -Mawkyrwat -Ranikor.
Haba iakren bad ki lad pathai khubor u bah Tongkhar u la iathuh ba ka jingleit hiar jong u Myntri rangbah ka jylla hynnin ka sngi, sha ka thain Mawkyrwat ka dei ka jingkyrkhu, ka ba khraw na ka bynta ki nongshong shong kane ka thain ha ka ba u la ioh lad ruh ban pynsngewthuh ha u myntri rang bah ia ka jingdonkam ban shna noh ia kane ka Surok Mawphlang -Ranikor ka ban iaid lyngba na Mawkyrwat.
“Ha ka jingleit hiar jong u myntri rangbah sha Mawkyrwat, nga la ioh ia ka lad ban iakren bad ban pynsngew ha u ia ka jingdonkam ban shna pynheh ia ka surok Mawphlang -Ranikor ka ba la shah weng na ka thup National highway ha ka sorkar pdeng bad ha ka jingjynsur mynsiem u myntri rangbah u la kular ba ha kine ki khyndiat bnai yn sa mang pisa ban pynshna ia kane ka surok kaba long 50 meter eiei"u la ong.
Lah ban kdew hangne ba ia ka surok Mawphlang -Ranikor la shah pynsangeh noh ka jingmang pisa na ka sorkar pdeng namar ba kane ka surok bynta shna ia kane ka surok kam hap hapoh jong ka National Highway.
Na ka liang u Myntri u la pynpaw ka jingsngewkmen halor ka jingshim khia u myntri rangbah ban kular ba ha kine ki khynniat bnai yn sa pynmang pisa noh ban shna ia kane ka surok,u la ong ruh ba lada ka sorkar kan shna ia kane ka surok kan wanrah jingmyntoi ia ki san tylli ki Constituency.
Nongpoh:Na ka bynta ban tip halor ka jingeh kaba la kynduh da ki paidbah ha khappud bad khamtam eh ban tip ia ki daw bad ki nongrim ba shait jia khah khah ki kam kyntur pud ka Assam ha ki shnong khappud, hynnin ka sngi u Bah KP Pangniang, President ba rangbah Hills State People’s Democratic Party (HSPDP) ha ryngkat ki dkhot ka Hima Nongspung, ki la leit ban jurip ia ki bynta khappud ka thain Balakhwa, kiba dei ruh ki shnong kiba hap hapoh ka Hima Nongspung.
Haba ki leit ban jurip ia katei ka thain, u Bah KP Pangniang lem bad kitei ki dkhot na ka Hima Nongspung, ki la ioh ban leit jurip ia kiba jaka, kata ha shnong Balakhwa, New Balakhwa, Bernongsai, nangta ia ka ophis treikam treikam ka KHADC bad Hima Nongspung.
Lyngba katei ka jingleit jurip, utei u heh nongialam ka HSPDP bad kumjuh ruh ki dkhot ka Hima Nongspung, ki la lap ba bun na ki jaka ha katei ka thain, ki la iohpdiang ia ki kam pynroi na ka jylla Assam, khamtam eh haba iadei bad ki lynti syngkien lem bad kiwei de ki jait kam pynroi ha kitei ki shnong, kiba dang hap hapoh u pud u sam ka Meghalaya.
Haba kren sha ki lad pathaikhubor, u Bah KP Pangniang, u la sngewsih haba u tip ia ka jingeh kaba la kynduh da ki paidbah ha katei ka thain, kiba la kynduh jingeh halor ka jingbym ioh thikna ia ki kam pynroi na ka sorkar Meghalaya.
U la ong ruh, ba u la ioh ban iakren bad ki katto katne ngut ki briew ha katei ka thain, ha kaba ki la pynapw ba ki paidbah ha katei ka thain Balakhwa bad kiba dang shanniah ia ka Meghalaya, ki shem jingeh halor ka jingbym biang surok, bording Ilektrik, ki skul, Bank lem bad kiwei, hynrei hapdeng kitei ki jingeh bad kiba donkam ban ioh na Meghalaya, pynban ki paidbah na katei ka thain, ki kwah ba ka Meghalaya ka dei ban buh noh ia kawei ka Border Police outpost ha katei ka thain, khnang ba kan long ka jingshngain ia ki paidbah ha katei ka thain.
Ha ka jingjurip, ngi la sakhi da la ki jong ki khmat ba ka Assam, ka la wan ban pynpoi ia ki surok bha ha katei ka thain bad ngin hap pdiang ia kita ki kam pynroi, hynrei ka khyndew te kan long beit jong ka Meghalaya, namar ha ki shnong khappud ia ki kam pynroi ym dei ban pynthut, la ka long na Meghalaya ne Assam, pynban haba iadei bad ka khyndew ka Shyiap te kan hap beit ha Meghalaya, la bynrap Pangniang.
Namarkata, lyngba katei ka jingleit jurip bad u la lap ia ki jingshisha baroh halor ka jingeh ki paidbah ha katei ka thain, kumta un sa kren sha ka sorkar jylla ba ka dei ban pynpoi ia ki kam pynroi sha katei ka thain, haba iadei bad ka jingwanrah kam pynroi ka Assam ha katei ka thain, u la ong ba un sa kren sha ka sorkar ba ia ki kam pynroi te ym dei ban pynthut, hynrei ia ka khyndew ka Shyiap te kam dei ban leit sha Assam da lei lei ruh em, u la bynrap.
Ka long kaeikaei ka khubor kaba kyndit ba hakum kane ka juk kadang don ka jingngeit biej ka jingtharai sniew men ai ksuid.
Uwei u rangbah uba la tip kyrteng Kum u bah Ordo kharrngi 65 snem rta ula shah beh shnong naduh u snem 1 June 2008 haka por balong rangbah shnong u Tiral syiemlieh naba ula shah kynnoh myn ai ksuid.
Naduh katei ka sngi ka shnong kam ailad shuh ia u bah Ordo ban shong ha shnong,wat laka ka kmie ki khun kala khlad u hap mih na ing ban ieh khun swet iaki khun bapli.
Kat Kum ka jingiathuh une u rangbah ka long ba hateng hateng,  u wan ai baibam khun uju shah beh haki bor shnong bad um ju ioh eiei lane kano Kano kabhah baki ju ioh lang, kumta kum ukpa um lah ban ieh khunswet iaki khun uwan bansah bad ki khun bad dei haka 08/07/2021 U Rangbah shnong u Joinbor shabong ryngkat ki dkhot Jong ka shnong kila wan khot jubor ia u na ing ba udon uwei uba pang ha shnong u hap ban leit kren ia uta u ba pang namar baki tharai ba la aiksuid ubah Ordo kharrngi.
Kane ka jingtharai sniew ia une ubah kalong lapalat bad lah shah beh shnong ia u tang nakata kadaw.
Bad naka Liang ubah Ordo ula buh ka jing ujor pyrshah iaki nongialam shnong haka 29/7/2021 ha Sohiong Police Outpost ban ioh iaka hok bad ban imlang kumba im kiwei haka imlang sahlangKumta naka liang jongnga kum u para legal volunteer District Legal Services Authority East khasi hills district.
nga pynpaw ka jingsngewdiaw kaba jur iaka Kane ka jing leh ka shnong Laitnongrem Sohiong police Outpost, namar ka la leh pyrshah ia ka ain da kaba wanrah jingsngewpher bad tharai sniew namar kum kine ki jingtharai bunsien ki ju wallam shaki jingjia ba sngewsih.
Kumta nga kyrpad iaki bor jong ka Ain ban tohkit mardor bad dei ban pynshitom iakiba donkti ban behshnong ia une u rangbah bad dei ban ai jingiada ruh ia U.,.
Shillong: Hadien ba kawei ka Asha kaba trei ha Nongjrong kaba hap hapoh u pud u sam jong ka Mawkynrew C&RD Block ka la shah shoh bad shah ktah kti ha kawei ka longïing kaba don ha katei ka thaiñ kumta ha ka 28 tarik u bnai Naitung 2021, ki kynhun jong ka Asha kiba don hapoh ka shatri jong ka Meghalaya Asha Workers Union ki la leit ban mudui sha ka Deputy Commissioner jong ka East Khasi Hills District, ka Kong Isawanda Laloo halor katei ka jingjia.
Haba kren sha ki lad pathai khubor, ka President jong ka seng, ka Kong Mira June Myrsing ka la iathuh ba katei ka jingjia shah shoh ka la jia ha ka 24 tarik u bnai Naitung 2021 ha ka por kumba 11 baje eiei mynstep.
Katei ka Asha ka la shah ktah kti ha kawei ka longïing kaba don ha ka shnong Nongjrong bad katkum ka jingiathuh jong ki nongialam jong katei ka seng, ka daw ba katei ka Asha ka la shah shoh ka dei tang namar ba ka la pynsngewthuh paidbah ha kaba iadei bad ki kyndon ba la pynjari da ka Sorkar ban lait na ka jingshah ktah ha ka khlam Covid-19 ha ka sngi ba la tep ia iwei i nongshong i ba la khlad noh na ka daw ba i la ioh ia ka jingpang Covid-19.
Kitei ki nongialam ka seng ki la iathuh ruh ba katei ka Asha kaba la shah shoh ka la don ruh ki dak jingjngem jingmynsaw ha ka ngab, ka met, ki khohsiew bad katei ka Asha ka la iathuh ruh ki la pyrshang ban law lyngkhuid ruh ia ki jaiñ kiba ka phong bad ki la byrngem byrsit ruh ia ka ha ryngkat ka jingïuh jingkyrdem ia ka.
Katei ka Asha kaba la shah ktah kti ka la mudui ruh da ka ejahar sha ki pulit halor katei ka jingjia bad na ka liang ka Deputy Commissioner ka East Khasi Hills District ruh kan sa khot hajir ia u Rangbah Shnong jong katei ka Shnong Nongjrong katkum ki kyndon jong ka Meghalaya Epidemic Disease Covid-19 Regulations 2020.
Halor kane ka jingjia na ka liang katei ka seng ka la pynrem jur ia ka jingshah thombor ba man la ka por jong ki Asha ha ki briew bad ka seng ka la kyrpad ruh ia ka Sorkar ba kan leh eiei ia kum kine ki jaot briew ki bym don shuh ka mynsiem ia tip lem.
Shillong: Kiba iap covid, ki kynthup ia U bah Sorgoen Rynjah, (63), Lumparing, East Khasi Hills, Ka kong Iona Laitmon, (74) na Sohlap, Shella, East Khasi Hills, kaba khlad ha iing, U bah Newbornson Marbaniang, (24) na Nongmynsong, Umkdait, East Khasi Hills, ka kong Biolin Lytan, (79) na Wahthapbru, East Khasi Hills, ka Krel Maiong, (56) na Pahamlapong, Ri Bhoi, ka Sonali Ch Sangma, (34) na Dabit Gonganagar, South Garo Hills, U Parimal Saha, (70), na Proper Hawakhana, ha kaba la leit rah ia uba la dep iap sha Tura Civil hospital, ka kong Jesynta Khongbuh, (60) na Mawpram, Nonglyndiang, East Khasi Hills, ka kong Hobar Khongjoh, (65) na Laitryngew, Sohra, East Khasi Hills, ka Rupa Paul, (42) na Golflink, East Khasi Hills, U bah Orden Tynsong, (58) na Umdap Rangi, Ri Bhoi, uba iap ha iing, U bah Jobian Maring, (76) na Nartap, Ri Bhoi, uba iap ha iing, ka Biuora B.Sangma, 7bnai, kaba na Dokopgre Hills, West Garo Hills, ka kong Slowly Chyrmang, (64) na Dulong, West Jaintia Hills.
New Delhi: Ka jingkiew jong kiba syllen khlieh, ka la nang jubor shibun ha kine ki sngi, khamtam ia kito kiba ioh pang covid 19 bad katei ka jingkiew, ka long ia jan baroh kito kiba ioh pang covid.
Ia katei la lap ha Indraprastha Apollo Hospital, Delhi, ha kaba la iathuh da ki doktor jong katei ka hospital.
Kane ka jing pang hap shniuh, ka dei kaba la jia naduh shiteng U Jymmang 2021 bad katei ka dei ha ka por, ba ka nongbah Delhi, ka jubor bha, kiba ioh pang covid 19.
La iathuh ba kito kiba ioh ia katei ka jingpang syllen khlieh, ki ju mad hadien shibnai, ba ki la ioh ia katei ka jingpang.
Don na kitei kiba hap shniuh, wat ha ka por, ba ki dang don ha katei ka jingpang ruh, ong ka khubor.
La iathuh ba ka daw jong ka jing syllen khlieh ki briew, ka dei namar ka jing bym biang ka bam, ka jingkhie shoh, ka jing khuslai bad kiwei, ki dei ki daw, kiba pynjia ia ka jinghap shniuh ha kiba ioh pang covid.
Shillong: Ka kali kaba synran ia U myntri kam rep ka sorkar Assam, U  Atul Bora, ka la kylla mynta ka sngi, hajan Nongpoh, katba u myntri, u dang iaid lynti ban leit na Guwahati sha Silchar.
La iathuh ba U Bora, um shym la mynsaw eiei satia.
Arngut ki pulit, kiba ialam na khmat, ia u myntri, ki la mynsaw, ha katei ka jing kylla, katei ka kali ba ki shong, ong ka khubor.
Shillong: U Conrad K Sangma, mynta ka sngi, ula shim noh ia ka tnat ri jingri bad ka tnat Labour, na  U Bah Prestone Tynsong, symbud myntri rangbah ka jylla bad ia kitei ki kam, ula aiti noh ha U bah Sanbor Shullai, myntri ba dang shu shah pynbam smai thymmai.
Ia ka tnat ka koit ka khiah, kaba la ju bat baroh shi katta, da U Bah AL Hek, la aiti noh ha U Bah Tynsong, ha kaba un bat ruh ia kiwei pat ki tnat, kiba ula ju bat naduh mynshwa.
I Kong Juniorika Lyngdoh i khun jong (Late) Mawlynnai Nongbri bad (Late) Meris Lyngdoh Nongum i lah ioh pdiang ia ka kyrdan PhD na North-Eastern Hill University halor ka phang " Design and Analysis of Bio-inspired Secure for Self Organizing Networks " hapoh ka jingpeit jong U Professor Dr.Hemanta Kumar Kalita (Supervisor) bad U Professor Dr.Md.
I.Hussain (Joint Supervisor).
I Kong Juniorika Lyngdoh i dei ruh i Assistant Professor ha Lady Keane College, Department of Computer Science.
Ka jingsma iwbih ka long ka jingsma kaba sngewtynnad haba ngi iakren halor kane ka bynta.
Balei nga ong kumta! Namar ba ka long kaba pyniwbih bad kaba ki briew ki ju pyndonkam bha ia kane khamtam ban tah (spray) nalor ka jain kaba ki ju phong khnang ban wanrah ka jingsma iwbih ha ki jain jong ki.
Hooid, ka long ka jingtah kaba ki briew ki ju pyndonkam ha kiba bun ki rukom khamtam lei lei haba don ka jingsma ne ka jingiwtung.
Ki ju pyndonkam ruh ha ki briew kiba la khlad haba la buh bun bun sngi khnang ban lait na ka jingiwtung jong ka met.
Ka long kaba ai jingiarap shibun lada ngi ngi pyndonkam ia ka ha ka rukom kaba dei.
Ka long ka jingsma kaba pynsuhsieng bha ia ka jingsngewtynnad haba ngi tah bad ngi lah ban ong ba ki briew ki pyndonkam ban long sngewtynnad (fresh) ka met jong ki.
Ki briew haba ki la mlien ban pyndonkam ia ka bad lada ka la lut noh, ki kwah ban thied noh namar ba ki sngewtynnad ban pyndonkam ia ka.
Ki briew kiba shong marjan, ki iohsngew ia kane ka jingsma kaba sma iwbih.
U Blei U khot ruh ia ngi ban long kiba pynsma iwbih ia ka jingim Khristan ha ka jingiaid lynti jong ngi.
Ki don shibun ha ka jingim jong ngi ban pynsuhsieng ia ka jingiwbih ha kaba kumno ngi dei ban long ha ka jinglong jingim.
Ka kren ka khana, ka ktien ka thylliej, ki kam kiba ki ngi leh, ka iaid ka ieng, ka rukom im (lifestyle) bad kine ki long shibynta ha ka jingim jong ngi kumno ban pynsma iwbih sha kiwei.
Ka jingsma iwbih ka long kumba ngi rah ha ka met jong ngi kat sha kaba ngi leit ban pynsuhsieng ia ka jingiwbih jong U Khrist, Uba long U Trai bad U Nongpynim baieid eh jong ngi.
Shisien ba la iaid ha ka lynti jong U Trai, ngin hap ban pynsma ia kane ka jingiwbih (fragrance) khnang ba ki briew kin iohi ia ka jingshai jong U Trai ha ka jingim jong ngi bad ba ki briew kiba ia don marsyndah kin sma bad kan wanrah ka jingkyrkhu ia ngi bad khamtam haba ki iohi ia ka nuksa bad ka jinglongriewblei kaba don ha ka jingim jong ngi.
U Apostol Paul u thoh sha kiba ngeit ha Philipi “Tang ba ka rukom ka jingim jong phi ai kan iadei bad ka Gospel U Khrist (Philipi 1:27).
Kane ka jingsma iwbih ka don ka bor kaba khlain bha ban pynkylla iano iano ha ka jingim jong ngi kiba ngeit.
Kumta, to ai ba ngin im ka jingim kaba pynsma iwbih namar ba ka Ktien jong U Blei ka khot ia ngi ba ngi long ka jingiwbih jong U Khrist bad ia kane ngi lah ban shem na ka shithi jong Paul sha ki Nong Korinth “Naba ngi long ka jingiwbih jong U Khrist ia U Blei ha kita ia kiba la pynim bad ha kita kiba la jot noh" (II Korinth 2:15).
Haba ngi im ka jingim jong ka jingiwbih ka long ruh shibynta kum ka jingim kaba pynsngewbha ia U Blei, kaba long ka jingknia kaba im, kaba khuid bad kaba wanrah ka jingkmen ha ka jingim jong ngi bad khamtam eh ia U Trai.
To ngin ia beh sha kane ka thong bad pan ka bor na U Blei, Uba la kular ban ai ka bor ha kito kiba sngewthait ne sngewlwait ne sngewtlot.
Ka tyllong jong ka bor ka wan na U bad ka Ktien jong U Blei kan iarap ia ngi ba ngin lah ban pynsuhsieng ha ka jingim jong ngi.
Ka jingkylli ba nga kwah ban buh hangne ka long.
Hato ki bahaiing ba hasem, ki paralok parajor, khamtam ki bym pat mad ia U Trai, ki iohsngew ne em ia ka jingiwbih lyngba ka jingim jong ngi? Hato ka don ka bor iwbih ban pynkylla iano iano? Hata ngi rah neem ia U Khrist ha ka jingim jong ngi? Lada ka long em! Wat ai ba kan pyniwtung ia ka jingim hynrei to ngin im nangne shakhmat ban pynsuhsieng ia kiwei ki mynsiem la ha kano kano ka bynta kaba U Blei U la buh ia ngi.
U Blei Un Kyrkhu ia phi baroh.
Na ka bynta ka burom jong U, Amen.
Shillong: Ka khlam covid, ka la nang kiew stet ha ka jylla.
Kiba ioh pang covid mynta ka sngi, ki don 731ngut, kiba jem na ka jingpang, ki long 423ngut bad kiba iap, ki don 14ngut.
Baroh kiba don ha ka jingpang mynta ka sngi, ki long 5,750ngut bad kiba iap, ki la poi sha ka 1,062ngut.
Ha East Khasi hills, ki don 224 ngut kiba ioh pang, nangta ha West Garo hills 128ngut bad ha Ribhoi, ka la kiew bha mynta ka sngi, da ka jingdon ki 114ngut kiba ioh pang thymmai.
Nongpoh:U Bah Mayrald Born Syiem, MLA ka Party Congress na Nongpoh, un phah jingthoh sha u Bah Metbah Lyngdoh, Shongknor ka Iing Dorbar Thawain ka sorkar jylla, na ka bynta ban kyntu ia u ba u dei ban pynlong ia ka Special Session ne ka Dorbar Kyrpang, ka ban iakren beit thik tang ia ki kam khappud jong ka jylla Meghalaya.
Nalor kaba u kwah ban don ka Dorbar Kyrpang ha Iing Dorbar Thawain, u MLA Nongpoh, un sa kren bad ban phah jingthoh sha baroh ki CEM, la ka long ha KHADC, KHADC bad GHADC, kata na ka bynta ban kyntu ia ki ba ki dei ban ia kata ka Special Session ha ki Council, bad ha kaba kum katei ka Special Session, ki dei ban kren beit ia ki kam khappud bad ban iakren ba na kaei ka daw ba ka Assam ka shlur palat ban kyntur ia u pud u sam ka Meghalaya.
U Bah Mayrald born Syiem, haba kren sha ki lad pathaikhubor, u sngewkhia eh halor ki kam pyni bor ka Assam ha ki shnong khappud, namar ka Assam kam salia ban pynthut ia ki briew kiba shong ba sah ha khappud, kata da kaba khang ia ki kam pynroi na Meghalaya, hynrei na Assam pat ki pyntrei jubor beit bad klun beain wat ia ki jaka ka Meghalaya.
U la pyni ruh ia ka nuksa, ba ka Transit Camp ha Khanapara, ki Assam ki la shu wan trei jubor beit, wat hapdeng ka jingpyrshah na Meghalaya, hynrei ha Iongkhuli pat ba ka Meghalaya lyngba ka tnat sam bording ki thmu ban leit pynpoi bording ha katei ka shnong, ki Pulit Assam ki wan ban khang pyrshah bad pynkhyllem jubor ia ki post Ilektrik.
Kumta, na ka bynta ban weng ia shibun ki jingeh kaba la iakynduh da ki paid ha khappud bad ha kajuh ruh ka por ban lait sha ka jingshah klun ei ki jaka ka Meghalaya sha Assam, ka donkam ban don da ka Dorbar Kyrpang hapdeng baroh ki MLA ha Iing Dorbar Thawain bad kumjuh ki MDC ba ki dei ban don ia ka dorbar kyrpang ha Autonomous District Council, khang ban weng noh shisyndon ia ki kam ia kajia khappud hapdeng ka Meghalaya-Assam bad ba ki briew na Meghalaya, kiba shong ha khappud ki dei ban im ha ka shongsuk shongsain khlem da don ka jingshah pynthut, u la bynrap.
Jowai:Ka Jaintia Studentts’ Union (JSU) myn hynnin ka sngi Balang ka la khynra ia ki bar jylla ha ki bun jaka ha kaba kine ki bar jylla kidei kiba la wan na kylleng ki jaka ban bylla ha rilum Jaintia khlem da biang ki kot ki sla.
Ha kane ka jingkhynra ka JSU ka la ioh ban beh ym duna ia ka shispah ngut eiei.
Myn hynnin ka sngi la pynlong ia ka jing khynra ha Amlarem, Jowai,, Mihmyntdu, Lad-Rymbai bad khleihriat.
Ha kine ki jaka ki bar jylla ki jyllei bha la ong u kyrwoh na ka JSU.Ki la don kumba 1500 ki Trading License kiba ka JHADC ka la ai sha ki bar jylla ban ioh khaii pateng ha kane ka rilum hynrei haduh mynta kim pat shym la pynthymmai ia ki.
“Ngi sngewphylla pat ba bun ki bar jylla ki la ioh ia ka NOC bad labour certificate na ki Rangbah Shnong bad Secretary shnong bad ka seng ka lah bitar iaka jingleh bor ki nongialam shnong ba ki lah ai lad ban shong bad khaiì ki mynder ha ka jylla bad na ka liang ka seng ka ka pynsangeh bad bad ki la beh ia kine ki mynder ri" ong ka kyrwoh.
“Ka seng ka la lap ruh bun ki dukan heh ki dei ki benami ba lah phla hi daki dakhar ba shong dukan bad bun na ki dukan shna steel fabrication bad hardware lah long trai da ki bar jylla Marwari na Rajasthan ka seng ka sngewphylla ia kane ka jinglong trai ki mynder ha ka jaka jong ngi bad lah shem ruh ba dei ka jingiarap ki nongialam shnong ban ailad iaki mynder ba kin seng kam seng jam haka ri jong ngi", la bynrap shuh shuuh u kyrwoh ka JSU.U President seng kmie u samla Jersom Shylla u lah ong ba ka seng ka lah bitar iaka jingleh mynthi ka sorkar pdeng bad ka jingbym lah u myntri rangbah ka Jylla ban pynioh ia ka ILP na ka sorkar India bad ka seng ka lah thait ban shu kynduh ia u Union Home Minster u Amit Shah khlem ka jingsei soh bad u lah ong naka liang ka seng kin iaid beit da kane ka lynti khynra mynder.
U General Secretary ka seng JSU seng kmie u samla Treiborlang R Suchen, u lah ong ba lah ngiah ban pynlut kai iaka por bad sngi tang ha ka jngiakren ILP bad ka sorkar bad u lah ong ba ka por ka samoi ka shu lut tang ha ka jingialang ban iakren iaka aiñ ILP bad ka sorkar khlem ka jingsei soh katba ki mynder ki dang rung kyrthep man la ka sngi sha ka jylla jong ngi da kaba ki iohlad ban sah khaìì seng dukan lyngba katto katne ngut ki nongialam shnong.
U samla Treibor Suchen u lah ong ba ka seng kan ym ai lad ia kum kine ki nongialam shnong kiba kdup bad pynheh spah ia ki mynder hapoh ki shnong ki thaiñ ,u nongialam ka seng u lah ong ba lah dei ban pynkit shi syndon da ka trok ia kito ki bar jylla ki ba rung beaiñ bym kiba wan poi ei sha ri jong ngi bad bret iaki sha bar ka jylla.
Ka seng JSU ka lah phah ruh ia ka kyrwoh sha baroh ki paralok sengbhalang hapoh ka jylla ba ka por ka lah dei ban ia tylli lang noh kawei ha ki jingiakhih ILP ban sei soh ka jingdawa ban pynlong aiñ noh ia ka ILP hapoh ka jylla Meghalaya.
Shillong:U Conrad K Sangma, myntri rangbah ka jylla, ula leit jngoh myn hynnin ka sngi ia ka Mawkyrwat, South West Khasi, ha kaba ula leit jngoh ia ki skhim bapher jong ka sorkar Jylla.
Ha Mawsde, ka shnong kaba don 25 tylli ki long iing, ula plie ia ka jingsam um dih, katba kum ka skhim jong ka Jal Jeevan Mission (JMM), ha kaba la don lang U Bah Renikton Lyngdoh, myntri ka tnat PHE.Ha katei ka jingleit, ula plie ruh ia ka jingkieng iaid kjat, ha ka Wah Riliang, kaba iaid ha ka shnong Jashiar, kaba la trei na ka skhim Mahatma Gandhi National Rural Employment Guarantee Scheme (MG-NREGS).
Ka jingkieng kaba 53 metre, ka dei kaba la trei synrop, da ki lai tylli ki Village Employment Council (VECs ) jong ka Nongbah, Marshillong bad ka Jashiar, ha kaba la trei dep tang hapoh lai bnai.
Haba kren ha ka jing ialang, u iathuh ba ka MG-NREGS jong ka jylla, ka ioh pisa T.1600 klur, kaba kham heh ban ia ka Assam.
“Ngi don ki nongshong shnong kiba 30lak bad ka Assam, ka don 3klur ngut, hynrei ka jing pynlut jongngi ka kham bha bad kumta ngi ioh kham bun ka pisa bad ka jingkhein antad, ha ka jing pynlut ka long T.17000 ha ka jingsiew bai nong ia uwei u nongtrei.
U Sangma, ula siew ruh T.50haajr sha ka long iing, kaba iap na ka khlam covid ha Sakwang, kaba la iehnoh ia 9ngut ki khun, ba kynthup ia iwei iba dang 15 sngi ka rta.
Shillong:Ki nongialam jong ki samla Congress na Nagaland, Mizoram, Meghalaya, Manipur & Arunachal Pradesh, ki la pynmih khubor myn hynnin ka sngi bad pynrem halor ka jing thombor jong ka sorkar Assam, ia ki jylla ba marjan, ha kine ki bun bun snem mynta.
La ong shuh shuh, ba naduh ba u shimti U Himanta Biswa Sarma, kum u myntri rangbah ka Assam, kine ki jingjia, ki la nang jubor bad ki pulit ruh, ki nang iai na ka por sha ka por.
Ki riew paidbah, kiba shong ha khappud jong ka Assam, ki ju mad ia kine ki jingeh, ha kaba ki jaka rep jaka riang jongki, la ju pynjot da ki pulit Assam.
Kine ki jingjia, ki pyni shai halor ka jing bym larkam jong ka kynhun North East Democratic Alliance (NEDA) bad ki jing shisha, ki kdew, ba ka NEDA, kam dei ban pyn ia tylli ia ka thain shatei lam mihngi, hynrei ka dei ban knieh da ka bor ia ka thain shatei lam mihngi, lyngba ki kam thombor jong ka BJP lan ka National Democratic Alliance (NDA).
Ki nongialam samla jong ka Congress, ki kynnoh ruh ba u dei U Himanta Sarma, uba pynklang ia ka ding sha ki jylla ba marjan jong ka thain shatei mihngi, namar ba ka dei hi ruh ha ka por jongu, ba ka jing ia kynad ka jur bha bad ka jingthombor ka jur bha na ka liang jong ka Assam sha kiwei ki jylla jong ka thain shatei lam mihngi.
“Ngi shim ba U Himanta Biswa Sarma, um bit satia, ban long kum u myntri rangbah ka Assam bad ngi dawa, ba dei ban weng noh, ia u, na katei ka shuki, ba kan wan biang ka suk ka sain ha ka thain shatei lam mihngi" ong ka kyrwoh, ba la phah da U Geli Eti, President Arunachal Pradesh Youth Congress, Mahananda Nungleppam, President, Manipur Pradesh Youth Congress, Richard Mrong Marak, President, Meghalaya Pradesh Youth Congress, Dr.Lalmalsawma Nghaka , President, Mizoram Pradesh Youth Congress, Limayangba Longkumer, President, Nagaland Pradesh Youth Congress.
Shillong:Kiba ioh pang covid myn hynnin ka sngi, ki long 541ngut, kiba jem ki long 409ngut bad kiba iap, ki don 8ngut.
Kiba ioh pang ha ka jylla, baroh, ki la poi sha ka 63,014ngut bad kiba dang don haduh mynta ha ka jingpang, ki long 5,456 ngut, katba kiba iap, ki la poi sha ka 1,048ngut.
Ka East Khasi hills, ka wan nyngkong hi mynta ka sngi, da ka jingdon ki 244ngut kiba ioh pang, katba ka West Garo hills, ka wan ba ar, da ka jingdon ki 109ngut kiba ioh pang.
Ha East Garo Hills, ki don 10ngut kiba ioh pang.
Ha East Jaintia Hills 13 ngut, ha kaba ki Health Worker 2, ILI Case 2, Khliehriat West Cluster 2, Lumsken Cluster 2, Starcement Cluster 3.
Ha East Khasi Hills ki don 244ngut, ha kaba ha Domsurok Lyngkhoi Cluster 2, Dongiew Mawtarang Cluster 2, Duba Shella Cluster 4, Health Worker 9, Jail Road Cluster 2, Khliehshnong Sohra Cluster 5, Laban Cluster 2, Laitkor Cluster 4, Laitsohum Mawsynram Cluster 3, Laitumkhrah Cluster 5, Lapalang Cluster 10, Madan Iing Syiem Mylliem Cluster 17, Madanrting Cluster 5, Mawdiangdiang Cluster 5, Mawkhar Cluster 3, Mawkneng Lyngkhoi Cluster 4, Mawlai Cluster 23, Mawngap Dukan Cluster 6, Mawphlang Kyiem Cluster 5, Mawprem Cluster 2, Mawryngkneng Cluster 5, Mawsiangei Mawkliaw Cluster 2, Nongkseh Cluster 4, Nongmynsong Cluster 7, Nongrim Hills Cluster 3, Nongthymmai Cluster 7, Oxford Hills Cluster 2, Pohkseh North Cluster 3, Pohkseh West Cluster 2, Police 2, Polo Cluster 2, Pynursla Cluster 2, Rynjah Mainroad Cluster 2, Sohra Kutmadan Cluster 12, Sohra Mawpun Cluster 5, Thembasuk Cluster 2, Tynring Cluster 2, Umpling Cluster 3, Umrakam Mylliem Cluster 4, Umwai Mawlong Cluster 2, Upper Shillong Cluster 5.
Ha North Garo Hills, ki don 6ngut, ha Ri Bhoi 45.
Na kitei ki kynthup ia Health Worker 2, ILI Case 13, Kyrdem Cluster 14, Mawkhyrdep Cluster 3, Pahamsohthri Cluster 2, Pahamsyiem Cluster 2.
Ha South Garo Hills, ki don 6ngut, ha South West Garo Hills 2ngut, ha South West Khasi Hills 23ngut, ha kaba ki High Risk Contact 3, Nongrynniang Cluster 3, Pyndendiwah Cluster 4,Sohma Cluster 12.
Ha West Garo Hills 109ngut, ha West Jaintia Hills 21ngut, ha kaba ha Chilliangraij Cluster 2, Health Worker 2, JNV Mukhla Cluster 3, Muthlong Cluster 2, Shangpung Cluster 2.
Ha West Khasi Hills, ki don 62ngut, ha kaba ki Health Worker 2, Ladweitang Cluster 4, Mawkawah Cluster 2, Mawkohmit Cluster 2, New Nongstoin Cluster 4, Nongkhlaw Cluster 2, Nongthyllep Cluster 2, Pyndengrei Cluster 13, Pyndengumiong Cluster 14.
Shillong: Ki artylli ki jingkieng ki ba don ha ka thain Ri Bhoi District kata ka jingkieng nar ha Dwar ksuid bad ka jingkieng Damsite, wat la ki dei ki jingkieng ki ba donkam tam na ka bynta ka nongbah Shillong, namar baroh ki mar kimata ki ba donkam ki wan iaid lyngba kine ki jingkieng, hynrei ki dei ruh ki jingkieng ki ba la tlor bad ki bym long shngain ban iaid lada kit palat pud ki trok.
Mynta ta ka sngi bun tylli ki trok ki ba kit ia ki pipe um ki la ieng line ha lad Umroi bad ka jingkylli ka long katno tone kine ki pipe um ki khia bad naei kin iaid, la kin iaid na jingkieng damsait ne ka jingkieng nar ka ba don  ha Dwar Ksuid.
Na ka liang ka tnad pulit Umiam jong ka Ri Bhoi District ki la iathuh ba kine ki trok ki la poi mynta ka sngi, hynrei ki pulit  kin dang hap ban peit na ki jingthoh ba kine ki pipe um ki don katno ton bad lada palat ia ka ton kaba la buh hap ban shim jingbit shuwa na ka Deputy Commissioner jong ka District.
Lah ban kdew hangne ba katkum ka jingbit ba la pynmih da ka tnad sorkar ka long ba shah ban iaid ia ki trok kit mar na jingkieng Damsait ka long 30 Mt, katba na ka jingkieng nar ha Dwar Ksuid ka long 40 Mt, na ka liang jong ki pulit kin dang peit bniah ia ki jingthew hato kine ki kali kiba kit pipe um ki kit katno ton.
Na ka liang jong ka sorkar ka la bthah ban pynpyrkhing ia ki kali kiba kit ia ki mar ki mata ba kiba iaid lyngba kine ki jingkieng kim dei ban palat ia katei ka ton, kaba la buh da ka sorkar jylla ban iada ia kitei ki ar tylli ki jingkieng.
Shillong: U Ma Kyrmen Shylla, MLA na ka United Democratic Party, u ba long ruh u myntri ba dei peit ia ka tnad Social welfare, u la ong uno uno u myntri u bym peit bha ia ka tnad sorkar kaba la pynkhamti, ka sorkar jylla ruh ka lah ban weng ia ki.
“Yn ym don uno uno ruh u myntri sorkar u ban kwah ban shah weng na ka kynhun myntri jong ka sorkar jylla, hynrei lada ka party lane ka sorkar  ka lap ba ka jingtreikam jong ngi na ka bynta ka tnad ka ba la bynshat ia ngi kam long ka ba bha kamut ngi lah ban shah weng noh" la ong u bah Shylla ia ki lad pathai khubor.
U bah Shylla u la iathuh ruh  ba naduh ba thaw ia ka sorkar MDA ha ka party UDP, kam shem la don kano kano ka jingpynbeit ban bujli myntri  bad lada don kum kata ka jingthmu ban bujli myntri hapoh ka UDP.“Ngi khlem don kano kano ka jingia pynbeit lupa ban ia bujli myntri hapoh ka party UDP, hynrei lada ka party bad u president ka party ki i donkam ban kylliang myntri, ngin sa ia kren shuwa hapdeng jong ngi"u la ong.
U myntri u la pynpaw ruh  “Nga don ka jingshaniah ka ba skhem ha ka sorkar MDA bad ha ka party ba ngan  neh haduh da kut ka samoi trei kam ka sorkar MDA, namar ba nga la trei bha na ka bynta ka tnad ka ba ki la bynshet ha nga".
Shillong:Ki phra ngut kiba iap covid mynta ka sngi, ki long U Bah Solomon Pyngrope, (45), uba na Umpling, East Khasi Hills, U Bah Anderson War, (60) na Nongrim Hills, East Khasi Hills, ka kong Silmon Nongbri, (75) na Bhoirymbong, Ri Bhoi, kaba khlad noh ha iing, hadien ba ka la mih na hospital, U bah Isara Pala, (69) na Mihmyntdu, West Jaintia Hills, ka kong Dralin Mawthoh, (52) na Laitkor Rngi, East Khasi Hills, U bah Alan Kharjana, (52) na Mawlai Mawroh, East Khasi Hills, ka kong Binoria Dympep, (33) na Lumdngan Dong Khliehshnong, Umroi, Ri Bhoi, U bah Steven Syiemlieh, (92) na Mairang, West Khasi Hills.
Guwahati: Ki pulit jong ka Assam, ki la leit sha New Delhi, ban wad ia ki lad ban pyn shitom, ia U MP ka Rajya Sabha, U K Vanlalvena, ha kaba iadei bad ka jingkren jongu, ia kawei ka lad pathai khubor.
Ha ka tweet jongu, U GP Singh, Additional Director General of Police (Law and Order), ula iathuh ba ki pulit jong ka Assam, ki la leit sha Delhi, ban wad ia ki lad ki lynti ban pyn shitom ia U K Vanlalvena, MP ka Rajya Sabbha, uba na Mizoram.
U Vanlalvena, haba kren sha ka ANI, u kam ba ki don 200ngut ki pulit ka Assam, kiba khynniat beit ia ki pulit jong ka Mizoram bad ki dei ruh ma ki, kiba la sdang siat nyngkong.
U Vanlalvena, haba kren sha katei ka lad pathai khubor, u ong “Ki donbok ba ngim shym la pyniap ia ki.
Lada ki wan biang, ngin sa pyniap lut ia ki" ong U MP ka Rajya Sabbha.
U Singh, u ong shuh shuh ba ki pulit Assam, ki tyrwa ban ai khusnam T.5lak, ban ioh kem ia kito kiba donkti ban siat iap ia ki 6ngut ki pulit jong ka Assam, ha ka 26tarik Naitung.
Aizawl: U J.Lalmuanzuala, President ka Mizoram Students Union (MSU), ula thoh mynta ka sngi, ia ka shithi sha U Himanta Biswa Sarma, myntri rangbah ka Assam.
Ha ka shithi, U Lalmuanzuala, u kynnoh beit beit ba U Himanta, u dei uba kynshoit bad pynmih ia ka jing ia kynad hapdeng ki riew paidbah ha Mizoram, tang ka bynta ka jing khwan myntoi shimet jongu bad da ka jingthmu ban knieh jubor ia ka khyndew ka shyiap jong ki Mizo, kaba ki long shwa jong ki Mizo, ki la iakhun da ka snam bad da ka umsyep jongki bad kaba la pynmih ia ka jing iap ei jong ki hynniew ki mynsiem briew.
Ka MSU, ka ong shuh shuh ba ha katei ka khlaw, kaba 509 square mile, ki don bun bah ki poiwir kiba na Bangladesh, kiba shong ba sah ha katei ka jaka bad ka MSU, ka kynnoh ba U Himanta, u don ia ka jingthmu ban pynhun ia kitei ki poiwir bad ban ai ia ki da ka autonomous district council bad ba un nang ioh bor ban pynkhlain ialade.
La ong shuh shuh, ba ka jingkren jong U Himanta ha ki kotkhubor, ka dei ban buhrieh ia ka jingmut kaba don ha ka dohnud jongu hynrei la ong shuh shuh, ba katei ka snam, kaba la mih, na bynta ka jingkwah rhah bor jongu, khlem pep, kan sa phai kylla, ha kaba kan sa pynjot hi ia u.
“Ha shwa ba phin wan sha ka kam sain pyrthei, ka don ka suk ka sain ha ki jylla jong ka thain shatei lam mihngi.
Hynrei ka jing khlem akor jongphi bad ka jing bym khein briew jongphi, ia ka jing ia tylli, namar ka jingrhah sain pyrthei, ka la pynkhih ia ka jing ia tylli jong ka thain shatei lam mihngi.
Lane haba kren lyngkot, me la pyn kylla nongshun ia ki jylla, kiba ia don para marjan", ong ka kyrwoh.
“Wat sngewthuh bakla, ba phim lah ban khein jem ia ki Mizo.
Lada phim kwah ban iakren iasuk, ha ka shatri jong ka sorkar India, kumta to tip, ba ka Mizoram, ka don ia ka histori jong ki kam ialeh kaikhlaw bad kiba ngi la bah suloi ha ki phew snem kiba mynshwa bad ngin nym salia satia, lada phi pynbor ia ngi" ong ka kyrwoh.
“Ban pynkut, kumta to kynmaw ba ki Mizo, ki dei kiba kwah ia ka jingsuk bad ki kwah ban im suk bad ka Ri India, hynrei to kynmaw ba lada phi kurup jaka bad phi pynmih ia ki jing ia umsnam, hynrei ngin nym kynran dien satia, ia ka khyndew, kaba la aiti da ki longshwa jongngi bad ngin iai bat bad leh ia kaba dei ban leh", pynkut ka jingthoh na U J.Lalmuanzuala, President, Mizo Students’ Union, General Headquarters: Aizawl".
Ka Mizoram, ka kynnoh ba ka Assam, ka la khang lut ia ka jingrung ki mar ki mata sha katei ka jylla bad ba ka la pynjot ruh ia ka lain rel, kaba pyn iasoh sha Bairabi.
Katei ka jing kynnoh jong ka Mizoram, ka dei ha ka shithi, ba ka la phah sha U Ajay Kumar Bhalla, Secretary, ka tnat kam poh iing jong ka sorkar India, ha kaba la phah da u Secretary ka tnat kam poh iing ka Mizoram, U  Lalbiaksangi.
La kynnoh ruh da ka Mizoram, ba ki lain rel ha Hailakandi, ki la shah pynjujor lut bad katei ka la khanglad ia ka rel kit mar, ba kan rung sha katei ka jylla.
Shillong: Kiba ioh pang covid mynta ka sngi, ki long 541ngut, kiba jem ki long 409ngut bad kiba iap, ki don 8ngut.
Kiba ioh pang ha ka jylla, baroh, ki la poi sha ka 63,014ngut bad kiba dang don haduh mynta ha ka jingpang, ki long 5,456 ngut, katba kiba iap, ki la poi sha ka 1,048ngut.
Ka East Khasi hills, ka wan nyngkong hi mynta ka sngi, da ka jingdon ki 244ngut kiba ioh pang, katba ka West Garo hills, ka wan ba ar, da ka jingdon ki 109ngut kiba ioh pang.
Nongpoh: Myn hynnin ka sngi, ki la don ki riew paidbah na ka shnong Mawlyndep ha Ri Bhoi, ki la lap ia ar-tylli ki Bomb kaba la pyndomkam ha ka ban iakhun thma ha ki por mynshwa, ha kaba ia kitei ki Bomb, ki la lap ha ka por ba ki dang tih Nongrim iing.
Tang mar ia lap ia kitei ki Bom, ki riew paidbah, ki la pyntip pat sha ki nongialam shnong, hadien kata pat la pyntip sha ki Pulit ka Umiam Police Station bad ba ki Pulit Umiam ki sa pyntip pat sha ki Police Bomb Squad na Shillong, ha kaba ki Pulit kyrpang na bynta ki kam bomb, ki la hiar mar mar sha katei ka shnong, na ka bynta ban leit shim ia kitei ki Bomb kaba la lap da ki riew paidbah.
Lah ruh ban pynkynmaw hangne, ka jinglap ia kitei ki Bomb myndai ha katei ka shnong ka la dei ka sien ba-ar, namar da ha kine ki khyndiat bnai ba la leit, ki la don ki riew paidbah kiba tih Nongrim iing hi, ki la lap ia kiba kum kitei hi ki jait Bomb.
Guwahati: Sa uwei u pulit jong ka Assam, ula iap hynnin ka sngi, ha ka jingshah sumar; hadien ka jing ia siat hapdeng ki pulit Assam bd ki pulit Mizoram.
Utei uba iap, u dei U  Shyamprasad Dusat, na ka 6th Assam Police Battalion.
Mynta ki pulit ka Assam, kiba iap, ki la poi baroh sha ka 6ngut, katba sa uwei u riew paidbah bad kiba iap, ki la poi 7ngut baroh.
hynrei ia kine ki lyngkhot pat ki shu pyndem ter ha u lain ki da pyniakynduh ia iwei i lyngkhot pai bad iwei pat.
Haba ki thung ha kane ka rukom ki pyndonkam ym tang ia ki kshai pai kum ha katei ka rukom kaba la batai haneng, hynrei ki pyndonkam ia u pai baroh uwei.
Ia kane ka rukom thung pai ki khot ka ‘flat’ lane ka ‘level’, ‘method’, ha ka ktien phareng.
Kawei pat ka rukom thung ha ki jaka madan ka long kaba ki khot ha ka ktien Phareng ka ‘ridge and furrow method’, kata ka mut ka rukom thung ha ki ‘nur bad kynton’ kata ka long kumne.
Ynda la lur bha ia ka lyngkha bad ynda la ai sboh bha ia ka da kito ki sboh kiba ngi la batai ha ki lynnong kiba mynshuwa, ki thaw nur da ka lyngkor kaba lah ban shna nur kaba ki khot ka ‘furrower’.
Kane ka long ka lyngkor kaba lah ban ruid ia ki nur bad ban kyndat khyndew baroh arliang.
Ia kine ki nur ki ruid ha ka jingjngai kumba lai pruh na kawei ka nur ha kawei pat ka nur.
Ha ka por thung ki ot ia ki pai lyngkhot lyngkhot kumba la batai haneng bad ia kine ki buh pynthiah ha kine ki nur bad ki sa tep khyndew ia ki pat da u mohkhiew ne u kynja mohkhiew uba rit bad jrong u sping uba ki khot ha ka ktien phareng ‘hoe’.
Lada ka khyndew ka rkhiang ki ai um tang shu lah thung.
Hadien kata pat ki sa ai um tang teng-teng kat kum ka jingdonkam ka khyndew.
Kawei pat ka rukom kaba ki ju leh ha Java bad ha ki katto katne ki jaka ka long kaba ki khot ka ‘trench method’.
Kata, ha ka jaka jong ki nur (furrow).
Kumba ki leh ha katei ka rukom kaba la batai khadduh.
Ki shna da ki nur kiba kham heh shibun, haduh ba la lah ban khot ia ki ki kharai.
Ki leh kumne ha Java namar ka khyndew ha kato ka jaka ka long kaba tuid na ki lum mih ding (volcanoes), bad katba nang tih jylliew katta ka nangbha ia ki jingthung.
Kumta kine ki kharai ki long kumba shi phut ka jingjylliew bad hadien pat ki sa kynroi shuh shuh ia ka khyndew kaba ki la kynroi kumba la ong haneng.
Haba ki thung kumne ka jingjngai na kawei ka kharai ha kawei pat ka long kumba lai phut shiteng lane saw phut.
Na kine ki rukom thung baroh, la shem ba kane kaba khadduh ka long ka rukom thung kaba bha tam eh; ka jingmih u pai na kaba thung kumne ka long kaba bha tam.
Hynrei ha bun ki jaka ha ri India ki shem ba ka long kaba kham myntoi ban thung da katei ka rukom kaba lai namar ka jinglut ha ka por thung ka kham duna haba thung kumtei ha ki nur kiba lah ban shna da ka lyngkor.
Na ki jingthung baroh kiba ki thung ha ri India lehse yn don uwei pat u jingthung uba ki kham aisboh palat ban ia u pai, namar katba nang ai sboh bha ia u, katta ka jingmih ka nang jur.
Ha ki bun bynta a ri India ka jingmih na u pai shi ekar ka long tang kumba 400 mon.
Hynrei lada thung ha ka rukom kaba dei bad ai soh ia u, u la ju mih haduh 800 ne 1000 mon shi ekar.
Bad ha ki katto katne ki jaka u la mih haduh 2000 mon shi ekar.
Lada ai sboh da ki rukom jingthung kum da u sanai (sunn hemp) lane u dhaincha (sesbania aculeata) u rymbai ja, lane u cowpea (kynnoh kawpi), ia kine baroh dei ban thung shuwa ban thung ia u pai; hadien kata sa puh kylla ne bytep ia ki da ka lyngkor hapoh khyndew.
Lada biang ka jingsngem ka khyndew, lah ban thung ia kine ha Assam ha kano-kano ka por bad ban puh kylla ruh ha kano kano ka por, lait tang ha ki jaka kiba kham khriat eh.
Lada ai da ki sboh shaba kiba nga la pyni ha ka lynnong kaba mynshuwa, ia kine lah ban ber ha ki nur khyndiat sngi shuwa ban thung ia u pai.
Hynrei lada ai da ki sboh dawai, katba dei ban ber ia ki ha ka por ba u pai u dang sei bad u dang lung bha.
Ha kiwei pat ki bynta jong ka ri India ka jingai um ia u pai ka long kawei kaba donkam shibun eh; hynrei ha ri Khasi Jaintia nga ngeit lah ban thung pai khlem da ai um (irrigate).
Ynda u pai u la mih, ka donkam ban kynton ia u khnang ba un ym thiah bad ba un ioh ruh shibun ka sboh lane ka jingbam kaba don ha ka khyndew.
Don ki jaid pai ruh kiba kham thiah (lodge) ban ia kiwei pat.
Bad bunsien kine kiba thiah ki ju thiah lada bun eh ka sboh naitrojen, lane lada bun eh ka um ha ka khyndew.
Khnang ban iarap ia u pai ba un ieng, ki ju teh song ia ki kumba 10 ne 15 tylli ki jyntang pai shi song-shi song kumta ba kin iabat uwei ia uwei pat.
Ki Jingpang, ki Khniang bad ki Mrad kiba bam PaiU pai u don shibun ki nongshun kiba ialeh ban pynjot ia u kum ki khniang, ki mrad khlaw bad ki jaid jingthung kiba ki khot ki ‘fungi’ (kynnoh phonjai) kiba pynlong jingpang, bad kito kiba ki khot ki ‘virus’ (kynnoh vairos), kita ki kynja met ne jingthung kiba pynlong ki jingpang ia kiba nga la batai katto-katne shaphang jong ki ha ka lynnong kaba dei shaphang u phan.
Na ki khniang kiba kham pynjulor eh ia u pai dei kito ki khniang kiba ksam thliew ia u jyntang jong u pai kiba kham pynjulor eh shibun.
Kine ki khniang ki dei kijuh kum kito kiba ksam thliew ha u riewhadem kumba nga la pyni ha kato ka lynnong.
Ki long ki kynja niangniuh (caterpillar) kiba mih na ki thapbalong.
Kine ki thapbalong ki kha pylleng ha kaba sha lyndet jong ka sla u pai, bad na kine ki pylleng ki mih kitei ki niangniuh kiba ha kaba nyngkong ki bam ia ki sla, hynrei hadien pat ki ksam ia ka met u pai haduh ba ka um ha u pai kam iaid beit shuh bad hadien kata ki sla kiba ha khlieh eh ki sa iap stai.
Ha ka por syaid kine ki khniang ki kylla thapbalong na ki pylleng hapdeng hynriew taiew, kumta ki lah ban roi stet katta-katta.
Don ar lai ki rukom kiba ngi lah ban leh ban kham pynduna ia kine ki khniang.
Lah ban lum ia ki pylleng (namar kawei kawei ka thapbalong ka lah ban kha kumba 400 tylli ki pylleng) lane lah ban thang ia ki da ka ding harud lyngkha.
Lah ruh ban ym thung ia u pai lane ban ym iehnoh ia u pai ba un mih ar snem lai snem ha u juh u tynrai.
Kine ki buit ki lah ban iarap katto-katne, hynrei kin ym lah ban leh shibun eh ban pynduh ia kine ki khniang pong doh met (stem borers).
Shillong:Ka khlam covid ha ka jylla, ka la kiew stet tyngeh myn hynnin ka sngi, ha kaba ki don 710ngut kiba ioh pang thymmai, katba kiba jem na ka jingpang, ki don tang 453ngut bad kiba iap, ki don 9ngut.
Baroh kiba dang don ha ka jingpang, ki long 5,332ngut bad kiba iap, ki la poi sha ka 1,040ngut.
Ka East Khasi hills, ka kiew shi katdei, ha kaba ki don 330ngut kiba ioh pang thymmai.
Ka West Garo hills, ka don 109ngut kiba ioh pang.
Ha East Garo Hills, ki don 16ngut kiba ioh pang, ha East Jaintia Hills 45ngut, ha kaba ki High Risk Contact 8, ILI Case 5, Narwan Cluster 6, Sohkymphor Cluster 24, Screening Purpose 2.
Ha East Khasi Hills, ki don 330ngut bad kitei ki kynthup ha Cleve Colony Cluster 3, Dongskul Sohra Cluster 3, Golflink Khliehshnong Cluster 5, Governor House Quarter G49 Cluster 5, Health Worker 6, Jaiaw Cluster 6, Khliehshnong Sohra Cluster 5, Laban Cluster 29, Laimer Shiteng Cluster 7, Laitkor Cluster 25, Laitkroh Mawmyrsiang Cluster 2, Laitumkhrah Cluster 11, Langkyrding Mihngi Cluster 3, Lapalang Power Grid Cluster 5, Lwai Cluster 5, Madanrting Cluster 14, Mawblei Cluster 4, Mawkohmon Dukan Cluster 4, Mawlai Cluster 42, Mawpat Cluster 5, Mawphansnar Nongspung Cluster 6, Mawreng Cluster 2, Motinagar Cluster 3, Nongmynsong Cluster 3, Nongrah Cluster 2, Nongthymmai Cluster 19, Nongur Cluster 4, Police 4, Police Bazar Cluster 6, Polo Cluster 5, Pynthorbah Cluster 6, Rynjah Cluster 6, Thembasuk Cluster 5, Traw Mawngap Cluster 2, Umpling Cluster 6, Umtynghiang Sohra Cluster 2, Wahlong Cluster 9.
Ha North Garo Hills, ki don 11ngut, ha Ri Bhoi 66 ngut, ha kaba ki High Risk Contact 4, Lumdaitkhla Cluster 5, Lumkya Cluster 3, Mawlasnai Cluster 6, Mawphru Cluster 2, Mawroh Cluster 5, Nerie Umiam Cluster 4, Nongtluh Cluster 3, Nontheng Cluster 2, Raitong Cluster 4, Tyrso Cluster 2, Umjarasi Cluster 2, Umlur Cluster 2, Umran Diary Cluster 2, Umsohlang Cluster 9.
Ha South Garo Hills, ki don 11ngut, ha South West Khasi Hills 17, ha kaba ha Laitnong Cluster 3, Mawlangwir Cluster 3, Mawten Cluster 4.
Ha West Garo Hills, ki don 109ngut, ha West Jaintia Hills ki don 58 ngut, ha kaba ha Barato Cluster 6, Chilliangraij Cluster 2, Dongmihsngi Cluster 3, Dulong Cluster 5, Health Worker 3, High Risk Contact 3, Mulieh Cluster 4, Mynso Cluster 3, Sahsniang Cluster 6, Sehlama Cluster 3.
Ha West Khasi hills, ki don 42ngut, ha kaba ha ki High Risk Contact 6, Langstiehrim Cluster 3, Nongkhlaw Cluster 3, Upper New Nongstoin Cluster 4.
Shillong:U myntri rangbah ka jylla u Conrad K Sangma u la kyntu ia ka kong Angela Rngad, ba lada ka kwah ban tip ia ka jingshisha lane kwah ban ia kren halor ki jingeh ba ka don, ka la dei ban wan ia kynduh ia u myntri rangbah hynrei ban shu shong ha khmat ka Secretariat kam long kaba lah ban pdiang.
Lah ban kdew hangne ba na ka liang jong ka Kong Angela Rngad, la hynriew sngi mynta ka la leit ban shong hakhmat ka Secretariat ban dawa ia ka pisa ba la mang da ka sorkar ban ai ia ki nongshong shnong ha ka jylla naduh mynshem snem.
Na ka liang u Myntri rangbah ka jylla, mynta ka sngi u la ong ba yn ym lah shah iano iano ruh ban shong iakhih ha khmat ka Secretariat, namar ba ka lah ban ktah ia ki lad jingiada.
U Myntri rangbah u la pynshai ruh ba halor ka jingkynnoh jong ka kong Rngad ba ka don ka jingbamsap ia ka pisa jong ki nongbylla ka dei ka bym don nongrim bad ka bym don jingshisha.
“Haduh 2,20,000 ngut ki briew kiba la apply sha ka sorkar bad hadien ba na ka liang ka NIC bad ka tnad Labour ki la bishar bniah la lap ba kumba 35,000 ngut haduh 40,000 ngut ki dei ki ba shu ai kyrteng thok bad hadien ba la bishar bniah la jied tang ia ki 1,84,000 ngut bad na kine 150,000 ngut ki la dep ban ioh ia kane ka pisa"la ong u myntri rangbah.
U la ong ruh ba ki 35,000 ngut ki ba ym pat ioh, ka tnad ka dang bishar ia ki kot ki sla bad ka pisa ka dang don ha ki bank, bad u la kyntu ruh ba lada kwah ban tip ia ka jingshisha lane kwah ban iakren dei ban wan ban ia kren ym ban shong hakhmat ka Secretariat.
Shillong: Ki 9ngut kiba iap covid mynta ka sngi, ki long ka Temera R Marak, 9 na Thakimagre, Rajabala, West Garo Hills, kaba khlad ha iing ha ka 25-07-2021, ka kong Trismery Tariang, (71) na Pomlakrai, East Khasi Hills, ka kong Shornomai Shanpru, (83) na Cleve Colony, East Khasi Hills, U bah Phur Nongrum, (72) na Nongjri Umsning, Ri Bhoi, ha kaba la leit rah ia u ba la dep iap, ha ka 27-07-2021 sha Bethany Hospital, Nongpoh, ka kong Brisilda Mawlong, (63) na Jaiaw St.Joseph, East Khasi Hills, ka kong Maliya Khongthaw, (65) na Umkor Pynursla, East Khasi Hills, U bah Horshon Kharkongor, (72) na Sohryngkham, Mawutieng, East Khasi Hills, uba iap ha iing ha ka 26-07-2021, U bah Anstar Wahlang, (62) na Mairang, West Khasi Hills, U Mirai Taro, (64) na Rongmesek Nongpoh, Ri Bhoi.
Shillong:U Zenith Sangma, MLA, uba dei ruh u nongkren jong ka Meghalaya Pradesh Congress Committee (MPCC), ula pynpaw halor ka jingsngew khia kaba jur, ia ka jinghiar thma jong ka Assam, ia ka Iongkhuli, kaba don hajan Killing jong ka Meghalaya, kaba hap ha Ribhoi District, ha kaba la wan hiar thma da saw bos ki pulit Assam bad ba la khlieh da U SP ka Assam.
“Ngi pynrem jur ia kane ka jingleh ki pulit Assam, ha kaba ki ktah kti ia U MDC, U bah Charles Marngar.
Ngi ai khublei ia ki paidbah, ki bym shym la tieng satia ia kitei ki pulit Assam, ha kaba ki la pyneh beit, halor ka jingweng jong ki pulit Assam ia ki nar ilektrik, da kaba ki kam, ba katei ka dei ka jaka jong ka Assam" ong ka kyrwoh.
Ki don 12 tylli ki jaka ia kajia, ha ka jingheh kaba 884 kilometre ha khappud ka Meghalaya – Assam, ha kaba la mynjur da ki ar tylli ki jylla, la ong shuh shuh.
La ong ba nalor kitei ki 12 tylli, mynta ka la mih sa kawei pat ka jing ia kam pud.
“Ka Iongkhuli, ka dei ka bynta jong ka Meghalaya bad kumno ki pulit ka Assam, ki lah ban rung? Kane ka dei ka jing ioh thiah lyngngai ka sorkar lane ka jingtlot jong ka sorkar lane ba kane ka sorkar kam salia.
Ngi donkam ia ka jubab kaba shai" ong U Sangma, haba pynmih ia ka khubor.
La ong shuh shuh ba U bah Charles Marngar, haba la pyntip, ula leit mar mar sha katei ka jaka, katba U SP, Ribhoi, wat haba la pyntip, ha ka por 11.30 mynstep, hynrei, u leit poi haduh ka por 4baje nohsngi.
U Zenith, ula la sngewkhia ruh ba wat U bah Prestone Tynsong, symbud myntri rangbah, ha kaba um shym kitkhia, halor katei ka jing ujor jong U MDC bad ha kaba um shym la shim shuh ruh ia ka phone, haba ula phone biang.
Shillong:U myntri rangbah ka jylla, U Conrad K Sangma u la kyntu ia ki nongshong shnong ha baroh ar tylli ki jylla, ba ki dei ban kiar na kano kano ka jingpynmih ia ka jingkulmar, khnang ba ka sorkar Assam bad ka sorkar Meghalaya kin lah ban pynbeit noh ia u pud u sam.
Haba ia kren bad ki lad pathai khubor halor ka jing ia kajia kaba la mih ha Iongkhuli, Ri Bhoi District, u myntri rangbah u la ong u la dep ban ia kren bad u myntri rangbah ka jylla Assam hynnin ka sngi bad mynta ka sngi bad la shim ruh ia ka rai ba kan ym dei shuh ban don kano kano ka jingia kajia bad ka dei ban don ruh ka jingpynneh ia ka shongsuk shongsaiñ ha kine ki jylla.
“Na ka liang ka sorkar MDA nga la dep ban bthah ia u MLA ka Jirang Constituency u bah Sosthenes Sohtun ba un leit ban jurip hi da la de ia kane ka thain ban ia kren bad ki nongshong shong ha kane ka thain bad ban phah ia kaiphot sha ka sorkar"u la ong.
“Nga la dep ruh ban ia kren bad ka Deputy Commissioner jong ka Ri Bhoi District bad kumjuh u Chief Secretary u la dep ban ia kren bad ka Assam bad kumjuh ka Deputy Commissioner ka RiBhoi ruh la dep ban ia kren bad u Deputy Commissioner ka Kamrup bad ka jinglong jingman mynta ka don hapdeng ka suk ka sai?"u la bynrap.
“Nga kyntu ia ki nongshong shnong na ka jylla Meghalaya bad ka jylla Assam ba ki dei ban kiar na kano kano ka jingpynmih ia ka jingkulmar khnang ban lah ban shim ia ka rai ban lah ban weng noh ia kine ki jingeh"u la bynrap.
U can’t even fix the problem face by the Garo people n your Garo state it so underdeveloped.
What make u think u will fix this issue which has left for a half century ago….
keep on bluffing the people of Meghalaya.
PS we also go to school like you, before u think we already know.
Shillong: Ka Meghalaya Editors’ and Publishers’ Association (MEPA) ka pynrem jur ia ka jingshah kem jong ki san ngut ki nongthoh khubor ha ki pulit Assam mynta ka sngi (27 tarik Naitung, 2021) ha ka por 4 baje janmiet.
Katkum ba la pyntip sha ka MEPA, kine ki nongthoh khubor na Ri-Bhoi District kiba don ha kali ki la shah bat ha ki pulit Assam ha ki bynta ka surok kaba wan na ki thain Rani Jirang sha Garchuk bad kaba hap hapoh ka shnong Depar Beel ha Assam.
Ki pulit Assam ki la sdang shuwa ban pan ia ki kot kali, ka driving license.
Haba kitei ki nongthoh khubor ki la lah ban pyni ia kitei ki kot ki sla kiba biang, ki pulit Assam, ki la sdang pat ban pharep da kaba ki kynnoh ba kine ki nongthoh khubor ki la pynkhein ia ki kyndon Covid.
Ki pulit Assam ki la dawa pisa Rs 2000 kum ka kuna na kine kine ki nongthoh khubor.
Hynrei haba kine ki nongthoh khubor ki la kyntait ban siew, ki pulit Assam ki la kem bad rah noh ia ki sha Azara Police Station kaba don khappud bad ka Meghalaya.
Kham hadien ki pulit Assam ki la pyllait noh ia kine ki san ngut ki nongthoh khubor hadien ba la don ka jingiakren hapdeng ki heh na Meghalaya bad Assam.
Halor kane ka jingjia, ka MEPA ka pynrem jur ia kane ka jingleh thombor da ki pulit Assam ia kine ki nongthoh khubor na Meghalaya.
Ka MEPA ka kyntu ruh ia ki pulit Assam ba kin burom ia ka hok ki nongthoh khubor ban leit ban wan laitluid katkum ka kam jongki ban lum khubor.
Nongpoh: Mynta ka janmiet ha ka por 4 baje eiei janmiet, ka kynhun ki Nongthoh khubor na Ri Bhoi, ki la shah bat ha ki Pulit ka Assam ha ki bynta ka surok kaba wan na ki thain Rani Jirang sha Gurckhul bad kaba hap hapoh ka shnong Depar Beel ha Assam.
Ha katei ka jingjia, ka kynhun ki Nongthoh khubor, kiba la shong 5 ngut ha kawei ka kali, ki la shah bat ha katei ka jaka, ha kaba ynda ki la shah bat, kitei ki Pulit Assam, ki la sdang ban pan ia ki kot ki sla kali, ka License lem bad kiwei.
Haba katei ka kynhun ki Nongthoh khubor, ki la lah ban pyni ia kitei ki kot ki sla kiba biang, kitei ki Pulit Assam, ki la sdang pat ban pharep da kaba ki kynnoh, ba ki la pynkhein ia ka COVID-19 Protocol.
Ha kaba nyngkong, ki la ailad ba leit bad ki la dawa na ki Nongthoh khubor, ba ki dei ban siew ia ka kuna ka T.2 hajar, haba kitei ki nonglum khubor na Ri Bhoi, ki la iania bad kyntait ban siew ia katei ka pisa, kumta ki la rah noh sha Azara Police Station bad ki la pyllait noh hadien katto katne por, ba la don pat ka jingiakren hapdeng ki heh na Meghalaya bad Assam.
Shillong: Ka long kaei kaei kaba sngewsih bad sngewlehrain haba ki shi kmie shi khun, ki la shah ktah kti ha iing lajong ka ki briew ki bym lah ban ithuh.
Kane ka la jia ha kawei ka longiing kaba don burom haka 17 tarik u Naitung ha ka por 4:30 nohphai sngi ha Jaiaw St.Joseph, Shillong.
Ha katei ka sngi ki briew kiba la tap ia ki dur khmat nyngkong ki la sdang ban shoh ia u driver bad ia u wei pat u nongiarap jong ka trok pickup (kaba don registration nombor Assam) ha ka por ba ki dang wan pynhap tiar shna iing ha katei ka jaka.
Ki trai iing marsien iohi kane ka jingjia ki la mih bad beh ia kine ki briew.
Hadien katto katne por pat kine ki briew ki la wan biang bad ka kynhun kaba kham bun kiba don kumba 20-25 ngut.
Kine ki briew kiba la tap ia ki dur khmat ki la sdang timsih bad shoh ia ka kmie bad ia u khun.
U khun u la mynsaw jur ha kane ka jingjia.
Ka Dorbar Shnong Jaiaw Pyllun ka pynrem jur ia kito kiba donkti ban shoh ia kine ki shi kmie shi khun.
La bunsien la don kum kine ki jingjia ha ka shnong Jaiaw bad ka la wanrah ruh ia ka jingthut, ha ka rukom trei ka Dorbar Shnong.
Ka Dorbar Shnong Jaiaw Pyllun ka kyrpad ia ki samla jong ka shnong Jaiaw bad ia ki seng bapher bapher ba kin long kiba peit pyrman khnang ba kum kine ki jingjia ki nym jia shuh nangne shakhmat.
Ka Dorbar ha kajuh ka por ka kyrpad ruh iaka Meghalaya Police ban tohkit halor katei ka jingjia, ong ka kyrwoh na U Bah PD Nongrum, Chairman bad U bah S Pariat, Secretary.
Ki jingjynjar ha u briew ki don bunjait ha kane ka pyrthei , lada u long kumno kumno ruh, u briew te u briew u hap ban mad iaka jynjar , namar ba u Blei ula bitar naduh kper Eden ia u Adam.
Jenesis 3:17-19.
Bad kata ka dei ka jinglong u briew ban mad iaki jingjynjar , namar u Adam uba nyngkong u la ryngkang iaka hukum u Blei.
Hynrei u Adam uba ar (u Jisu) u la wan ban pyllait ia u briew naka jingiap ei haka pop.
Uta u briew (Adam) ba nyngkong ula long naka khyndew ,uba kynja dewmet :u ta u briew ba ar (Adam ba ar , u Jisu) u long u Trai ka bneng.1 Korinth15:45-47.
Hooid u Jisu u wan ban pyllait ia u briew naka pop naka dujok ding.
Hynrei kam mut pat ba u briew un lait na kata ka jynjar haka long briew man briew ha kane ka doh.
U briew u hap ban tyngkhuh ia kiei kiei baroh katba u dang don hangne ha pyrthei.
Hangne, u Jisu u la dep iathuh 2000snem mynshwa ba kan poi ka por jong ki jingjynjar ia u briew ha kane ka pyrthei.
U Jisu u ong- “Phin saioh sngew shaphang ki thma, ki jingbna ki thma, to sumar , wat khuslai naba kadei ia kine kiei kiei ba kinjia.
Hynrei kaba kut kam pat jia.
"Ka kynja bynriew kan ieng ialeh iaka kynja bynriew, ka hima iaka hima:kin long ki nemsniew , ki jingiapthem jingkhynniuh jumai ha shibun ki jaka.
KINE BAROH KI LONG TANG KI JINGSDANG KI JINGJYNJAR.’’Mathaios24:3-8.
Hooid ngi iohi ba ki thma bad ki nemsniew ki la don naduh ki hajar ki snem bad mynta.
Ki la ju don ruh ki jumai bajur haki spah snem ba mynshwa.
Hynrei kaei kaba ngi iohi haka juk ba mynta ka long kaba khampalat bad ka jur shuh shuh.
Katba ka pyrthei kala nangkiew ha ka jingstad, katta ki jingjynjar ki nangbun bad kaba kham khraw ka don sha khmat.
Ngi im haki sngi kiba khadduh eh, ka kynja bynriew ka ieng ialeh iaka kynja bynriew , ka hima iaka hima , bad ngi iohi mynta ia kata haka Ri bad ka bad ka hima jong ngi b aka don ka jingialeh para jaitbynriew para hima , kum ka nuksa India, Pakistan ,China.
Assam Meghalaya, Mizoram bad kumta ter ter.
Ki mih ki jingia knieh pud knieh sam.
Kine ki long kita ki dak jong ki sngi ba khadduh ha kaba ymdon shuh ka shongsuk shongsain.
Ki khlam ki nemsniew, ki ktah shibun iaka ioh ka kot, iaka koit ka khiah.
U briew u im hapdeng ka jingrit mynsiem bad jingbymtikna kane ka jingim, kumba ka long mynta.
Hynrei kiei kine ? Balei ki jia? Hato u Blei um tip bad iohi?.
Hynrei u kwah ba lyngba kine ki jingjia ki briew kin wad iaka khmat jong u, namar kine baroh ki long tang ki jingsdang jong ka jingjynjar  kiban sawan ngat haka pyrthei baroh kawei.
Kaei kaba jia mynta, ka long tang ki jingsdang I barit ong ka ktien u Blei.
U Blei u ai dak sha ka pyrthei da shibun bah ki dak kum ka jingpluhding, jingrang thyrkong, ki jumai, ki jingshlei um ha kylleng ki Ri ka pyrthei kumba ngi iohi mynta haki lad pathai khubor.
Hooid u Blei un ym pynshlei shuh iaka pyrthei daka um.
Jenesis 9:11-12.
Te balei shlei um? Kine ki long tang ki dak jong kine ki sngi ba khadduh kein khnang ba ki briew kin tip ban pynkhreh laka jingim ban wad ia u Blei kein.
Kine baroh ki long tang ki jingsdang jong kata ka jingjynjar bah.
Mathaios 24:8Ka dak ka jingsdang jong ki jingjynjar Bah ka ban sajia thret haka pyrthei (Great Tribulation) ka ban sa long ka por ba kordit tam ka por synshar u Mradkhlaw kein ka bympat ju long na myndanglong ka pyrthei bad kan ym long shuh ruh.
Mathaios 24:21.
Ka jingjynjar bah kan sajia haba ynda yn pynieng iakata ka jing ijli ba pynjot kein bala ong da u Daniel Nongiathuh lypa ba kan saieng haka jaka ba khuid, (haka Temple ha Jerusalem).
Mathaios 24:15.
Dei kane kein kata ka porka jingjynjar bah ka ban sawan.
Kiei kiei kiba jia mynta, ki long tang ki DAK jong ka jingsdang jong kata kaban sajia ha pyrthei baroh kawei hapoh kata ka por ki 7snem kiba khadduh ne ka shitaiew ba khadduh bala ong da u Daniel 9:27.
Wat sngewphylla.
Ngi don mynta haka lynti “kaba sdang jong ki jingjynjar ,kaban sawan.
Donkam iaki briewban wad iaka khmat u Blei hakine ki sngi ba khadduh.
" “Kata ka ia ka la jan".
Jingpynpaw 1:3.
Shillong: U Myntri rangbah ka jylla u Conrad K Sangma u la iathuh ba ka rai ban kylliang shuki hapdeng u bah Alexander L.Hek bad u bah Sanbor Shullai,  ka dei ka rai jong ki nongialam ka party BJP.Haba iakren bad ki lad pathai khubor u Myntri rangbah ka jylla u Conrad K Sangma u la iathuh ba u la ioh ia ka shithi na ka liang u President ka BJP Meghalaya state Unit, u bah Ernest Mawrie, ha kaba ula bthah ban kylliang shuki noh ia ki MLA jong ka party BJP, kum ba la dep ban kular ha u snem 2018.
U myntri rang bah u la ong ruh  “Haba ngi phai ha u snem ba ka sorkar MDA ka la dap ar snem shiteng ngi la dep ban bujli ia ki ar ngut ki myntri uwei na ka party NPP bad uwei na ka party HSPDP, kane ka long kat kum ka jingiakren ban kylliang myntri bad kane ka dei naduh ka por ba thaw ia ka sorkar MDA".
U la iathuh ruh ba ban pynthikna ba kan ym don ka jing sngewthuh bakla hapdeng ki party na ka liang u myntri rangbah u la bthah ia ki president jong kine ki party ba kin pyntip ia u, kumno ban pyniaid shakhmat ia kane ka jingbujli myntri hapoh ka sorkar.
“Ha u snem 2018 haba la thaw ia ka sorkar ka la don ka jingiakren hapdeng ki heh nongialam ka BJP, ha kaba la ia mynjur ia u bah Sanbor Shullai, u bah Alexander L Hek ha ryngkat u myntri rangbah ba kin sa kylliang myntri hapdeng ki MLA jong ka party BJP bad namar ba ngam kwah ban muslia ia kane ka kam kumta nga la ieh ha ka rai jong ka party ban shim ka rai halor kane ka bynta" u la bynrap.
U la ong ruh ba na ka liang u bah Sanbor u la ju iakren bad ki nongialam ka BJP bad kumjuh u la ju pynpaw ruh ha u myntri rangbah halor kane ka bynta.
Aizawl: Uwei u riew paidbah, u la mynsaw ha ka jing ia siat hynnin ka sngi, ha khappud jong ka Assam bad ka Mizoram, ong U  Zoramthanga, myntri rangbah ka Mizoram.
U Zoramthanga, u iathuh ba U Lalmuansanga, u dei u nongshong shnong jongka,  Vairengte Venhlun, ha kaba ula mynsaw na ka jingshah siat kuli bad mynta, u don ha ka jingshah sumar ha  Kolasib Civil Hospital.
La iathuh ba baroh ka jinglut, na bynta utei uba pang, yn bei da ka sorkar Jylla.
Shillong: Ki don 330ngut kiba ioh pang covid mynta ka sngi ha East Khasi hills District bad kitei ki dei ki 77.57 percent, ki bym pat dap injek satia wat tang shisien ruh; bad na kitei kiba ioh pang, ki don 3.64 percent kiba la dep injek arsien.
Na kitei ki 330ngut, haba shim jingkhein, tang ia kiba na sor, ki don 42ngut kiba la dep shah injek shisien, katba ki don 9ngut kiba la dep shah injek arsien bad sa 147ngut ki bym pat dep injek satia.
Ha ki nongkyndong, ki don 20ngut kiba la dep injek shisien bad nangta sa 3ngut kiba la dep injek arsien, katba ki bym pat dep injek, ki long 109ngut bad haba khein lang, kiba la dep injek shisien, ki long 62ngut, kiba la dep injek ar sien, ki long 12ngut bad ki bym pat dep shah injek, ki long 256ngut.
Katba kum ka jingtip na ka tnat ka koit ka khiah ka sorkar jylla, la iathuh ba kine kiba pang, ki dei 100 percent, kiba don ia kata ka jingpang delta virus, lane ka delta strain bad katei ka dei ka jingpang, kaba pur stet bad kaba ia bit bad kaba lah ban pynbun shi katdei ia ki briew, ki ban leit poi sha ki hospital, ong ka kyrwoh na Deputy Commissioner, East Khasi hills, Shillong.
Nongpoh: Ha ka sngi kaba ki MLA bad MDC Congress, ki la hiar ha Iongkhuli, ka la don ka jingiania kaba jur bha hapdeng ki MLA Congress na Ri Bhoi bad ki Pulit Assam, kata ka la jia namar ba ki MLA Congress, ki la bitar eh halor ka jingwan pynkhyllem ki Pulit Assam ia ki Post Ilektrik ha Iongkhuli.
Tang mar ia poi shnong Iongkhuli, u Bah Mayrald born Syiem bad u Bah George B.Lyngdoh, ki la kynhied ia ki Pulit Assam, halor ka jingwan pynkhyllem jong ki ia ki post Ilektrik bad kiba la pynpaw sha kitei ki Pulit Assam, ba katei ka jingleh jong ki, ka dei ka kam kaba ym lah ban pdiang da lei lei ruh em.
Haba ki kren sha kitei ki Pulit Assam, kitei ki MLA Congress, ki la pynpaw ba ki dei ban burom ia kata ka Status Quo ne ka jingia burom kaba markylliang haba iadei bad ki kam pynroi ha khappud, hynrei ka jingleh da ki Pulit Assam, ka mut ba kim burom bad kiba kwah ban klun lut ia baroh ki shnong Meghalaya bad kiba don ha khappud.
Guwahati: Ka Assam, kan buh ia lai kynhun ki commando ha khappud jong ka Assam bad ka Mizoram, ban iada ia u pud u sam jongka, ong U Himanta Biswa Sarma, myntri rangbah ka Assam mynta ka sngi.
U Sarma, u ong “3 tylli ki commando battalion, yn buh ha Karimganj, Hailakandi bad ha Silchar, ha kaba kin pahara ha khappud jong ka Assam-Mizoram.
Kawei ka battalion, kan don 1,200ngut ki commando bad kumta, kin don kumba 4hajar ngut baroh ki commando ha katei ka thain".
Nalor kitei, la iathuh ruh ba kin don baroh 10 kynhun ki commando, ha kaba ka jingtrei kam jongki, kan long kum ki National Security Guard (NSG).
La iathuh ba kitei ki battalion, kin don ruh hajan Karbi Anglong bad kumjuh ha khappud Nagaland.
Shillong:Na ka liang jong ka CoMSO ha kaba nyngkong eh ka pynpaw ïa ka jingsngew bitar bad ka jingbymhun ha kaba ïadei bad ka jingñiewbeiñ jong u Myntri ki kam pohïng ka Sorkar India ïa ka Jaidbynriew bad ka Jylla hi baroh kawei ha ka jingïakynduh bad ki Nongïalam jong ki Sengbhalang ha kane ka sngi Saitjaiñ kaba lahdep ha kaba u khlem kren wat tang shikyntien ruh ïa kaei kaba ka Sorkar India ka pyrkhat halor ka jingdawa ka jong ka Jylla ïa ka ILP.“Ngi shim ïa kane ka jingleh ka jong une u Myntri kum ka jingbym suitñiew ïa ka jingthrang bad jingkwah ka jong ngi kum ka Jylla bad ngi pynrem jur ïa kane ka jingleh jong u," ong ka COMSO.Ka la ong ruh ba mynta ka sngi ka 27 tarik, na ka liang ka CoMSO ka lah don ka jingïakynduh jong ki Nongïalam na ki Seng kiba don hapoh ka kynhun bad da kawei ka jingmut lah rai ban nym sangeh bad ban nang ïai ïaleh haduh ba ka Sorkar India kan sngap bad ai ïa ka ILP bad ban pynurlong ïa kane ka jingthrang jong ka Jaidbynriew bad ka Jylla hi baroh kawei.
“Ngi lah ïa rai ban pynlong ïa kane ka jingiakhih ban dawa ILP kum ka jingïakhih ha ka Jylla hi baroh kawei (State wide movement) bad ha ryngkat ka “Direct Action" lyngba ki kam ki ba ngin sa pynpaw nangne shakhmat.
Ngi lah ïa rai ruh ba ngin pyrshang ban wanrah tang kawei ka jingïakhih dawa ILP ha ka Jylla ka ban kynthup lang ïa baroh ki Sengbhalang bad ki Khlieh Nongsynshar naduh ki Syiem, Ki Dolloi, ki Sirdar bad kumta ter ter ha ryngkat u paidbah ka Jylla baroh kawei lait noh ïa ki Seng Saiñ Pyrthei," ong ka CoMSO.Khnang ban pynkhlaiñ bad ban ïaid beit ïaid ryntih ki kam jong ka Kynhun, ka Jingïalang ka lah rai ruh ban jied thymmai ïa ki Nongkitkam jong ka Working Committee jong ka CoMSo ha kane ka sngi.
La jied ia kine harum kum ki dkhot ka Working Committee jong ka CoMSO, ha kaba U Bah  Robertjune Kharjahrin, u dei u Chairman, bah Roy Kupar Synrem, Vice Chairman bad sa uwei u nongmihkhmat na ka All Garo Hills JAC (AGHJAC), nangta U bah  Lamphrang Kharbani, General Secretary.
Ki  Secretary ki long Bah Sambormi Lyngdoh, Learningstar Rymbai.
Ka CoMSO ka khot ka wer ïa baroh ki paradoh parasnam bad ki Trai Ri Trai muluk ba kin nymduh mynsiem, hynrei ba kin nang ïai kyrmen ba katba dang ïakhih yn dang ïa ksar, katba dang ïakren, yn dang ïaleh, ka jingïakhun kam pat kut hynrei ka dang im bad kan dang ïai klang nangne shakhmat ha ryngkat u paidbah Trai ri trai muluk tad haduh ban da lah ban pynngeit ïa ka Sorkar India ban ai ïa ka ILP, pynkut ka kyrwoh na ka CoMSO.Shillong: Ka KSU Delhi Unit ryngkat ka jingiatrei lang ka KSU North Khasi Hills bad ka KSU Central ExecutiveCouncil, kala ioh ban pynpoi ïing ia kawei ka khynnah kaba dang 17 snem ka rta kaba sah ha ka thaiñ Ri Bhoi.
Kane ka khynnah ka la wan sha Delhi da ka jingthmu ban wan trei kam bylla , ka KSU Delhi Unit ka la ioh jingtip na ka kmie ba ka khun jong ka, kaba trei ïing briew hangne ha Delhi kala kwah ban wan phai noh sha la shnong, hynrei kam shim la ïoh jingiarap nangno nangno ruh.
Na ka liang jong ki dkhot ka KSU Delhi, ynda ki la ioh iakren bad kane ka khynnah ki la lap ba kam don wat tang ki kot ki sla, ba donkam ban wanphai ïing ruh.
Ym tang katta, kane ka khynnah ka la batai ruh ha ka seng ba kam shim la ioh wat ia ka tulop ba ka dei ban ioh naduh ba ka la trei ha kata ka ïing briew.
Ka President jong KSU Delhi, ka Kong Marbiang Khongwir, ka la ioh ban ïakren bad ki trai ïing kiba kane ka khynnah ka leit ban trei bad ma ki pat ki la batai ba ki la ioh ia kane ka khynnah lyngba ka agency kaba don ha Delhi.
Katei ka agency ai kam ka la pynpaw bakla ha ki kot ki sla jongka, ba kane ka khynnah ka la don 19 snem ka rta watla ka dang don dang 17 snem.
Ki trai ïing ki la batai ruh ba ïa ka tulop ki ju phah beit sha kata ka agency.
Kumta mardor, ka seng ka la pyntip sha ka MLP 3rd Battalion kaba don ha nongbah Delhi, bad ryngkat ka jingiatrei lang jong ka Dorbar Shnong kaba katei ka khynnah ka sah lyngba ka KSU NKHD bad ka Resident Commissioner ka Meghalaya House, la ïoh ban pynbiang ia ki kot donkam baroh (identity proof) na ka bynta kane ka khynnah, kaba la ioh pat mynta ban wanphai sha la shnong.
Ka KSU Delhi ka ai khublei ia ka KSU Seng Kmie, kaba long jynsur ban iarap ïa ka jing wanphai bad ka KSU North Khasi Hills hapoh ka jingialam jong U samla Ferdinand Kharkamni bad U Samla Elecius Narleng kiba la iarap ban pynïoh ia kitei ki kot donkam ha ka por kaba khim bad kiba la kloi ruh ban leitshaw ia katei ka khynnah na Guwahati Airport ban pynpoi ha la shnong mynne mynsngi.
Ka seng ka ai khublei ruh ia ka Deputy Commissioner Ri Bhoi District, ïa ka MLP 3rd Battalion Delhi, bad ia ka Resident Commissioner jong ka Meghalaya House.
Shuh shuh, ka ai khublei ruh ia u rangbah shnong bad u secretary jong ka shnong kaba katei ka khynnah ka sah.
Ka KSU Delhi lyngba kane ka kwah ruh ban kyntu ia ki paidbah ba kin long kiba husiar bad tip janai haba ki phah ia ki khun ki kti kiba leit trei lane leit pule shabar, bad ka Seng ka maham ruh ïa kito kiba ju ïalam iaki khynnah ba ki dei ban shim ruh ïa ka jingkitkhlieh na ka bynta jongki lada don kano kano ka jingjia khatam haba ki don jngai na la shnong.
Katba nang iaid ki por ki ia, ka jingshim lad shim lynti jong ka Sorkar ha ka ban ialeh pyrshah ia kane ka khlam kaba la syllad tyngeh ha kane ka Jylla ka jong ngi ka la nang pynsah lyngngoh ia ngi ki paidbah.
Haba ngi khmih ia ka Tnad ka koit ka khiah, ngi shem shibun ki jingduna ha ka liang ki jaka ba ai jingsumar la ki long ki PHC, CHC lane ha ka jingdon ki tiar ki tar lane ki nongtrei ha kitei ki jaka sumar (manpower).
U Health Minister ka Jylla, u bah AL Hek u pynpaw ba lada buh ia ki ICU bad ki ventilators ha kitei ki jaka sumar khlem ki nongtrei kiba biang (ki professionals kata ki technician lane specialists) kan shu long lehnohei namar ban seisoh ki donkam da kita ki skilled workers lane ki briew ba la pyntbit bha ha ki jingpule hakitei ki lain.
Kaei kaba sngewphylla ka long ba man u snem ki don beit ki samla kiba pass ha ki jingpule bapher bapher ha ka liang ka koit ka khiah la ka long ki doctor, ki nos, ki lab technician bad kumta ter ter.
Na kine kin don kiba leit pule pyntbit shuh shuh bad don ruh kiba la sdang noh ban trei la ka long ha Jylla ha ki hospital/ki jaka sumar Sorkar lane ki riewshimet (privatehospitals) ha sor lane ha nongkyndong bad don ruh kiba leit trei sha kiwei ki Jylla ban nang tbit ha ka rukom trei kam (work experience).
Haba kumta phi tharai ba ngi duna ia kita ki nongtrei kiba tbit ha kum kane ka por lane dei ka jingbym kitkhia ka Sorkar ban wad bniah (scrutinize) ia kita ki skilled workers? Kumba don ka jingong ba ka kam hi kan sa batai, tangba kaba sngewsih ka long ba kine ki khun samla kim ioh lad khamtam eh ha kane ka Jylla ka jong ngi ban ioh ia kine ki work experience bad ha kajingbym banse, ki hap mih sha kiwei pat ki Jylla ban trei watla ki ioh ka jingsiew kaba duna ban ia kaba shu shong khlem kam ha la ka Jylla.
Ka jingdkoh ka paw shynna bha ha ka liang jong ka kam ka jam na ka bynta kito kiba la pyndep ia ki Technical studies.
Ki karikor (Engineers), nurses, lab technicians, pharmacists bad kiwei kiwei ki shu kut ha ki kam kontrakbad ki jingsiew kiba duna.
Ym ju don ki jingmih kam kiba thikna bad kine ha ka jingkut lad ki poi iakhun eksamin lang ia ki kam bank, LDA, LDC kumta ter ter.
Ki samla ka Jylla kiba la dep pule ha ki lain bapher bapher haba ki trei bad ki nongwei, bunsien ki ioh jingiaroh bha namar ki long kiba shemphang bad kiba trei minot trei sani bha ha ki kam ki projek ba la bynshet ha ki.
Te kaei ka jingmut ka jong u bah AL Hek ba un kynnoh ba ka Meghalaya ka iakynduh ia ki jingeh ha ka Tnad ka koit ka khiah namar ka jingbymbiang ki nongtrei kiba tbit? Kumno ki lah ban shu kynnoh bad pynkit pop haba ka Tnad ka lah shah rem namar ka jingbymbiang ka rukom shim ia ki lad ki lynti jingiada? Hato kam dei ka Sorkar lane u Myntri ba dei peit ia ka Tnad ka koit ka khiah kiba khein sting naduh ba sdang jong ka wavekaba ar?Baroh ki Jylla ha Ri India ki iakhun tyngeh katba lah ei pyrshah ia u COVID – 19, ban khanglad ia ka jingsaphriang bad ban iarap ia kiba la ioh ia une u khniang jingpang ba kin koit noh khnang ban lait na ka jingduh ia ki mynsiem bakordor.
Ngi dei ban iatylli lang kawei ban jop ia kane ka thma, ai ka kti ka mon ka diang jong ngi bad long kiba kloi ban iarap ha kano kano ka por.
Ka jingbymiahap jingmut hapdeng ka Sorkar kam dei ban pynlong ia u paidbah ba un ngat ha ki jingjynjar, ai ba kine ki nongmihkhmat kiba la jied da kine kijuh ki paidbah kinsngewthuh ia kane bad kin trei katkum ka jingkot bor ka jong ki ban wanrah jingmyntoi ia ka Jylla hi baroh kawei.
,.
Shillong: Wat la ha kine ki sngi kiba la leit noh ka jingbun jong ki briew kiba ioh thymmai ia ka jingpang Covid-19 ka la long kaba shyrkhei bha bad kiba la duh noh ia la ka jong ka jingim ruh ka long man la ka sngi hynrei ha kine ki ar sngi lynter la iohi ruh ia ka jingkiew jong ki briew kiba la ioh ia ka jingkoit jingthiah na kane ka jingpang bad mynta ka sngi ka 27 tarik u Jymmang 2021 kiba la ioh thymmai ia kane ka jingpang ki don kumba 809 ngut, kiba koit pat na kane ka jingpang ki don haduh 597 ngut bad kiba la khlad noh ki don 12 ngut.
Na kine ki 809 ngut kiba ioh thymmai, 419 ki dei East Khasi Hills, 26 ngut ki dei napoh East Garo Hills, 11 ngut ki dei napoh East Jaiñtia Hills, 46 ngut ki dei napoh Ri Bhoi, 9 ngut ki dei napoh North Garo Hills, 63 ngut ki dei napoh South West Garo, 17 ngut ki dei napoh South West Khasi, 109 ngut ki dei napoh West Jaiñtia Hills, 50 ngut ki dei napoh West Khasi Hills, 59 ngut ki dei napoh West Garo Hills.
Kiba la khlad noh kane ka jingpang ha kine ki 24 kynta ki don 12 ngut ha kaba napdeng kine 11 ngut ki dei napoh East Khasi Hills bad 1 napoh West Jaiñtia Hills.
Kiba la koit la khiah na kane ka jingpang myn ta ka sngi ki don haduh 597 ngut, ha kaba 429 ngut ki dei napoh East Khasi Hills, 21 ngut ki dei napoh East Jaiñtia Hills, 18 ngut ki dei napoh West Jaiñtia Hills, 23 ngut ki dei napoh West Garo Hills , 9 ngut ki dei napoh West Khasi Hills, 59 ngut napoh Ri Bhoi, 7 ngut napoh South West Garo Hills, 18 ngut napoh North Garo Hills, 5 ngut napoh South West Khasi Hills, 8 ngut napoh East Garo Hills.
Kiba dang don mynta hapdeng kane ka jingpang ki la poi haduh 8255 ngut, kiba khlad baroh tad haduh mynta ka sngi ki don haduh 524 ngut bad kiba la koit na kane ka jingpang tad haduh mynta ka sngi ki la don haduh 24,325 ngut.
DEHRADUN: Hynnin ka sngi, ka la mih biang ka video jong U Baha Ramdev, ha kaba ula kren kob, da kaba ong “Ym don mano mano ba nud ban kem ianga".
Katei ka jingkren jong U Ramdev, ka dei hadien, ba ula kren bein ia ki dawai phareng, da kaba u ong ba ka dei ka saian jong ki riew mutlop.
Ha katei ka video, U Ramdev ,ula ong “Ym don mano mano ban nud ban kem ia u riewkhuid.
Ki shu iakob sob" ula ong shuh shuh.
Ka Indian Medical Association (IMA), ka la thoh sha Narendra Modi, myntri rangbahduh ka Ri, ban dawa ba dei ban pyn ngat ia U Ramdev, ha ki kyndon kren pyrshah ri ne ki jingkren pynshit jaitbynriew, namar ba u ialam bakla ia ki paidbah, halor ka jing shakri jong ka sorkar, ban iakhun pyrshah ia ka khlam covid.
Ha ka shithi, ka IMA, ka kam ba ki don tang 0.06 per cent, kiba la dep shah injek baroh arsien, kiba don jingpang malu mala bad ki don ruh khyndiat eh, kiba ioh ia ka jingpang ha ki tor.
La thoh ruh sha U Modi, ba ki doktor, ki diaw mynsiem shi katdei, halor ka jingkren jong U Ramdev, ba ki la do shi phew hajar ngut ki doktor, kiba la iap, wat hadien ba ki la dep shah injek, ia ki dawai iada corona haduh ar sien ar wat bad nangta sa ki lak ngut, kiba la shu iap ei, namar ka jing bym treikam, ki dawai phareng bad ba la pyn budnam, da u trai jong ka kompeni Patanjali, U Ramdev, ong ka shithi ki doktor.
Ka IMA, ka ong shuh shuh, ba haduh mynta, ki don 753 ngut ki doktor, kiba la iap ha ka sien nyngkong bad nangta sa 513ngut kiba iap ha ka sien ba ar jong kane ka khlam covid 19.
La ong ba ha ka sien nyngkong, ym don ba ioh ban shah injek ialade bad ha ka sien kaba ar, ruh ki don bun, ki bym pat ioh ban shah injek, na ki daw bapher.
“Ngi sngew diaw shi katdei, halor ka jingshakri jong ki 10lak ngut ki doktor, kiba don ha khmat ban ialeh ia kane ka khlam, haba ki la shah khot, kum ki doktor jakoid" ong katei ka dorkhas.
La dawa namarkata, ban pynngat noh mardor ia U Ramdev, ha ka ain jong ka jingkren niewbein ia ka Ri, khlem da pynslem shuh.
New Delhi:Ka Indian Medical Association (IMA), ka la dawa ia ka bai mynrain khmat, kaba shongdor T.1,000 klur pyrshah ia U Baba Ramdev, halor ka jingkren pohjait jongu, ia ka dawai allopathy bad la dawa ba un pan map paidbah, hapoh 15 sngi bad lada jia ba um treh, kumta, un hap ban siew T.1,000klur, kum ka bai mynrain khmat.
La phah ia katei ka shithi, ha ka kyrteng jong U Ajay Khanna, Secretary, ka IMA (Uttarakhand), da u riewsaid jong katei ka seng, U Neeraj Pandey bad la kynnoh, ba katei ka jing kynnoh jong U Ramdev, ka la ktah ia ka burom ka ijot jong ki doktor ai dawai phareng, kiba don palat 2hajar ngut ha katei ka jylla.
La kynnoh, ba katei ka jingkren jong utei u nonghikai yoga, ba ka dei ka kam pyniap briew, katba kum ka section 499 jong ka Indian Penal Code, bad la dawa ba un pan map paidbah, hynrei, lada um leh kumta, kumta ka IMA, kan dawa ba un siew ia ka T.1,000klur, kaba dei ha ka dor kaba long T.50 lak, na ka bynta jong uwei uwei u dkhot jong katei ka seng.
La dawa ruh, ha katei ka jingthoh, ba U Ramdev, un thaw sa kawei pat ka video clip jongu, kaba u sait khuid noh, ia baroh ki jing kynnoh jongu, kiba ula pynbudnam ia ki doktor dawai phareng.
La dawa ruh na U Ramdev, ba un weng noh ia ka jingthoh, kaba ula pynbna ia u “Coronil kit", ba u dei u dawai, uba lah ban sumar ia ka jingpang COVID-19.
U Ramdev, ha ka sngi U Blei ba ladep, ula weng noh ia ka jingkren bein jongu, pyrshah ia ki dawai phareng, ha kaba ula kren jot ia ki dawai phareng, na ka daw ka jing sumar, da kitei ki dawai, katba kiba iap na ka khlam corona, ki la poi sha ki lak ngut ha India.
Ki nongshong shnong ka  dew lynnong Lakshadweep lem bad ki seng sain pyrthei bapher, ki la iaid da ka mat ban dawa, halor ka jingiada ia katei ka dewlynnong kaba rit, kaba don shathie jong ka India bad la dawa ruh ban weng noh ia u nong synshar ka dewlynnong, U  Praful Khoda Patel.
Ka jing pyrshah jong ki nong Lakshadweep, ka dei halor ki rai kiba la shim da U Patel, kiba la shim, ba kin pynduh jait ia ka jinglong jingman jong ki briew ha katei ka dew lynnong, kaba don haduh 97 percent ki nongshong shnong, kiba dei ki Muslim suda.
U Praful Khoda Patel, u dei u  administrator jong ka jylla rit Dadra and Nagar Haveli, ka Daman and Diu bad kumjuh ka  Lakshadweep, ha kaba u shimti naduh U Nohprah 2020.
U Praful, u dei u heh BJP, uba na Gujarat bad ula long teng u myntri khynnah, ha ka sorkar jong U Narendra Modi ha katei ka jylla.
Ki ain kiba la thaw thymmai da U Patel, ki kynthup, ha kaba la khang syndon ban shoh doh ha katei ka dewlynnong, kaba don kumba 64hajar ngut ki nongshong shnong bad la khang ban pyniap ia ka masi kynthei, u masi shynrang bad baroh jait ki masi.
La bthah ruh, ba ia ki mrad, dei ban pyniap, tang ha ka jaka kaba la buh kyrpang.
La khang ban die doh ruh ha katei ka dew lynnong.
Kiba pyniap bad kiba die doh, kin shong phatok shisnem bad kin shah dain kuna T.10 hajar.
Naduh u bnai rymphang mynta u snem, la khang ia ki khynnah skul, ba kin song ja, da ka jyntah doh blang bad doh syiar ruh, kaba la ju pynbiang baroh shi katta ia ki khynnah skul, da ki  Anganwadi.
La khang pyrshah ruh ia kito kiba don khun palat 2ngut, ba kin ialeh ia ki elekshon panchayat ha katei ka dewlynnong, nangta la shah ruh ban die kyiad ha ki jaka shang pyrthei, wat la ki Muslim, kiba don ha katei ka jaka, ki dei ki bym juh dih kyiad satia.
Nangta ki jaka ri jingri, la khang lut ha katei ka jaka bad kito kiba dang don jingri, la hukum, ba ki dei ban die lilam noh ha shwa ka 31tarik Jymmang 2021.
Ki nongialam ka Lakshdweep, ki la ujor sha U Secretary General, ka  United Nations Secretary  bad kumjuh sha ka  United Nation’s Permanent Forum for Indigenous Issues, halor katei ka rai jong u administrator.
Ki don sa 2,11,298 ngut kiba ioh pang covid ha India bad sa 3,847ngut kiba iap ha ki 24 kynta ba ladep.
Baroh kiba ioh pang corona ha India, ki la poi mynta sha ka  2.73 klur ngut bad kiba iap, ki la poi sha ka 3.15lak ngut.
Ki san tylli ki jylla, kiba ka bun eh katei ka khlam, ki long ka  Tamil Nadu da 33,764ngut, Kerala da 28,798 ngut, Karnataka da 26,811 ngut, Maharashtra da 24,752 ngut bad Andhra Pradesh da 18,285 ngut.
Jowai:Ka Ophis jong ka JHADC lyngba ka Administrative Officer ka la ong ba bun ki rangbah shnong mynta ki la kut bad kiba la jan kut ka por jong ki ban bteng ia ka kam kum ki rangbah shnong, hynrei ka la kyntu ia ki ba kin iai bteng ia ka kam kum ha kane ka por ba hiran ka pyrthei na ka Lockdown ban iada ia ka jingpur u khniang jingpang Covid – 19 tad haduh ba ka Administrative Branch jong ka District Council kan sa ai notice ban ioh ban pynlong ia ka Election jied Rangbah Shnong katkum ki kyndon jong ka JHADC ha kaba iadei bad ka jingjied ia ki Rangbah Shnong.
Shillong:Kiba ioh pang covid myn hynnin ka sngi, ki don 846 ngut.
Ka East Khasi hills, ka don 527ngut ki nongpang ha ka shi sngi.
Ka South West Khasi hills, ka don 84ngut bad ka West Garo hills, ka don 72ngut.
Kiba lah jem na ka jingpang, ki long 752ngut bad kiba iap, ki long 10ngut mynta ka sngi.
Kiba dang don ha ka jingpang, ki long 8,055ngut bad baroh kiba iap, ki long 512ngut.
Na ki 846 ngut, ka East Garo hills, ka don 19ngut, ka East Jaintia hills, ka don 36 ngut, ha kaba ha Deinsatlang, ki don 20ngut.
Ha East Khasi hills, ki don 527ngut, ha kaba ha Golflink, ki don 10ngut, ha Jaiaw 25ngut, ki high risk contact ki don 20ngut, ha Laban 15ngut, ha Laitumkhrah 21ngut, ha Mawbah 8ngut, ha Mawphlang 9ngut, ha Mawlai 81ngut, ha Nongmynsong 11, Nongrah 12ngut bad ha Nongthymmai 31ngut, Police Bazar 9ngut, Pynursla 10ngut, Shella 12ngut, Sohra 6ngut, Thynroit 41ngut, Umpling 10ngut, Upper Shillong 12ngut, Weilyngkut Sohiong 12ngut.
Ha North Garo hills 23ngut, Ribhoi 18ngut, South West Khasi hills 84ngut, ha kaba ki don 36ngut ha Mawlangwir bad 28ngut ha Nonglang.
Ka West Garo hills, ka don 72ngut bad ka West Jaintia hills, ka don 19ngut.
Kiba la jem ki don 752ngut bad kiba iap, ki long 10ngut.
Ki shiphew ngut kiba iap corona mynta ka sngi, ki long ka kong Probity Shylla, na Khliehriat.
La wan rah ia kaba la dep iap lypa ha ka 26-05-2021 ha Khliehriat CHC.Cause of death: Covid PneumoniaU Anup Das, 29 na Dawki Bahur, EK Hills.
U leit shah sumar ha ka 18-05-2021 ha NEIGRIHMS Hospital, ShillongUla khlad noh ha ka 26-05-2021Cause of death: Covid-19 Pneumonia with co-morbiditiesU Jit Bahadur Gurung, 50 na Jhalupara, EK Hills, u leit shah sumar ha ka 22-05-2021 ha Supercare Hospital, ShillongUla khlad noh ha ka 25-05-2021Cause of death: Covid Pneumonia with co-morbiditiesU Gaj Bahadur Chettri, 84 na 6th Mile Upper Shillong, EK HillsLa leit rah ia uba la dep iap lypa ha ka 25-05-2021 sha Woodland Hospital, Shillong.
Covid-19 Positive with co-morbiditiesU Bah Moli Lamin, 74 na Mawlai Mawdatbaki EK HillsU leit shah sumar ha ka 13-05-2021 ha Dr.H.G.Roberts Hospital, ShillongUla khlad noh ha ka 26-05-2021Cause of death: Covid-19 Pneumonia with co-morbiditiesKa kong Therin Tariang, 77 na Nongthymmai Village, Pynursla, EK Hills,Ka leit shah sumar ha ka 19-05-2021 ha Bethany Hospital, ShillongKa khlad ha ka 26-05-2021Cause of death: Covid-19 Pneumonia with co-morbiditiesU Bah Chelsing Kharpran, 30 na Sohryngkham, EK Hills, u leit shah sumar ha ka 25-05-2021 ha NEIGRIHMS Hospital, ShillongU khlad noh ha ka 26-05-2021Cause of death: Covid-19 Pneumonia with co-morbiditiesU Bah Phar Sari, 85 na Lad Mukhla, WJ HillsU leit shah sumar ha ka 22-05-2021 ha Woodland Hospital, Shillong.
U khlad ha ka 25-05-2021Cause of death: Covid PneumoniaU Kishore Kharka, 62 na Nongmynsong, EK HillsLa leit rah ia uba la iap lypa, ha ka 25-05-2021 sha Nazareth Hospital, ShillongCovid-19 Positive with co-morbiditiesU Bah Ker Dkhar, 40, na Madan Tyrpait, WJ HillsU khlad ha iing ha ka 25-05-2021Covid-19 Positive with co-morbidities.
Shillong:Myn hynnin ka sngi ka Khasi Student Union lyngba ka shnat trei kam ka “Consumer and Farmers Protection Cell" hapoh ka jingialam jong u samla Eric Nongkynrih secretary ki la leit ban jurip ia ki iew die jhur kiba don ha sor bad khap sor.
Haba ia kren halor kane ka bynta, u la pynpaw ia ka jingsngewkhiah halor ka jingshah bat bad ka jingshah pynphai ia ki kali jong ki kali kit jhur jong ki nongrep ha kaba u la pynpaw ba kumba 60 tylli ki kali kit ia ki marrep ki la shah pynphai.
Mynta ka sngi u la iathuh ba ka jingleit jurip jong ki ia ki nongrep na ka liang jong ka KSU ka la shem ba ki nongrep ki la shah ban bein, ha kaba bun buh ki kali kit marrep kila shah pynphai noh shiteng lynti ha ki pulit.
U la iathuh ba tang ha kine ki khyndiat sngi haduh mynta ka sngi kumba 60 tylli tam ki kali kit marrep ki la shah pynphai noh na shiteng lynti ha ka ba u la buh ruh ia ka jingkylli halor kane kane ka jingbym ailad ha kine ki sngi bad kum ka seng kala leit ban kren bad la pynlait ia ki, lada ka sorkar kam pynlait sha ei kin leit die.
Ha kaba iadei bad ki pass kali la iohi ia ka jingpynbeit thymmai ka sorkar na ka bynta ki nongrep, hynrei bun ki dang klumar namar ki bor sorkar ruh ki dang klumar ia kane bad na ka liang jong ka KSU ka la dawa ba dei ban ai bun sngi ia ka pass ym tang shisngi.
Ka ophis jong ki DC, ki BDO ki nongkit kam shnong kin shim khia ia kane khnang ba kin suk ki nongrep.
U la iathuh ruh ba hadien ka jingleit jurip ka seng KSU, ka pynpaw ia ka jingsngewsih ban iohi ia ka jingkren tohmet ia ki nongrep bad pynjulor ia ki mar ki mata kiba kine ki nongrep ki wanrah,katba ia kiwei ki briew na kiwei ki jylla ki shah ia ki ban wan ha to ki matlah ban iohi ia ki nongrep ka jylla.
Na ka liang Ka KSU ka kyntu ia ki bor ba dei ban shim khia ia ka ne ka bynta namr ba la da kim shim khia kan buh jingeh ia ki nongbam ruh kin ioh bam naei bad ki la kyntu ruh ia u myntri kam poh iing ban iarap ia ki nongrep.
Na ka liang jong ka seng ka la pynpaw ba ha ka ba ia dei bad kane ka jingeh jong ki nongrep ka KSU ka don ryngkat bad ki bad lada ki mad kano kano ka jingeh ki lah ban wan pynpaw sha ka seng,u la bynrap.
Shillong:Ka jingiai syllad tyngeh jong ka khlam Covid-19 ha ka jylla ka la long kaba shyrkhei bha bad da ki spah ngut ki mynsiem briew ruh ki la duh noh ia la ka jong ka jingim namar kane ka ka khlam, kumta ha ka 30 tarik u Jymmang 2021, ka jylla kan pynlong ia ka jingduwai lang kaba kyrpang na ka bynta kito kiba dang don hapdeng ka jingiakhun bad une u khniang ba kin shait kin khlaiñ noh, na ka bynta kito kiba la duh noh ia la ka jong ka jingim na ka jingwanlynshop jong kane ka khlam ba kin ioh ia ka jingjahthait ka bym ju kut bad kumjuh ruh na ka bynta ka jingkoit jingkhiah ha ka jylla hi baroh kawei.
Haba kren sha ki lad pathai khubor, u Myntri ba dei khmih ia ka tnad ka koit ka khiah, u Bah AL Hek u la ong ba ia kane ka jingduwai ba kyrpang yn pynlong ha ka sngi u Blei kata ka 30 tarik u Jymmang ha ka por 12 baje mynsngi thik bad u la kyntu ia baroh ki paidbah jong ka jylla ba kin ia don bynta lem ha kane ka jingiaduwai na la ki jong ki iing ki sem ki jong ki bad kam pher lada ki don ha kano kano ka jingngeit ruh.
Shillong: Ka sorkar jylla mynta ka sngi ka la pynbna ban pynjari ia ka Containment Measure ha ki lai tylli ki nongbah, hynrei ka sorkar jylla ka la shim ruh ia ki rai ban pynlait ia ki katto katne ki jingpyntrei ha kine ki lai tylli ki nongbah kata ha Shillong,Jowai bad Tura.
Haba iathuh halor kane ka bynta na ka liang u Symbud myntri rangbah ka jylla u bah Prestone Tynsong, u la iathuh ba wat la ka sorkar ka la khang ia ki katto katne ki kam ha ki lai tylli ki nongbah jong ka jylla hynrei ka sorkar ka la rai ruh ban pynlait ia ki katto katne ki kam.
U bah Prestone u la iathuh ha kane ka por ban pyntrei kam ia ka Containment Measure naduh ka 1 tarik u Jymmang haduh ka 10 tarik u Jymmang 2021, ka sorkar jylla ka shah ia ki dukan ki ba hap hapoh ka essential Commodities ha baroh kawei ka jylla ba kin plie hynrei ka por bad ki sngi plie kin long katkum ka jingbuh jong ka Deputy Commissioner.
ka sorkar ka shah ruh ban leit trei ia ki briew ki ba trei ha ki kam ki ba iadei bad ki Construction, ia ki briew ki ba trei ha ki ingbriew  bad ka shah ruh ban plie ia ki dukan Hardware, electrical, mobile reparing shop, dukan shna kali hynrei ka por bad ka sngi kan dei kat kum ka jingpynbeit ki Deputy Commissioner.
La shah ruh ia ki bank, post ophis, ia ki Essential Goverment department offices ba kin plie hynrei ki protocol ki ba pyrkhing kin trei kam ha kine ki jaka trei kam ba ka sorklar ka shah ban plie.
La iathuh ruh ba ki Deputy Commissioner kin ai ia ki pass na ka bynta ki briew ki ba hap ban iaid ban ieng ha ki kam ba donkam kum ha ka leit phah sumar leit ai tikka bad leit ha ki ing iap briew.
Ka sorkar ka shah ban iaid ia ki kali ki ba ia dei bad ka rep ka riang bad ka kam ri jingri, ka sorkar ka shah ruh ia ki kali kit marbam mardih, ka shah ruh ban iaid ia ki khynnah pule ki nonghikai bad ki staff jong ki skul ki ba dang don hapdeng ka examin.
Ka sorkar ka shah ruh ia ki kali kit marbam, ki kali kit dawai bad ki kali Home Delivery, ki briew ki ba don ha ka tnad ka koit ka khiah, ka tnad pulit, security, arm forces, Civil Defence, Home guard, Fire Emergency services, ki nongtrei jong ka MeECL, NEEPCO, ka Food corporation of India, ki nongtrei ka information public department, ki nongtrei ka Bank bad ki nongtrei ka post office hynrei kin hap ban iaid kat kum ka jingbit ba ka pynmih da ki Deputy Commissioner.
Shillong:Ka Deputy Commissioner, East Khasi hills District, ka pynbna, ban plie ia ki iew jhur ha 5mer bad ha 7mer, kin dei ki iew die lang bad die khuta ruh; nangta ha Urkaliar bad ha Shiliangum.
Na bynta ki pass ia ki kali bad kiba leit sha kitei ki iew, la aiti ha ka tnat Agriculture bad ha ki BDO ruh kumjuh.
La bthah, ba yn nym shah ia ki nongthied jingthied ha iing, ba kin leit sha kitei ki iew haneng.
Shillong: Ka kam ri masi khemdud ka dei kawei ba ki kam kaba ai jingmyntoi shisha ia ki nongrep bad bun ki nongshongshnong kane ka jylla ka jongngi kila sdang ban phai khmat sha kane ka kam ban kamai bad pyndap iala ka ing ka sem, hynrei naduh ba lah sdang kane ka khangdam da ka sorkar jylla ki lah shitom shi katdei eh ban pyniaid ia ka dud bad bunsien ia ka dud da ki spah bad hajar Litre lah shu theh kai sha madan namar bym don jaka ban pyniaid iew.
Haba ioh ban ia kren bad katto katne ki nongrep na ka thaiñ Mawryngkneng bad Upper Shillong kiba im ja da ka kam ri masi dud ki lah iathuh ba naduh ba wan kane ka khlam covid 19 ia ka dud kaba ki shait pyniaid sha ki dukan ruh kim ioh shuh bad kito kiba ju ai sha ki jaka pynlang dud ka sorkar ( Govt.
Dairy Plant ) ruh mynta bun ba ka dud ka wanphai kylla sha shnong namar ba lah shlei palat bad bym don shuh ka lad ban pyniaid iew, kane ka lah buh jingeh shibun ia ki namar ka dor jong ki jingbam masi bad ki dawai da shin kila nang kiew jan man ka sngi bad don lei ki bapli kiba shim da ka ram ban thied masi mynta ka la buh jingeh shisha ia ki ba kin lah ban siew ia kane ka ram kaba ki shim.
Kumta ki lah kyrpad ia ki bor sorkar ba kin leh eiei halor kane ka bynta bad ban iarap lem ia ki nongrep kiba ri masi dud.
Dkoh ka rukom treikam ki network Airtel bad Jio ha Pashum thain Dawki.
Shem jing jynjar ki khynnah class ba don online class.
U wan 1 minute u jah 1 kynta.
Lada ki nongtrei nongpeit iaki network shane thain dawki ha shnong Pashum bad Wahkdait kim lah ban pynbiang ia ki network ka bha ba kin pynduh noh syndon.
Ngin pyndonkam noh daki Shithi kum ki por mynshua.
Lada ki kwah ban pynbha ngi kyrpad sngewbha pynbha noh mar mar khnang ba ngi ki khynnah class ba don online class ngin ioh shong class tikna.
CYDRO OP GAMING.Kiba ioh pang khlam covid ha India, ki don  2,08,921 bad nangta kiba iap, ki don  4,157 ngut ha ki 24 kynta ba ladep.
Baroh kiba ioh pang covid ha India, ki la poi mynta sha ka  2,71,57,795 ngut bad kiba iap, ki la poi baroh sha ka 3,11,388.
Kiba dang don mynta ha ka jingpang, ki la duna sha ka  24.95 lak ngut bad ha ki 24 kynta ba ladep, kiba jem, na ka jingpang, ki long  2,95,955ngut.
Ka tnat ka koit ka khiah jong ka sorkar India, ka iai bthah ia ki sorkar jylla, ba kin nym pyn lehnohei ia ki dawai injek bad ba kim dei ban pynsniew palat ia ka shi percent.
Ki jylla, kiba bret kai ia kitei ki dawai injek, ki long ka  Jharkhand (37.3%), Chhattisgarh (30.2%), Tamil Nadu (15.5%), Jammu & Kashmir (10.8%), Madhya Pradesh (10.7%) bad kitei ki shu bret kai ia ki dawai, kaba long palat na ka jingkhein ka sorkar India, kaba dei ban long  (6.3%).
U Ma Monlang Ladong, Rangbah Shnong Lumshnong bad U Ma Rispy Sympli, Rangbah shnong Nongsning, ki pyntip mynta ka sngi, ba U December Dkhar, 57, uba khlad ha ka 24tarik Jymmang 2021, ha Supercare Hospital, Shillong, u dei uba na ka shnong Nongsning bad um dei satia na Lumshnong, kumba la pynmih khubor.
Nongpoh: Ka shnong Rtiang ha Ri Bhoi, kaba harud ka surok na Umsning sha Mawrong, ka la pyni ia ka nuksa kaba bha eh sha kiwei pat ki shnong ha ka Distrik bad jylla hi baroh kawei, kata ka long ba ki paidbah ha katei ka shnong, ki la ianohsynniang ban iarap ia kito ki briew kiba la ioh COVID-19 ha katei ka shnong.
Lah ruh ban kdew hangne, ba ka shnong Rtiang ka dei ka shnong kaba la don ki briew kiba la ioh nyngkong eh ia ka khlam COVID-19 ha Mawrong Road Area, bad ha katei ka shnong la don ruh ki briew kiba la khlad na ka Khlam COVID-19, nalorkata ki la don shibun ngut kiwei pat kiba la ioh ia katei ka jingpang COVID-19.
Pynban haba phai sha kawei pat ka liang, lyngba ka jingnang ban pyniaid ki nongialam shnong bad kumjuh ruh da ka jingiatreilang ki paidbah ha katei ka shnong, kiba la kloi ban iarap ia kito ki longiing kiba la shah ktah na ka jingpang COVID-19, ka la pynlong ia katei ka shnong ba kan lah ha ka ban tehlakam na ka jingsaphriang ka khlam hapoh katei ka shnong, kata ka long ba ki lah ban tehlakam ia kito kiba la ioh COVID-19 bad nalorkata ki da iarap ruh ia ki.
Haba kren sha ki lad pathaikhubor, u Bah Banlumlang Lyngdon, uwei na ki dkhot hapoh ka CCMC ha katei ka shnong, u la ong ba ha ka por ba ki nongialam shnong ba CCMC ki la leit ban kynduh ia kito ki longiing, kiba la shah ktah ha ka khlam COVID-19, da kaba kyntu ia ki ba ki dei ban shong khop ha iing khlem da mih sha bar, hynrei ha kaba kum katei ka por, la mih ka jingkylli na kitei ki longiing sha ki nongialam shnong, ba kim lah ban shong khop ha iing, namar ki donkam ban ioh ia ka bam ka dih bad ban leit bylla leit sngi.
U la ong ruh, haba ki nongialam shnong bad CCMC, ki la iohsngew ia kata ka sur na kitei ki longiing, ki la pynlong ia ka jingialang, da ka jingthmu ban kyntu ia ki paidbah hapoh ka shnong ba ki dei ban iarap ia kitei ki longiing.
Katei ka jingthmu ki nongialam shnong bad CCMC kam shym la long sepei, namar ki paidbah na katei ka shnong, ki la iarap ban nohsynniang la ka long da ka pisa bad kumjuh ruh da u khaw bad ki jhur ki jhep, khnang ba kin ioh ban iarap ia kito ki briew kiba shah set slung ialade.
Haba iadei bad katei ka mynsiem sbun da ki paidbah ka shnong Rtiang, u Bah Charles Marngar, MDC Mawhati bad uba la dei uwei na kiba la iarap eh ia ki briew ha katei ka shnong, u la ai ka jingiaroh kaba khraw eh ia ki paidbah jong katei ka shnong, namar ka jinglong kylluid mynsiem ka jong ki, ha ka ban iarap ia kito ki longiing kiba la shah ktah ha ka khlam COVID-19 bad uba la ong ruh ba ka nuksa kaba la pyni da ki paidbah ka shnong Rtiang, ka da long kawei na ki Nuska kaba bha tam sha kiwei pat ki shnong bad ba ki paidbah na kiwei ki shnong ki dei ban bud.
Nongpoh: U Bah Charles Marngar, MDC Mawhati, u la pynpaw ia ka jingsngewkhia kaba jur haba iohi ba ka la don ka jingia kawang ktieh kaba jur hapdeng ka nongialam jong kawei ka kynhun bad u Myntri ka sorkar jylla.
Na ka jingkren utei u MDC Mawhati, watla um shym la kren pyrshah ia ka kyrteng ki briew, hynrei la sngewthuh ba ka jingthmu jong katei ka jingkren jong u, ka dei hadien ba u la iohi ia ka thma ktien ne ka jingiakynthoh kaba markylliang hapdeng ka Kong Angela Rngad, President ka Thma U Rangli (TUR) bad u Bah Prestone Tyngsong, Symbud Myntri Rangbah ka sorkar jylla.
“Ha kaba kum kane ka por, ba ka jingpang COVID-19 ka la sar naphang bad kaba la wanrah jingeh ia kiba bun ki longiing, khamtam eh ia kito ki longiing baduk, kiba im ban pyndap ia ka iing ka sem da kaba bylla mynsngi bad bam da miet, ha ka jingshisha kum ki nongialam kim dei ban shu im-sngi ha ka ban iakynthoh uwei ia uwei pat, hynrei ki dei ban iapyni jingmutlang haba don ki jingduna hangne hangtai, na ka bynta ban weng ia ka jingeh kaba la kynduh da ki paidbah ha ka jylla" ong u Bah Charles Marngar.
Utei u MDC Mawhati, u la pynpaw ia ka jingsngewkhia ban iohi ia ka thma ktien kaba la mih hapdeng ka Kong Angela Rngad bad u Bah Prestone Tyngsong, namar ha ka jaka ba kin iatai bad ai jingmut ba kumno ki leh ia kaba bha tam na bynta ki paidbah ha ka jylla, hynrei kumba long mynta la iohi ba ka la don ka jingiakawang ktieh kaba markylliang tang hapdeng para maki, pynban ka jingeh pat yn sa mad da ki paidbah.
Namarkata, kum u MDC bad u nongmihkhmat barit eh, nga kyntu ia kitei ki nongialam bad nongsynshar ha ka sorkar jylla, ba kin sangeh noh ia katei ka kam kawang ktieh hapdeng para maki, hynrei ki dei ban long kiba pynsngewrit ialade bad ban ia ai jingmut kaba markylliang haba don ki jingduna hangne hangtai, khnang ba kan long ka jingmyntoi na ka bynta ki paidbah ha ka jylla hi baroh kawei.
Ki nongialam ba shisha kim ju bam sap.
bad kim tieng ruh ban kren ia ka jingshisha.
ki nongmih khmat kiba lehkiar ban iasaid naka bynta ki ki duk ki rangli kim pat dei nongialam ba shlur.
Shillong: Kiba ioh pang covid mynta ka sngi, ki don 846 ngut.
Ka East Khasi hills, ka don 527ngut ki nongpang ha ka shi sngi.
Ka South West Khasi hills, ka don 84ngut bad ka West Garo hills, ka don 72ngut.
Kiba lah jem na ka jingpang, ki long 752ngut bad kiba iap, ki long 10ngut mynta ka sngi.
Kiba dang don ha ka jingpang, ki long 8,055ngut bad baroh kiba iap, ki long 512ngut.
Shillong:Ka Seng Samla Shella, ka la phah da ka dorkhas sha U Director Lafarge Umiam Mining Pvt Ltd ban pan jing iarap, na bynta ki nongshong shnong ka Shella, na ka daw jong kane ka khlam corona virus.
Ha katei ka jingthoh, ka Seng, ka iathuh ba ki don bun ki nongshong shnong, ki bym don shuh ia ka bam ka dih, kaba biang, na ki jingkhang kiba har rukom bad nangta, sa ka jingkhang ka iew khappud.
La dawa namarkata ia ka Lafarge, ba kan siew bai dawai ia kito kiba ioh pang covid na katei ka shnong, an ai mar bam sha ki nongshong shnong, ban plie ia ka Community Isolation Centre (CIC) ha ka jing ia trei lang bad ka Dorbar Shnong Shella bad ka Shella PHC bad ban pynioh ia ki oxygen, nangta ki tiar test ha ka Shella PHC lem bad kiwei ki jing donkam ban test ia kiba pang covid.
Nongpoh: Namar ba la nangkiew ki briew, kiba la ioh ia ka jingpang COVID-19 ha ka Dong Lumsohphoh kaba hap ha shnong Nongpoh, ka District Magistrate jong ka Ri Bhoi, ka la pynbna paidbah ba katei ka Dong ka la hap ha ka thup Containment Zone, ne ka jaka kaba la maham pyrshah ia ki briew ba kim dei ban rung ban mih sha katei ka Dong, kata naduh ka 25 tarik haduh 4 tarik u Bnai ban wan.
Ia katei ka Dong, kaba la pynhap ha ka thup Containment Zone, la maham pyrshah ia ki briew bad kim dei ban leit sha katei ka jaka bad kumjuh ruh ki briew kiba sah ha katei ka shnong, ba kim dei ban mih na la iing bad lada lap kino kino kiba leh pyrshah, kin sa shah pynshitom katkum ki kyndon Ain.
Lah ruh ban kdew hangne, ba ia katei ka Dong ha kine ki sngi ba la leit, la dep ban pynbna kum ka Micro Containment Zone Area, hynrei namar ka jingnangkiew ha ka jingdon ki briew kiba ioh COVID-19, ka la pynlong ia ka District Magistrate ka Ri Bhoi, ba na pynbna syndon kum ka Containment Zone, ne ka jaka kaba la pyrkhing tyngeh halor ka rung ka mih ki briew nabar bad ia kiba don hapoh katei ka Dong.
Shillong:Na ka liang ka sorkar jylla ka la bthah ia ka tnad ka koit ka khiah ban wad ia ki lad ki lynti bad ban phah sha ka sorkar ia ki jingai jingmut khnang ba ka sorkar kan ioh ban shim ia ka sienjam ban weng ia kane ka jingeh.
Na ka liang u Dr War u Director ka tnad ka koit ka khia u la iathuh ba ka dor ba sumar ha ki hospital jong ki riew shimet ka shong ha ka jingjur ka jing shitom.
U la ong ba lada u briew mar sien rung ha ki hospital ha ba u la shitom jur bad u donkam ICU mar sien rung yn donkam T.15 hajar ha ka sngi nyngkong kat ba ki sngi ba bud kane ka dor kan kham duna.
Ha kaba iadei bad ka jingbuh dor jong ka NEIGRIHMS Hospital ia ki nongpang Covid shuwa ban thiah pang ha kane ka hospital u la ong ba hadien ba u la dep ban pynlong ia ka jingialang u Director u la pynshai ba ka jingphah buh ia ka pisa ka ba long 10,000 kadei ban khang ia ki nongap ia kine ki nongap ban iaid sharum shaneng.
Kat kum ka jing pynshai u Director ka NEIGRIHMS, u la iathuh ba kane ka dei namar ba ki nongap ia ki nongpang covid ki iaid sharum shaneng ha ka ba ban khang ia kane ki buh ia kane ka pisa ban phah wanrah ia ki dawai na ka bynta kine ki nongpang bad lada ka tam kane ka pisa ka Hospital ka pynphai biang.
U Dr War, u la pynshai ruh ba lada ki nongpang covid kim don pisa por ba ki wan thiah pang ha kane ka hospital ruh kane ka jaka sumar kan pdiang ia ki nongpang.
Nongpoh: Ki nongialam bad ki dkhot ka KSU Umsning Circle bad kumjuh ruh na ka Sohlait Thymmai Unit, kaba hap ha Nongpoh Circle, hynnin ka sngi ki la leit ban iarap ia ki katto katne ki longiing, kiba la don kiba ha iing jong ki kiba la shah set slung, namar ba ki la ngat ia ka jingpang COVID-19.
Ki KSU na Umsning Circle, ki la leit ban iarap ia ar-tylli ki longiing kiba la shah ktah ha ka khlam COVID-19 kiba don ha ka shnong Lumroman Umsning, katba ki dkhot na Sohlait Thymmai Unit, ki la leit ban iarap ia ki briew kiba don ha katei hi ka shnong, kata na ka bynta ban iatynrong lem ia ka jingeh kaba la mad da kitei ki longiing.
Kitei ki nongialam bad dkhot ka KSU na kitei ki Circle bad Unit, ki la kyntu ia kiba ki longiing ba ki dei ban pdiang da kaba kylluid mynsiem, namar ka seng ruh ka la iarap ia ki da kitei ki marbam mardih da kaba kylluid mynsiem, kata da ka jingthmu ban iarap ia ki ha kaba kum kane ka por ba ki kynduh jingeh.
U Willmi Syad, 79 na Khliehriat, West Jaintia HillsLeit shah sumar ha ka 16-05-2021 ha Khliehriat CHCLa khlad noh ha ka 24-05-2021Cause of death – COVID-19 Pneumonia with co-morbiditiesU Milan Sukla Baidya, 50 na Lady Keane College Compound, EKHLeit shah sumar ha ka 23-05-2021 ha Civil Hospital, ShillongLa khlad noh ha ka 24-05-2021Cause of death – COVID-19 Pneumonia with co-morbiditiesKa Reshel Jahrin, 80 na Jaiaw Laitdom, EKHLa wanrah ha Dr.H.G Roberts Hospital, Shillong ha ka 24-05-2021Bad la khlad noh hi na ka daw na u Covid-19 positive with co-morbiditiesU Clinta Prasad Pradhan, 61 na Polo Bazar EKHLeit shah sumar ha Supercare Hospital, Shillong ha ka 24-05-2021La khlad noh ha ka 24-05-2021Cause of death – COVID-19 PneumoniaKa Philista Marboh, 93 na Mawlynrei EKHLa khlad ha iing ha ka 24-05-2021 na u Covid-19 PositiveKa Aibines Kharpuri, 59 na Pohkseh EKHLeit shah sumar ha RP Chest Hospital, Shillong ha ka 20-05-2021Khlad ha ka 24-05-2021Cause of death – COVID-19 PneumoniaU Ram Babu Singh, 55 na Garikhana Qualapatty EKHLa wanrah ha Nazareth Hospital ha ka 25-05-2021Bad la khlad noh hi ha ka 25-05-2021 na u COVID-19 Pneumonia with co-morbiditiesU Chandeswar Ray, 45 na Nongthymmai Jelly Shop, EKHLeit sumar ha Nazareth Hospital ha ka 03-05-2021La khlad ha ka 24-05-2021Cause of death – COVID-19 PneumoniaU Ezing M Sangma, 40 na Mengkhul Rongsa Awe Nongalbibra, SGHKhlad ha iing ha ka 24-05-2021 na u COVID-19 Positive with co-morbiditiesU Bud Chyrmang, 66 na Pamra Paithlu, EJHLeit sumar ha MCH Hospital, Jowai ha ka 24-05-2021Khlad ha ka 24-05-2021Cause of death – COVID-19 Pneumonia with co-morbiditiesU December Dkhar, 57 na Lumshnong EJHLeit sumar ha Supercare Hospital, Shillong ha ka 20-05-2021Khlad ha ka 24-05-2021Cause of death – COVID-19 Pneumonia with co-morbiditiesU J.Philson Pariat, 64 na Mawlai Umjaiur, EKHLeit sumar ha Civil Hospital, Shillong ha ka 09-05-2021Khlad ha ka 25-05-2021Cause of death – COVID-19 Pneumonia with co-morbiditiesU Cleverring Tonwell Pyrtuh, 39 na Golflink EKHKhlad ha iing ha ka 24-05-2021 na u COVID-19 Positive with co-morbiditiesKa Shapstar Kharbani, 34 na na Mawlai Nongkwar EKHKhlad ha iing ha ka 24-05-2021 na u COVID-19 PositiveKa Belinda Jyrain, 64 na Malki Pdengshnong EKHKhlad ha iing ha ka 24-05-2021 na u COVID-19 PositiveKa Saraswati Das, 76 na Ichamati EKHKhlad ha iing ha ka 24-05-2021 na u COVID-19 PositiveU H.Dapline R.Massar.75 na Mawlai Nonglum EKHLeit sumar ha Dr.H.G Roberts Hospital Shillong ha ka 23-05-2021Khlad ha ka 25-05-2021Cause of death – COVID-19 Pneumonia with co-morbiditiesU Korbit Nongbri, 83 na Mawlai EKHLeit sumar ha NEIGRIHMS Shillong ha ka 21-05-2021Khlad ha ka 24-05-2021Cause of death – Severe COVID-19 PneumoniaKa Riwanka Bareh, 46 na Iongpiah WJHLeit sumar ha Woodland WK Hospital, Sabah, WJH ha ka 17-05-2021Khlad ha ka 24-05-2021Cause of death – Severe COVID-19 Pneumonia.
Shillong:Myn hynnin ka sngi bun tylli ki kali ki ba kit ia ki mar rep ban wan die sha Shillong na ki thain Ri Bhoi ki la shah bat ha ki pulit ba ap ha Mawiongrim.
Haba la kylli na ki pulit kiba don ha katei ka jaka ha Mawiongrim, ki la iathuh ba kane ka jingbat jong ki ia ki kali kit jhur ha katei ka jaka ka long halor ka jingbthah kaba la wan na ka ophis jong ka Deputy Commissioner jong ka East Khasi Hills District.
Katba na ka liang jong U Myntri ba dei peit ia ka tnad rep u bah Banteidor Lyngdoh haba ia kren halor kane ka bynta u la iathuh ba ha ka jingshisha, ki la dep ban ia kren hapoh jong ka sorkar ba ia ki kali kit marrep dei ban pyllait la ki wan na kano kano ka jaka kiba dei na Meghalaya.
U myntri u la ong ba ha dien ba la ioh jingtip, u la ia kren bad ki bor jong ka District bad la pyllait ia kine ki kali kit jhur kiba wan na Ri Bhoi, u myntri u la pynpaw ia ka jingsngewsih ba kan jia kumne, la ong ruh ba ha ka jingshisha ia ki kali kit marrep la ki wan ha kano kano ka bynta jong ka jylla Meghalaya dei ban shah.
U bah George B Lyngdoh MLA ka Umroi u la ong ba ka long kaei kaei kaba ym lah ban pdiang ia ka jingpynbna ka DC jong ka East Khasi Hills shiteng miet ban ong ban nym shah ia ki kali ki jhur na Bhoi, ki nongrep dang step kila leit kheit ia ki jhur bad ki la dep ban thep ha ki kali ban wan kit ban die, kin tip shaei ia kata ka jingpynbna shiteng synnia.
Na ka liang jong u MLA ka Umroi u la ong ba ka sorkar ka dei ban da peit haba pynmih ia ki jingpynbna, ym ban shu pynbna khlem da pyrkhat ia ki nongrep, kane ka jingleh ka long kaba ym lah ban pdiang.
Halor kane u la kren ruh ia ka DC jong ka Ri Bhoi ban peit ba ki nongrep, kim dei ban kynduh jingeh.
DEHRADUN: Ka la mih ka jing ia kynthah kaba jur, halor ka jingkren U Baba Ramdev, u nonghikai yoga, kaba u kren bein ia ka jing sumar dawai phareng, da kaba u ong ‘Stupid Science’ bad kam dei tang katta, u da ong ruh ba 10 hajar ngut ki doktor, ki la iap ei, wat haba ki la dep shah injek haduh ar sien, ia ka dawai iada corona.
U Ramdev, ula weng noh ia katei ka jing kynnoh, hadien ka jing byrngem ki doktor, hynrei uwei na ki nongbud jongu, U  Acharya Balkrishna, u don da kawei pat ka mat ban sei madan bad kata ka long “Katei ka dei ka buit ban pyn kylla Khristan, ia baroh u nong India bad kumta, ia ka ka yoga bad ka ayurveda, la kren bein bad la kren pyrshah ruh ia u  @yogrishiramdev jee.
Para ri, kyndit bynriew noh mynta, lane ka pateng, ka ban wan, kan nym map satia iaphi da lei lei ruh".
U  Balkrishna,  ula ther tyngeh ia U  Dr.Johnrose Jayalal, president jong ka Indian Medical Association, ha kaba ula kynnoh, ba utei u dei uwei na ki heh duh, uba pynkylla kristan ia ki briew.
Halor ka jingkren bein jongu, ia ki doktor dawai phareng lane allopathy, U Ramdev, ula weng noh, hadien ka jing kynthoh na U Dr Harsh Vardhan, myntri ka koit ka khiah, ba katei ka jingkren, kam iahap satia.
Ha ka lah sngi U Blei, U Ramdev, ula sei madan, sa kawei ka video, ha kaba u ong ba ki don palat shi phew hajar ngut ki doktor, ha India, kiba la iap noh, wat hadien ba ki la dep injek ar sien, ia ka dawai iada covid.
Shillong:Ki dkhot ka seng Khooid Ya ka Wah Myntdu, myn hynnin ka sngi, hapoh ka jingialam u President Khroo Lamsalanki Pariat da ka jingsngewkhia ia ka jing kylla rong ka wah Myntdu tang mar iahap u slap ki la pynlong ka jingbudien ha ka bynta u surok Jowai- Amlarem, ka jaka ha kaba la don ka jingkhlong bad pyntwa ia ki lum na ka bynta ban shna pynheh ia u surok Jowai-Amlarem naduh Treiongriang haduh Lad Demthring.
Ha kane ka jingbudien ki dkhot ka seng Khooid Ya Ka Wah Myntdu, ki la lap ba ha shilynter ki bynta ba shna pynheh ia une u surok ka don ka jingtheh pathar ia ka khyndew kaba la buh ia ka wah Myntdu ha ka jingma na ka daw jong ka jingkyllarong man ba wan u slap.
U Khroo Lamsalanki Pariat haba kren sha ki lad pathai khubor halor kane ka jingbret pathar ïa ka khyndew da ka ophis u Executive Engineer PWD (NH) Jowai Central Division,Jowai kaba pyntrei ïa une u surok, u la iathuh ba kat kum ba la bthah da ki bor sorkar ha ka thong ban ïada ia ka wah Myntdu ka ophis ba pyntrei ha shilynter ka jingpynheh bad pynshna ia une u surok kim dei ban bret pathar ïa ka khyndew sha ki riat ban noh sha ka phang ba don ka wah Myntdu namar kane ka lah ban ktah bad kan pyndap khyndew ia ka wah tang mar ia poi u slap ba jur.
Hynrei ym tip pat na kaei ka daw, ba ki jingbthah ne ki kyndon ba la buh ne mana la leh bymsuid niew khamtam ïa ka Akor bum kheinburom shuh ïa ka hok ban im ka Wah bad ka um kaba bsa ïa ki nongshong shnong ha talawiar ka wah Myntdu.
Shuh shuh u Khroo Lamsalanki Pariat, u la iathuh ba ha ka jingiadei bad kane, ka Seng ka la dep buh ruh da ka jingthoh sha u Deputy Commissioner, West Jaintia Hills District bad ka da kyrpad ruh ba un shimkhia ban leh ei ei ha kum kane ka por na ka bynta ban iada ia ka wah Myntdu khnang ba kan lait na ka kane ka jingma kaba la pynap lypa na ka jingjynjar kaba pynïap ïa ka wah Myntdu.
Mynta lada ki shnat treikam ka sorkar ba khmih ïa kane ka jingshah pynjulor ka wah Myntdu, kin ym pyn sangeh ia kum kane ka jingpynjulor ha kine ki sngi, na ka liang ka seng kan sa shong pyrkhat ban leit ujor sha ki ïing bishar.
Shillong: Kiba ioh pang covid 19 mynta ka sngi, ha ka jylla, ki don 957ngut bad kiba iap 19ngut.
Na kitei ki kynthup ia ka East Garo hills, 32 ngut, East Jaintia hills 49ngut, East Khasi hills 375 ngut, North Garo hills 21, Ribhoi District 194, South Garo hills 20ngut, South West Garo hills 58, West Garo hills 90ngut, West Jaintia hills 89ngut, West Khasi hills 29ngut.
Kiba la jem na ka jingpang, ki long 755ngut.
Haduh mynta, kiba dang don ha ka jingpang corona, ki long 7,971 ngut.
Na ki 957ngut, ka East Garo hills, ka don 32ngut, ka East Jaintia hills, ka don 49ngut, ha kaba ha Pyrdung, ki don 23ngut kiba ioh pang bad nangta ki high risk contact ki don 11ngut, ki ILI ki don 13ngut.
Ka East Khasi hills, ka don 375ngut, ha kaba ha Jaiaw ki don 14ngut, ha Laban, ki don 10ngut, ha Madanryting 11ngut, ha Mawlai 64ngut, ha Mawprem 10ngut, ha Mawpyrshong 11ngut, Nongmynsong 12ngut, Nongthymmai 18ngut, Pynthor 11ngut, Rajbhavan 11ngut.
Ka North Garo hills, ka don 21ngut, ka Ribhoi 194 ngut bad kitei ki kynthup ia 15ngut ha Domphlang, 12ngut ha Downgate, 65ngut ki high risk contact, 21ngut ki ILI, 33ngut ha Lumsohphoh, 9ngut ha Umling.
Ka South Garo hills, ka don 20ngut, ka South West Garo hills, ka 58, ka West Garo hills, ka don 90ngut, ka West Jaintia hills, ka don 89ngut, ha kaba 8ngut, ki don ha Chiliang Raij, 32ngut ki high risk contact bad 16ngut ki ILI.Ka West Khasi hills, ka don 29ngut.
Baroh kiba don jingpang, ki long 7,971ngut bad ka East Khasi hills, ka don 4,259ngut.
Baroh kiba iap, ki la poi sha ka 502ngut.
𝕂𝕦𝕞𝕟𝕠 𝕙𝕒 𝕜𝕚 𝕥𝕚ï𝕖𝕨 𝕓𝕒 𝕝𝕒𝕙 𝕝𝕖𝕚𝕥 𝕓𝕪𝕞 𝕡𝕒𝕥 𝕕𝕠𝕟 𝕜𝕒  𝕥𝕠𝕥𝕒𝕝 𝕝𝕠𝕔𝕜𝕕𝕠𝕨𝕟 𝕣𝕦𝕙 𝕜𝕚𝕓𝕒 𝕚𝕙 𝕡𝕒𝕟𝕘 𝕔𝕠𝕧𝕚𝕕 𝕥𝕙𝕪𝕞𝕞𝕒𝕚 𝕜𝕚 𝕜𝕠𝕥 𝕤𝕙𝕒 𝕜𝕒 𝟠𝟘𝟘 𝕟𝕘𝕦𝕥 𝕤𝕙𝕒𝕟𝕖𝕟𝕘 𝕙𝕒𝕜𝕒 𝕤𝕙𝕚𝕤𝕟𝕘𝕚… ℍ𝕪𝕟𝕣𝕖𝕚 𝕞𝕪𝕟𝕥𝕒 𝕓𝕒 𝕕𝕠𝕟 𝕜𝕒 𝕥𝕠𝕥𝕒𝕝𝕝𝕪 𝕝𝕠𝕔𝕜𝕕𝕠𝕨𝕟 𝕣𝕦𝕙 𝕜𝕚 𝕟𝕒𝕟𝕘𝕜𝕚𝕖𝕨 𝕤𝕙𝕒 𝕜𝕒 𝟡𝟘𝟘 𝕤𝕙𝕒𝕟𝕖𝕟𝕘 𝕙𝕒 𝕜𝕒 𝕤𝕙𝕚𝕤𝕟𝕘𝕚… 𝕃𝕒𝕕𝕒 𝕜𝕒 𝕝𝕠𝕟𝕘 𝕜𝕦𝕞𝕟𝕖 𝕜𝕒 𝕞𝕦𝕥 𝕜𝕒𝕞 𝕕𝕠𝕟 𝕛𝕟𝕘 𝕞𝕪𝕟𝕥𝕠𝕚 𝕙𝕚 𝕓𝕒𝕟 𝕡𝕪𝕟𝕥𝕣𝕖𝕚 𝕜𝕒𝕞 𝕕𝕒 𝕜𝕒 𝕥𝕠𝕥𝕒𝕝 𝕝𝕠𝕔𝕜𝕕𝕠𝕨𝕟 𝕙𝕒𝕓𝕒 𝕜𝕚 𝕓𝕒 𝕡𝕒𝕟𝕘 𝕥𝕙𝕪𝕞𝕞𝕒𝕚 𝕜𝕚 𝕝𝕠𝕟𝕘 𝕜𝕦𝕞𝕛𝕦𝕙 𝕙𝕚 𝕞𝕒𝕟 𝕜𝕒 𝕤𝕙𝕚 𝕜𝕚 𝕜𝕚𝕖𝕨… 𝕄𝕪𝕟𝕥𝕠𝕚 𝕒𝕚𝕦 𝕓𝕒𝕟 𝕡𝕪𝕟𝕥𝕣𝕖𝕚 𝕚𝕒 𝕜𝕒 𝕥𝕠𝕥𝕒𝕝 𝕝𝕠𝕔𝕜𝕕𝕠𝕨𝕟 𝕙𝕒𝕓𝕒 𝕜𝕦𝕞𝕟𝕖….
Shillong: Ka Civil hospital, Shillong, kaba don 115 tylli ki jingthiah, na bynta kiba pang covid, ka la khapngiah smam, mynta ka sngi.
Ka Ganesh Das kaba don 42 tylli ki jingthiah, ka don jingthiah sa 7 tylli kiba lait.
Ka Bethany hospital, ka don 58 tylli ki jingthiah bad ki jing thiah kiba lait, ki don sa 2 tylli, ka NEIGHRIMS hospital, kaba don 155 tylli ki jingthiah, ka dang don jaka mynta sa 21 tylli, nangta ka Nazareth, kaba don 100 jingthiah, ka dang lait sa tang 2 jingthiah, ka Robert hospital, kaba don 50 jingthiah, ka la dap smam mynta.
Shillong: Namar ba ki nongleit iew bad ki nongdie jingdie ha ki ar tylli ki iew ha Smit bad Lad Smit, kim shym la bud ia ki kyndon jong ka koit ka khiah, ka sorkar jylla, kumta ka Deputy Commissioner, East Khasi hills, ka la rai ban khang ia kitei ki ar tylli ki iew.
La bthah ia U BDO, Mawryngkneng C & RD Block, ba un iakren bad U Syiem ka Hima Khyriem, lem bad ki Rangbah Shnong, halor ki kyndon jong ka koit ka khiah, ha shwa ban plie biang ia kitei ki iew ar tylli.
Shillong: Ka la mih ka jingthoh, ha ki social media, da ka kynhun, kaba ong “KEINNOH YNNAI LONG MRAW", ha kaba la pynmih mynta ka sngi bad kaba la ia wer ia ki paidbah, sha ka jingialang paidbah, ha ka 1tarik Jylliew 2021 ha madan Student bad ban ia iaid paidbah sha Meghalaya Secretariat, ban pyrshah halor ka jing bym lah ka sorkar jylla, ban teh lakam ia kane ka khlam covid.
Ki pulit jong ka East Khasi hills, ki la lap ia ki nongshna jong kane ka group lane ki admin lem bad kiwei pat bad ki pulti, ki la khot hajar ia ki bad la maham ia ki, ban pyn ngat ha ki kyndon ain, lada kim pynbeit noh mar mar.
Namar ka jingbun jong kane ka jingpang khlam, kumta katei ka jingleh, kan ialam sha ka jing pynkhein ia ki kyndon jong ka pakhang shnong bad ka ban ktah ia ka koit ka khiah jong kiba bun.
La bthah ruh ia ki paidbah, ba kin long kiba husiar bha, ha kaba kum kane ka por bad ban nym sngap, ia kino kino ki jingkhot ki bym iahap, hynrei, ki ban buh jingeh pynban ia ki.
Shillong: Mynta ka sngi ka 25 tarik u Jymmang 2021, hadien ba ka Sorkar Jylla ka la dep ban shong ia ka jingialang hapoh ka jingialam jong u Mynti Rangbah ka jylla, u Conrad K Sangma, ka Sorkar ka la rai ban dang pynbun ki kamra bad ki jaka khiah na ka bynta kito kiba ioh ia ka khlam Covid-19 haph Shillong bad ha kylleng ka Sor Shillong bad hynne ka step ka tnad jong ka koit ka khiah ryngkat bad kiwei kiwei ki tnad ki la leit ban khmih dalade ia ki jaka kiba la thmu ban buh ia ki Corona Centres ha kaba kawei kadei ha ka ophis jong ka ITI kaba don ha Rynjah, ka mala bathymmai jong ka BTC kaba don ha Malki bad kawei pat ka dei ka Directorate of Commerce and Industries kaba don ha Nongrim Hills bad yn sa pynmih haduh 150 tylli ki jingthiah ha kitei ki Corona Centre.
U Bah Prestone u la iathuh ruh ba hadien ba ka Sorkar ka la iohsngew ia ka jingud jingnam jong kiba bun ki paidbah kiba leit phah sumar na ka daw ba ki la ioh ia u Covid-19 ha ki jaka sumar shimet ne ki private hospital ba ka bai hospital ka rem palat, kumta na ka liang jong ka Sorkar ka la aiti ha ka tnad ka koit ka khiah ba kin phah sha ka sorkar ia ka jingai jingmut, khnang ba na ka liang ka sorkar kan peit ba kumno ka lah ban don bynta ha ka ban weng ia katei ka jingeh jong ki paidbah kaba ki duk ki suk bad ki rangli ki juki ki iakynduh jingeh namar kane ka khlam Covid-19 kaba la iai syllad tyngeh katba dang mih ki sngi bad ka Sorkar ka la aiti ha ka tnad ka koit ka khiah ba ka dei ban pyndep ia katei ka kam hapoh ka 48 kynta khnang ba ka Sorkar kan ioh ban shim ia ka rai kaba khadduh bad kane ka kynthup iakito ki longiing longsem kiba la duh noh ia ki baieid bathoiñ ne ia ki kmie ki kpa jong ki ha kane ka jingshah lynshop kaba ar ne ka Second Wave jong une u Covid-19.
U Bah Prestone u la ong ruh ba na ka liang jong ka Sorkar ka don ryngkat lang beit bad kito ki longiing longsem kiba hap ban mad ia ka jingsngewsih bad ka jingkthang ha ka mynsiem ka jong ki namar ka jingduh noh jong ki ia ki baieid bathoiñ jong ki bad na ka liang ka Sorkar kan iai ai mynsiem beit bad kan iai don bynta lang beit bad ki ha ka jingkitbok kitrwiang ba ki ia ioh ia ka met kaba shait kaba khlaiñ ia ki khun ki kti, kiba ha iing ba hasem baroh.
Shuh shuh u Bah Prestone u la ong ha kaba iadei na ka bynta ki nongkyndong ia ka jingsumar na ka bynta kito kiba ioh ia une u khniang Covid1-9, ka la don ka proposal na ka liang jong ka tnad ka koit ka khiah ba dei ban buh da kumno kumno 15 lane 20 jingthiah ha kawei pa kawei ka CHC bad PHC ha kylleng sawdong jong ka jylla ka jong ngi bad na ka liang ka sorkar ka la aiti biang ia kane ka kam ha ka tnad ka koit ka khiah ba kan khmih bha ha kaba iadei bad ka bailut baisep bad la ai por hapoh 48 kynta ba kin pyndep ia kane ka jingkhmih jong ki ha kaba iadei bad kane.
Ka jingiakren kaba khadduh jong ka Sorkar ka long ba ka la shim ruh ia ka rai ha kaba iadei bad ka proposal kaba la wanrah na ka liang jong ka tnad Agriculture kata ka long na ka liang jong ka tnad Agriculture ki la dep wan jurip bad khmih ia ki katto katne tylli ki jaka ban pynlong kum ka wholesale bad ruh ka retail market katkum ka jingpynbeit jong ka tnad Agriculture bad na ka liang jong ka Sorkar ka la dep ban mynjur ruh ia katei ka proposal.
Ki jaka kiba la mynjur da ka sorkar bad tnad Agriculture ki long :.
Ka Ktien U Blei ka ong ka Miet ka la nangdier ka sngi la nang jan.
kane ka thew ia ki por ki ia (age) ba kaba kut ki rta (age)  ka la jan kein.
NongRom 13:12.
Kumno ngi tip ba kata ka miet ka la nangdier bad kata ka sngi ka la jan? dei lyngba na ka ktien u Blei kein.
