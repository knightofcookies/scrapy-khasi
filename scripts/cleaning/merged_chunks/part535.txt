Ka Mizoram ka la kamai 42/4 ha ka second innings da ka jingtbit ki kawang bol ka Meghalaya ki la shah pynliem kloi ki wkt, hynrei u Priyansh Jain ula kamai 50 run ban iarap ia ka Mizoram ban ioh kamai 132/6, ban tam da 2 run.
U Aryan Borah ula khur 3/45 (kyllum lang 8/72), katba u Aaron Nongrum (1/6) bad Rajput (1/22).
Nongpoh: Uwei u khynnah ba dang 15 snem ka rta uba sah ha kawei na ki shnong kaba don ha ka thain Umtyrnga, Ri Bhoi, ka thain kaba iajan bad ka Assam, u la jah na la iing hynnin ka janmiet bad ia kaba la suba jur ruh ba u la shah rahbor ha ka kynhun ki riew runar.
Ka jingtip kaba la iohlum, la ong ba katei ka jingjah jong utei u khyn nah, ka la jia ha ka por mynmiet, ka dei ha ka por ba utei u dang wan na Jingiaseng miet, hynrei ha shiteng lynti u la shu jah bad shah rahbar ha ki runar bad naduh katei hi ka por, u khlem wanphai shuh sha la iing bad khlem da tip shano u don.
La ioh jingtip ruh, ba halor katei ka jingjia, kitei ki runar kiba la suba jur ba ki donkti ha katei ka kam rahbor, ki la phun sha u kpa jong utei u khynnah, da kaba dawa ruh haduh T.1 Klur, na ka bynta ban pyllait ia utei u khynnah.
Haba iadei bad katei ka jingjia, kiba ha iing jong utei u khynnah ki la ujor da ka ejahar sha ki Pulit halor ka jingjah utei u khynnah.
Kumta halor katei ka jingjia, na ka liang ki pulit ki la dep ban rejister case bad ka jingtohkit halor katei ka jingjia kan nangiaid shakhamat.
Shillong:    Ka kynhun United Democratic Alliance (UDA) mynta ka sngi, kin leit pariet (parade) ha ïing u Lat ha Raj Bhavan, Shillong ban kam ba kila don ha ka jingbun paid ban thaw ia ka Executive Committee (EC) ha Khasi Hills District Council (KHADC).
Ka UDA ka la kam ba ka don 15 ngut ki MDC ha ka ïing kaba 29 ngut katba ka United Democratic Forum (UDF), ka la duna paid sha ka 14 ngut kynthup ia u chairman.
Ka UDA ka la kam ba ka la don 15 ngut ki MDC hadien ba u MDC ka Congress na Mairang u bah Batskhem Ryntathiang ula phet noh na ka UDF ban wan ai ka jingkyrshan ia ka UDA.Ka drama iaknieh shuki ha KHADC kala neh kumba ar taiew mynta hadien ba u CEM barim bah Teinwel Dkhar ula shah pynkhyllem ha ka liangpyrshah da ka jingshet u chairman u bah Pynshngain N Syiem ha ka por ba ki iakhaid ha ka jingiatynjuh bor ha ïing dorbar.
“Ngin leit aiti ia ka shithi ha u Lat u Tathagata Roy ha ka sngi Nyngkong, ba ngi la don ha ka jingbun paid", la ong u bah Pyniaid Sing Syiem na ka NPP uba long u Dy.CEM barim ka KHADC.Ha kajuh ka por, ula kam ba ki dang don sa ar ngut ki MDC na ka UDF kiba la don ka mynsiem ban wan ai jingkyrshan lang ia ka UDA tangba um pat pynthikna ia ki kyrteng jongki.
Haba kylli ba u bah Latiplang Kharkongor u nongialam ka UDF, ula kam ba ki don pat ki MDC na ka UDA kiba thmu ban ai jingkyrshan sha ka UDF, u bah Pyniaid ula ong ba ka dei tang ka jingkam ban pynkulmar jingmut.
“Baroh 14 ngut ki MDC ka UDA ki skhem khlem khih naduh ba la khyllem ka EC namar ki kwah ban ioh ia ka EC kaba skhem", la ong bah Pyniaid.
U bah Pyniaid ula kyntait ruh ban donkam khot dorbar ban iatynjuh bor namar ba haduh mynta, ka KHADC kam pat don u CEM ba ithuh da ka sorkar.
Nongpoh: Ki nongkitkam ka Nongpoh Block Congress Committee, hynnin ka sngi Saitjain, ki la pynlong ia ka jing rakhe Advance Christmas hapoh ka madan ialehkai kaba don hapoh ka shnong Marngar, Ri Bhoi District.
Ha shwa jong katei ka jingrakhe Advance Christmas, kitei ki nong ialam ka NBCC ha ryngkat u MLA ka Nongpoh, shwa ba kin pynlong ia katei ka jingrakhe Advance Christmas ha Marngar, ki la pynlong ia ka jingleit jurip ha ryngkat ki jingai sngewbha sha ka jaka ri Khun swet kaba don ha shnong Mawsynrai bad kumjuh ki la leit ban peit ia ki Nongpang hapoh ka jaka sumar ha Mawsyntai PHC, ia kaba ki la ai ruh da ki jingai sngewbha ha ryngkat ki kyntien kyrkhu kyrdoh.
Haba iadei bad ka jingrakhe Advance Christmas ha Umwang, la wan ban pynshngain u Bah James Lyngdoh, working president ka Meghalaya Pradesh Congress Committee kum u kongsan, ha ryngkat u Bah Mayral Born Syiem, MLA ka Nongpoh, u Bah Balajied Rani, MDC, u Bah Plielad Tiewsoh, President ka NBCC lem bad kiwei ki nongkitkam ka ka party Congress.
Ha katei ka sngi, ban rakhe ia ka Advance Christmas, na ka liang ki nongkitkam ka NBCC, ki la pynlong da ka jingai sngewbha sha baroh ki riew tymmen kiba don ha katei ka thain, ha kaba ki la sam da ki Blanket sha ki spah ngut ki riew tymmen kiba don ha katei ka thain Mawngar.
Jowai:  Ka East Jaintia Hills Drivers’ Association ka la dawa na ki bor ba pyniaid ia ka Toll Gate ha Ialong ban pyllait ia baroh ki gate ha baroh 24 kynta khnang ba kan nym don kano kano ka sahkut kali.
Na ka liang katei ka seng ka la iathuh ba ka don ka jingsahkut kali jan man ka miet hadien ba la khang ia katto katne tylli ki khyrdop bad ia kane la lap hi da u President ka Seng, u Lambormi Dkhar ba ha ka miet  7tarik mynta u bnai, ha ka por  9pm ei ei, ha kaba  ka jingsahkut kali ka kham jur bha namar ba ki pyllait tang kawei ka Lane bad ki khlem ai lad wat ban iaid ka ambulance ruh,  haduh ba u president un hap ban iatai nia bad kito ki nongtrei hangto, nangta ki sa pyllait ia ka ambulance, la ong ka khubor na ka seng.
“Lada kumne beit kan iai jia manka por, haba wat ia ka ambulance ruh kim ai lad ban iaid kloi, ka seng kam banse ban wad da kiwei pat ki lad ban ialeh pyrshah ia kine ki nongtrei toll plaza", la pynkut ka seng.
Shillong: Ha ka 7 tarik Nohprah 2019, la pyllait paidbah ia ka kot Ka Akor Kaba Tam Bynta-III da u Kongsan Rangbah Spiton Kharakor  ha ka ophis jong ka Khasi Jaintia  Welfare Association (KJWA).
Ia kane ka kot la thoh da U bah P.R Shabong u Nonghikai Shillong College ha ka jingiadon lang kiwei pat ki nonghikai, ryngkat ki khynnah klas bad ki khun samla.
Shuwa ban pyllait paidbah ia kane ka kot la don ka program lyngkot ha kaba la ioh ka jingkren na u nongthoh hapoh ka jingpyniaid u Babu TS Lynshiang kum u Chairman nangta ka jingkren u Chairman ka KJWA bah SS Rynjah uba kren beit shaphang ka jinghikai kat kum ka kyrteng jong ka kot ba kin tip ia ka Akor ka burom khamtam ha kaba kum ha kine ki sngi.
Ka jingkren na u Kongsan Rangbah Spiton Kharakor shaphang ka juh hi ka bynta.
Ia kane ka kot la thoh na ka bynta jong ki klas V, klas VI, hynrei ka shong ha ki bor pyniaid skul lane ki nonghikai ba kin pynrung kat kum ka jinglah jingki khynnah kaba lah ban long haduh klas VII.Ki dohkha kidei kiwei na ki jait jingbam kiba ai jingmyntoi shibun naka bynta ka jingkoit jingkhia jongka met.
Ki dei kiba don bun ki proteins bad ki nutrients kiba kongsan kum ki Omega3 fatty acids bad haka ki don kyrhai ki tynrai jongki proteins kiba lah ban ai jingkoit jingkhia iaka met ka phad bad pynkhlaiñ ruh iaki dohksah jong phi.
Ka jingbam kynthup bun ki dohkha ymtang ba ki pynbit pynbiang iaka met ba shabar hynrei ki iarap wat iaki bynta ba shapoh jongka met.
Hangne ki don katto katne ki jingai jingmut balei phi dei ban kynthup bun ki dohkha haki jingbam ba man ka sngi jong phi.
Shillong: U Lamphang ka ïing dorbar u bah Metbah Lyngdoh ula kynthah ia u chairman ka KHADC bah Pynshngain N Syiem ba ula leh bakla ia ka rukom pyniaid dorbar ha ka por ba pynlong ia ka jingjied ia u CEM ka Council.
Kane ka jingkynthoh u Lamphang ka ïing dorbar ka jylla ka long hadien ba u bah Pynshngain ula shim bynta ha ka dorbar ban jied ia u CEM ka Council haba kam don satia ka jingiakhaid ne iatynjuh bor namar ka jingpep ka kynhun United Democratic Alliance (UDA).
“Kaei kaba la jia ka long ba kam shym la jia ha ka lynti ba dei ban iaid.
Na ka liang jong ki MDC ka UDA ki weng noh ka long ban pyrshah ia ka jingleh jong u lamphang", la ong u bah Metbah.
“Kaei kaba la jia ka long ba u Lamphang u la bakla ba u thep vote ha ka sngi jied ia u CEM, kane kein kaba u la bakla" ula bynrap.
U bah Metbah u la ong ba u Lamphang u lah ban shim bynta ban jied tang haba ka don ka mat bym don jingshaniah shuh, hynrei ha ka ilekshon ruh u vote,  kane u la bakla na ka liang jong u Lamphang.
KHADC –  Musikal ShukiJoannes JTL Lamare,Kynton-U-Mon, NongkremKumba ka don ka jingong, “Uta uba kwah rhah un ngat ruh ha ka Lanot".
Kane te la dei shisha kata kaba la jia na ka por sha ka por haba ngi peit hangne ha Ri jong ngi.
La i lehrain ban peit ban ban sngap ba man la ka sngi ki mih ki khubor ba la sdang ka Drama ha KHADC.Shisien peit bad sngap la ngiah hi SHOIÑ bad la dap haduh ryndang.
Man ka por ka KHADC ka long beit ka jaka leh Tamasa ne ka jaka kaba pawnam tam ha kylleng ka pyrthei ban iaknieh shuki.
Ha ka 5 snem ka samoi ka KHADC, la kumno kumno yn ioh beit 4-5-6 ngut ki CEM.Kaba thamula shuh shuh ka long ba don kiba long CEM tang da ki sngi bad don ruh tang da ki taiew bad don ruh da ki bnai.
Shuh shuh ka jing ia kyntiap liang kaba i thamula bha bad la long kum ba kynthih kper ka Blang.
Imat da ki shong ha kajuh ka liang 5 snem kim lang thik kumba shah kynthah ha u Thyllah.
Ka jingiaknieh shuki ban long CEM lane EM lane Chairman lane Dy Chairman ka lah long ka raibi jong ka KHADC bad haba ym ioh ia kaba ki kwah, ki sdang sa ban ia kynthoh iwei ia iwei kumba ju mlien ki tngaw ha khlaw.
Ngam lah sngewthuh shuh ba balei haduh katne ka wan jia.
Ym don shuh ka jingia sngewthuh jingmut para MDC.Kane ka paw shai kdar ba kine ki nongmihkhmat ki jong ngi kim don satia ia kata ka bor pyrkhat kaba skhem ban pyrkhat ia ki paidbah.
Ngi ki paidbah haba ngi jied ia ki nongmihkhmat ngi kwah ba kin long ki nongthawain kiba paka ym kiba RHAH shuki.
Shibun ki issu kiba dang dei ban pynbha na ka bynta ki Ritpaid kum ma ngi.
Hynrei long pynban da khongpong.
Lada kane ka iai jia shi jia, la sngewdei ban ai jingsneng ia kine da kaba tyngeh khnang ba kin ym ioh shuh ban ieng elekshon.
Ban leh ia kane la dei ban iaid da ka aiñ.
Namarba kumba ka long mynta ka KHADC kam don ia ka Anti-Defection Law lane ka Aiñ ban khang ia ka jing kyntiap seng bad namarkata ka daw sa mih ki Nongmihkhmat laitlan kiba kwah ban ryngkoh na uwei u lum sha uwei pat khlem tip kaei kaba don hapdeng kita ki lum.
Ka KHADC lada ka dang iai don shi don ki Laitlan ki paidbah ki la dei ban dawa noh ia ka “SYSTEM of RECALL" lane ka “kyndon ban weng noh ia ki jingling Nongmihkhmat kiba la shah jied kiba ym iaid katkum ka kyndon aiñ".
Lada ngin lah ban pynurlong ia kane, nga tharai ban kin ym don ki Nongmihkhmat kiban nud ban iaid lait na ka mon u paidbah uba la pynjop ia ki Nongmihkhmat.
Kumba ka long mynta, ka KHADC ka long ha ka umdum namarba bun ki kam kiba ka dei ban pyntyllun ki la shu sahkut lut tang namar ba ialehkai “MUSIKAL SHUKI ki khyllung khynnah (KIDS MUSICAL CHAIR)" ki MDC.Lada kane ka iai ja shano ka jaitbynriew jong ngi kan poi.
Khlem pep kan poi sha ka LIEWLONG KHLEM TRAI (Bottomless pit).
Ko MDC lane kino kino ki nongmihkhmat paidbah badonburom, katba phi dang long Nongmihkhmat, “wat ju lehkai ia ka Jingsngew ki paidbah kiba jied ia phi, ioh ka pynpoi pynban sha ka lanot khop.
(Don’t underestimate the Power of the Common Man, lest Greater Evils befall)".
Pyni ia ka jinglong Rangbah ha ka kam ka jam, ha ka rukom trei bad pyniaid kam bad wat long tang ki Rangbah ha ka Por Iaknieh shuki.
Lada phi don tang kawei ka jingkitkhlieh bad kata ka long ban leh bha, khlem pep phin long ki Riewkhraw watla khlem ka Shuki ruh.
Dei hangne kein ba ki paidbah kin burom (Respect) ia phi shikatdei.
Wat long ki Sohpyut jong ka jaitbynriew.
Phi dei ban “TEI ia ka Jaitbynriew, ym ban TREI kylla ia ka".
Ka shuki ka lah ban neh 2-3-4-5 snem hynrei ka burom ka neh junom.
Shillong: Ka Khasi Students ‘ Union lyngba ka Education Cell ka phah ia ka kyrwoh sha baroh ki jaka pule ba ki dei ban khang khyrdep lut ha ka 10tarik Nohprah 2019 kata naduh ki skul ki college bad ruh ia baroh ki University.
Ki skul ki ba dei ban ai ia ki results ruh la kyntu ba kin pyn kynriah noh ia ka tarik sha kawei pat ka sngi.
Ka jing khang khyrdep ia baroh ki jaka pule ha kane ka sngi ka long kum shi bynta ban pynpaw ia ka jingpyrshah  halor ka jing leh donbor jong ka Sorkar kmie ban pyntreikam ia ka ain CAB, ong ka kyrwoh na U Bah Ready Stone Nongrum, Education Secretary, Khasi Students Union, Central Body.
Ka eksam pat kaban don 10tarik kumno?Ka nehu exam pat??.
Shillong: Ka Sohra Labour Union kan pynlong ia ka jingialang  paitbah ha ka 10tarik Nohprah 2019 ha ing dorbar Pdengshong,Sohra ha ka por 6 baje jainmiet.
Ka seng ka khot ka wer ia baroh ki nongbylla  kiba hap ha Sohra Civil sub division bad la iathuh ba ha kane ka sngi, yn pynkha ia ka shnat jong ka women wing jong ka seng.
Ka seng ka wer ia ki ba trei ha ki homestay ne hotel bad kiba trei ing briew bad ba bylla sngi kin wan ha kane ka sngi, khnang ba ka seng kan batai shai ia ki mat trei kam ka seng na ka bha ka miat ki nongbylla.
Ka seng ka wer ruh ia ki rangbah bad samla shynrang ban donlang ha katei ka sngi ban jied ia ki Nongkitkam ba dang sah jong ka seng.
Guwahati: Ka ophis jong ka seng Asom Gana Parishad (AGP), kaba ia treilang bad ka BJP ha Assam, ka la shah hiar thma mynta ka sngi, ha kito kiba pyrshah ia ka jing pyntrei kam ia ka ain CAB.Katei ka jingjia, ka la jia ha Dibrugarh bad nangta sa ki nong pyrshah CAB, ki la leit tur bad ia halla ha ka iing sah jong U Atul Bora, ha Golaghat, kaba don ha Upper Assam mynta ka sngi hi.
Ki don da ki spah ngut kiba la leit tur sha ka ophis jong ka seng AGP bad kitei ki la lynthaw ia ki tiar ki tar bad ki jingdon jingem jong katei ka ophis kaba ha Dibrugarh.
La iathuh ba ki dkhot jong ka seng  Chatra Mukti Sangram Samiti (CMSS), ki leit tur bad halla ha ka iing sah jong U  Atul Bora, ha kaba ki la ia halla kyrkait pyrshah ia utei u nongialam, uba dei ruh u myntri ka tnat rep jong ka sorkar Assam.
U myntri, u don ha ka iing sah jongu, ha ka por ba ka don ka jingleit tur jong kitei ki kynhun, ong ka khubor.
Ki nongiakhih CAB, ki la leit tur ruh hynnin ka sngi, ha ka iing sah jong U MLA ka BJP ha Dibrugarh, U Prasanta Phukan, ha kaba ki la ia halla bad pyrta pyrshah ia ka CAB,ong ka khubor.
U Amarinder Singh, myntri rangbah ka Punjab, ula kren pyrshah jur, halor ka jingthmu jong ka sorkar India, ban pyntrei kam ia ka  Citizenship Amendment Bill (CAB).
Ha ka jingkren jong U Singh, ula ong ba un nym shah ban leit rah ia katei ka ain ha ka iing dorbar jong ka Punjab bad ka dorbar Jylla, kan nym mynjur satia ia katei ka ain, kaba long pyrshah ia ka riti synshar paidbah ka India.
U Singh, u pynpaw ba u pyrshah ruh ia ka  National Register of Citizens (NRC), ha kaba u shim ba ka dei kaba long pyrshah ia ka jing synshar laitluid jong kane ka Ri.
Haba kren ha ka prokram jong ka Hindustan  Times, hynnin ka sngi, U Amarinder, u ong “Ai ba kin wan rah ia ka  Citizenship Amendment Bill bad ioh jingmynjur ha Parliament bad hadien kata, kan sa poi sha ka dorbar Jylla jongngi bad ngin nym mynjur satia, namar ba ha iing dorbar ngi doon ar na ka lai bynta ka jingkhlain jong ka jing bun briew" bad U Singh, u ong hi ruh ba kumno kan tuklar ka sorkar Punjab, ia ka ain jong ka sorkar India.
U Amarinder Singh bad U Buphesh Baghel, myntri rangbah ka Chattisgarh, kiba dei baroh arngut ki myntri rangbah jong ka seng Congress, ki pynpaw ba ki pyrshah jur ia ka ain NRC jong ka sorkar India, namar ba ka pynbor ia ki briew ba kin phet krad na India.
Ka jingialehkai jong ka English Premier League, ka la nang iaid shakhmat bad ki dak ki shin ki kdew,  kumba ka Liverpool, ka la nang kiew shajrong, da kaba ka ioh 46 point haduh mynta.
Ka Leicester City, ka wan ba ar, da kaba ka ioh 35 point bad ka Manchester City, ka wan ba lai, da kaba ka ioh 32 point bad ka Chelsea ka wan ba saw, da 29 point bad ka Manchester United, ka wan ha ka kyrdan ba san, da 24 point bad ka Tottenham, ka wan ba hynriew da 23 point.
Ha ka jingialehkai hynnin ka sngi, ka Manchester United, ka la pynliem da 2-1 ia ka Manchester City bad ka Tottenham Hotspur, ka la pynliem da 5-0 ia ka Burnley bad ka Liverpool, ka pynliem da 3-0 ia ka Bournemouth, katba ka Everton, ka pynliem da 3-1 ia ka Chelsea.
New Delhi:  35ngut ki briew, ki la shu iap ei, hadien ka jingkem ding kaba jur bha mynta dang step phyrngab ha ka iing kaba hynriew mala ha Anaj Mandi jong ka surok Rani Jhansi.
La iathuh ba katei ka iing, ka dei ka karkhana bad kitei kiba thiah ha katei ka mala, ki dei ki nongtrei bylla.
La pyntip sha ki pulit, ha ka por 5.22 baje mynta mynstep bad la phah mar mar ia 30 tylli ki kali pynlip ding.
La iathuh ba ki don 56ngut ki briew kiba la shah set kut ha katei ka iing bad la ioh ban pyllait im ia ki katto katne bad la leit ialam ia ki mar mar sha Ram Manohar Lohia Hospital bad sha Hindu Rao Hospital.
Ki khubor ba dang shu ioh ki iathuh ba kiba iap ki la poi sha ka 43ngut ha katei ka jingpluh ding bad la iathuh ba katei ka karkhana, ka dei kaba shna ia ki synduk rah tiar lane ki luggage.
Bengaluru: Ka dor jong u piat, ka  la poi mynta sha ka T.200 shi kilo ha Bengaluru bad ka daw ka long namar ba ka don ka jingduna kaba palat liam jong u piat ha katei ka nongbah jong ka Jylla Karnataka.
“Ka dor u piat, ka la poi mynta sha ka T.200 shi kilo, ha ki katto katne ki dukan ha Bengaluru, katba ka dor die lang ka la kiew na ka T.5,500 sha ka T.14,000 shi kwintal" ong u myntri ka tnat rep ka sorkar Jylla, U  Siddagangaiah.
Ka jing donkam piat jong ka India, ka  long  150 lakh metric ton ha ka shisnem,  katba ka  Karnataka marwei ka donkam  20.19 lak metric ton.
Shillong: Ka la don ka jingpluh ding, hynnin ka nohsngi ha kudam ha Khlieh Iewduh kaba don hajan MUDA jaka pynieng kali ha Shillong ha kaba ka ding ka la bam duh hangta.
Ki Pulit  ki la pyntip ba ym don jingmynsaw ha kane ka jingjia.
Haba kylli ka daw jong ka jingpluh ding  ki pulit ki ong ba kim da tip thikna kaei ka daw jong ka jingpluh bad kadon ka jingsabut ka lah ban mih na ka daw ka jingthang ia ki jaboh na ki ing ba mar jan bad kane ka kudam.
Katkum ki pulit ki la ong ba palat hynniew tylli ki kali pynlip ki poi mar mar ban pynlip ia kane ka dingKatkum ka jingong ki pulit ki la ong ba kumba lai kynta ei ei lah shim por ban pynlip ia kane ka ding.
Ki briew kiba iohi iakane ka jingjia ki ong ba kadei ka jinglakloi jong ki pulit bad ki pulit pynlipding kaba la khanglad ia ka ding ban pur sha ki kudam ba marjan.
Ha kawei ka jingjia, ka la don ka jingpluh ding ha kawei ka kudam jong ka Meghana Marak ha Rilbong ha sngi thohdieng kaba la lah.
Ia kane ka ding lah iohi nyngkong da ki nongtrei jong kane ka kudam.
Ha kane ka jingjia ar tylli ki kali pynlip ding ki la poi sha kane ka jaka ban pynlip ia kane ka ding.
Ka Marak ka ong ba ka jinglut baroh ka la poi kumba 1 klur tyngka.
Shillong: Ka St.Joseph’s Secondary School Nongtalang,  ha ka 7tarik mynta u bnai Nohprah ka la plie pyrda ia ka 1st St.Joseph’s Football Tournament 2019.
Ka jingthmu katei ka Tournament ka long shibynta ban pynmih fund ban kyntiew iaka skul khnang ban nanglah ban pyndap pynbiang iaki jingduna ka skul.
Ha ka jingplie pyrda ia ka Tournament la don lang u BDO ka Thaiñ u Ma Damuthimi Lyndoh u ba la ong kum u Kongsan, u Headmaster ka Skul u Babu Anthony Pohrmen, u Engineer u Jiang Hat Bareh, ki nonghikai ka skul lem bad kiwei kiwei ki riew pawkhmat nongkitkam ka skul.
U BDO u Ma Damuthimi Lyngdoh haka jingai jingkren jong u, u la pynpaw ba u dap daka jingkmen ba u la ioh ban plie pyrda iaka tei ka Tournament.
U la ong ruh ba lyngba katei ka Tournament ki Samla ialehkai kin lah ban nangkiew shato phrang.
Kumjuh ruh u la ong haka jingialehkai don kiba jop bad don kiba shah rem hynrei iakata ymdei ban kynrandien kumba ong haka ktien nongwei “Failure is a Pillar to Success".
Shuh shuh u la pynpaw ba u kyrmen shkem bakatei ka Tournament kan nanglah ban nangiaid lynti shato khmat.
Shillong: U Chairman ka Confederation of Meghalaya Social Organisation u bah Robertjune Kharjahrin u la ong ba ka Sorkar pdeng hapoh ka jingialam jong ka BJP lada ka pynlong ain ia ka Citizenship Amendment Bill na ka liang ka COMSO kan ujor da ka Mokutdama sha ka Supreme Court ,"Kano kano ka ain ka ba pdiang da ka ingdorbar ka ba lah ban weng kadei tang ka Supreme Court kumta lada ki pynlong ain ia ka CAB ngin ujor sha ka Supreme Court.
"Haba ia kren bad ki lad pathai khubor mynta ka sngi, u la iathuh ba ka CAB 2019 ruh kam dei ka ba ngi lah ban pdiang namar kane ka CAB ba thymmai ruh kan trei kam tang ha ki  katto katne ki jaka jong ka Meghalaya.
U la ong ba hadien ba ki la leit ban shim ia kynduh ia u myntri ki kam pohing ka sorkar pdeng u Amit Shah ha Delhi ki la khmih lynti ba kata ka CAB ka ba  tymmai kan dei kata ka CAB ka ban iarap ia ka Jylla, hynrei kam long kumta lada ki ia nujor ia ka CAB 2016 bad CAB 2019 ka la don hi ka jingkylla hynrei kata ka CAB 2019 kam don ka jingiarap eiei.
Ha ka CAB kaba thymmai tang 97%  ki pyllait ia ka jylla Meghalaya, hynrei 3% ki khlem pyllait kum ka European ward, Cantonment board, Police Bazar bad ki jaka Sorkar (Revenew land) ki bym hap hapoh ka 6 Schedule area kumta kane ka CAB kam long kaba pura bad kane ka 3% kan sa kulmar bad kan pynmih ia ka jingshim kabu ki bar jylla, u la ong.
Ha ka bynta kaba ar ka ba lah ban ong ba ki shah shet kylla ha u myntri ka kampohing ka long ba ha kat kum ka  CAB bathymmai   ki Hindu ne ki Sikh ne ki Jain lada ki sah tang san snem, kin ioh long noh ki nong India bad kaba  pynhiar na ka 12 snem sha ka san snem ban long  nong India.
Kane ka mut lada ki nong Bangladesh kin wan kiew sha Meghalaya bad kin sah tang 5snem ki la ioh long nong India bad kata ka long ka ba ma tam ha ka ba ha ka CAB 2019 ki khlem pyllait ia ka jylla jong ngi na kata,ngin ym lah ban pdiang ia kata ngin ym shim ba ngi la ioh jingiada na ka CAB,  la bynrap.
“Na ka liang ka COMSO kumba ngi kyntait ia ka CAB 2016,  kumta mynta ruh ngi kyntait ia ka CAB 2019 kumta ban pynpaw ia ka jingpyrshah kin sa don ki jingiakhih ka ban sa pynbna, ynda la dei ka por bad kane ka jingiakhih kan bteng beit haduh ban da weng noh ia ka CAB.Na ka liang ka COMSO ka kyrshan ruh ia ki seng sain pyrthei kum ka Shiv Sena bad ka TMC, Janata Dal United kiba la mih ban pyrshah ia ka CAB ha Parliament.
Shillong: Kum shi bynta ban don ka shongsuk shong sain ha ki shnong ki thaw mynta ka kynti ka shnong Wahthabroo ka la ioh ban buh da ki CCTV ha kane ka shnong ha ka ba la plie da u Bah Ransom Sutnga.
Ha ba ai jingkren  haba plie ia ka CCTV hapoh jong ka shnong Wahthapbroo u la ong ba ka jingdon ia ki CCTV ka iarap ban ioh kem ia ki nongleh kam sniew.
U la ong ruh ka iarap ban pynshynrain ia ki nongleh kam sniew haba ki tip ba don ki CCTV.U bah Sutnga u la iathuh ba ha ka sien kaba nyngkong la buh ia ki CCTV hapoh jong ka shnong Wahingdoh, bud sa ka Mawkhar bad mynta ka dei ka Shong Wahthapbroo.
U la ong ba ka CCTV ka long ka bynta kaba khraw ha kylleng ka pyrthei.
Ka jingdon ia ki CCTV ka la iarap ia ka shnong Wahingdoh bad kum juh ruh ia ka shnong Mawkhar.
La ong ba da ka jingdon ki CCTV ki nongdih Drok,ki la shynrain mynta ban wan ha kitei ki shnong bad kyrmen ba kane kan iarap shibun ruh ia ka shnong Wahthapbroo,u la ong.
Kumba ka long mynta ha shnong Wahthapbroo la pyndait lai tylli ki CCTV bad na ka liang jong u bah Ransom u la ong ba ka jingdon ia ki CCTV ka long ban wanrah ia ka jingshong suk shong shngain hapoh ka shnong ka thaw bad kane kan iarap ban kem lada ki don ki briew kiba wan na sha bar shnong.
Ha kaba plie ia kane ka CCTV hapoh jong ka shnong la ia don lang ki riew rangbah bad ki long kmie bad ki samla jong ka shnong ban ia sakhi lang, ha ka juh ka por ha kane ka sngi la plie ia ka Taiewleh kmen jong ka shnong Wahthapbroo.
Ia ka jingialang la pyniaid da u bah Secretary shnong, la kren pdiang burom da u rangbah shnong u bah Jop Rymbai bad ia ka jingkren ai khublei la kren da ka kong Suk Shullai.
Guwahati: U Rameswar Teli, myntri ka sorkar India, ula shah khang lynti mynta ka sngi ha Naharkatia, kaba ha Upper Assam jong ka Dibrugarh District, ha kito kiba iakhih ban pyrshah ia ka ain CAB.U Teli, uba dei u myntri ka sorkar India, ula shah lymbub ha ki dkhot jong ka  All Assam Students’ Union (AASU) lem bad kiwei de ki kynhun sengbhalang.
Kitei ki la khang lynti bad ki da pyrta ruh “Khie leit noh" bad ki pynher ruh da ki lama iong.
U Teli, u leit ban shim bynta ha ka jing rakhe ia ka  Jaipur Rain Forest.
Hadien ba U Teli, ula sngewthuh ba um don jingshngain ban leit sha katei ka jaka, ula phet krad noh lem bad ki pulit kiba pahara ia u.
Kham mynshwa, la iathuh ba mynta hi ka sngi, U Phani Bhushan Choudhury, uba dei u myntri jong ka sorkar Assam, uba dei na ka seng AGP, ula dei ban phet krad na ka jingialang ha Manikpur jong ka Lower Assam, Bongaigaon District.
U Choudhury, uba dei u myntri ka tnat sam bam jong ka sorkar Assam, u leit sha katei ka jaka ban pynlong jingialang jong ka seng AGP.Shillong: U bah Robertjune Kharjahrin mynta ka sngi, haba ia kren bad ki nongpathai khubor u la ong ba ka jingpynslem jong u Lat ka Jylla, u Tagatha Roy ban soi ia ka MRSSA Ordinance kaba don ia ki kyndon jong ka ILP, ka long kum ba um suidniew ia ka jingsngew bad ka jingdonkam jong ki khun u Hynniewtrep bad u la ong shuh shuh “U dei u ei uta u Lat u ban lehkai ia ka jingsngew jong ngi ki khun u hynniew trep".
U bah Kharjarin u la ong ruh ba u kyrpad ia u Lat ka Jylla ba un soi noh ia kane ka ain Meghalaya Residents Safety and Security (Amendment) Ordinance, MRSSA namar ba na ka liang u Myntri Rangbah bad ki minister baroh ki la ai ia ka jingmunjur ban pyntrei kam noh ia ka MRSSA.“Ngi dawa ia u Lat jong ka jylla ba un soi noh mardor ia ka ain MRRSA ordinance namar kane ka ain ka ba long ka ain ban iada ia ka jait bynriew.
Ka por ka la biang, u la dep pule da ki bnai, ka jait bynriew ka dawa ban pyntrei kam noh mardor ia ka ne ka ain kala slem bah kam dei ka kam ba leh khylla mynta ka sngi" ong u bah Robert.
Baroh ki nong India ki don ka hok ban iaid katba mon ha ka ri India, hynrei kat kum ka article 19(5) ki jylla ki don  da ki lah ban teh lakam ia ka jingiaid laitluid (freemovement), hynrei kawei na ki kyndon ka long ban iada ia ki Scheduled Tribe,  te ym dei shuh ban jyrwit jyrwat ban shu ia pynslem ia ka ne ka ain MRSSA Ordinance, u la bynrap.
New Delhi: Mynta ka la thikna ba ia ka ain  Citizenship (Amendment) Bill, (CAB), yn leit rah ha ka Lah Sngi U Blei ha Lok Sabbha, na ka bynta ka jingmynjur jong ka iing bad ban ia tai ruh halor katei ka ain.
La khmih lynti ba ia katei ka ain, yn mynjur da ka Lok Sabbha, ha ka Sngi Hat Majai.
Lyngba katei ka ain, yn ailad ia ki jaitbynriew  Hindu, Sikh, Buddhist, Jain, Parsi bad ki Khristan ruh, kiba na  Afghanistan, Bangladesh lane na  Pakistan, ba kin long noh ki nong India.
Katei ka ain, ka dei kaba ki la pyrshang bha ki sengbhalang jong ka thain shatei lam mihngi bad la iathuh ba ka  North East Students’ Union (NESU), ka la khot ia ka pakhang shnong, kaba 11kynta ha ka thain shatei lam mihngi ha ka Sngi Hat Majai ban pyrshah ia katei ka ain, ong ka khubor jong ka CNN News 18.
Shillong: U bah Pyniaid Sing Syiem, Deputy Chief Executive Member barim ka Khasi District Council, ula kam  ba ki dang don sah 2 ngut ki MDC ka United Democratic Forum (UDF) ba kwah ban wan kyrshan ia ka United Democratic Alliance (UDA).
Ha ka jing ialang mynta ka sngi ha ‘Meghalya Stata Guest House’, U bah  Pyniaid Sing Syiem, u la ong ba dang don sah 2 ngut ki MDC ba kwah pyn iasnoh bad ka UDA.U bah Pyniaid u lah ong ba u dap ka jing kmen ka ba khraw ba u MDC ka Mairang u Batskhem Ryntathiang u lah wan ban pyn iasnoh ialade bad ka United Democratic Alliance (UDA).
“Lyngba kane ka jing wan kyrshan u Batskhem Ryntathiang ka UDA mynta ka lah don 15 ngut ki MDC" lah bynrap u Pyniaid Sing Syiem.
Haba kylli shaphang ka jing kam u Bah Latiplang Kharkongor ba don ki MDC ka UDA ki ba thmu pyniasnoh bad ka UDF, u bah Pyniaid u la ong ba kane ka jing kam u Latiplang ka dei tang ka ‘agenda’ jong ka UDF.Ka UDA ba ialam da u bah Teinwel Dkhar kin sah leit ia kynduh ia u lat ka Jylla ha ka 9 tarik nohprah ban pyntip sha u lat halor ka jing bun paid ka UDA.U bah Pyniaid sing Syiem u lah iaroh ia baroh ki MDC ka UDA ki ba lah ia don beit bad ka UDA naduh ba ka EC ka shah khyllem noh lyngba ka jing thep ‘vote’ u Chairman u P.N Syiem.
U bah Pyniaid sing Syiem u lah kynnoh ruh ba ka jing khyllem noh ka EC jong ka UDA kadei namar ka jing khwan jing myntoi u P.N Syiem.
Shillong: U bah HS Shylla, uba dei U Chief Executive Member barim jong ka Khasi District Council, ula khot ia ka  jingiakynduh lang jong ki nongialam  jong ki Seng Bhalang, Seng Sainpyrthei, ki Khlieh Nongsynshar Hima/Shnong, ki Nongmihkhmat baroh (MP/MLA/MDC), ki Riewkhmat bad  kino  kino kiba sngewkhia, ha ka 9tarik Nohprah 2019, ha ka por 2baje nohsngi, ha Community Hall Dong Mission.
Ka jingkhot jong utei u rangbah ia katei ka jingialang, ka long ban iakren halor ka jingpynslem u Governor ban soi (sign) ia ka  Ordinance kaba dei ka Amendment halor ka Meghalaya Residents Safety and Security Act ba la dep pynpoi sha u Govenor.
Ka Meghalaya Transfer of Land Bill 1971 ka la long ha kane ka juh ka nongrim, kata, ba ka long pyrshah ia ka clause (e) jong ka Article 19 (1) bad la phah ia ka sha ka Sorkar Kmie hynrei la mynjur namar ka Meghalaya ka dei ka jylla jong ki Scheduled Tribe ba ki lah ban thaw ain ban buh ia ka Jingpyrkhing Bashongnia (Reasonable Restrictions) katkum ka Article 19, ong U bah Shylla.
U bah Shylla, u ong shuh shuh “Mynta pat ka ia tyngkhuh bad ka clause (d) jong ka Article 19 (1) bad ka long kumjuh hi ban shah katkum ka Article 19.
“Ka ILP ka hap ha kane ka Reasonable Restrictions ba sa lah pyntreikam  ha Itanagar,  Manipur, Mizoram, Nagaland.
Ka Supreme Court badonburom ka ka niewkor bha ia kane ka Reasonable Restrictions, ka Sorkar India ka burom bha ia kane haduh ba ka pyllait ia ka CAB na ki Jylla ba la don ka ILP (Reasonable Restrictions) Kumno ia ngi ha Meghalaya tang da ine i syrngiew ka ILP ba une  u Governor un leh kyllain kumne, ka long ka bym lah ban pdiang" ong utei u rangbah.
U Bah Shylla, u ong shuh shuh ha ka kyrwoh jongu “Ngi da sngewnguh katta katta ia ka Sorkar Jylla ba mynta ba ka la pynkhlain ia ka MRSSA bad kumjuh ruh ia kiba la thaw ia kane ka MRSSA, ngin iai pyrto ia ki.
Namar ka jingkyrkieh ka kam bad ka jingkyrpad kiba bun nga la shim ia kane ka bynta ban khot ia kane ka jingialang.
Ngin sa ia rai lang ha ka meeting kaei kaba bha tam ban leh ban ioh ia ka jingsoi u Governor", pynkut ka kyrwoh na U bah Shylla.
Shillong: Ka ‘Northeast Food Show 2019’ ba lai sngi ka lah kut noh mynta ka sngi.
Ha kane ka sngi ba khatduh lah pynlong ruh ia ka ‘Chief Ministers Conclave’ ka ba lah wan shim bynta da ki myntri rangbah ka thain dong mih ngi ki ba kynthup ia u Biplab Kumar Deb myntri ka jylla Tripura, u Pema Khandu myntri ka jylla Arunachal Pradesh, u Conrad K Sangma myntri ka jylla Meghalaya bad ki myntri ka sorkar kmie ki ba kynthup ia u Rameshwar Teli myntri ba khmih ia ka tnad ‘State in-charge Ministry of Food Processing’, u Kiren Rijiju myntri ba khmih ia ka tnad ‘State Youth Affairs and Sports’ bad u B.S Pant myntri jong ka tnad ‘Tourism, Civil Aviation and Commerce & Industry’ jong ka jylla Sikkim.
U myntri ka jylla Meghalaya Conrad K Sangma u lah ong ki don palat 250 ngut ki nong ia shim bynta ha kane ka pyni rukom shet jing bam na ka ka thain dong lam mihngi bad ka lah don ruh ka jing ia thir jing mut hapdeng ki nongrep bad ki nong pyniaid hotel na kylleng ka ri India.
U myntri ka jylla u lah ong ruh ba ka sorkar Meghalaya kan sah pule bniah bha ba pyn long ain noh ia ka rukom shet ‘wine’ ha Meghalaya.
U Kiren Rijiju myntri ba khmih ia ka tnad ‘State Youth Affairs and Sports’ u lah ong ba namar ka rukom bam ka dei ka ba donkam eh ha ka imlang sah lang nakata daw ngi donkam ban pynim ia ki rukom shet bad rukom bam tynrai jong man la ka jaitbynriew ha kane ka thain dong mih ngi.
U lah kyntu ruh ia ki briew ban pyn myllen bam bam da ki jing bam tei met ki ba khlem da pyndon kam dawai ne ki ‘organic food’U Rameshwar Teli u myntri ba khmih ia ka tnad ‘State in-charge Ministry of Food Processing’ u lah ong ba ka thain dong mih ngi, kadei ka thain ka ibit ibiang bha na ka bynta ban rep ia ki jing bam khlem da pyndon kam dawai, bad u lah kyntu ruh ia ki myntri ka jylla ban ai nuksa lem ia kiwei ki myntri ha kylleng sawdong ka ri India baroh kawei.
U Biplab Kumar Deb mynri ka jylla Tripura u lah kren halor ka nong rim kumno ban pynbha ia ka rukom ai um ia ki jingthung na ka bynta ban iarap ia ki nong rep jong kane ka thain.
U lah kyntu ruh ia ki nongrep ban pynleit ing mut bha ha ka rukom ban rep ia ki soh ki ba shem tang ha kane ka thain.
U Pema Khandu u myntri ka jylla Arunachal Pradesh u lah kren halor ka nongrim ban pynneh ia ka rep ka riang bad kumno ban pynkiew ia ka jing ioh nong ki nong rep lyngba ki scheme ba pher ba pher ka sorkar kmie kiba wan lyngba ki sorkar jylla.
U B.S Pant myntri jong ka ‘Tourism, Civil Aviation and Commerce & Industry’ ka jylla Sikkim u lah kren shai halor ka rukom rep khlem pyndonkam dawai lane ka ’organic plantation’ ha ka ba ka Sikkim ka dei ka jylla ka ba nyngkong eh ha ka ri India ban ioh 100 percent ha ka rukom rep khlem dawai.
U lah ong ruh ba ka jing pynlong ia kum kine ki rynsan kan iarap shibun ia ki nong rep ban ioh jing hikai shaphnag kita ki ‘organic plantation’ kumba ka jylla Sikkim ka ioh.
Ha kane ka juh ka sngi u myntri ka jylla Meghalaya u Conrad K Sangma u lah ong ruh ba ka ne ka rynsan ‘North East Food Show’ kan long man ka snem bad la shem snem kan long ha ka 26 tarik haduh 28 tarik u Naiwieng 2020.
Shillong: Uwei u samla, uba 27 snem ka rta, uba kyrteng U Yophi Laloo, uba na ka shnong Tamu, West Jaintia Hills, ula khlad noh ha ka jing tyngkhuh kali, mynshisngi dangstep phyrngab ha Mookyndur.
La iathuh ba U Yophi, u niah ia ka kali kaba don u nomber ML 04 7303 bad ym tip satia la katei ka kali jongu ka ia tyngkhuh bad no, wat la imat, ka dei ka jing ia tyngkhuh bad ki kali heh, namar ba ula khlad hapoh jong katei ka kali hi.
Shillong:  Ka kynhun ki kali kamai hapoh ka lama ka Joint Coordination Committee of Commercial Vehicles (JCCCV) ka la dawa myn hynnin ka sngi, na u myntri ka tnad pyniaid kali u bah Sniawbhalang Dhar ban thaw noh ka sorkar da ka rukom treikam kumba leh ha jylla Sikkim, bad kiwei ki jylla, ban tehlakam ia ki kali ba nabar ban kit bad pynshang ia ki nongwankai sha ki kyndon ki kynshrot ka jylla.
Haba kren sha ki lad pathai khubor, hadien ba la iakynduh ia u myntri, u secretary u bah Kordor L Mawlong bad u chairman u bah Wandonbok Jyrwa kila ong ba kumba long mynta ka jingwan kit briew ki kali tourist taxi na Assam, ka la pynduh nong ia ki tourist taxi na ka jylla, wat ha ka jingshisha, ka dei ka lad ia ki samla na ka jylla ban ioh kam ioh jam.
Ki la ong ba ha ka shi sngi, kumba 5-6 spah tylli ki kali kamai na Assam kila wan shang sha kylleng ki jaka jngohkai ha Meghalaya.
U la ong ba la ai jingmut ha u myntri ba dei ban khang lad ia ki kali na Assam bad na kiwei ki jylla, ban leit shang kylleng hynrei ban buh noh ia ka jaka ieng jongki ban pynhap ia ki nongwankai bad kin sa shim pat ia ki kali na kane ka jylla ban leit shang sha ki jaka jngohkai kylleng ka jylla.
La iathuh ba na ka liang u myntri u la ai jingmut ia ki ban iakren kham bha bad u myntri rangbah ka jylla u Conrad K Sangma, uba bat ia ka tnad jngohkai halor kane.
Kine ki nongialam ka JCCCV kila pynpaw ba ia mynta, ki don ki jaka kum ka jaka ieng kali ha Polo, ha kaba ia ki kali tourist taxi na bar jylla kiba wan kit nongjngohkai, lah ban pynieng bad nangtei, kin sa kit pat ki taksi kamai na kane ka jylla kiba kwah ban leit kai sha kylleng ki jaka, kaba long kum ha Sikkim, bad kiwei ki jylla.
Kila ong ba kim pyrshah ia ka jingwan kit ia kito kiba trei kam sorkar, kiba treikam shimet jongki sha kane ka jylla namar ba ki don ka permit hynrei kim iahap ba kin kamai ia ki nongjngohkai kai.
Nongpoh:   U Timothy Shira, Symbud Lamphang ka sorkar jylla, myn hynnin ka sngi u la leit ban plie paidbah ia ka kawei na ki Tamasa lehkmen ki jaidbynriew Garo, ia kaba la tip kum ka ‘1st Literature and Cultural Festival" ka Tamasa kaba la pynlong da ka A’chik Literature & Cultural Committee, kaba ki  la pynlong hapoh ka shnong Rangsokona, Byrnihat Ri Bhoi District, kaba long ruh kum ka dak ban pynpaw ia ka jingsngew sarong na ka bynta ban pynneh pynsah ia la ki riti dustur.
Haba plie paidbah ia katei ka Tamasa ba ar sngi kynthih, nalor u Symbud Lamphang ka sorkar jylla, la sakhi ruh da ka jingdon u Bah Sosthenes Sohtun, MLA ka Jirang Constituency, u John Marak, Rangbah Shnong ka Rangsokona, u Bah Raju Jyrwa, Rangbah Shnong ka Borbhuin, u Nikel Sangma, ki riew rangbah, ki Longkmie, ki Longkpa na ka jaidbynriew Garo lem bad kiwei.
Haba kren ha kane ka sngi, u Timothy Shira bad u Bah Sothenes Sohtun, ki la pynpaw ka jingkmen kaba khraw, ban iohi ba ka shnong Rangsokona ka don ia kata ka mynsiem ban pynneh pynsah ia la ki jong ki riti dustur bad khamtam eh na ka bynta ban pynneh pynsah ia ka Jaidbynriew Garo.
Haba kren ai mynsiem ia la ki jong ki paradoh para snem kiba don hapoh jong katei ka shnong, u u Timothy Shira, u la ong ba lada ki leit kylleng sawdong ka pyrthei, hynrei kim dei ban klet ia la ka jong ka tynrai bad ia la ki jong ki riti dustur.
Halor kitei ki kyntien, la sngewthuh ba ka nongrim hi kaba la pynlong ia u Timothy Shira, ba un kren kumtei, ka dei hadien ba u la iohi ba bun na ki briew, kiba la shang bad kiba la sah ha kiwei pat ki jaka, ki klet noh ia ka jong ka tynrai bad kaba dei ruh ka dawbah kaba la pynlong ia ka jingnanghiar jong kiba tip ia la ki jong ki riti dustur.
Namarkata, u la kyntu naduh ka bor shnong bad ruh ki nongshong shnong ba ki dei ban don kata ka mynsiem ban ieit ia la ka tynrai, namar dei tang lada ngi lah ban pynneh pynsah ia la ki riti ki dustur bad ka jinglong tynrai ngi lah ban pynim ia ka jaid bynriew la ngi don ha kano kano ka bynta jong ka pyrthei, la ong kitei ki nongmihkhmat paidbah.
Shillong:  U myntri rangbah ka jylla Tripura u Biplab Kumar Deb u lah ong ba don napdeng ki myntri rangbah ka jylla ka thain lam mihngi kiba pdiang ia ka Citizenship Amendment Bill (CAB).
U lah ong ruh ba kane ka bill ka dei na ka bynta ban ia da ia ka thain bad ka ri baroh kawei.
U Biplab Kumar Deb u la kyntu ruh ia baroh ban pule sani bha ia ka CAB bad ka NRC shwa ba kin pyni jing pyrshah ia ka sorkar kmie.
U lah ong ruh ba ki jaka ba don hapoh ki sixth Schedule kin long ki atiar ban iada ia ka jaid byriew ha kane ka thain.
Ia kine kyntien u lah kren mynta ka janmiet hadien ba lah wai ka ‘Chief Minister Conclave’ ha polo Shillong.
Na ka liang u myntri ka sorkar kmie ba dei khmih ia ka ‘State Youth Affairs and Sports’ u Kiren Rijiju u lah ong ba ki paitbah ka dong lam mihngi kim dei ban tieng than ia ka Citizenship Amendment Bill (CAB) namar ka sorkar kmie ka lah pynkhreh lypa ia ki ain ban iada ia ki rit paid ka don la mihngi.
U lah ong ruh ban ha shwa ba ka kane ka bill lah rah sha ka ing thaw ain ka ri, ka sorkar kmie ka lah pyrkhat sani bha ia ka jing ang nud ka thain dong lam mihngi.
Ha kawei ka liang u myntri rangbah ka jylla Arunachal Pradesh u Pema Khandu u lah ong ba ka jylla Arunachal ka lah don lypa ki ain ba khlain kum ka ILP ban iada ia ki paid ka jylla khamtam baN iada na ka jing wan ka CAB, tangba ha ba kut un ieng beit ban ai jing kyrshan ia ki paid ka dong lam mihngi.
U lah ong ruh ba lada ka jingwan ka CAB kan kthah shubun bha ia ka thain lam mihngi un leh katba lah ban wad ki lad ki lynti ban iada ia ka thain dong lam mihngi.
Nongpoh: Hynnin ka sngi kaba u Bah Coming One Ymbon, Myntri ka tnat PWD Building ka sorkar jylla, u la leit ban plie ia ka Inspection Bungalow, ne ka jaka sah ki heh ophisar sorkar kaba don ha ka shnong Kynton Phanram Umden, u la ong ba ka por kan sa wan ba u Bah Mayraldborn Syiem, MLA ka Nongpoh na ka Party Congress, un sa donlang bad ngi, kaba mut ha ka Party NPP, kaba dei ka utei u Myntri ka sorkar u don mynta.
Watla u Bah Coming One Ymbon, u khlem da batai bniah halor ka jingmih jong u na ka Congress sha ka NPP, hynrei u la shu ong ba u la long teng u nongmihkhmat na ka party Congress ha ki ar sien kynthih jong ki snem kiba la leit noh bad mynta pat u la don sha ka Party NPP, kaba dei ruh ka party kaba la ialam khmat ha kane ka sorkar MDA kaba mynta.
Marsien iohsngew ia kitei ki kyntien kaba la kren da u Bah Coming One Ynbon, shait la rkhie khlem sangeh da ki paidbah bad ki heh ki hain kiba la donlang ha katei ka sngi.
Kiba la donlang ha katei ka sngi, ki kynthup ia u Bah Mayraldborn Syiem MLA ka Nongpoh Constituency, u Bah Balajied Ranee, MDC ka Nongpoh, u Bah K.K.Mawa, SE,PWD Building, Shillong, u Vincent Syiem, Syiem ka Raid Nongtluh, u Bah J.M Syiem, President ka Synjuk ki Rangbah Shnong, ki nongialam shnong lem bad kiwei kiwei.
Halor katei ka Inspection Bungalow, u Bah Coming One Ymbon, u la ai ka jingiaroh sha ki nongialam ka Raid Nongtluh, namar ka jinglah jong ki ban ai sngewbha ia katei ka jaka sha ka sorkar ba kan buh ia katei iing kaba long kum ka jaka sah ia ki heh ophisar sorkar.
Namarkata, haba iadei bad katei ka iing kaba la plie paidbah hynne ka sngi, na ka liang utei Myntri Sorkar, u la kyntu ia ki nongialam Raid, Shnong bad khamtam ia ki paidbah, ba ki dei ban sumar bha ia ka, khnang ba kan neh bad ba yn lah ban pyndonkam ha kata ka dur kaba dei bad ka ban sa ai jingmyntoi ia ki paidbah nongshong shnong jong katei ka thain hi baroh kawei.
Ki la don bun kiba la ai jingkren ha katei ka sngi, kiba kynthup naduh u Bah Mayraldborn Syiem, u Bah Balajied Ranee lem bad kiwei ki riew rangbah jong katei ka thain.
Ka sur kaba la mih na ki riew rangbah ka thain Umden, ka long ba ki la buh ka jingkyrpad sha ka sorkar jylla ba ki dei ban pynkhat lem na ka bynta ban maramot ne ban shna thymmai ia ka surok na Nongpoh sha Umden, kaba dei ruh ka surok kaba la pyndonkam da ki spah tylli ki shnong kiba don ha katei ka thain.
Shillong: U MDC ka Mairang, U bah Batskhem Ryntathiang, uba dei na ka seng Congress, ula weng noh ia ka jingkyrshan jongu, ia ka Executive Committee jong U bah Latiplang Kharkongngor, hynrei un kyrshan noh ia ka kynhun United Democratic Alliance (UDA), ba la ialam da U bah Teinwel Dkhar jong ka seng UDP, ong ka khubor, ba dang shu ioh mynta ka sngi.
Lyngba ka rai jong U Bah Ryntathiang, kumta ka jingdon briew jong ka UDA, ka la poi mynta sha ka 15ngut bad ka jingdon briew U Bah Latiplang, ka la hiar sha ka 14ngut, lada khein lang bad U Bah PN Syiem, uba dei u lamphang dorbar.
U MDC ka Mairang Constituency u Bah Batskhem Ryntathiang mynta ka sngi u la iathuh ha ki ladpathai khubor ba un weng noh ia ka jingkyrshan na ka UDF ka EC thymmai jong ka KHADC bad un kynshan noh ïaka EC barim kata UDA.Ha ba iakren bad ki lad pathai khubor u la iathuh ba ka jingwan jongu shane ban pynpaw ba un weng noh ialade na ka jingkyrshan ia ka UDF, namar  ka jing lynga ka mynsiem ban shu peit kai ia ka jingiaknieh bor ha KHADC ki briew kim long ki ba iaid shah bad ki ban  ia map ki bym long ki ba iatei ia ka jait bynriew kumta u iathuh ba ula shim ia ka rai ban weng noh ia ka jingkyrshan ia ka UDF bad ym dei ba thrang ia ka pisa ne ia ka shuki.
U la ong ruh ba ka EC barim ka la trei ia kaba bha tam, khamtam ia u bah Paul Lyngdoh ha ba khyllem ka EC barim ki bar jylla ki da shad kmen namar ba u shah bathar ki la lait noh na ki lada ka jingialeh ka long tang ha pdeng jong ngi yn ym don shuh ki nong iada ia ki jait bynriew nga wan hangne ban pynpaw bad pynshongdor ia ka jingtrei jong ka EC barim kim shem la shong kli kti ki la leh lut ia ka badei kum u bah Paul ngi dei ban ai mynsiem ym ban tan ia ki.
"“Nga buh ia ki jait bynriew shakhmat nga khlem kynduh ia ka ia ki UDA ngam ithuh bha ia u bah Paul bad ngam treh ia ka shuki EM nga dang tymmai ha kane ka kam bad  haduh da kut kane ka san snem ngan shong khlem shuki ruh hynrei nga wan ban buh ia ka jait bynriew shakhmat nga wan ban shakri ia ki jait bynriew u la bynrap" ula ong.
U la ong ruh ha District Council ngi don ki khasi suda haba iohi ia ki jingduna ngi dei ban ia pynbeit ba kam dei ban pynkhyllem ia ka EC na ka por sha ka por ka la ijah burom ,San snem  ki CEM ki wan san ne hynriew ngut ki kam ka Council kim iaid shuh  ki la shu dkoh lut la kin trei kam ne kin ia beh briew dei na kata ka daw ba nga weng ia ka jing kyr shan  jong nga ia ka UDF.“Ngam leh pyrshah ia ka party Congress, hynrei kam don ka ain ka ban khang ba u Congress um lah ban ieid ia ka jait bynriew kynta nga wan hangne ban pynbna ba ngan weng noh ia ka jingkyrshan ia ka kynhun ba thymmai ba ngi la thaw.
Nga jied ban im marwei ban ia ki paralok ki ba ialam bakla da ka ba burom ia u bah Paul Lyngdoh bad ia ka EC  barim bad ngan kyrshan ia ka jingtrei kam ka EC na shabar" ong u bah Ryntathiang.
Pynpaw ia ka mynsiem Ieid ri bad jaitbynriew ym tang na shyntur, hynrei kum U Tirot Sing Syiem.
Lada phi shukor phin hap iaid da khongpong hadien.
Namar ka horse trading at KHADC has gone up and up.
Bhai ek ghoda ya ghodi crore pe pauch gya.
Te yn pyndap bai thied kulai ne shna fencing iada jait bynriew?Shabas bah ryntathiang, Kum ka kyrteng Kum ka Kam, ki paidbah baroh ki iohi is kata ka Kam ka kren kham jam ban is ka ktienLada don kum i bah ryntathiang tang 5 ngut ha KHADC ka jaitbynriew khasi jong ngi kan dang iai im, hynrei te lh noh shariat.
Shillong: Ka CoMSO, ka kynhun jong ki sengbhalang bapher, ka kren shai mynta ka sngi, ba kam pdiang satia ia ka CAB ( citizenship amendment Bill 2019).
Katba kum katei ka seng, la iathuh ba ka Meghalaya, kam lait satia na ka ain CAB ha baroh kawei ka Jylla bad nangta, ki don tang lai tylli ki jaka ba ki sah ki tribal, kiba lait na ka CAB ha Assam.
Ka Manipur baroh kawei ka hap lut ha ka ain CAB bad ki jaka ba sah ki bar Jylla ha Tripura, kin hap ha u pud u sam ka CAB.Ka CoMSO, ka ong ba ka Meghalaya, ka dei ka Jylla, ka bym don ILP bad U Lat ruh u pynslem kai ban soi ia ka ain  MRSSA bad kumta, ka Meghalaya, kan dei ka jaka sah kaba kin wan rung sahuh ki khar Bangladesh, lyngba ka CAB, ong katei ka seng.
Ka ain ka ong shuh shuh ba la nang pynlyngkot ia ka por jong kitei ki bar ri, na ka 11 snem sha ka 5 snem bad kumta ki Hindu na Bangladesh kin kylla nong India bad kumta ki khar Bangladesh, kiba dei ki Hindu, kiba la don sa snem ha India, ki la kylla long nong India ba pra bad kan dei sa tang ka por, lano ba kan urlong ba ki 2 klur ki khar Bangladesh, kin kylla long noh ki nong India ba pura.
Ka  Confederation of Meghalaya Social Organization (COMSO), ka pyrshah ia kane ka ain bad la dawa ba ym dei ban pyntrei kam ia kane ka ain ha kano kano ka dur ruh, ong ka kyrwoh na u bah Robertjune Kharjahrin, Chairman , COMSO.Ka la long ka jingpynpaw bieit ka bakhraw na ka liang u Governor badonburom jong ka Meghalaya, u Tagatha Roy, haba haduh mynta ruh um pat ai ia ka jingmynjur jong u halor ka jingpynkylla (amendment) ia ka MEGHALAYA RESIDENTS SAFETY AND SECURITY (AMENDMENT) ORDINANCE, 2019.
Ym tang ba ka pynpaw ia ka jingbym-shemphang jong u ia ka Constitution ka India, hynrei ka pynpaw kaba khlem da lah ban burieh ia ka jinglong shahliang (communalism) jong u kaba la pynlong ia u kat haduh ban ialeh pyrshah ia ka rai jong ka Cabinet jong ka Sorkar Meghalaya ha ki ar bynta, kawei ka jingkyntait ia ka jingbthah ka Sorkar ban wallam da ka Administrator Rule ha KHADC, bad kawei pat ka jingpynslem ban ai ia ka jingmynjur halor katei ka Ordinance, namar ha baroh ar tylli kine ki kam, ka don na sha lyndet ka jingtrei-borbah ki heh-paid ka India kiba ha Shillong kaba ngi tip shai kdar ba kim ialeh pyrshah shuh ia ngi da ka bor kum ha ki por mynshwa (1979) hynrei ki trei napoh da kum kine ki lynti.
Kane ka dei kata kaba ki ong ka OPEN SECRET.Ha ka Constitution ka India ngi tip shai kdar ba ka treikam KA JINGPYRKHING BASHONG-NIA (Reasonable Restriction) kumba la thoh shai kdar ha ka Article 19 (5) bad 29 jong ka Constitution ka India : Quote “Nothing in 2[sub-clauses (d) and (3)] of the said clause shall affect the operation of any existing law in so far as it imposes, or prevent the State from making any law imposing, REASONABLE RESTRICTIONS on the exercise of any rights conferred by the said sub-clauses either in the interests of the general public for the for the protection of the interests of any Scheduled Tribe.
" Unquote Ka klos (d) ka thoh kumne Quote “to move freely throughout the territory of India;" Unquote ka klos (e) ka thoh kumne Quote “to reside and settle in any part of the territory of India;" Unquote Ka Article 29 ka thoh kumne Quote – “Cultural and Educational Rights : 29.
Protection of interest of minorities.
– (1) Any section of the citizens residing in the territory of India or any part thereof having a distrinct language, script or  culture of its own shall have the right to conserve the same.
"Ka Meghalaya Transfer of Land Act, 1971 kaba ha ka jingshisha ka long pyrshah ia katei ka klos (d) jong  ka Article 19, hynrei la shah ia ka namar la niew ia ba ka dei ka Jing-pyrkhing Bashongnia (Reasoble Restriction) ban ia da ia ngi ki Scheduled Tribe ha Meghalaya, kata, da kaba phai sha ka Article 19 (5) bad Article 29 (1).
Kumjuh ruh mynta ka MEGHALAYA RESIDENTS SAFETY AND SECURITY (AMENDMENT) ORDINANCE, 2019 ka long pyrshah ia ka klos (e) jong ka Article 19 ka Constitution ka India, hynrei namar ba la thaw ia ka na ka bynta ban iada ia ngi ki Scheduled Tribe ha Meghalaya, ka long bieit bad paw bieit palat ia u Governor ka Meghalaya wat tang ban pynslem kumne ban soi ia katei ka Ordinance.
Ki Jylla kum ka Arunachal Pradesh, Mizoram, Nagaland, Manipur ki la ioh syndon da ka ILP naduh mynshwa, hynrei ia ngi ha Meghalaya ngi dang sdang tang da kane ka MRSSO 2019 kaba long tang kum ka syrngiew jong ka ILP ruh, une u Governor uba mynta, u Tagatha Roy, u dang pynslem.
Namar ar tylli ki jingma kiba ap ia ngi mynta, ka jingwad jaka rieh jong ki 40 lak ki bym dei ki nong-India kiba la shem ha Assam, ki la nang bsut sha Meghalaya kum ki nongwad dawai ne shah sumar ha NEIGHRIMS dang step phyrngab bad man la ka sngi ki wan da ki bus na Assam; nangta sa kita ki heh-paid ki ban dang wan na Afghanistan, Pakistan, Bangladesh ynda la dep mynjur ka Parliament ia ka CAB, ka la dei ia ngi ban dawa ban weng noh ia une u Governor u bym sngewthuh ia kane ka hok ba ka Constitution ka India ka ai ia ngi ki rit-paid (minority), ngi ki Khasi-Pnar bad Garo ngim dei tang ki rit-paid (minority) hynrei ngi la dei ki ban sa duh-jaid namar ka jingshong-kha khleh bad ki heh-paid ka la jan long kumba sar ka khlam! Namar-kata, ngim banse ban dawa ban ioh noh da u Governor u bym long communal bad u bym long Anti-Constitutional hynrei da uba long Pro-Tribal bad Constitutional.
Kumta, nga kyrpad da kaba sngewrit ia ki Seng Bhalang baroh ban klet ia kano kano ruh ka jingiapher jingmut ban khot ia ka jingialang paidbah kloi kloi khlem da pynslem ban pynpaw ia ka jingsngewpyrshah jong ngi ia u Governor uba mynta halro kitei ki daw bad ba ka Sorkar India badonburom  hapoh ka jingialam bastad jong  u Hon’ble Prime Minister, Narendra Modiji, ban weng noh  shisyndon ia u Tagatha Roy kum u Governor ka Meghgalaya bad wan rad da uwei pat u Governor lada ioh da u Tribal kan bha shibun.
Bah HS Shylla.
Ki paidbah ka Jylla Assam, ki khie bitar jur, halor ka jing thmu ban pyntrei kam ia ka  Citizenship (Amendment) Bill (CAB), ha kaba yn wan rah ia kitei ki poiwir ha ka Jylla Assam ruh bad kum ka dak jong ka jingsngew pyrshah, ki la don bun ki samla, kiba la iaid lyngkhuid hynnin ka janmiet ha Chabua, kaba dei ka shnong jong U Sarbananda Sonowal, myntri rangbah jong ka Assam, kaba don sha Upper Assam jong ka Dibrugarh District.
La iathuh ba san ngut na kitei ki samla kiba ia khih, ki la law lyngkhuid ia ki jain jongki bad iaid pyrshah ha ka surok bah NH 37.
Kitei ki san ngut ki samla, ki long U Durlav Baruah, U Pradipta Phukan, U Jagjit Gohain, U Deepjyoti Handique bad U Dipankar Gohain.
“Ka jingiaid lyngkhuid, ka dei ka dak kaba pyni ba u paidbah ka Assam, u khie bitar jur bad u pyrshah ia ka ain CAB bad kane ka jing pyrshah, ka long ba ngin phah ia ka khubor sha ka sorkar India, ba ngi pyrshah ia ka ain  Citizenship Amendment Bill," ong uwei na ki nong iakhih paidbah.
Mynta ka sngi ruh ka la don ka jing ia khih paidbah, ba la pynlong da ka  All Assam Students’ Union ha ryngkat bad ki 30 tylli kiwei pat ki sengbhalang, ha kaba ki la khang lynti ar kynta ha ka surok bah NH 37 ha Lahowal.
Ki la don kiwei pat ki jingiakhih ruh ha ki bynta bapher jong ka Assam, ba la ialam da ka seng Congress, ba la ialam da ka AASU bad kiwei de ki seng bhalang mynta ka sngi, ban pyrshah ia ka jing pyntreikam ia ka CAB.Shillong: Ka Khasi Students Union Hingaria Unit , East Jaintia Hills District ka pynpaw ia ka jingsngewnguh ia u DC ka East Jaintia Hills halor la jingshimkhia ban siew ia ka bai lutksan jong ki trai jaka.
Kumban shu pynkynmaw ba ha kaba iadei bad ka jingshim jaka jongka sorkar haka ban pyntrei ia ka jingker sainar shiah ha border Indo-Bangla ki paitbah nongshong Shnong ka Hingaria, ki la dep ioh jingsiew ha u snem 2017 da kumba 107 tylli ki longiing.
Hadien ba la ioh ia ka jing ujor na ki paitbah ba dangdon ki bympat ioh iaka jingsiew iaki mar rep ki mar riang kiba la shah pynjot ha ka NBCC Company, kumta ka seng  hapoh ka jingialam u Samla Garnes S Talang Secretary ka KSU Hingaria Unit bad u Samla Shaniah Shkem Dkhar Asst Finance KSU Jaintia Hills Unit , ka la leit ban buh biang da ka dorkhas na ka bynta ban kyrpad ia u DC ka East jaintia u ma MS Lhuid ha kata ka snem 2017.
Naduh u snem 2017 ter ter haduh mynta u snem ruh ka Seng khlem shongthait ha ryngkat ki bor shnong ka la iai leit buddien ia kane ka kam da kaba ka la leit moh bun bun sien sha ophis u Bah FM Dopth DC ba mynta ka East Jaintia Hills.
Kane ka jingbuddien jong ka Seng kam shym long lehnohei, kumta ha ka 3tarik Nohprah 2019 da ka jingtrei shitom u DC, la lah ban pyllait biang ia ka bai lutksan sha ki 85 ngut ki paidbah watla ka jingsiew pisa ka long tang kumba 50% eiei ruh.
Ka seng  ha kajuh ka por ka kyrpad ia u DC ba un leh khamkloi ia kaba dangsah khnang ba kan ym buh jingeh ia ki paitbah.
Sa shisien ka Seng ka ai khublei bad sngewnguh ia u DC bad EAC namar daka jingtrei shitom jong ki, la lah ban pynurlong ka jingthrang u paitbah khamtam ki paid nongshong shnong ka Hingaria.
Ka Seng ka kyntu iaki katto katne ki briew kiba wan ban tuklar halor kane ka kam ba kin sngewbha ban iatrei lang bad ka bor shnong bor thaw, ym ban shu leh shongshit khlem da tip ia ka sdang ka kut, pynkut u kyrwoh na u President  ka KSU Hingaria Unit u Samla SS Lamin.
Baroh saw ngut ki nongbat bor, ia ka doktor Veterinary, ki la iap mynta ka sngi, ha ka jingshah khyrwit kuli ha ki pulit ha Shadnagar, ha ka jing ia siat mar kylliang mynta ka step, ong ka khubor.
Ka jingjia, la iathuh ba ka dei ha ka por 6.30 mynta mynstep, ha kaba la ialam ia kitei ki saw ngut, sha ka jaka jong ka jingjia, ba kin pyni, ia kaei kaba ki la dep leh, na ka bynta ka jingtohkit jong ki pulit.
“Ki knieh noh ia ki suloi na ki pulit bad ki la siat ruh ia ki pulit bad ki pyrshang ban phet na katei ka jaka.
Ki pulit ki la siat kylla ia kitei ki nongbat bor kynthei bad arngut na ki pulit ruh ki la mynsaw, ha ka jing ia siat mar kylliang" ong ka khubor.
La iathuh ba la siat iap ia kitei ki saw ngut ha kajuh ka jaka hi, ha ka surok bah NH 44, hajan Hyderabad, kaba dei ruh ka jaka ba ki la pyniap ia ka doktor kaba 26 snem ka rta, ha ka 28tarik Naiwieng 2019.
La iathuh ba ia katei ka doktor mrad, la bat bor bad hadien kata la thang im da kitei ki saw ngut ki briew.
Ki pulit jong ka Cyberabad, ki iathuh ba kitei ki saw ngut ki la pynpei lyer ia ki shaka jong ka scooter ba ka shong katei ka doktor bad hadien kata, ki sa rah bad bat bor ha kawei ka jaka, kaba don hajan kawei ka jaka khrong pisa ia ki trok.
Kitei kiba donkti ha katei ka kam, ki long U Mohammad Areef, Jollu Shiva, Jollu Naveen bad U Chintakunta Chennakeshavulu.
U Mohammad Areef (25), u dei u nongialam katei ka kynhun bad u dei u nongniah trok.
Shillong: Ka Superintendent of Police (SP) Shillong I kong Claudia Lyngwa myn hynnin ka sngi, i lah ong ba ka jing tohkit ka dang iaid shakhmat halor ka jing jah klep ka pisa na ingmane Mawkhar Presbyterian.
Haduh mynta ki pulit ba tohkit ia kane ka jing jah klep ka pisa na ingmane Mawkhar kim pat lah ban pyn thikna haduh katno ka kot ka jing jah ka pisa.
“Haduh mynta ngim pat lah ban batai thikna katno ka pisa ka jah tangba ngi tip ba ka lah kot sha ka 5 klur duna ei ei" lah bynrap i kong Claudia.
Ka kong Claudia ka lah ong ba kim pat lap ia ka tynrai jah ka pisa tangba ngi lah ban ong ba kane kadei ka jing leh torti ki nong ‘audit’ ia ki kot ki sla ka ing mane.
“Haduh mynta ngi lah ban shu ong ba kane ka jing jah ka pisa haduh 5 klur duna kadei ka ba ki nong  ‘audit’ ki lah shaniah palat ia u chokidar khlem da pule bniah ia ki kot ki sla ka ing mane".
Ha ka taiew ba lah dep ka don ka jing saphriang ha ki social media ba ka pisa ba jah na ingmane Makhaw Presbytarian ka lah kot haduh 4 klur 67 lak tyngka.
Kumba shu pyn kynmaw ki pulit ka Lumdiengjri ki lah kem ia u Alfast Bareh u ba dei u chokidar ka Mawkhar Presbyterian haka 5 tarik Nailar 2019 hadein ba ki rangbah balang ka Mawkhar ki lah ai da ka ejahar pyrshah ia u halor ka jing jah klep ka pisa ka ba kot haduh 3.26 klur.
Shillong: Ka  RBYO (Ri Bhoi Youth organisation) Sengkmie ha ka jingialam u president u samla Baiateilang Lapang, ka ai jing kyrshan tyngeh, halor ka bamsap iaka jingot lum ha umktieh (umroi) ban pynheh ia ka kad liengsuin ka umroi airport ka jing bamsap kaba la kot sha ka 12 klur duna ei ei kaba la paw lyngba ki lad pathai khubor myn haka 2 tarik mynta u bnai.
Ka Seng RBYO ruh kan iaid beit sha khmat ban iatreilang bad utei u samla khnang ba ka jyrsieh bamsap kan paw shabar bad ia kiba donkti dei ban pynshitom kat kum ka ain lada dei ia ki officer sorkar ne wat ia ki contractor ruh kumjuh lymba kane ka jingbamsap ka la wanrah ruh ka jingshah pynjulor kaba shyrkhei ia ki paidbah nong shnong shnong jong ka Umktieh pyllun haba kila duh ia ki jaka puta ki jaka rep jaka riang bad kaba ha khmat kila duh ruh ia u budlum uba dei u surok te kumta ka Seng RBYO ka dawa ba dei ban tohkit mardor da ka CBI halor kane ka kam bamsap bad naka liang ka Seng ka kyrpad ia ki paidbah ban ai ka jingkyrshan ba pura bad ha kajuh ka por ka seng RBYO ka dawa ruh na sorkar meghalaya ba kan shim ka jingkit khlieh halor kane ka jingbamsap bad ia ka jingduhnong jong ki paidbah.
Shillong:Ka bor synshar ka East Khasi Hills district ka la peitngor bha ia ka jingkiew dor jubor u piat ha iew ha hat.
“Ka dor u piat ka shong na ki nongdie lang na ba wan na Assam," la ong ka Deputy Commissioner ka East Khasi Hills ka kong Matsiewdor War.
Katkum ka jingong ka kong Matsiewdor, ka sorkar jylla kam lah ban buh dor khutia ia u piat namar ba ka lah ban kiew ban hiar.
Ka dor u piat ia mynta ka la kiew shaduh 80-90 tyngka shi kilo ha ka nongbah.
Ka DC ka la ong ba haduh mynta, ka dor piat na Guwahati ka long 78 tyngka (ba lieh) bad 80 tyngka (ba saw).
Ka dor ha Shillong ka long 78 tyngka (ba lieh) bad 82 tyngka ( ba saw).
La iathuh ba la don tang uwei u nongdie lang ba la sei piat na Guwahati, ha kaba la shaniah ban pynpoi piat na Guwahati.
Kane ka jingkiew dor u piat ka la pynshaiong ia ki paidbah namar ka jingkiew dor ka long kaba jubor haduh katta katta hynrei la iathuh ba kum kane ka jingkiew dor, ka la ju don teng ruh ha ki snem ba la dep.
Ka jylla Meghalaya kaba shu shaniah naphang ia ki mar bam nabar, ka la kham ktah jur ym tang ia u piat lada don kano kano ka jingkiew dor ki mar bam mar dih.
La iathuh ba ka jingkiew dor jong u piat ha une u bnai kaba la long shaba palat bad kaba la poi haduh ka T.90 tyngka ha Iewduh bad T.100 tyngka hapoh ki dukan shnong.
Haba ioh ban kynduh ia ki nongdie bad katto katne ngut ki nongthied, ki la iathuh ba kane ka dei kaba shisha.
Ki nongdie khutia hapoh Iewduh ki la ong ba ha u bnai Risaw ka dor jong u Piat ka la poi kumba T.60 tyngka bad ka la neh kumba shi bnai tam, hynrei kyndit kynsan ha une u bnai tang ha kine ki ar taiew ka dor jong u piat ka la kiew T.80 uba kham pdeng haduh T.90 uba heh bad ki dukan hapoh ki shnong pat kin hap ban die T.100 tyngka ha ka shi kilo namar kin hap ban pynmih ia ka bai kit.
Don napdeng ki nongdie pat ki ong ba kane ka jingkiew dor jong u Pait ki la long na ka daw jong ka jingduna ka jingpynpoi ne sam (Supply/Stock) bad ba duna mar hapoh Iewduh.
Napdeng kiwei pat ki nongdie ki la pynpaw pat ba kane ka jingkiew dor jong u Piat hapoh Iewduh ka lah ban long ba ka don ka jingshalan sha kiwei pat ki jylla ne wat sha ri Bangladesh, uba la pynpoi hangne hapoh jylla bad kim ngeit satia ia ka jingong kiwei pat ba kadei ka jingduna u Piat, namar haba ki leit thied na ki nongkhaii dei lang kiba don ha Paltan Bazar ki la lap ba kam don ka jingduna jong u piat ha kaba ki la pynpaw ruh pat ia ka jinglyngngoh ha kano ka rukom la pynkiew dor ia u piat.
“Ka dor die lang ia u piat ha ka 100 kilo ka la poi T.8000 hajar tyngka bad kane ka pyni ia ka jingpynkiewdor bad ia kane lah ban iathuh lypa sha ki paidbah ba u piat un dang kiew shuh shuh haduh ka Christmas, bad kane ka jingkiew dor wat ma ngi kiba die hapoh Iewduh ngi shem jynjar bha namar lah duna palat shibun shah kiba wan thied bad kane ka la ktah palat ia ka Iew ka Hat," ong uwei napdeng ki nongdie Piat ha Iewduh.
Halor kane ka jingud jong ki nongdie Piat ha Iewduh halor ka jingduna bad hiar palat ka iew, lah iohi ruh ba kane ka la long shisha naba la shem ba ka basa die Piat bad Phan hapoh Iewduh ka la kynjah shibun haba nujor kum ha kiwei ki sngi kiba la dep, ban iohi ba bun na ki paidbah ki iabeh shwa ia ka bam ka sa, ban ia kiwei.
Lah ban iohi ruh ba bun na ki nongdie ki shu ia shong kai bad pynpaw ruh ba kumba ju long ha ki sngi bad ki bnai ba la leit noh, kiba thied ia u Piat bad u Phan ka la long beit da ki phew kilo, hynrei mynta wat na Iewduh ruh ki briew ki la hap ban thied noh tang shiteng kilo bad wat shi pawa, ha kaba ia kane ki ju thied napoh ki dukan shnong naba ki don kam kyrkieh ne tang khyndiat bad lada ka iai long kumne da kumno pat ki dukan shnong ki die.
Shillong:  Ka Khasi Students’ Union Wahkaliar Unit ka la lap ba ka jingpyntrei ia ka madan phutbol ha wahkaliar ka dang sahteng haduh mynne mynta.
Ia kane ka madan phutbol la pyntrei da u chairman jong ka Wahkaliar sports club lyngba ka skhim Border Area Development Project(BADP)2013-14 kaba long 5 lak tyngka.
Katkum ka work order ba lah ioh kopi na ka ophis treikam jong ka Border Area Development Officer(BADO)Shella Bholaganj,Sohra,ka seng ka lah lap ba lah ai por 6 bnai ia ka club ba kan pyndep ia kane ka jingtrei, hynrei haduh mynta la jan 6 snem ym pat shym la lah ban pyndep satia.
“Naduh ba sdang pyntrei ia kane ka madan,ha ka jaka ba kan nang kham bha pynban ka nang jot nang sniewdur bad haduh ba ym idei shuh ban ong ba kadei ka madan phutbol bad hato kane ka skhim ka dei ban trei pynbha ne ban pynjot pynpra"la ong u president jong ka KSU wahkaliar unit, u samla carmel Fedrick Malngiang.
Na ka liang jong seng ruh ka dap da ka jinglyngngoh ba khraw ba dei haduh ba ynda ka KSU Wahkaliar unit ryngkat ka jingsynran lang jong ka KSU Sohra circle, ki la leit mih sha kane ka ophis bad na ka liang jong u BADO ryngkat  u junior engineer jong ka Border Area Development Officer ki sa sdang ban khohreh ban wan thew wan woh ia kane ka madan.
“Lada ym dei ba ka seng ka leit mih ha ophis BADO, katta na ka liang jong ka ophis kin dang sngap man man ha ka ban leit thew leit woh ne ban leh ei ei ha kaba iadei bad kane ka madan kane ka madan" la ban biang u president jong ka KSU Wahkaliar Unit.
Ka seng ka pynpaw ia ka jingsngew bynñiaw bad sngew bitar halor kane ka mat.
Shuh shuh na ka liang jong ka seng ka la ong “Ngim tip mano ba duna bad mano ba tam,hynrei na ka liang jong ka seng ngin iai buddien ban pynioh ia ka hok jong u paidbah la kadei ha kano kano ka rukom ruh".
Khatduh khatwai na ka liang jong ka seng ka kwah ban buh jingkylli ba balei haba ha ka work order la thoh ba hap ban pyndep hapoh 6 bnai, hynrei mynta la jan hynriew snem ym pat lah ban pyndep bad balei ruh na ka liang jong ka tnat treikam kam lah ban leh ei ei halor ka jingpynslem ban pyndep ia kane ka madan, ong ka kyrwoh na u samla Carmel Fedrick Malngiang, President KSU Wahkaliar Unit.
Shillong:      Ka la pyn kyndit ia ki nong iaid lynti haba ka la nang khuid biang ka wah umkhrah khamtam ha ki thain Polo.
Kane ka jing khuid biang ka wah Umkhrah ka dei hadien ka Shillong Municipal Board (SMB) ryngkat ka jing ia trei lang kato katne ngut ki riew paitbah ki ba lah shim khia ban pynkhuid ia kane ka wah ka ba dap tang da ki niut ki nier.
Ka jing sdang pynkhuid ia ka wah umkhrah da ka Municipal Board ka long hadien ka sorkar Meghalaya ka lah ioh jing iarap pisa na ka Meghalaya Basin Development Authority (MBDA).
Ka MBDA ka lah mang haduh 16 lak tyngka na ka bynta ban pynkhuid ia kane ka wah Umkhrah khamtam ha ki thain Polo.
Kane ka jing pynkhuid ka long ruh ban khring ia paitbah na ka bynta ka ‘North East Food Show’.
U Myntri ka tnad pynroi sor u bah Hamletson Dohling u lah ong ba ka sorkar ka donbok eh ba ka Meghalaya Basin Development Authority ka lah iarap da ka pisa na ka bynta kane ka projek.
U myntri u lah kyntu ruh ia ki Dorbar shnong bad ki paitbah baroh ban ia snoh kti lem bad ka sorkar ban pynkhuid ia ka wah umhrah baroh kawei,Ka Shillong Municipal Board ka lah ker ruh da ki jing ker nar napdeng ka wah ha thain Demseiniong khang ba ki nuit ki nier kin sah kut shiteng ban suk ia ki nong pynkhuid ban khat ia ki.
U bah Hamletson Dohling u lah ong ruh ba ka government shen kan sah sdang da kane ka juh ka buit ban pynkhuid sah ia ka wah Umshyrpi.
U lah kyntu ruh ia piadtbah khamtam ki ba sah hajan kane ka wah ba ki dei ban nang ban leh khuid bad ymdei ban bret pathar ia ki niut sha ki wah.
Sngewtynnad ban ioh pule Kum kine ki khubor ba bha.
Shillong: Ka seng sain pyrthei ka People’s Democratic Front (PDF) ka kyntu ia ka sorkar Meghalaya Democratic Alliance (MDA) ba lam khmat da ka National People’s Party (NPP) ban pdiang ia ka jing kwah jong ka Hynniewtrep National Liberation Council (HNLC) ban wan ia kren ia suk noh bad ka sorkar Meghalaya bad ka sorkar India.
Ia kane ka kyrwoh la ai  da u myntri ka tnad pynroi sor u bah Hamletson Dohling u ba dei uwei na ki nong ialam ka PDF bad u ba dei ruh uwei na ki myntri jong ka sorkar MDA.U lah iathuh ba ka seng jong u ka PDF ka pdiang bha ia ka jing kwah ia kren ia suk noh ka HNLC.“Ha nga marwei te, nga sngew ka biang palat ba ka seng HNLC kan wan ia kren ia suk noh bad ka sorkar namar kane kan wanrah ia ka shong suk shong sain ha ka jylla hi baroh kawei" u lah bynrap.
U bah Hamletson Dohling u lah ong ruh ba un rah ia kane ka mat sha u myntri rangbah ka jylla Conrad K Sangma ban leh ei ei ia ka ba donkam.
Kumba shu pynkynmaw ka seng sain pyrthei ka Hill State People’s Democratic Party (HSPDP) kawei na seng sain pyrthei ba don lang bad ka MDA ka lah kyntu nyngkong eh ia ka sorkar Meghalaya ban pdiang ia ka jing tyrwa ka HNLC.Nongpoh: Uwei u rangbah uba la tip kyrteng kum u Bines Kharshandi (60) na ka shnong Lumumpih, Umsning, u la khlad noh hashen hadien ba u la shah syllad ha ki kali kiba iaid ba ieng hapoh ka surok Umsning By-pass bad kaba hap hapoh ka shnong Lumumpih.
Halor katei ka jingjia shah syllad kali ia utei u rangbah, la ioh jingtip ba katei ka jingjia, ka la jia myn hynnin ka janmiet ha ka por 5 baje ei ei janmiet, ha kaba khlem da don kiba iohi lane tip, hynrei utei u rangbah u la shah syllad ha ki kali kiba iaid ha katei ka surok bad kaba la pynlong ruh ia u ba un khlad noh hashen.
Katkum ka jingtip kaba la iohlum da ki nongthohkhubor, la ong ba utei u rangbah u la leit sha shilling naduh ka por mynstep, ha kaba la antad ba katei ka jingjia sngewsih pyrshah ia u, ka la jia ha ka por ba u la thmu ban wanphai sha la iing, namar katei ka jingjia bad ka jaka kaba u sah kam da jngai.
Tang mar ia tip halor katei ka jingjia, ki Pulit ka Umsning Police Outpost, ha ryngkat kiba haiing lem bad ki paidbah nongshong shnong, ki la mareh wut wut sha katei jaka ban leit tam ia katei ka met jong utei u rangbah, kaba la thiah lyngktar hapdeng jong katei ka surok Umsning By-Pass.
Halor katei ka jingshah syllad kali ia utei u Rangbah, la suba ba u la shah syllad la kham bunsien, namar katkum ki dak ki shin kiba la paw, la iohi ba ka jaka kaba u shah syllad bad ka jaka kaba ka met jong u ka don ka la jngai bha, kumta halor katei ka jingjia, na ka liang ki Pulit kin dang pynlong ia ka jingtohkit khnang ban lap ia ki jingshisha baroh.
Shillong: Ka Hill Farmer Union myn hynnin ka sngi, ka la pynbna ia ka 04 tarik u Nohprah, kum ka sngi jong ki nongrep ha ka jylla Meghalaya ha ka jingialang kaba la long ha Khasi National  Dorbar  Hall Mawkhar.
Haba ai jingkren ha kane ka sngi u bah Comander Shangpliang u president ka HFU u la ong ba ka sorkar jylla kam tip kiei ki Nongrep, hynrei ki shu pynbna ia ki skim ha kaba iadei bad ki nongrep hynrei bun na ki nongrep kim ju ioh ia ki ta ki skim bad jyllei ka jingbamsap ia ki skhim ba ki dei ban ioh ki nongrep.
U la ong ruh ba kane ka sien jam ban pynbna ia ka farmer day mynta ka sngi  ka long Kum ban pyntip sha ka Sorkar ba ki don ki nongrep ha ka jylla ki ba donkam ia ka jingiarap jong ki.
Na ka liang ka HFU kin trei shitom ban pynioh ia ka hok ka ba dei jong ki nongrep u la bynrap.
Nga trei hapoh ka kompany Kisan Network Private Ltd.
ka Kisan Network ka dei ka kompany kaba don bynta ha ki kam khayi pateng iaki mar rep kum u phan, soh niamtra, soh trun, u sying, soh marit, sohsaw bad kumta ter ter.
Te ka long ka jing ia rap kaba khraw lada phi lah ban ai ia u phone number ne email ID jong ki nong ialam jong kane ka seng.
Namar ngi kwah beit ban thied beit na ki nongrep ym na ki nong khayi.
Ki lah don ki samla kiba ia trei lang bad ngi kiba leit na kawei ka shnong sha kawei pat, bad na kawrei ka thliew ing sha kawei pat, ban leit wad mar.
Hynrei ka long ka ba lut por bad lut bor ruh ban leit na kawei ka shnong sha kawei pat.
u phone number jong nga u dei 9774124535 lane 9366252272.
Shillong: Ki kynhun rangbah shnong jong ki thain Umtyrnga mynta ka sngi ki la wan ban pynpaw ia ka jingdawa na ki bor ba dei peit ban pynduh noh mardor ia ka jingrejister beain ia ki jaka kaba 12,000 akar ha ka ba ka la kurup lut ia ki 20 tylli ki shnong, kiba don ha ka thain Umtyrnga.
Ha ba iakren bad ki lad pathai khubor, u Nongai ktien kane ka  Synjuk ki Rangbah shnong u bah Marcus Lapasap, u la ong ba ia kane la lap lyngba ka RTI ha Nongpoh ha ka 15 tarik u Naitung 2019.
La iathuh ba  la lap ba ka jingrejister beain ia katei ka jaka bad na ka  12 hajar akar ki don ka jingthmu ban die 7413 akar sha ka tnad shipai BSF ha ka ba kane kan ktah shibun ia ki nongshong shnong.
“Na ka liang ki bor synshar shnong, haba ki la lap ia kane ki la leit ha ka 3 tarik Naiwieng 2018  buh da ka jingujor sha u Acting Syiem jong ka  Hima Mylliem bad kum juh ruh ngi la leit buh ka jingujor sha u Deputy Commissioner ka Ribhoi district ha ka 30 tarik Naiwieng 2018 bad ngi la leit buh ia ka jing ujor sha u CEM jong KHADC ha ka 6 tarik jymmang 2019  bad sha u MLA ka Nongpoh hynrei ha ka 22 tarik Naiwieng 2018 bad ha ka u la khot ia ka Dorbar sha ka tei ka thain bad ha katei ka Dorbar ngi la pyrshah lut ia ka jing register beain" u la ong.
U la ong  “Ha ka jing iaid lynti jong ngi, ngi la lap ia ka jaka ka ba 12 hajar ki la ai da ka da ka Date of declaration bad kane ka pynpaw ia ka jing donkti lang jong u Syiem ka Raid Marwet Ken Syiem, u Acting Syiem ka Hima Mylliem  ha ka ba ki la ai ia ka NOC bad ka jingthoh na ka Hima Mylliem ha ka ba ki la pan ia ka NOC na ka KHADC ban buh ia ka BSF Camp ha ki thain jong ngi, ngi la lap ruh ia ka jing donkti jong ka sub register ophis ka long ba ka la ai da ka Non Encumbrance  Certificate ha kaba kat kum ka shithi na u  Syiem  ka Hima Mylliem ba ka ophis jong ka Sub rigister Ophis ribhoi ka la ai ia ka Jingthoh ba ka shah ia ki tnad shipai BSF ba kin shna camp ha katei khlem da pynlong ia ka jing pynbna paidbah ka ne ka pynpaw ia ka jingiadon kti lang jong ki baroh ban die ia ka ne ka jaka sha ka tnad shipai BSF."Haba batai halor katei ka jingthmu die jaka sha ki shipai BSF, u Bah Marcus Lapasam, u la ong ruh ba lada katei ka jingthmu die jaka sha ki shipai kan urlong, kaba mut la jan baroh ki nongrep bad ki shnong kiba don ha ka thain Umtyrnga, kin sa shah ktah, namar katkum ka jingtip jong ki ha ryngkat ki kot ki sla kaba ki don, u la ong ba katei ka jaka kaba la shim da uwei u riew shimet uba la tip kum u Bah Deilangchirup Law, ka la kot haduh 12 hajar Akar tam, kumta ha katei ka 12 hajar tam, kan sa ktah lut ia baroh ki jaka rep ki paidbah bad ruh ki Shnong ba marjan ka thain Umtyrnga.
Halor ka jingshah ktah ki shnong, u Bah Marcus Lapasam, u la ong ba ki Shnong ki ban sa shah ktah lada katei ka ktem BSF kan urlong, ki kynthup ia ka Shnong Umtyrnga, Umlathu, Umsen, Nagrabil, Pilangata A, Pilangku B, Chibra, Jolsyiem, Jyrmang, Gambalbari A, Gambalbari B, Bahenanodi, Timbogre, Nongspung B, Nongspung A, Pyngker A, Pyngker B, Pyngker C, Pahamjula, Lalmati, Nongspung C, Barapathar, Iongkhuli lem bad kiwei.
“Ngi kyrpad ia ka Sorkar MDA ba kan peit lang ia ki jingeh jong ngi bad u la ong lada na ka  liang ki bor ka ain ki shim ia ka ain ha kti lajong ngi ruh ngin shim ia ka ain ha ka kti lajong" u la bynrap.
Shillong: Ka Citizenship (Amendment) Bill (CAB) ba lah thaw thymmai ka lah ban nym treikam ha 3 tylli ki jylla ka thain lam mihngi bad ki jaka ki ba hap ha ka 6th Schedule.
Ia kane ka CAB tymmai lah pynwandur ha ka por ba u myntri kam pohing ka ri India u Amit Shah u lah khot jing ialang ia saw tylli ki sengbhalang ka thain lam mihngi kiba kynthup ia ka Manipur People Against Citizenship Amendment Bill (MANPAC), Zeliangrong Union (Assam, Manipur, Nagaland unit), The North East Forum for Indigenous People (NEFIP) and Kuki Inpi Manipur (KIM)’s Imphal ryngkat ka jing synran u myntri rangbah ka jylla Assam, Manipur bad Nagaland.
Ki lai tylli ki jylla ba ka CAB kan nymtrei kam ki long ka Arunachal Pradesh, Nagaland bad ka Mizoram namar ba ki don ia ka Inner Line Permit (ILP) ba pura.
Nalor kata ka CAB kan nym trei kam ha ki jaka ki ba hap haoph ka 6th Schedule hapoh ka jylla Assam, Meghalaya bad Tripura namar ba ki don ia ki ‘Autonomous District Council’ hapoh ka 6th Schedule.
Lah ban kdew ruh ba ki jaka ki ba hap hapoh ka ‘The Inner Line’ jong ‘Bengal Eastern Frontier Regulation, 1873 kin nym shah ktah ha ka CAB ba thymmai.
Shillong: Ka surok ka dei u budlum ha ka thain nongkyndong ne ha sor  hynrei kumba la sakhi ka shnong Mawdulop kaba don ha Mawkynrew ka dei kawei kaba sahdien bad kawei na kine, ka dei ka jingbym don ka surok kaba biang.
Kane ka shnong ka don ka surok kali kaba khohrum khohram ka ban iaid tang ha ka por tlang hynrei ka shem jingeh ban iaid kali ha ka por slap.
Katkum ka jingiathuh ki nongshong shnong, ia ka kane ka surok kaba tang 3 km eiei na surok ba don surok rong la shna ha ka por ba long MLA, u bah Martle N Mukhim hynrei hadien ba ula shah rem noh, ka la shu sahkut khlem don nongpeit.
Ka long kaba lyngngoh ba ka shnong Mawdulop kaba la don da ki spah snem kam pat ioh surok rong haduh mynta, wat hadien ba ka jylla ka la kynjoh sha ka 50 snem ka jingioh ia ka jylla ba pura.
U sordar ka shnong Mawdulop, u Bah Pynshkem Mukhim ula iathuh ba katei surok kaba jngai kumba 3 km eiei, la sdang ban shna naduh snem 2007 da ka jingtrei shitom u Bah Martle N Mukhim ha ka por ba u long MLA, hynrei hadien ba uba ula rem ym don shuh kiba bun dien ban pyndep ban siang rong.
“Ki paidbah ki mad jingeh ha ka leit ka wan, ka kit ka bah bad khamtam haka pang ka shitom ha ka por slap, naba ka long surok khlaw bad ki kali rit kim lait ban iaid," ula ong bad bynrap ha ka por u Bah Reming Pyngrope ki la ioh jingiarap ban pynbha lyngba ka skim border Area bad mynta ki la shu pynbha hi katba lah da ki bor shnong ban suk ki paidbah.
Kumta na liang ki rangbah shnong kynthup ka Mawdulop, Mawsir bad Ksanrngi ki la kyntu jur ia ka sorkar jylla lyngba ka tnad PWD ban phaikhmat lem sha katei ka thain ban siang rong ia ka surok ban suk ka leit ka wan ki paidbah.
Kumba long mynta katei ka thain ba kynthup ia ki lai shnong ka Mawdulop, Mawsir bad Ksanrngi ki la shah ieh khun swet ha ki liang ki kam pynroi, watla ka thain ka long kawei kaba paw ban pynmih ia ki mar rep kum u synshar, phan, soh bad kiwei kiwei.
Lah ban pynpaw ruh ba ka shnong Mawdulop, Mawsir bad Ksanrngi ki long kum ki mawbyrsiew ban ai jingstad ia la ki khun ki kti ha ka pule puthi da ka jingdon ka Mawdulop LP bad UP Presbyterian skul bad ki angnud ban kyntiew ia katei ka skul ha ki kyrdan ba kham heh khnang ki khynnah ka thain kin suk.
Shillong:   U Myntri Rang bah ka Meghalaya u Conrad K Sangma u la ong ba um pat ioh ban pule satia ia kane ka Citizenship Amendment Bill (CAB) ba la pynkylla ia kaba la mynjur ruh da ka kynhun myntri ka sorkar pdeng myn hynnin ka sngi.
Haba kren sha ki lad pathai khubor, u Conrad u la ong, “Hadien ba u la dep ban pule bniah ia kane ka Bill yn sa lah ban rai kumno ban iaid shakhmat".
U Myntri Rangbah ka Meghalaya u la ong ba naduh u snem ba la dep ba la wanrah ia kane ka Bill, ym don mano mano ba tip kaba long kumno namar ba khlem iakren ne sngap ia ka jingsngew ki paibah ka thain shatei lam mihngi, hynrei mynta ka kynti ka jingwanrah ia kane ka Bill ka la pher namar ka sorkar India ka la khot iakren bad sngap ia ka jingsngew jong baroh ki nongshong shnong.
U la iathuh ba u myntri kam pohiing ka ri , u Amit Shah u la iakynduh palat 100 tylli ki kynhun ba kynthup ruh 23 tylli na kane ka jylla Meghalaya ban sngap ia ka jingsngew jong ki halor kane ka Bill.
“Mynta hap ban peit bad pule haduh klatno ka sorkar India ka la shim ia ka jingsngew ki paidbah", u la ong.
U Conrad u la ong ba ka rukom ban wanrah ia kane ka Bill mynta ka kynti ka la pher da kaba ka la khot iakren shwa ia ki kynhun ba don ka jingsngew pyrshah, bad kane ka jingkhot jong u Amit Shah ka pynpaw ba ka sorkar India ka sngewthuh bad pyrkhat na ka bynta ki paidbah ka thain hashwa ban pyntreikam ia kane ka Bill da kaba wanrah ka jingpynkylla ka ban nym ktah ia ki paidbah.
Shillong: Ka Hill State People’s Democratic Party (HSPDP) ha ka jing ia lang mynta ka janmiet ka lah kyntu ia ka sorkar Meghalaya ban shim khia halor ka jing tyrwa ka Hynniewtrep National Liberation Council (HNLC ).
Ha ka jing ia lang mynta ka janmiet ka HSPDP ka lah mynjur ban kyrshan ia ka jing tyrwa ka HNLC ban wan iakren ia suk noh bad ka sorkar Meghalaya bad ka sorkar India.
U president ka HSPDP u bah K.P Pangniang u lah ong ba kum ka party ngi kwah ba kan nym don shuh ki ta ki seng kieng atiar ha ka jylla Meghalaya.
“Ngi kwah ba ka sorkar kan shim khia bha ia kane ka jing tyrwa ka HNLC namar ngi kwah ba ki khun samla ka jylla kin wanphai biang sha la ing" lah nynrap U K.P Pangniang.
U lah ong ruh ka sorkar Meghalaya ka dei ba shim ia ka rai kumba ka shim na ka bynta ka seng Achik National Volunteers Council (ANVC) halor ka jing wan ia kren iasuk mynshwa.
Kum ba shu pynkynmaw ka Hynniewtrep National Liberation Council (HNLC) ha 1 tarik nohprah ka lah lapynpaw ia ka jing kwah jong ka seng ban poi sha ka jing iakren ia suk bad ka sorkar India bad ka sorkar Meghalaya.
Nongstoiñ: Ka Hima Nong mynsaw Syiemship kala pynrem ia ki dkhot ka Seng KSU Rimuliang Circle kiba la wan ban pynpra ia ka khyrdop lum khajna kaba don hapoh ka shnong Mawlan ‘B’ bad na ka liang jong ka Hima kala pynshai ruh halor ki jingkynnoh ba katei ka khyrdop jong ka Hima kala lum pisa beaiñ kumba la kynnoh da ka KSU.Ha ka jingiakynduh bad ki lad pathai khubor myn hynnin ka sngi, na ka liang jong u Syiem khynnah ka Hima Nongmynsaw Syiemship u Bah Auxilius Syiem u la ong ba Hima kala buh ia ki khynnah ban ap ha katei ha khyrdop ban lum ia ka bai nguh Syiem bad ha ka 22 tarik ki la don ki briew kiba la wan jubor ha katei ka jaka bad shim jubor ruh ia ki slip thoh pisa jong katei ka khyrdop bad ki la pyndap hi ia ka dor kaba T.1000/- bad ai pat T.500/- sha kitei ki nongap khyrdop hynrei kim shym la treh ban shim ha kaba ki la pynpaw jingdom bad byrngem ruh ia kitei ki nongap khyrdop.
Shuh shuh u la ong ruh ba kane ka jingleh jong ki kadei ka jingleh riewkhlaw bad ngim lah ruh ban ngeit ba ka don kti ka seng KSU ne kano kano ka seng bhalang ban leh ia kum kane ka kam thombor hynrei kane ka dei tang ka jingthmu ban ioh jingmyntoi shimet da u riew khwan myntoi bad ka jingleh politik tang da u wei u briew.
“Ngi na ka liang jong ka Hima ka dawa ba kito ki briew kiba wan ban leh donbor ia katei ka kam ki dei ban wan siew lut noh baroh ia ki jinglut jingsep kiba la julor ha katei ka khyrdop" Ong u bah Auxilius Syiem Syiem.
Katba na ka liang jong u nongap khyrdop jong ka Hima u samla Banrilang Syiem u la iathuh ba ha katei ka sngi kawei ka kynhun ka la wan rung jubor ha katei ka jaka lum khajan jong ka Hima bad knieh jubor ruh ia ki slip lum khajna da kaba ki la byrngem ia ki ba ki dei ban pyllait ia ki kali jongki.
Na ka liang u Acting Syiem ka Hima Nongmynsaw u Paiem Phlowing Syiem pat u la pynpaw ba na ka liang jong ka Hima ka don ia ki list ba la buh dor lypa ia ki kali ha kaba ia ki kali rit la shim tang 50 tyngka katba ia ki kali heh pat la shim 200 tyngka.
Ha kaba iadei bad ka jingong jong u samla Jylliew Marwein ba ka seng KSU bad ki paidbah kan ym shah shuh ban dang pynieng ia katei ka khyrdop, na ka liang u Bah johness Sohshang Secretary ka Hima u la ong ba ka Hima shen kan sa pynieng biang ia kane ka khyrdop namar kane kam dei satia ka khyrdop kaba beaiñ hynrei ka Hima ka la ioh jingbit naduh ka iing kashari ka council.
Haba iadei bad ka jingbyrngem jong u samla jylliew ba un leit sha ka high court, na ka liang jong ka Hima pat ka la jubab da kaba ka la ong ba ka Hima ka long kaba la pynkhreh la ka dei ha kano kano ka kam ruh.
Ha katei ka sngi la iadonlang ruh u bah Adviser ka Hima bah Jeofrey H.Jaraiñ lem bad ki dkhot dorbar jong ka Hima.
Shillong: U Chief Executive Member jong ka KHADC u Bah Latiplang Khar kongngor u la ai ia ka Sanad sha uBah Arwan phai Wanshnong kum u Sirdar ba pura jong ka Hima Dwara Nongtyrnem ha ka jingiadon lang u MDC ka Mawsynram u bah Alvin K Sawkmie Deputy Chairman ka KHADC, ryngkat kiba ha iing ha sem.
Ha ka jingai kane ka Sanad na ka liang jong u CEM u la ai ka jngkitbok ki rywiang ia Sirdar ba pura jong ka Elaka ha dien ba u la jop ia ka ilekshon kumba la pynbeit na ka liang jong ka KHADC.Na ka liang jong u CEM u la kyntu ia u Sirdar ba un peit ia ka it ka hima katkum ki riti dustur kiba don bad ka.
La pynsngew bah ia ki kyndon trei kam baroh la don lan ha kane ka Sanad kaba la ai mynta ka sngi.
Nongpoh:  Ka Ri Bhoi Students Union (RBSU), sengkmie, ka la pynpaw ia ka jingsngewkhia hadien ba ka la lap bad sakhi ba ka jingpyntreikam ia ki Painkhana paidbah, ia kaba ka la tei kyrpang da ka sorkar jylla hapoh Ri Bhoi District, lyngba ka Swacch Bharat Mission ha ryngkat ka tnat PHE bad Block Development Officer na ki C&RD Block, kim long kiba paka bad ki bym lah ban pyndonkam paidbah, ha kaba na ka liang ka RBSU, ka la ong ba ka jingpyntrei ia kitei ki Painkhana paidbah bym treikam, ka la kylla long pynban kum ka jing pynsyrwa kai ia ka pisa paidbah.
Haba kren sha ki lad pathai khubor, u Bah Amberlight Masharing, Working President ka RBSU, Sengkmie, u la ong ba ka ka la ioh jingtip halor ka jingbym treikam kitei ki Painkhana paidbah, ia kaba la pyntrei da ka sorkar bad halor kata la mih shibun ki jingkren khnium na ki paidbah, namar wat hadien ba la tei ia kitei ki Painkhana piadbah, hynrei ym shem la lah ban pyndonkam ia ki.
Haba batai halor ka jingdon jong kiba kum kitei ki Painkhana paidbah bym treikam, utei u nongialam ka RBSU, u la ong ba ka seng ka la lap ba ki la don shibun kiba kum kitei ki Painkhana paidbah la ka long ha ka thain Umroi, lad Umroi, ki thain Jirang bad ha ki thain Umsning, kat haduh kine ki sngi la bun bun bnai ym pat plie satia.
Shuh shuh, u la ong ruh ban tei ia kitei ki Painkhana paidbah, na ka liang ka sorkar ka la pynmang haduh 2 lak tyngka kawei, hynrei ka rukom tei ia kitei ki painkhana la shu tei tang dep bad khlem da shna ha ki jaka kiba biang bad kaba la pynlong ruh ia ki paidbah ba kim lah ban pyndonkam haba ki thmu ban leit shabar.
Namarkata, haba iadei bad katei ka rukom shna ia ki painkhana paidbah ha ki shnong ki thaw, na ka liang ka seng ka dawa na ki tnat sorkar, kiba dei peit halor kitei ba ki dei ban phaikhmat haba iadei bad ka rukom shna ia kitei ki Painkhana paidbah, khnang ba yn lah ban pyndonkam da ki paidbah ba bun balang, ym ban tei kum kine kiba la dep, namar ka la shu kylla long tang kum ka jingpynsyrwa kai ia ka pisa paidbah.
Shillong:    Ka North East Student’s Organisation (NESO) ka la pynrem jur ia ka jing leh bym suidniew ka sorkar National Democratic Alliance (NDA) ba lamkhmat da ka Bharatiya Janata Party (BJP) ban wanrah ia ka Citizenship Amendment Bill CAB hapoh ka dorbar thawain ka ri India ha ka taiew ban wan.
Ka NESO ka lah ong ba ka cabinet jong ka sorkar India ka lah tip ba ki paitbah ka thain lammihngi ki pyrshah jur ia ka CAB hynrei kim khein snep ia ka jing angnud ki paidbah jong kane ka thain.
“Ngi kum ka seng bad kum ki nong shong shnong jong kane ka thain lam mihngi ngi pyrshah jur ia ka jing leh bynthi ka kabinet mynta ka sngi" lah bynrap u chairman ka NESO u Samuel Jyrwa.
U lah ong ruh ba ka sorkar India ka tip ba ka thain lam mihngi ka pyrshah jur ia ka CAB hynrei ka kabinet ka ai jing mynjur ban rah sha ka ing thaw ain bad kane ka jing leh jong ka sorkar ka pyni shai ba ka iuh roit ka jing ang nud ka thain lam mihngi hi baroh kawei.
U chairman ka NESO u lah ong ruh ba ka seng kan sah shong jing ialang biang ban pyrkhat lad lynti kumno ban ialeh biang ia ka jing iakhih pyrshah bad ban khanglad ia ka ing thawain ka India ban ai jing mynjur ia ka CAB.K NESO ka lah phah kyrwoh ruh sha ka sorkar India ha ka por ba ki shah khot ban iakren ha Delhi ba lada ka CAB kan ioh jing mynjur kan sah mih ka jing klumar ha ka thain lam mihngi.
Jowai: Ka metiap kaba la ioh tam ha ka 11 tarik u bnai ba la dep la ithuh ba ka dei ka met jong u jong Nigeria.
Ia kane ka met la lap na jan ka shnong Amlympiang,  Amlarem Sub Division kaba ha khappud Bangladesh.
Ia katei ka met la tip ba ka dei jong u Ukhuefe Prince Ken u nongshong shnong ka Benin City,  Edo,  Nigeria bad ia ka met jong u la ithuh da u Emmanuel Ninamai uba dei u Jong Nigeria Indian ba shong ba sah ha Khanapara,  Assam.
U SP ka West Jaintia Hills u la kyntu ia kiba haiing ban wan kam ia katei ka met da kaba wanrah ruh ia ki not ki sla ba donka ban pynshisha ba ki dei kiba haiing jong u hapoh shi taiew lym kumta kin trp non ia ka met da ka hukum jong ka iing bishar.
Shillong:  U Chairman ka Meghalaya Tourism Development Corporation (MTDC) u bah Sanbor Shullai mynta ka sngi, u la ong ba ia ka hotel Crowborough ha Khyndai Lad, yn plié noh ha u Nailur 2020 bad kan ai kam ym duna ia ka 500 ngut ki samla ba la nang ba la stad.
Mynhynnin ka sngi, u bah Sanbor lem bad u Managing Director ka MTDC bah Cyril V Diengdoh kila aiti ia ka kaiphod ka MTDC sha u myntri rangbah ka jylla u Conrad K Sangma, ha kaba la kam ba ka la ioh nong palat T.6 klur.
U bah Sanbor u la ong ba ka jingioh nong ka MTDC ka dei kaba kham heh duh haba ianujor bad kiwei ki snem ba la dep namar ba ka ju kyrduh pisa bha.
“Ngi la aiti ia ka kaiphod ha u myntri rangbah ha kaba ka jingioh nong ka long T.6 klur tam.
Ha ka por mynshwa, la ju iarap ka sorkar sha ka Corporation kumba T.50 lak shi snem hynrei ha kine ki ar snem, ka sorkar kam shym la ai shuh kane ka jingiarap namar ba ka Corporation ka la lah ban pyniaid bha", la ong u bah Sanbor.
Ia kane ka Crowborough hotel dang shna da ka Auro Hotels bad Resorts Pvt Ltd ba la iasoi da u nongshim wai.
Hadien ba la pyntreikam, ka MTDC kan ioh T.1.73 lak shi snem.
Ia mynta ka MTDC ka pyniaid saw tylli ki hotel ba kynthup ia ka Pinewood, State Convention Centre, Orchid Hotel bad ka orchid Lake Resort bad kiwei kiba kham rit kum ka Jiva Nongpoh, Orchid Inn Thadlaskein, Tourist Lodge Dawki bad kiwei.
U Managing Director ka MTDC u bah Ceyril V Diengdoh u la ong ba ka MTDC ka la buh thong ban pynmih pisa T.100 klur ha kine ki 20 snem ban wan.
Kiwei pat ki lad khubor, ki iathuh ba mynta ka sngi u MLA ka North Shillong bad u ba bat ruh kum u Chairman jong ka Meghalaya Tourism Development Corporation Ltd, U Sanbor Shullai u lah leit ban ai ia ka ‘performance report’ ha u myntri ka Jylla U Conrad K Sangma.
Ha ka jing leit jong u lah synran lang da u Managing Director (MD) ka MTDC u bah Ciril V Lyngdoh lem bad kiwei ki ophisar jong ka MTDC.Ha ba kren bad ki lad pathai khubor U Sanbor Shullai u lah ong ba ha ki ar snem ka MTDC ka lah ioh ban lum khajna kumba 6 klur na bun ki Unit ba ka ai wai sha ki riew shimet.
U Sanbor Shullai u lah pynshai ruh ba ka ‘Crowborough Hotel’ ka lah jan dep artad bad ia ka yn plie noh ia ka ha u Nailur 2020.
U lah pynpaw ruh ba lada plie noh ia ka ‘hotel crowborough’ kumba 500 ngut ki khynnah samla na ka jylla kin ioh kam.
“Lyngba ka jing dep noh ka “Crowborough Hotel" ka MTDC kan ioh lad ban thaw biang sah 4 tylli ki unit ha ka ba ka MTDC kan ai wai sha ki riew shimet khnang ba ka ioh ban kyntiew ia ka ioh kam ki khun samla ka jylla" lah bynrap U Sanbor ShullaiU Managing Director (MD) ka MTDC u Ciril V Lyngdoh u lah iathuh ba ka MTDC kan pynkhreh da ka ‘Vision documents’ na bynta 20 snem khnang ba ka MTDC bad ka jylla hi baroh kawei kan ioh lum khajna kham bun ha ki snem ban wan.
Shillong: Ka Final Football  jong ka Chiehruphi Social & Youth Welfare Sports Club kan long ha ka 07tarik Nohprah 2019, ha ka por 01:00baje nohsngi.
Ki team ki ban ialeh, ki long ka Moosiang Lamare new pyrshah ia ka Byndehati.
Ki khusnam ki long Winner Rs-120000/Runner up Rs-50000/.
Shillong:  U MLA ka BJP u bah Sanbor Shullai u la ong ba ka jingkwah jong ki, ka long ban pynlait ia ka Citizenship Amendment Bill (CAB) na ki jaka ba hap ha ka Sixth Scheduled bad kumba ka paw, ka sorkar pdeng ka la rai mynta ka sngi da ka kynhun myntri ban pynlait ia kane.
“Kata ka dei ka jingkwah jong ngi ban pynlait ia ka CAB na ki jaka ne jylla ba don ka Sixth Scheduled, bad kata ka dei ka jingkwah jong ngi", la ong u bah Sanbor haba kren mynta ka sngi.
U la ong ba shisien ba la pyllait ia ka CAB na ki jaka ka Sixth Scheduled te, ka shong ha ka sorkar jylla ban pynthikna ba kan nym treikam wat ha ka European Ward, ki Cantonment Area kiba lait na ka Sixth Scheduled ha kane ka jylla.
“Ki jaka ha European ward ki hap ha ka jingpyniaid bad jingpeit ka sorkar.
Mynta ha ki European wards ki bun ki dei trai ki khasi", la ong u bah Sanbor.
U la ong ba na ka liang ka party, ka la leh kumba dei ban leh ha kaba la ai jingthoh sha ka sorkar pdeng ban pyllait ia ka jylla Meghalaya kaba hap ha ka Sixth schedule.
“U Amit Shah ula kdew ba un pynlait ia ka CAB na Sixth scheduled katkum ka article 244, te ngin sa peit", la ong u bah Sanbor.
Shillong:  Ka seng sain pyrthei ka Hill State People’s Democratic Party (HSPDP) lyngba ka shithi sha u Myntri kam pohing ka sorkar kmie u Amit Shah ka lah dawa ban pynkylla noh ia ‘Sixth Scheduled Para 12A’ na ka constitution jong ka ri India.
Ha ka jing ialang ka ba long ha ka 11 tarik Naiwieng 2019 ka seng ka lah ia mynjur ba dei ban pynkylla noh ia ka ‘Sixth Scheduled Para 12A’.
Ka seng ka lah dawa ba dei ban weng noh ia ka kyntien ‘President’ bad buh bujli noh da ka kyntien ‘Governor’ na ka ‘Sixth Scheduled Para 12A’ jong ka constitution ka ri India.
Ka seng ka lah kdew ruh ba haduh mynta ka jylla Assam ka dang pyndonkam ia ka ‘Paragraph 12 (b) the Governor of Assam’ ba ong ba u ‘Governor’ u don ka bor ban khanglad ia ki ain ka ‘sorkar kmie’ ban long ain ha Assam.
Ka HSPDP ka ngeit ba lada lah ban weng noh ia ka kyntien ‘President’ na ka ‘Sixth Scheduled’ kan iarap shibun ia ki ain ka jylla ban iada ia ka kyndew ka shyiap jong ki paitbah.
Ka jing pynkylla na ‘President’ sha u ‘Governor’ kan khanglad ia bun ki ain ba thaw na ka ing thawain ka ri India ban ktah ia ka jylla Meghalaya namar ba ka jylla ka hap ha ka ‘Sixth Scheduled’.
Shillong: U bah Latiplang Kharkongor u CEM ka Khasi Hills Autonomous District Council  mynta ka sngi, haba ia kren bad ki lad pathai khubor u la ong “Ym ma nga hynrei u bah Paul Lyngdoh u ba dang kam ia lade kum u EM ka trade, wat la u la shah weng, kane ka long hadien ba na ka liang u bah Paul u la kynnoh ba u bah Latiplang u dei u CEM ba shukam hi.
Na ka liang u bah Latiplang  u la ong “Haba ka EC ka la khyllem naduh ka  20 tarik u Naiwieng bad u dang bat sah ia ki phail jong ka tnad trade kane  ka pyn paw ba u dang kam ialade ba u dang dei u EM jong ka trade.
"Halor ka jingpynshai jong u bah Paul Lyngdoh ba ki Phail (file) na ka tnad trade ki khlem jah, hynrei ki dang don bad u bah Paul na ka liang u bah Latiplang u la ong ba haba u la shah weng kum u EM ka trade naduh ka 20 tarik u Naiwieng kumno u dang bat ia ki phail (file) haduh mynta.
U la ong ruh ba ia u la jied kat kum ki kyndon jong ka District Council, ym dei ba u shu kam hi, hynrei u da iakhun ia ka election CEM bad ula jop, hynrei ki dei ma ki hi ki ba khlem treh ban ia khun.
“Kumno ki kynnoh ba nga dei u CEM ba shu kam hi".
“Na ka liang jong nga ngan hap bthah ia u Secretary  ba un phah ia u bah Paul ban wan aiti noh ia ki phail (file) ha KHADC" u la bynrap.
Khasi jng ngi te kumne bt sngwbang Tang bn ioh pynkhyllem shuki bad ka bishni lada kiew ki wei.
Shillong: U Chief Executive Member jong  ka Khasi Hills Autonomous District Council  u bah Latiplang Kharkongor, mynta ka sngi u la lum ia ka jingialang bad u acting  Syiem ka Hima Mylliem, U  Paiem Ainam Manik Syiem bad ki myntri ka Hima Mylliem bad shim ia ka rai ban pynmih ia ka jing pynbna ba naduh mynta ka sngi kin  ym shah shuh ban ai mynjur, ban ioh Trading laisen ki bar jylla.
Haba ia kren bad ki lad pathai khubor ha ophis trei kam jong u, u CEM u la ong ba mynta ki trai jylla ki la duna ha ka kam khaii bad ki la kiew ki bar jylla bad haduh mynta ka iewduh ka long kum ka iew kyntang ban pynneh ia ka riti dustur bad kumta U CEM um kwah ba ki trai jylla kin kylla rit paid ha iew duh.
U la ong ruh ba naduh 2014, hi ka por u dang bat kum u EM ka trade, hadien ba u la dep jurip ia ka jing hiar ki nongkhaii ki ba dei ki trai ri bad ka jing kiew ki nongkhaii  bar jylla, u la pynmih ia ka jing pynbna na ka liang ka  Hima ba kan ym ai mynjur shuh ia ki bar jylla, hynrei ka jing hap jong ka EC ha ka to ka por  ka la weng noh ia katei ka hukum.
Hynrei haduh mynta ruh kine ki jingwan shim ia ki laisen thymmai ki dang don bad kumta ban khang lad ia kata ka jing wan shim ia ki trading laisen, la pynmih ia ka jingpynbna ba ki Hima kim dei shuh ban ai mynjur ia ki bar jylla.
Kat haduh mynta ki dukan kiba don ha iewduh ki don kumba 5000 tylli ki dukan  bad shiteng na kitei 2500 tylli ki dukan ki dei kiba shong ki bar jylla, katba ki dukan ki dei kiba la long trai  da ki Khasi.
Mynta yn khang noh syndon noh ia ka jingai mynjur, ba kin ym ioh shuh ban shim trading laisen bad kane kan pynlong ba ki trai jylla, kin ai shongwai noh ia ki trai jylla hi ban kyntiew ia ki trai jylla ha ka kam khaii ha iewduh, u la ong.
lada kam trai pat da ki longkmie khasi pat, ba pyniaid u bar jylla phin leh kumno?Pan ia ki kot ki dulir kiba tikna bha wat ngeit tang is ka ktienLada dei ba Kane ka khubor ba mynta ka sngi Kan treikam shisha la long ka jingkyrmen ia ngi ki bum pat don Kam don jam ban ioh sengkam lajong bad suki² wat ban beh ia ki khar motor na them iew mulong ruh Kan kham suk shibunKhublei shibunKane Kan urlong shisha ne kadei Tang ka Nia politics but.
Ka kynhun myntri jong ka sorkar India, ka la mynjur mynta ka sngi ia ka ain jong ka  Citizenship (Amendment) Bill -2016 bad ia katei ka ain, yn leit rah ha Parliament ha ka taiew ka ban wan.
Ki nongialam ka seng BJP, ki shim ba ka ain jong ka CAB, ka dei kaba donkam shibun, ha kaba ka jingdonkam jongka, ka long hi kumjuh kum ka jing pynduh noh ia ka article 370.
U Rajnath Singh, u nongialam ka seng BJP, ula bthah ia baroh ki MP jong ka seng ba kin poi tista sha Lok Sabbha ha ki sngi ki ban sa wan, ynda haba yn leit rah ia katei ka ain ha Parliament.
Ka don ka jingkhmih lynti, ba yn leit rah ia katei ka bill, ha ka 7tarik Nohprah 2019.
New Delhi: Ha ka ain jong ka Citizenship Amendment Bill (CAB) kaba thymmai, la kren shai ba kan nym trei kam satia ha ki bynta ba la pyntrei kam da ka inner line permit bad kitei ki kynthup ia ka Arunachal Pradesh, Nagaland bad Mizoram.
La iathuh shuh shuh, ba katei ka ain kaba la pynkylla, kan nym trei kam ruh ha ki bynta ba la don lypa ka Sixth Schedule jong ka dong shatei lam mihngi, ong ka khubor jong ka CNN News 18.
Katei lad khubor, ka ong " “Nothing in this section shall apply to Assam, Meghalaya, Mizoram and Tripura as included in the Sixth Schedule to the Constitution, and to the areas covered under the inner line notified under the Bengal Eastern Frontier Regulation, 1873″ lane kaba mut ba kitei ki kyndon ain, kin nym trei kam ha Assam, Meghalaya, Mizoram bad ha Tripura, kumba la pynrung ha ki kyndon jong ka Sixth Schedule lane kito ki jaka, kiba la pyntrei kam da ka Bengal Eastern Frontier Regulation, 1873".
Shillong: Ka  KHNAM  SYW, ka la leit ia kynduh ia ka Director ka NIFT ban pynpaw ka jingpyrshah ban thoh da ka ktien Hindi ha ka khyrdop heh jong ka NIFT ba thymmai ha Umsawli.
Ka seng ka ong ba kiba bun ki paidbah kim nang ban pule Hindi bad kane ka jingleh ka pynpaw ba kine ki tnat jong ka sorkar pdeng kim burom shuh ia ki rit paid bad ki pyrshang ban wanrah ia ka jingmut jong kawei ka kyntien ha kawei ka ri, kaba dei ka jingthmu jong ka RSS bad ka sorkar India.
Kiba bun ki tnat jong ka NIFT sha kiwei ki jylla ki don,  kum ban ai nuksa ka NIFT Chennai ka don, hynrei la thoh daka ktien Tamil shwa bud ki dak phareng.
Ka KHNAM, ka ong ba kamm pdiang kum ia kine ki jingleh lada dei da kino kino ruh ki tnat treikam ka sorkar.
Ka Director ka la Kumar ban pynkylla ia kine ki ktien Hindi da ka ktien phareng bad ktien khasi.
Ha ka 19.10.2019 ka sdang Dorbar (Session) jong ka KHADC kaba dei ka Normal Session ia kaba la khot pynlong katkum ka sub-rule (1), (2), bad (3) jong ka Assam and Megha-laya Autonomous Districts (Constitution of District Councils) Rules, 1951, as Amended ia kaba yn khot lyngkot ka AD Rules, 1951.
Ha kane kajuh hi ka sngi, I Bah Lamphrang Blah, MDC I la leit rah ia ka No-Confidence Motion katkum ka rule 22(1), 71 bad haba la pdiang ia kane ka Motion, u Chairman ka KHADC, u la buh tarik ban shim ia kane ka Motion ha ka sngi kaba bud, kata, ha ka 20.10.2019 bad hadien ka jingiatainia la poi sa ka bynta ban ia thep vote bad ka la long mar-ryngkat, kata, mar khadsaw ngut ki MDC.Ha kaba kum kane ka khep, u Chairman u pyndonkam ia ka Rule 25 ka AD Rules, 1951 bad dei hangne ba la plie ia ka lynti ba u Chair-man ruh u ioh ban thep ia ka vote jong u, kaba lymda jia ka jingiaryngkat ki vote (equality of votes) um lah ban thep vote – Quote “The Chairman or person acting as such, shall not vote in the first instance, but shall have and exercise a casting vote in the case of equality of votes.
" Unquote – kata, katkum ka Rule 25 ka AD Rules, 1951.
Ia ka jingiashah liang jong u Chairman ngim ia kren, namar kata ka dei kawei pat ka bynta, hynrei ngi ia kren beit tang ia ka lynti jong ka AD Rules, 1951.
Ka vote jong u Chairman ka pynksan ia ka No-Confidence Motion haba ka la poi na ka 14 votes sha ka 15 votes; kaba long ka rai jong ka Council ba ka Executive Committee ba la ialam da I Bah Teinwell Dkhar ka la shah weng katkum ka Rule 22 (1) bad Rule 71.
Haduh kane ka bynta ka shai kdar ba la iaid beit katba kum ki kyndon jong ka AD Rules, 1951.
Kaba duna hangne ka dei ba ka Anti-Defection Law kaba la thaw mynshwa eh ka la shah khein be-ain noh ha ka Meghalay High Court badon burom bad kumjuh ba la pyn-skhem ruh da ka Supreme Court badonburom.
Ha bym don kane ka Ain, ki MDC ki ioh ban vote kat sha ba ki mon.
Halor kane ka mat, ngi la ia ai jingmut ha ka snem 2017 ba kan bha ban extend ia ka por jong ka Council bad ap ia ka jingpynkylla ia ka Sixth Schedule da ka Parliament ha kaba kan plie lynti ba ka Paragraph kaba 2 (6A) ban don ka kyndon ban shah ban thaw ia ka Anti-Defection Act.
Hynrei ka Sorkar Jylla kam patiaw ei ei ia kata ka jingai jngmut jong ngi, kata, mynba nga dang long u CEM.Hynrei mynta, kata hi, ka la pynkthang ngang ia ka NPP bad UDP kumjuh, haba ki khein dewthala ia ka jingai jingmut te ym lah leh ei ei; haba ki nongialam kim iohi jngai wat ia ine i kam iba lah ban iohi lyngba bad lypa, te hangno ka jingiohi jngai ia ki kam kiba radbah jong ka Jylla.
Ha katei hi ka juh ka sngi (20.10.2019), u Chairman u pynbna ba ka jingjied ia u CEM bathymmai kan dei ha ka 22.10.19 bad ka jingthep ia ki Nomination Papers kan kut ha ka 12.00 baje mynsngi thil ha ka 21.10.19 bad baroh ar liang ki la ia thep la ki Nomi-nation Paper bad la biang baroh.
Hynrei ha ka 22.10.2019 I Bah Teinwell Dkhar u candidate CEM na ka UDA I la leit ban weng noh (withdraw) ia ka Nomination Paper jong I tangba ka la poi kham dier por, kata, ba ka dei ban poi shwa ka 11.00 AM hynrei ka por tam ia kata bad ka election kaba la dei ban long khlem jngialeh (uncontested) ka la hap iaid noh shakhmat bad kat ki MDC kiba la poi ki la thep ia la ki vote ia I Bah Latiplang Khakongor,MDC ka Nongthymmai Constituency bad I la ioh 15 votes namar baroh ki lah ban thep ia la ki vote.
Kumta, KA COUN-CIL KA LA JIED IA U CEM HA KA 22.10.2019 katkum ka jingkwah jong ka Rule 22 (2) kaba buh ia kyndon kaba tyngeh bha, kata, ba dei ban pyndep ia ka jingjied ia u CEM bathymmai hapoh 48 kynta lymda kumta ia u CEM bathymmai yn shu thung da u Governor katkum ka Rule 22 (3).
Kumta, u Chairman ka KHADC ruh kumba kwah ka Rule 22 (3) u la phah ia ka report sha u Governor lyngba ka Deputy Commissioner kumba la thoh – Quote “the Chairman of the District Council shall forthwith submit a report to the Governor through the Deputy Commissioner.
" Unquote Kane ka jingphah ia ka report khlem da pynslem sha u Governor lyngba I Deputy Commissioner kam dei ka jingpan jingmynjur (approval) na u Governor, hynrei ba u Governor un sangeh noh ka jingpynkhreh ban thung ia u CEM namar ka Council ka la pyndep la ka kamram.
Lada kane ka report kam poi sha u Governor shwa ban kut ki 48 kynta, u Governor mar ia kut ki 48 kynta, u thung noh ia uno uno u MDC kum u CEM bad ia saw ngut ki EM; ka lah ban long ba yn don pynban ar ngut ki CEM, uwei ba jied ka Council katkum ka Rules 22 (2), bad uwei pat ba thung u Governor katkum ka Rule 22 (3) tang namar ka jingpyn-slem ban pynpoi ia ka report ba la dep jied sha u Governor shwa ban kut ki 48 kynta.
Kumta, katkum ki Rules jong ka AD Rules 1951, ka KHADC ka la don ia u CEM jong ka.
Kumta, ba u Chief Minister, ka Jylla, un ong ia kitei ki kyntien, ka buh ia ngi ha ka jinglyngngoh ka bakhraw.
U Chief Minister, u Deputy Chief Minster bad u Minister I/C DCA haba ki kren ei ei halor kane kam ki dei ban da kdew na ka Rule kaba katno jong ka AD Rules 1951 namar ka da paw bieit katta katta ba baroh lai ngut ki kren da ki kyntien kiba tyngeh hynrei khlem kdew kawei ruh ka Rule.
Kam dei ba nga iashah sha ka liang jong kane ka EC kaba thymmai ne ba nga don ei ei pyrshah ia ka EC barim, ha ka jingshisha ki paralok jong nga ki kham bun hi sha ka EC barim bad nga kham noh hi ka mynsiem  sha ka EC barim; kumta haba nga pyni ia kine kiei kiei ka dei tang namar ba ngam itynnad ba ki Nongsynshar kin kren khlem da kdew ia ki Rule – “We are governed by the rules of law.
" – katba lah ym lah, khamtam ha ki kam kiba radbah kum kine.
Kumta, ai ba ki paidbah jong ka Ri bad jong ka Jylla hi baroh kawei kin tip ba u Chief Minister badonburom jong ngi u shu kren pyllait jynhaw, kata, khlem da peit ka long ne em katkum ki Rule jong ka AD Rules 1951.
Ka KHADC ka la don ia u CEM ba jied katkum ki kyndon Rule baroh jong ka AD Rules 1951.
U Chief Minister un hap ban shim ia ka jingkitkhlieh ha lade ia kane ka Constitutional Crisis kaba u hi u la wan rah mynta, kata, ba ka Council jong ka KHADC ka la pynbiang ia ki kyndon baroh ka AD Rules 1951 ha kaba pyndep ban jied ia u CEM hapoh 48 kynta, khamtam haba u candidate ka UDA u kynran-dien noh (withdrew) na ka elekshon.
U Chairman u la pyn-dep ia la ka kamram haba u la phah ia report bran bran sha u Governor lyngba ka Deputy Commissioner, bad ka Deputy Commissioner ka la pyndep ban pynpoi ia kata ka report sha u Governor.
U Governor um donkam ban ai approval, hynrei u la sngewbha ban leh ia kata kaba long unnecessary ruh.
Ngin phai sha kane Rule 20 (1) Quote “The Chief Executive Member shall be elected by the District Council and the other Executive Member shall be appointed by the Governor on the advice of the Chief Executive Member from amongst the members of the District Council.
"Unquote Nga ia lade ar sien nga la shah jied  kum  u CEM ka KHADC bad ha baroh ar sien ngam ju ap ia kata ka approval na u Governor ne Government namar kam don ha ka AD Rules 1951 ban da ap ia kata; nga sdang trei ia ki kam ha kato hi ka sngi.
Ki Autonomous District Council  kim dei ki Department jong ka  Jylla, hynrei ki dei ki Autonomous Bodies kiba don la ka jong ka hok katkum ka Sixth Schedule bad ka AD Rules 1951.
Ka Sorkar Jylla kam lah ban peit ia ki Bill jong ki Autonomous District Council hynrei kan ap haduh ba ki la kylla long Ain (Law/Act/Rule) ba ka sa lah ban kdew ia ki bynta ka Ain ba thaw ki ADC ka ia tyngkhuh bad ka Ain ba thaw ka Sorkar Jylla, bad ia ita I bynta ba ia tyngkhuh la i dei  klos (clause) ne ino ino i bynta ba ia tyngkhuh hap pynduh noh da ka High Court badonburom ym da ka Sorkar Jylla.
Ki in (laws/acts) ba la thaw da ki ADC haba kim biang, ka don ka Court ban bret ia kiba kum kita ki ain, kumba la leh ia ka Land Transfer Act, 1958 jong ka UKJHADC, ia ki Anti-Defection Act jong baroh lai ki ADC, bad kiwei kiwei.
Ngi don mynta ha ka saw ka sian, ka CAB, ka Amendment ia ka Sixth Schedule, ka Case ba dei ban pyndam noh ia ki ADC ha Meghalaya High Court, hynrei ha baroh lai tylli ki ADC jong ka Jylla Meghalaya la pynpaw pynban ia ki kynrum kynram la kumba pyni sha ka pyrthei ba la bha ban pynduh pyndam noh ia kine ki ADC.Na ki lai tylli ki ADC ha Meghalaya, ka KHADC ka la dei ban ioh ia ka jingiaroh na ka Sorkar Jylla,  kata, lada phin phai naduh ka jingshakri kaba ki Courts jong ka KHADC ki ai bad da ioh ruh ka jingiaroh bunsien na ka Guwahati High Court badonburom; ka jingkhlain jong ka Legislative ka KHADC ha kaba ka jingiatainia (debate) ki long kiba khlain (powerful); ki jingmih jong ki Bill ba la thaw na ka por sha ka por; haduh mynta ki nongtrei kim ju mad ia ka jingduh tulop namar ym don ka jingthur-mur ha ka liang ki nongtrei (employees).
Hynrei ia kaba kumta kata ka ADC, u Chief Minister, u ong pynban YM DON CEM HA KHADC! Kam la dei ka jingkren pynjahburom (defamation) ia u CEM ka KHADC? Nga i-sheptieng ioh ba katei ka jingkren jong u Chief Minister kan poi pyn-ban sha ka Defamation Suit, kan bha namarkata ba u Chief Minister badonburom jong ngi un weng noh ia katei ka jingkren klumar jong u.
Ha kaba ia dei bad ka Meghalaya Residents Security and Safety Ordinance, 2019 nga da iaroh jur ia kane ka Sorkar ba  la  ialam khmat da u Conrad Sangma, Chief Minister,  kam pher lada long katba long tangba la sdang yn sa pynkhlain na  ka por sha ka por.
U Governor badon-burom  um dei shuh ban pynslem namar ka Ordinance ka long kaba shida (simple) bha.
H.S.Shylla, Ex-CEM, KHADC.Shillong: Ka KSU South West Khasi Hills District ka sngewkhia bad ka pynrem jur halor ka jingleh klet jongu Syiem Maharam, da ka pynpoh ruh ia ka burom ka ijot jongka Hima hakhmat ka pyrthei da kaba ailad ia u Mynder ri ban wan shongkha hapoh ing syiem.
Ka seng ka sngew ba u khlieh nongsynshar ka hima, u la die ia ka burom ka Hima da kaba u wan ban pyni hakhmat uba bun ba lang bad hapoh ka Hima ia ka jingailad shongkha khleh jong u.
Kat u Syiem uba bat ia ka ka riti ka dustur bad ka jingngeit jongki khun ki hajar ka hima la paw tyngkrein, ba u la pynkhein bad kane ka long kum ka jingai mynsiem ia kiwei pat ban shongkha khleh.
Ka jing ai mynsiem jong une u Syiem ban ia shongkha khleh ka long ka jingma ia ki khun Ka hima Maharam bad ym tang katta iaka Jaitbynriew hi baroh kawei.
Ka seng kam khang ia ka jingieit ki ar ngut, hynrei ka pynrem pat ban pynpaw tyngkrein hakhmat uba bun ba lang ha ing Syiem naba ka imlang sahlang hapoh ka Thain Mawkyrwat lei kam pat pdiang iaka shongkha khleh.
Ka seng ka mynjur bad kyrshan ruh iaka jingong ka Synjuk ki Rangbah Kur, South West Khasi Hills District ba kane ka jingpynrung khyllah jait ka  Pynkylla ba-ji iaka Ing Syiem jongka Hima Maharam.
Ka KSU, ka kyrshan ruh iaka jing kyntu jongka FKJGP South West Khasi Hills District ba ki Myntri ka Hima Maharam ki dei ban lum ban lang ia ki khun ki hajar ban iakren halor kane bad kumjuh ruh halor ka jingdawa jongki na ka KHADC ban kren ne leh eiei halor kane.
Ka seng ka ai jingkyrshan pura iaka Synjuk ki Rangbah Kur bad ia ka FKJGP halor kane ka bynta.
Shuh shuh ka seng ka buh jingkylli “Shano ki jah ki Myntri ki Korbar ri ka Executive Durbar jongka Hima ban kren ia kane? “.
Lada ki Myntri bad ki korbar ri ka Hima kim pat kren sngewbha ban kren noh bad ban mih ruh shakhmat ban leheiei halor kane, ong ka kyrwoh na u Samla Jiedskhem Nongsiej,  General Secretary,  KSU South West Khasi Hills District.
Ka United States, ka la shna mynta da ki nam ding, kiba don ruh bad hynriew tylli ki waitlam, kiba nep har har bad ia kitei ki namding, la pyndonkam ha kine ki sngi ha Syria ban khrai ia ki ehrang ha katei ka Ri.
La iathuh ba ha ki khyndiat sngi ba ladep, ki arngut ki ehrang, ki la lwet lyngkhot, haba ki la shah khrai ha kitei ki waitlam jong ka America.
Kitei ki waitlam ba dang shu thaw thymmai, ki dei kiba ka US, ka tip da ki kyrteng R9X bad la khyrwit ia ki ehrang ha ka Jylla Atmeh jong ka Syria ha ka Sngi Hat Majai.
La iathuh ba katei ka jingstad thymmai, ka long ba ha ka jaka ban siat da ki bom, ka helicopter, kaba pyndonkam ia ki, ka pyllait da kitei ki waitlam, kiba don hynriew tylli bad kitei ki thew beit ia ki nongshun bad ka mait pynlwet ia ki met briew.
Kitei ki waitlam, la iathuh ba ki dei kiba lah ban pyndonkam ha kiba bun ki rukom ruh, la iathuh da ki stad jong ka America, ha kaba ki lah ban pyndonkam ha ki por ialeh thma ruh kumjuh bad kitei ki waitlam, ki lait ruh na ka jingthwet bad pyniap bakla, hynrei ki mait beit ia kito kiba la thikna ba ki dei ki nongshun.
Bengaluru: U  Nithyananda, u riew blei shait kynthei, ula phet noh na India bad ula ioh mih ruh khlem ka passport kaba biang.
Utei u riewblei shait kynthei, ula bat bor ia kawei ka briew ha Karnataka, hynrei hadien ba ula mih noh na India, ula ioh thaw syndon da ka Ri kaba thymmai lane kaba u ong  ‘Kailaasa’.
U Nithyananda, ula pynmih ia ka website jongu bad ula kam, ba katei ka ri jongu, ka dei ka ri jong ki hindu, kaba pura tam ha ka pyrthei baroh kawei.
La iathuh ba U  Nithyananda, ula thied ia ka dewlynnong ha  Ecuador ha central Latin America bad ula pynbna ba katei ka dewlynnong ka dei ka ri laitluid.
La ong ruh ba ha katei ka ri kaba thymmai, ka don ka jinghikai kaba dei bad ka yoga, ka jing hikai ia ka longbriew manbriew, ka shong ka sah kaba khlem donkam bai siew, ka bam ka dih kaba khlem donkam siew pisa bad baroh ki jingdonkam bapher, lah ban ioh ha katei ka Ri.
U Nithyananda, u dei uba don ka kyrteng ba pura jongu, U  Rajashekharan bad u dei uba na  Tamil Nadu bad ha u snem 2010, ula paw bha ha ki kotkhubor, namar ba u leh kynshlein ia kawei ka aktres bad la iathuh ba ula bat bor ia katei ka aktress bad ula shah kem ruh.
Shillong: Hapdeng bun ki jingbym biang kumba jia ha ki skul ha jaka sor, hynrei ka skul Presbyterian Lower & Upper Primary School, Mawdulop kaba don sha nongkyndong ka Mawkynrew konstitwensi, hynrei ka la pynmih ia ki soh bathiang ha ka jingpule hapdeng ka jingiabeh ia ka jingstad sha ki jaka sor.
Myn hynnin ka sngi, ka shnong Mawdulop kaba hap iaid da ka surok khohruh khohram ka la pynlong ia ka jingpynkup burom kyrpang ia ki 16 ngut ki samla kiba la pyndep ia ka kyrdan pule matrik kiba la wan ban saindur nyngkong ia ka jingpule na kane ka skul haduh ba kin poi sha kyrdan ba shalor bad ban trei ha ki kam bapher bapher.
Uwei na kine u dei u samla Nangroi Lynshiang uba trei kam shipai nalor ka samla Balakyntiew Suting kaba la pyndep ia ka kyrdan MA (Sociology) nalor kiwei pat.
U samla Nangroi uba la pyndep ia ka jingpule na kane ka skul haduh klas VIII, mynta u la rung ha ka kam shipai na Maharashtra bad u trei mynta ha Jammu-Kashmir.
Haba kren ha kane ka jingialang u la jaw ummat ban sngew myllung namar na nongkyndong ban poi sha ka thong bad kane ka pynshisha ba ki samla na nongkyndong ruh kim lah ban iakhun bad kito kiba pule ha ki skul ba paw ne ha ki jaka sor kiba biang nadong shadong.
Ha ka jingiaid lynti kane ka skul, u bah Martle N Mukhim u MLA barim bad MDC ba mynta, u dei uwei na ki nongprat lynti bad u diengbah diengshan, kaba ai ka jingshakri ia ki katto katne ki shnong kum ka Mawdulop, Mawsir, Ksanrngi bad kiwei.
U Bah Martle um shym la lah ban iadon ha kane ka jingialang namar ba um da khlain bha ka met.
Namar ka jingbym khlain bha u bah Martle ban iadon lang ha kane ka sngi, u babu FG Kharnaior u headmaster ka skul, u la long kum u kongsan.
La sakhi ia kane ka jingialang da ka jingdon ki nonghikai, ki khynnah skul, kynthup ka nonghikai PM Mukhim, bad kiwei ki sordar na kiwei ki shnong ha ka jingialang ba la pyniaid da u bah Pynskhem Mukhim u sordar ka Mawdulop.
Bah RM ShabongSngew kyndit ban iohsngew ia ka jing batai jong U Chief Executive Member bad U Chairman ka Khasi District Council, ba ka don ka jingjah da ki spah tylli ki phail bad ka pisa kaba T.10klur na ka pla jong ka Khasi District Council bad kitei ki arngut ki nongialam ba thymmai ka KHADC, ki kynnoh ruh ba katei ka jingjia ka jia ha shwa ba ka Executive Committee jong U Bah Teinwell Dkhar, kan hap noh ha ki khyndiat sngi ba ladep.
Ngim tip ia ki jingshisha, ki don ne em halor kitei ki jing kynnoh, hynrei ngim dei ban klet ba kumno U bah HS Shylla, ula sei madan ia ki kam bamsap bad pyndonkam pisa bakla jong U bah PN Syiem bad ula thoh bad pynmih da ki kot  ki sla bapher, hynrei ngi iohi, ba ha kaba kut, kumba kam don satia kano kano ka jing bishar pynkut bad ka shu sah tang ka jing kynnoh bad ka jingthad ha ki kotkhubor.
Na kaei kaba paw mynta, na katei ka jing kynnoh kaba thymmai, la iohi, ba ka thew beit beit ia ka Executive Committee jong U Bah Teinwell bad nangta, ha kajuh ka por, ba ka kdew ruh ia U bah Paul Lyngdoh, Executive Member jong ka tnat Trade jong ka Council bad lada ka long kumta, ka EC kaba thymmai lem bad u lamphang jong ka dorbar KHADC, ki la dei ban ai ejahar mar mar sha ki pulit jong ka Lumdiengjri, kaba don hajan eh jong ki, na ka bynta ba kin tih bad wad ia ki nongtuh phail bad nangta sa ki nongtuh pisa.
Ka Council, ka hap ban kynmaw, ba ka tyllun haduh ha kine ki sngi, ia ka pisa kaba wan na ka sorkar Jylla bad kaba bun eh, ka dei na ka sorkar India bad kumta, lada ka pisa ka shu jah ha ki kam tuh, lada khlem da don ki jingkhein jingdiha kiba biang, kumta kan long kaba eh, ba  kan ioh ia ka jingshaniah jong ka Delhi nangne shakhmat bad kaba eh, ka long ba ki kam ki duk jongka, kin lah ban sahkut noh, lyngba ka jingleh sting bad ka jing bym pynbiang ia ki jingkhein jingdiah.
Ban iakren ia kane ka phang, ha ka bor jong ka KHADC, la iohi, kumba kan nym poi satia shaei shaei ruh; hynrei lada U Lat ka Jylla, u kwah ba ka Council, kan ioh ia ka jingsynshar autonomy lane ka synshar laitluid, u dei ruh ban peit ba kin pyniaid beit ia ka pisa kaba wan na ka sorkar India bad kumta, ula dei ban phah tohkit ha ka CBI, halor kane ka jingjah jong ka T.10klur bad ban pyn iasnoh bad kiwei pat ki jingjah pisa ha ki khyndiat snem mynshwa.
Shillong: Ka samla Celine Lawai na  Laitumkhrah, Shillong ka la shah pynkup burom da ka National Award na ka bynta ka Best Employee for the year 2019 hapoh ka Category Locomotor Disabilities.
Ka samla Celina kaba don 30 snem ka rta ka don jingduna ha baroh artylli ki kjat naduh ba dang kha kaba jingduna kalong 90%.
Kalong ka samla kaba la pyndep ia ka Graduate.
Ka ju pynlong ia ki prokram jingpyn sngewthuh bad ki jingai jinghikai ia ki briew kiba don jingduna ha ki dkhot met.
Kane ka samla ka trei kum ka data entry operator ha ophis Block Development jong ka sorkar Meghalaya.
U Vice President jong ka ri India, M.Venkiah Naidu u la long u kongsan ha ka jingialang ban rakhe ia ka “International Day of Persons with Disabilities" kaba la pynlong da ka DEPwD, Ministry of Social Justice & Empowerment mynta ka sngi.
U la pynkup burom da ki National Award sha ki briew, ki jaka pule, ki kynhun bad ka jylla/district bad kiwei kiwei na ka bynta ki jingjop jong ki bad ki kam ba la leh sha ka jingpynkup bor ia ki briew kiba don jingduna ha ki dkhot met.
U Myntri sorkar pdeng ba dei ia ka Social Justice and Empowerment  Thaawarchand Gehlot u la pyniaid ia ka jingialang.
Ki Myntri khynnah ba dei khmih ia ka Social Justice & Empowerment Krishan Pal Gurjar, Ramdas Athawale bad Rattan Lal Kataria ki la plie ia ka jingialang.
Haba ai jingkren ha ka jingialang, u Vice President u la ong ba kalong kaba sngewkmen ia u ban iadon bynta ha kane ka jingialang sam khusnam ban pynkupbor ia ki briew kiba don jingduna ha ki dkhot met ha ka jingrakhe ia ka International Day of Persons with Disabilities.
Ka kyrteng jong kane ka ‘Sngi’ ka la dei ban long International Day of Persons with Special Abilities.
Ngi don shibun ki shynrang bad kynthei kiba don ia ka sap kaba kyrpang napdeng jong ngi kiba la kiew ha kiba bun ki liang.
Da kaba pynioh ia ka kabu kaba dei ki lah ban nohsynniang shikatdei sha ka jingtei ia ka jaitbynriew.
Mynta, katto katne na kine ki nongjop kiba khraw ki la shah pynkup burom halor ki kam ki jong ki.
U la ong ba ka India kalong kawei na ki ri kaba bun tam ki briew kiba don jingduna ha ki dkhot met ha ka pyrthei.
Katkum ka Census jong ka India 2011, ki don 2.68 klur ki briew kiba don jingduna ha ki dkhot met ha ka ri jong ngi, ba kynthup 2.21% jong ka jingbun briew ha ka ri.
Kane ka nombar ka lah ban nang kham kiew ha kaba bun ki briew, khamtam namar kito kiba don jingeh ha ka bor pyrkhat bunsien ki ju buhrieh ia ki namar ka jinglehrain ha ka imlang sahlang namar kine ki jingpang.
Nongstoiñ:U Chief Secretary u ban sa shongthait noh na ka kam u Bah P.S Thangkhiew myn hynnin ka sngi ka 3 tarik u Nohprah, u la pynlong ka jing iakynduh ia ki bor pyniaid ka District bad bor pyniaid Sub-Division jong ka West Khasi Hills District ha Circuit House Nongstoiñ.
Ha kane ka jing iakynduh la synran ia u Chief Secretary da ka kurum jong u  bad bah D.P Wahlang u ba long u Principal Secretary jong ka sorkar Meghalaya bad ka la don ruh ka jingiaphylliew jingmut bad ki ophisar jong ka District.
U bah Thangkhiew u la batai ia ka jingdonkam jong ar tylli ki mat jong ka Ri India ba la pyntreikam lyngba ka sorkar Jylla bad kita ki long u Aadhar bad ka Census ne ka khana samari.
Na ka liang jong u bah Thangkhiew ha kaba iadei shaphang u Aadhar, ula ong ba u Aadhar number u long u bym lah lait na ka bynta ki nongtrei kam sorkar, ki nongioh jingmyntoi na ka sorkar bad ha kiwei kiwei ki bynta kiba khlem ma u ngin ym lah ban pyntyllun ia ki jingtreikam na ka bynta ka jylla bad ka ri hi baroh kawei.
Kumta ula iathuh ba ka jingpynrung kyrteng Aadhar kaba la leh mynshwa da ki private company la pyntreikam da ka sorkar jylla lyngba ki ophis jong ki Deputy Commissioner jong baroh ki District, katba ha kaba iadei bad ka Census pat ka long sa kawei kaba donkam ha ka imlang sahlang bad ha ka ioh ka kot jong ka Ri ula bynrap.
“Ka sorkar jylla ka dang shaniah ha ka sorkar kmie ia ka tulop bad iaki jingthmu ban pyntreikam ia kino kino ki skhim,ka pisa ne ka fund bala ioh na ka sorkar India kan neh ha ka khana samari ne census jong ka Jylla" ong u Chief Secretary da kaba u la kyntu ba kan don ka jingiatreilang, ka jingpynleit jingmut bad ka jingaiti lut jong baroh ki tnad sorkar bad ki bor pyniaid District khnang ban lah ban pyntreikam bha ia kine ki artylli ki jingdonkam.
Kiwei kiba la ai jingkren ha ka ne ka sngi ki long bah M.Dhar SE PWD(Roads), bah U.Muktieh General Manager DCIC, bah A.Nongbri SDO(Civil) Mairang Sub-Division, bah S.Thamar Commandant 4th Battalion bad in-charge SP West Khasi Hills.
Ia ka  prokram la pyniaid da u P.D.Sangma ADC bad in-charge Deputy Commissioner West Khasi Hills District.
Shillong:  Ki 5 tylli ki Mandal Jong ka party  Bharatiya Janata Party,  Ribhoi District myn hynnin ka sngi  ki la jied ia u  bah Sen Thabah  u ba dei na ka shnong Umroi kum u District President ba thymmai Jong ka seng BJP Ribhoi District.
Ha kane ka sngi la wan shim bynta haduh 115 ngut ki member na kylleng ka Ribhoi.
Ia kane ka jing jied District President ba thymmai ki la pynlong ha office jong ka Ribhoi farmer union Umsning Ribhoi District.
Ha kane ka sngi la wan sakhi lang ruh da u bah Bashailang khongwir u  ba dei u State General Secretary, u bah Dondor Rumnong u ba long u Incharge District Elections, u bah Brightstar khongwir co.
incharge District Elections bad u Senior state executive member u bah Duruth Majaw.
Ia kane ka jing jied thymmai ia u President  jong ka seng ka dei ha dien ba la kut ka por ban trei kam   jong u President barim kat kum kikyndon jong ka seng la dei ban jied thymmai  noh ia u President da ki san tylli ki Mondal jong ka seng BJP Ribhoi District.
Shillong: Myn hynnin ka janmiet ka Khasi Student Union (KSU) ka la sdang ia ka ‘street meeting’ ban pynshai sha ki paidbah halor ki jingma lada ka sorkar India ka pynlong aiñ ia ka Citizenship Amendment Bill (CAB).
Ki jingialang ban pyrshah ia ka CAB lah pynlong mynta ka janmiet hapoh ka shnong Madanrting bad ka shnong Laitjem.
Ia ka jingialang hapoh Laitjem, la ioh jingkren na u Histolis Pathaw u Rangbah shnong ka Laitjem, u Jlandis Lyngdoh President ki 16 shnong, u samla Biangbor u ba bat ia Organising secretary KSU CEC bad u Samla Donald V Thabah u General secretary KSU CEC bad ia ka jingialang la pyniaid da u samla Shngain Sohkhlet u ba dei President Upper Shillong Circle.
Kiba ai jingkren ha poh ka shnong Madanrting ki long u Samla Erick Nongkynrih President KSU Nongthymmai Circle, samla Rapbor Nongrum Publicity secretary KSU CEC President seng samla Madanrting  U Bah Sadon Blah General secretary HNYF Samla Lambokstar Marngar President KSU CEC bad U Bah Samuel B jyrwa Chairman ka NESO bad ia ka jingialang la pyniaid da u Samla Richard Mohkhiew General Secretary KSU Nongthymai Circle.
Nongpoh:Haba iadei bad ka jingdon ka Ktem Pulit ka Assam ha shnong Sabuda, ki paidbah nongshong shnong kiba sah ha kito ki shnong kiba don ha katei ka thain, ki la ong ba kat haduh mynta kim pat ioh jingmyntoi ei ei ruh em, hynrei ki la ong pynban ba ka jingdon jong katei ka ktem pulit, ka kylla pyn ban kum u Mawjynthut na ka bynta ban pynpoi ia ki kam pynroi ha ki shnong kiba don ha katei ka thain, kaba hap hapoh ka Raid Nongtung bad ia kaba la tip paidbah kum ka Block-2.
Haba ioh ban iakren bad ki paidbah kiba sah ha ki shnong, kiba kynthup ia ka Sabuda, Khlieh Umwang, Madan Umwang, Jatalong lem bad kiwei, ki la ong ba katei ka Police Outpost jong ka Assam kaba don ha shnong Sabuda, kam shem la ai jingmyntoi ei ei ruh em ia ki paidbah, namar haba don kino kino ki jingjia hapoh jong kitei ki shnong, ki paidbah kim ju leit ban pyntip sha kitei ki Pulit Assam, hynrei ki leit beit ban pyntip sha ki Pulit Meghalaya ha Mawlasnai Police Outpost.
Halor ka jingwit lyngba ka jingdon jong katei ka Ktem Pulit, ki briew kiba la iakren bad u Nongthohkhubor, ki la ong ba ka jingdon jong katei ka Ktem pulit Assam ha katei ka jaka, ka long beit tang ban peit ioh don kino kino ki kam pynroi kaba ka sorkar Meghalaya ka ai sha kitei ki shnong bad ban leit pynthut lane ban leit pynsangeh ia kiba kum kitei ki kam pynroi, kumba ka la jia na ka por sha ka por.
Shuh shuh, ki la ong ruh ba ka jingdon jong katei ka ktem Pulit ha katei ka jaka, ka pynshlur bad pyn shngain mynsiem ia ki briew na ka tnat khlaw ka Karbi Anglong (Assam), ba kin shim khajna ia ki mar rep mar riang, kaba la pynmih da ki paidbah na kitei ki shnong ha ka por ba ki thmu ban leit die sha ki Iew ki hat.
Haba batai halor ka rukom shim khajna na ki briew na Assam, uwei na ki nongialam shnong na katei ka thain (u bym shem la kwah ban pynpaw kyrteng) u la iathuh ba kumba ka long mynta, ki briew ka tnat khlaw na Assam, ki buh ia kawei ka Gate ne ka jaka ban khrong khajna ha mar pyrshah ka ktem pulit Assam Sabuda bad lyngba jong katei ka jaka khrong khajna, ha kaba ki ju shim haduh T.200 spah ia ki kali kiba kit ia ki mar rep kaba la pynmih da ki paidbah kiba sah ha katei ka thain.
Shillong:  U CEM barim ka KHADC u bah Teinwell Dkhar ula takraiñ ia ka jingkren u Chairman ka KHADC bah Pynshngain N Syiem ia ki kam ka Executive Committee namar ba ka kam u chairman ka dei ban pyniaid ia ki kam ka Legislature.
“Ym pat don aiñ AD Rules ba u chairman un ak kum u Chief Executive Member (CEM)", la ong u bah Teinwel Dkhar uba dei u CEM barim.
U bah Teinwel ula ong ba katkum ka ain ka Council, kam don eiei ka ain kaba ai bor ia u Chairman ba yn balain ia ki kam jong ka EC hynrei la iohi ba u Chairman u tuklar ia ki kam jongka EC.Haduh mynta ka sorkar jylla kam pat ‘pynmih jingpynbna’ ia u CEM ne ia ki EC Member, hynrei mar syn sdang kila iaktaid iaka pisa bad udei uei u Chairman u ban ktaid ia ka pisa ka tyngka ka Council.
Ka kamram jong u ma long ban shong beit ha ka shuki Chairman ban pyniaid iaka tnad Legislative.
Katba u bah Pyniaid Sing Syiem u la ong ba ka jingkynnoh ba la sei iaka pisa jongka Mobilisation Bill ha ka kynta ba khatduh ba la khyllem ka EC kam dei kaba shisha.
U la ong, ka Mobilisation Bill ka dei na ka skhim jong ka sorkar pdeng kaba kot T.50 Klur naka bynta u snem 2018-19 bad ka EC kala mang mar T.1 Klur sha baroh 30 ngut ki MDC jong ka Council bad iaka pisa kaba tam la mang na ka bynta ka Council Asset kaba la rai da ka EC bad da ka UDA.“Ngi la khot da ka tender na ka bynta kiba kwah iaki kam bad haba ki kam kila iaid la 3 bnai, bad haba ki kontraktor kila iaid shaid shaid ki kam bad wan kyrpad da ki shithi jongki ban ai noh iaka Mobilisation Bill ban pynsted iaka kam kaba kila trei bad ngi la iaid katkum ka rukom treikam ban siew iaka Mobilisation Bill bad hadien ba la dep peit sani ngi la pyllait iaka Mobilisation Bill bad ia kane ka Mobilisation Bill la sdang ha ka Council naduh u snem 2016 da u Bah PN Syiem" ong u Bah Pyniaid.
U Bah Pyniaid u la ong ha ki snem kiba la dep, kala don ka jingpyndonkam bakla iaka pisa jong ka Professional Tax bad u Bah PN Syiem u la phah da ka shithi sha u Secretary u Bah Welljune da kaba ong “Pynbiang noh mardor" da ki phew lak khlem da iaid katkum ki kyndon treikam jong ka ophis bad kane ka jingpyndonkam bakla iaka pisa ka dang don ha ka jingtohkit ka tnad CID bad ka council mynta la shi bnai, kala ioh iaka shithi na u DSP ka CID bad kala dep ban pynkhreh ia baroh ki kot ban phah sha ka tand CID.“Ngi kyrpad iaka sorkar lyngba ka tnad CID ba kan pyniaid shakhmat ia kane ka kam bad ban ‘Chargesheet’ noh bad ban pynshitom ia ki briew kiba donkti ha kane ka kam namar ba kane ka kam kala ktah mationg iaka council baroh kawei bad ki nongtrei ka council kin lah ban duh tulop tang namar ka jingdon kum kine ki jait briew haka council" ong u Bah Pyniaid Sing Syiem.
U la ong, ha ka por ba u Bah PN Syiem u la bat kum u CEM bad shwa ban wan ka elekshon MLA kala don ka pisa kaba la ioh T.32 Klur na ka sorkar pdeng bad u Bah PN Syiem shimiet shimiet u la pynlut ia ka pisa T.28 Klur bad ula ai Work Order iaki kontraktor khlem da don ka Tender Committee bad kane ka kam ka long kaba sngewkhia bha.
“U Bah PN Syiem u dei u briew uba rhah bor bad u ba rhah pisa bad nga kyrpad ia kiwei kiwei ki MDC ba kin sngewbha ban da husiar haba ki iatreikam bad une u jait briew bad u dei uba nang bha ban pynbeij briew" ong u Bah Pyniaid ryngkat bad ka bynrap “U Lat ka jylla ym pat ai jingmynjur iaki dkhot jong ka EC hynrei ka jingktaid u Bah PN Syiem iaka tnad Trade bad Finance ka don eiei sha lyndet".
U la ong, ba u Bah PN Syiem ha ka por ba u bat kum u CEM ym pat ju wanrah tang kawei ka Bill kaba iadei bad ka ri bad ka jaidbynriew hynrei mynta shwa ba yn kren iaka ri bad jaidbynriew ula ktaid shwa iaka Pla tyngka bad iaka tnad Trade jong ka Council bad la sngewthuh ba ka don eiei sha lyndet.
Shillong: U Myntri rangbah ka jylla u Conrad K Sangma u lah ong ba un sa khot cabinet meeting bad ki myntri jong u ban pyrkhat halor ka jing tyrwa ka Hynniewtrep National Liberation Council (HNLC).
“Lada ka seng (HNLC) ka kwah shisha ban wan iakren iasuk bad ngi (sorkar), ngi ruh ngin kloi ban bishar halor ki jing tyrwa jong ka seng" lah bynrap u myntri.
U myntri u lah ong rung ba ka seng ka dei ban pyni da ki kam ban ih noh ia ki jing umsnam bad kim dei ban buh thong ia kaei ka ba ki kwah ha khmat ka sorkar shwa ba kin wan ia kren ia suk.
U Conrad K Sangma u lah ong ruh ka sorkar ka shim jing kit khlieh bha ia ka jing shong suk shong sain ha poh ka jylla bad kham tam eh ka sorkar ka kwah ba ki khynnah samla jong ka jylla kin wanphai biang sha la ka jong ka ing.
Kum ba shu pynkynmaw ka Hynniewtrep National Liberation Council (HNLC) ha 1 tarik nohprah ka lah lapynpaw ia ka jing kwah jong ka seng ban poi sha ka jing iakren ia suk bad ka sorkar India bad ka sorkar Meghalaya.
Nongstoiñ: Ki dkhot bad nongialam ka Seng Khasi Students Union (KSU) Rimuliang Circle hapoh ka jingialam jong u Samla Jylliewsing Marweiñ President ka Seng myn hynnin ka sngi ka 3 tarik u Nohprah, ki la leit ban pynpra noh ia ka khyrdop lum khajna jong ka Nongmynsaw Syiemship kaba don Mawlan “B".
Katkum ka jing iathuh jong u Samla Jylliewsing Marweiñ President ka Seng KSU Rimuliang Circle la ong ba katei ka jingleit ban pynpra noh ia katei ka khyrdop bala pyniaid da u Acting Syiem katei ka Hima u Phlowing Syiem Nongbah, Acting Syiem ka Nongmynsaw Syiemship kadei hadien ba ka Seng kala lap ba katei ka khyrdop kala lum khajna beaiñ da kaba oh dor haduh T.1000/- kawei kawei ka kali pick up ba kit sying bad synsar na ka thaiñ Rimuliang-Langpih.
Shuh shuh u tei u nongialam ka Seng KSU u la ong ruh ba ka Seng kala ioh ia ka jingujor na ki paidbah halor ka jinglum khajna beain jong katei ka khyrdop ha kaba ka Seng kala lap ruh ia katei ka jingleh beaiñ bad u la ong ba katei ka jingleh jong katei ka khyrdop kala pynshem jingeh haduh katta katta ia ki paid nongrep kiba ju shalan ia u mar rep jongki sha kiwei pat ki jaka.
U tei u nongialam ka KSU Rimuliang Circle u la byrngem ruh ban ujor syndon da ka mokotduma pyrshah ia u Acting Syiem ka Nongmynsaw Syiemship lem bad ia ki dkhot jong katei ka Hima da kaba ong ba kitei ki nongsynshar kila nion bein bad pynshitom ruh ia u paidbah da kaba wanrah ruh ia ka jingiapait iapra hapoh ki shnong ki thaw.
Ka seng ryngkat u paidbah ki la ai tang kawei ka rai kata ban nym shah shuh ia katei ka khyrdop ban dang ieng ha katei ka jaka nangne shakhmat" ong u Samla Jylliew.
Shillong: Ka Meghalaya ka la long ka lahduh jong ka lympung ialehkai  Sub-Junior National Football Championship ka All India Football Federation (AIFF).
Ka Meghalaya ka la pynliem ia ka Arunachal Pradesh da 3-0 ha ka jingiakhun  hynne ka sngi ha Kalyani, West Bengal, hapohg ka jingialam u bah Jeffrey Warlarpih kum u coach.
Ka Meghalaya ka la ioh ba kan thep ia ki ha ka kylla miet,  da u Samchaphrang Lato ha ka minit kaba 52, katba ia ki ar tylli la thep pat ia ki ha ka por ba la pynjlan ia ka jingialehkai, ki la wan ha ka minit kaba 90+2 ba la thep da u Samlang Rympei bad 90+5 lyngba ka free kick b a la thep da u Teibok Nongrum.
Ha u snem 2017, ka Meghalaya ka la lah ba kan bat ia ka kyrdan kaba ar jong kane ka lympung ialehkai, katba na ka liang ka Arunachal ka la bat ia kane ka kyrdan ha u snem u ba la dep.
Haba phai sha ka jingiakhun, kine ki artylli ki kynhun ialehkai ba dei ki jylla ka thain shatei lam mihngi ka ri, ki rung sha kane ka phainal hadien  ba kim shym la shah rem wat tang shi sien ruh ha baroh shi lynter ka lynti ka jong ki ha kane ka lympung.
Ka jingioh ka Meghalaya ba kan thep ia ka kol ba nyngkong ka la wan hadien ba u  Baniatyllilang Mawkhiew u la ioh ban rah sted shakhmat ia ka bol bad ban rung artad shajan ka kol jong ka Arunachal bad ha ka por ba biang un pyllait pat ia ka bol sha u Colinsalmon Lyngdoh uba da kylla u la pynbuh pat sha u Samchaphrang bad marsien ioh dain u la shut jam bha ia ka bol  kaba la lah ban kyrda ia ka da uwei na ki defender jong ka Arunachal bad hadien kane, ka bol sa shisien ka la poi biang hajan kjat ka jong u bad ban pyndei biang sa shisien ia ka ban pynkhih ia ka jar jong ka Arunachal.
Ka shi kol ba ka Meghalaya ka la ioh ba kan thep, ka la sdang ban tangon kum u lymban ia ka kynhun  ialehkai ka Arunachal, kaba la sdang lem ban kham pynsted ia la ka rukom ialehkai ka jong ki, tangba ki khynnah ialehkai ka Meghalaya ki long kiba peitngor bad phikir bha ia man la ki rukom pyrshang na ka liang ka Arunachal.
Ha ka khyllipmat ba ia ka por ialehkai la pynjlan ia ka sha ka saw minit, ba ki khynnah ka Arunachal ki la ialeh ban kiew noh shakhmat, kaba da kylla ka la plie lad ia ka Meghalaya ba kan bteng ban ioh thep syndet pat ia ki ar tylli ki kol kiba dang sah ban pyntikna syndon ia lade ban rah ia ka nam lahduh kane ka lympung ialehkai bna nam  tam ha ka ri.
Shillong: Lyngba ka social media facebook u Bah Paul Lyngdoh u lah kdew shai ba ki file kim shah shano shano ruh, hynrei ka dei ka jing stad jong u ban buh bha namar u lah dep peit sani bha ba u Latiplang Kharkongor u mut ban pynkhyllem ia ka EC.U Bah Paul Lyngdoh u lah ther ruh ia u chairman ka KHADC u Pynshngain N Syiem ba u lah don lang bad u CEM hapoh kamra jong u CEM ban pynshai halor ki files ba jah na District ha khmat ki press.
U Bah Paul u lah ong ruh ba ka dei ka sien ba nyngkong ha poh ka District Council ba ka Trade Department ka lah pyn donkam da ‘File Movement Registration’ khnang ban bud dien ia ki file baroh khnang ba ki file kin nym sakma kumba shait jia ha ki por mynshwa.
U lah ong ruh ba ma u hi u ba sdang nyngkong eh ban pyn donkam da ka ‘computerisation’ ia ka trade Department khnang ba ka kam kan iaid beit iaid ryntih ha ka por ka ba biang.
U Bah Paul Lyngdoh u lah buh jing kylli ba balei ka EC thymmai mynta ka khuslai palat ia kita ki files ki ba kim shym lah lap haba lah dep buh bha ia ki.
“Ka jing kylli ka ban mih ha ki mynta ka long kan jia aiu ia ki nong die madan ba die ha ki jaka iaid paitbah haba ka ka jing buh por ia ki nong die madan ban wan pynrung kyrteng da ka EC barim ka lah kut?" u lah thoh.
Phi ia shoh para khasi hangto….
u dakhar bad u garo u nang ia rkhie bein….
Shillong: U myntri rangbah ka jylla Meghalaya u Conrad K.Sangma mynta ka sngi u lah ong ba kam don ka jing tuklar ka sorkar Meghalaya hapoh ka Khasi Hills Autonomous District Council (KHADC) namar ka sorkar kam pat ithuh ia u Chief Executive Member (CEM)  ba thymmai.
U Conrad K Sangma u lah ong ba ka sorkar hi kam shym lahpynmih jing pynbna halor ka election na ka bynta u CEM ba thymmai, te kam don jing kylli ba ka KHADC ka lah ioh CEM ba thymmai.
“Kumno hi ka sorkar kan tuklar ha KHADC haba ka sorkar jylla kam pat ithuh ia u CEM thymmai jong ka council namar ha ka jing tip jong nga mynta ka district council kam pat don ia u CEM ba thymmai" lah bynrah u myntri ka Meghalaya.
Kumba shu pyn kynmaw u chairman ka KHADC u Pynshngain N Syiem u lah ong ba ka sorkar kam lah ban tuklar ha kam jong ka council bad tang ki liang pyrshah ka council ki lah ban pyn khyllem ia ia EC lada ki don bun paid ha ka KHADC.Ha ka 26 tarik Naiwieng 2019 u myntri rangbah ka jylla Meghalaya u Conrad K.Sangma lah kyntiat ba ka don ka jing ia pyni bor hapdeng ka sorkar Meghalaya bad ka Raj Bhawan hadien ba u Governor ka jylla u Tathagata Roy u khlem pynjari ‘Administrator’s Rule’ hapoh ka Khasi Hills Autonomous District Council (KHADC).
Hahaha  hangne te lah Wai syndonKatta ruh bah latiplang  Mar sin jop pohzniew IA ka 10 lak hehehe.
Shillong: Mynta ka sngi  ka seng jong ki briew kiba don ka jingduna ha ki dkhot met kaba kynthup ia ka  Meghalaya Deaf Assoclation, Khasi Disabilities ssociation, Garo Hills Association of the Deaf , West Khasi Disabled People Organization,  Meghalaya Liberation of Visually Inpaired, All Meghalaya Association of Person with disabilities hapoh ka shatri jong ka Federation of Persons with Disabilities, ka la  pynlong ia  jingiakhih da kaba shong kyllaiñ myngngor (sit-in demonstration) ha jaka pynieng kali (Parking lot Additional Secretariat) ban dawa  ki hok jong ki khamtam ha ka iohkam iohjam kata 4% katkum ka an The Rights of Persons with Disabilities Act, 2016.
Kane ka long ban pynpaw ka jing pyrshah ia ka jingsngap mynthi jong ka Sorkar halor ban pyntreikam ia ka bhah ai kam ia ki briew kiba don ka jingduna ha ki dkhot met ha ka jylla Meghalaya, da ka ba pynpaw ba wat haba ki la leit iakren bunsien hynrei ka shu kut tang ha ki kot sada, katba ki tnad sorkar kiba dei ban thungkam kim ithuh satia ia ki bad katei ka la pynlong ba kin kylli “Shaei ki jah ki kam ba lait lada ia ngi ruh ki khlem lah ban pynrung kam".
Na ka liang ka Federation kan shong ia iakhih biang ha ka 19 tarik u Nohprah 2019, katba na ka liang ka Sorkar kim pat sngap ia ka jingdawa jong ki.
Ka dud ka dei ka jingdih kaba tei bad kaba ai jingmyntoi shibun iaka koit ka khiah ba pura  bad pynkhlain iaka bor met.
Ka dei ka jingdih kaba la pyndonkam naduh ki hajar snem mynshuwa.
Kadei ka jingdih kaba ai jingmyntoi bha ha shi tyllup ka pyrthei.
Katkum ka jinglap ki stad wadbniah bad ki doctor ki ong ban dih iaka dud kalong kaba donkam bha khamtam haka por shitom ne pang namar haka kidon ki nutrients ki ba kongsan kum ki calcium, vitamin D, Potassium, ki minerals, ki proteins bad kiwei kiwei dei ki jait vitamins.
Ban dih iaka dud ka iarap pynioh iaki shyieng bad ki dohksah kiba khlain bad pynhiar iaka jingkhia ka met.
Man la ki long iing long sem ki tip bad sngewthuh bha ba ka dud ka dei kaba bha ban dih hynrei haduh katno ka ai jingmyntoi bun kim tip.
Te hangne ki don katto katne ki jingbatai kumno ka dud ka ai jingmyntoi iaka met ka phad bad iaka koit ka khiah.1.
Ban ioh iaki shyieng kiba koit ba khiah : Ban dih iaka dud ka long kaba bha namar haka ki don kyrhai ka calcium bad ki vitamin kiba iarap ban ioh iaki shyieng kiba koit ba khiah.
Ka long kaba shisha ba ki khynnah ki donkam bha ban dih dud ban kyntiew iaka jingkoit jingkhiah bad jingkhlaiñ jong ki shyieng khnang ba kin heh kin san ha ka rukom kaba dei bad wat kiba laheh la san ki ioh jingmyntoi shibun nakaba dih iaka namar kin ioh iaki shyieng kiba khlaiñ kiba lah ban pynduna naka jingma jong ka jingshitom haki shyieng.
Ka seng Meghalaya People United Front MPUF ka pynpaw ka jingbitar halor ka Khubor ba mih mynnin ka sngi 02/12/2019 ba kynnoh ba ki arngut ki nongialam ka MPUF u President Rangbah u Dapoiwanmi Laloo bad u President ka Khliehriat Circle u Kyrshan Blah baki la shah kem haki pulit naka daw baki shalan masi shapoh Bangla, hynrei kum ka jingpynshai naka liang jong ka Seng ba ka seng kamjuh ai ksai ban leh iaki kam kiba pyrshah iaka ain hynrei kane ka case kaba paw haki kot Khubor kum ha u Rupang, Shillong times baki la ngat ha shrip jong ki pulit kam dei kaba shisha bad kane ruh kadei ka case kaba la rim kaba u SP u kwah don hi tang ban pynthoh bria iaki nongialam jong ka Seng bad iaka Seng hi baroh kawei namar kane ka case ruh kadei ka case ka bym don nongrim satia namar ba ha kato ka por ruh ki nong ialam jong ka Seng ki leit kren ym ban leit kam trai iakito ki kali kit masi bad ka statement jong ki member jong ka seng kaba kila dep ai ruh ka dang don hakti jong ki pulit Ladrymbai police Outpost kaba pynshisha ryngkat bad ki signatures jong ki member jong ka Seng.
Shuh shuh kum ka jingpynshai na liang jong ka Seng hakaba iadei bad ka Khubor bala pynmih daka FKJGP Jaintia hills bad ka HYC Jaintia Hill’s ka Seng kam shem la khot iaki bakin don bynta lang bad ka MPUF hynrei dei maki hi kiba  wan synrang lang hakato ka sngi ba shah kem ki member jong ka seng hapoh Ladrymbai police outpost haka 25/11/2019 dei na kata ka daw ki paw kyrteng kito ki ar Seng bad haka memorandum ba leit buh sha u Home minister James K.Sangma haka 29/11/2019 kine ki ar Seng kim shem la don kyrteng haka memorandum namar ba ka seng hi kam sngew donkam iakine ki ar Seng bad ka Seng hi kan iaid hala ka jong ka jingstad bad ka jing shemphang lada dei ha kino kino ki issue ba ka Seng ka shim.
H Bhoi, Publicity Secretary Central Governing Body.
Ka Steering Committee jong ki Dorbar Kur  ha ka jingiaid lynti jong ka, kaba shisnem kynthih kata, naduh ba la pynlong ia ka ha ka 3 tarik u Naiwieng 2018 ka la lah ban leh shibun ki kam ha kaba iadei bad ki Bill jong ka KHADC  katkum ba la ai bor  da katei ka jingialang ha kane ka Committee kan ioh ban khmih bad ban peit bha ia kino kino ki Bill kiba iadei bad ki kam Kur kiba wanrah da ka District Council ioh don kino kino ki bynta kiba ktah ia ka kam Kur kam jait kiba don ha ka Jaitbynriew.
Ki Kam ba kane ka Steering Committee ka la lah ban leh ki long ki jingai jingmut bad ki jingtyrwa halor ka Clan Bill, ki jubab kiba iadei bad ki jingkylli na ka ophis u Governor sha ka District Council halor ka Clan Bill bad kiwei kiwei ruh ki mat pyrkhat lane ki jingpruiddak kiba iadei bad ki rukom ki dustur jong ka jaitbynriew.
Na ka bynta kane, ka da sngewnguh eh ia kito baroh ki Kur kiba la iadonlang ha ka snem ba ladep bad kiba la shaniah ruh ha ka Steering Committee ban wanrah ia ki jingaijingmut kaba iadei bad ki Kur ki Jait Khasi.
Khnang ba baroh ki Kur kin iatip lang ia kaei bad ka Steering Committee ka la pyrshang ban trei bad kumjuh ruh ia ki jingtyrwa kum ka jingpashat jingmut ba ngi lah ban iakren,   kan pynlong ia ka General Meeting jong ki Nongkitkam lane ki Nongialam Kur ba la jied bad ithuh da ki Dorbar Kur ne Seng Kur ha ka 07/12/2019 (sngi saitjain), ha Bharat Scouts and Guides Hall, ha Laban kaba don shadien ka Civil Hospital ka lynti ban leit sha Pine Mount School ha ka por 11:00 baje mynstep da kaba phin wan mih lane phah hapoh ka 5 ngut na ka Dorbar Kur ne Seng Kur ban poi sha katei ka jingialang.
Kane ka jingialang kam shym mut ban khot tang ia kito kiba wan myn ha ka snem ba la dep, hynrei ka khot ia baroh kito ki Nongkitkam jong ki Kur bapher bapher ban iapoi lang, khnang ba ngin lah ban iamir jingmut lang na ka bynta ka bha ka miat jong ki kur ki jait jongngi.
Ka jingjubab jongphi ban poi sha katei ka General Meeting kan long ka jingaimynsiem bad ka bor ryngkat da ka jingisnei jong U Nongbuh Nongthaw ngin lah ban sngewthuh ba ngi don ka jingkitkhlieh ban tei bad wanrah ia kiei kiei kiba bha ia ki Kur ki Jait jongngi ban pynpaw sha ka pyrthei ba ngi long ka jaitbynriew kaba don la ka riti ka dustur bad kaba don ha ka, ia ka jinglong kyrpang jongka.
Sd/- HS Suting,General SecretaryMob: 8787861208.
Shillong: Ka Synjuk ki Seng Samla Shnong (SSSS) Upper Shillong ki lah leit ban ia kynduh ia u myntri ba dei khmih ia ka tnad pynroi sor u bah Hamlet Dohling ban pynpaw ia ka jing khia mynsiem halor ka jing shah weng  kyrteng kyndit u Donboklang Thabah na ka thup ki nong shah jied ban leit pyntbit ialade ban niah kali ha ophis DTO, Shillong.
Kum ba shu pynpaw u Donboklang Thabah u dei u ba shong ba sah ha Nongumlong Upper Shillong bad u ba dei ruh na kiwei ki nong thep kam kum u draibar ha ka Planning Department.
Ryngkat lang bad kiwei ka kyrteng jong u ruh ka lah mih ha ka thup ki ba ba shah jied ban wan ban leit pyntbit ialade ha ka rukom niah kali ha ka ophis DTO, Shillong.
U Secretary ka SSSS u Wonderson Dkhar u lah iathuh ba ha ka 19 tarik Naiwieng lah don ba phone ia u Donboklang Thabah na ka tnad Planning Department ba u lah shah jied ban leit pyntbit ialade ha ka kam niah ha ka kali ophis DTO, Shillong ka ban long 19 tarik Nohprah, hynrei ha ka 26 tarik naiwieng u lah ioh phone biang ba ka kyrteng jong u ka khlem paw re ha ka thup ba shah jied.
Haba u lah leit kylli na ka ophis  Planning Department u lah ioh jubab ba ka jing mih kyrteng jong u nyngkong ka dei ka jing baklaNa ka liang ka seng ki pynrem jur ia ka jing leh torti ka tnad Planning Department ba ki dawa na u myntri Hamlet Dohling ban leh ei ei halor kane.
Shillong:  Ka sorkar jylla myn hynnin ka sngi, ka la shim ia ka rai  ban pynkiew ia ka bai shong kali kamai ha ka jylla bad ha thain Shillong.
Haba kren sha ki lad pathai khubor, u myntri ka tnad kam pohiing ka jylla, u James K Sangma  u la iathuh ba ka jingpynkiew ia ka bai shong kali jong ki  taksi kamai tourist bad kumjuh kiba ha thain Shillong, la pynshong nongrim namar ka jingkiew dor ki tiar ki tar.
U la ong ba na ka dor kaba la buh naduh u snem 2011 kaba long T.15.50 shi km shi khlieh, la pynkiew sha ka T.18 shi kilometre shi khlieh bad man ka 100 kilometre yn khein shuh sa 200 tyngka ia kito ki kali tourist taksi kiba don Air Condition.
Ha kaba iadei ia ki kali ba kamai ha thain Shillong, la pynkiew na ka  T.22 ha ka 1 kilometre shi khlieh sha ka T.26 shi kilometre shi khlieh bad T.13 man ka shi kilometre.
Lada bat pynslem, yn hap siew shuh sa 7 tyngka man ka san minit.
“Ka kali kamai ki dei ban kit briew katkum ka jingngiam ba la buh ne capacity bad kiba kit tam, kin hap shah trei ha ka ain", la ong u myntri.
U James u la iathuh ba ha kane ka sngi, ka sorkar ka la pdiang ia ki kyndon ka Meghalaya Lokayukta Rule 2019, kaba la pdiang da u Lat ka jylla naduh u snem 2014.
U la ong ba kane ka jingpdiang ia kine ki kyndon, ka long ban pynlah ia ka Lokayukta ban pyntyllun ia ki kam nangne shakhmat.
Ka sorkar ka la pynjlan ruh ia ka samoi treikam u secretary ka  Meghalaya State Consumer Redressal Commission u HN Arength na bynta sa shi snem.
Ka Sorkar ka la pdiang ruh ia ka Service Rules ka Meghalaya  Commerce and Industries Department,  bad kumjuh ia ka Goods and Services Act 2019 kumba la bthah da ka jingialang ka GST Council bad kane ka jingpynkylla ka long ban khang lad ia ka jinglait ei ki khajna bad kan treikam noh naduh ka 1 tarik Kyllalyngkot 2020.
Bai Kali local taxi 26tyngka shi khlieh briew marwei marwei ne hap ia share lang baroh 5ngut ia katei ka 26tynka ha ka shi kilo metre.13 pt kumno.
Sngewbha pynshai lem seh bah.
New Delhi: Ka sorkar India, kan leit rah lashai ka sngi, ha ka jing ialang jong ka kynhun myntri, ia ka ain Citizenship (Amendment) Bill, 2016.
La iathuh ba ka jing ia kynduh jong ka kynhun myntri, kan long ha ka por 9.30 mynstep.
Ka seng BJP mynta ka sngi, ka kren shai ba ka sobjek jong ka CAB, ka long kaba donkam bha, kumba ki la leh ia ka artikel 370 bad la bthah namarkata ia baroh ki MP jong ka seng BJP, ba kin poi tista sha ka dorbar Parliament, ha ki khyndiat sngi ki ban sa wan, ha kaba la shim, ba ki long ki sngew kiba donkam shi katdei.
Shillong: Myn hynnin ka janmiet ka Confederation of Meghalaya Social Organisation (CoMSO) ka lah leit ban ia kynduh ia u lat ka jylla u Tathagatha Roy ban kyntu ia u lat ban ai jing mynjur noh ia ka Meghalaya Residents Safety and Security (Amendment) Ordinance, 2019.
Ka CoMSO ka lah kyntu ia u lat ka jylla u Tathagatha Roy ban pyllait por khyndiat ban pule bnaih ia ka bill namar ba ka sorkar Meghalaya ruh ka lah dep mynjur ha ka kabinet myn ha kane.
Na ka liang ka CoMSO ka lah kdew shai ba kane ka Meghalaya Residents Safety and Security (Amendment) Ordinance, 2019 kan long kawei na ki atiar ban tehlakam ia ka wan rung klumar ki mynder sha ka jylla Meghalaya.
Ka CoMSO ka ong ruh ba ia kane ka bill lah ia mynjur lang baroh ha kabinet hadien ba ka sorkar Meghalaya ka lah shim jingmut lang na baroh ki liang kum ka Tnad Ain, ki Sengbhalang, ki seng sain pyrthei bad ki rangbah shnong na ka jylla baroh kawei lem bad kiwei kiwei de.
Na ka liang ka CoMSO ka kwah ba ka MRSSA Ordinance, 2019 kan don ka kyndon ba baroh ki briew na bar jylla ki ba wan shong ha Meghalya palat ia 24 kynta kin hap ban pynbiang ki kot sla ban pynshai ialade ba ki dei ki briew na ka ri India.
Ka CoMSO ka kwah ruh ban ia shong bad u lat ka jylla Tathagatha Roy ban ia kren sani bha halor ka Citizenship Amendment Bill, 2019.
Jowai: “Na ka liang jong ngi, ngi dap da ka jing sngewlyngngoh kaba khraw ban tip halor ka jingujor FIR u DC ka EJH ia u bah Marshall Biam tang namar ka daw ba u la wan ban iarap ia ngi ban pynbuh jingujor ha ka ophis u DC EJH na ka bynta ban ioh jingsiew ha kaba iadei bad ka Border Fencing Indo-Bangladesh ha ki jaka putta jong ki nongshong shnong ka Hingaria", la ong ka khubor kaba la phah da ki paidbah nongshong Shnong Hingaria katkum ka jingkam ki nongphah khubor kiba kynthup ia u Tamius Surong, Tympang Lamin, Mocess Khonglam bad Ephisus Talang.
“Ha ka jingshisha u DC kum u kpa uba dei peit ia ka bha ka miat ha ka imlang ka sahlang bad ka roi ka par na ka bynta ki khun ka District baroh kawei pynban mar khongphong.
Ha ka jaka ban wad ia ki lad ki lynti kumno ban wanrah ia ki jingangnud ki khon ka District, phewse u pynngat pynban ha kti jong ka ain khlem pyrkhat lem ia uba angnud ban iarap lem ia u kup shilliang bad sem shilliang", la ong shuh shuh ka khubor ba la pyllait kitei ki saw ngut.
“Ngi ki 64 ngut ngi pynrem jur ia kane ka jingleh u DC ka EJH District", la pynkut ka khubor.
Ha kawei pat ka khubor, na ka liang u DC u la ong ba kim phah FIR pyrshah ia u, na ka liang jong ngi kum ka bor District ngi la shu ai ka jingpynbna paidbah bad halor kane ka jingpyntip bad pynshai paidbah ha ki khubor.
“Hooid, lada u SP u la file sou-mo-to case pat pyrshah ia u halor kato ka Public Notice te yn tip hi u SP, na ka liang jong nga te la dep thoh sha u SP ruh halor katta ka FIR kaba la phah manga", la ong u SP.Ha kawei pat ka khubor, ka la kynnoh bad ong ba ym lah ban tip ioh ba u bah Marshall u la pyrshang ban shim kabu ruh ban ioh kamai lang na katei ka bai buria jaka khyndew halor ka jingshim jaka ka NBCC ban ker sainar shiah.
Shillong: Ka samla Lashmi Kharkylliang ka la ioh ban rah ia ka nam lahduh ha ka jingiakop shad jong ki Senior (13 snem shajrong) katba u Mewan and Anu ki la rah ia ka nam lahduh ha ka Junior (kiba hapoh 12 snem) ba la pynlong da ka phlim JINGIM kaba dei ka phlim khasi ka ban sa mih noh shen ha Bijou cinema kaba la long ha ka 30 tarik Naiwieng 2019 ha Khasi National Dorbar Hall, Mawkhar.
Baroh ki nongiashim bynta ha jingiakop shad ki don kumba 60 ngut eiei kynthup naduh ki hep kiba rit haduh kiba la heh bad ki nongjop ki long ha ka Senior dei ka Lashmi Kharkylliang ka ioh ia ka nam ba nyngkong, ba ar u samla Iolangki Synnah, balai ka Nongrum Brothers.
Katba ha ka Junior ki nongjop ki long ba nyng kong dei u Mewan bad Anu, ba a r ka Veronica Shabong bad balai  ka Celiana Thongni.
Ki nongbishar ki long u Phira Dohtdong, Arman Disiar, Iarap Biam, Wanri Pyngrope kiba dei ki puron bad tyngshop ka phlim JINGIM bad Nadia Syiemlieh kaba dei ka puron jong ka phlim Dhaka Escape.
Ka jingpynlong ia kane ka jingiakop shad ka long shi bynta ban pynshongshit ha ka por ba pyllait ia ka Music Video Mynsiem ka kmen jong ka phlim JINGIM kaba la thep ha Youtube ha channel jong Kiki Garod.
Ia kan eka phlim la pynmih da ka Chwa Syiemlieh Film Production bad la Direct da u samla Kiki Garod bad la hikai shad da I bah Wanbet Shangpliang.
Ha ka por ba pyllait ia kane ka Music Video la iadonlang ki ar ngut ki samla Bodo kiba wan na Guwahati, u tyngshop bad puron na ki phlim Khasi, Daniel Nongrum, Golden Suchiang, Regina Lamo, Medeora M Umlong, bah Nelson Kharbani, Vice-President ka HANM.Kum ka dak ban pyllait ia ka Music Video baroh kiba shah khot sngewbha bad ki nongbishar ki la pyllait lang ha ka juh ka por ia ki Calender 2020 ba la pynmih da ka phlim JINGIM ka ba die ha ka dor T.50 kawei.
Ha ka juh ka por ka Chwa Syiemlieh Film Production ka la ai khublei ia baroh ki paidbah kiba kyrshan ia ka Music Video Mynsiem ka kmen jong ka phlim JINGIM namar hapoh 24 kynta (naduh ba la thep ha Youtube channel Kiki Garod ha ka por 7:00 baje janmiet ha ka 30 tarik November haduh ka 7:00 baje janmiet jong ka 1 tarik Nohprah 2019 kiba peit ka la poi palat 84,000 ngut.
Shillong: U Justice (retd) B.P.Katakey u ba dei ruh u  Chairman jong ka komiti ba lah thung da ka National Green Tribunal (NGT) mynne ka sngi u lah iathuh ba u lah kwah ban shong thait noh na ka komiti.
Haba kren bad ki lad pathai khubor u Justice (retd) B.P.Katakey u lah ong ba ka jing kwah shong shong thait noh jong u na ka ne ka komiti kadei na ka daw shimet bad na ki daw bym shym lah ban kiar.
“ngan sah thoh sha ka Supreme Court ban weng noh ia nga na kane ka komiti ha ka jing ialang ka ban sah long namar ha ka ne ka rta nga shem jing jynjar ban wan man ka por sha nongbah shillong" u lah bynrap.
Justice (retd) B.P.Katakey u lah kubur ruh ba ka sorkar Meghalaya kam shym la kwah ban sam lem ki jing tip sha ka komiti bad man ka por ka sorkar Meghalaya ka thoh shah ka komiti ba kam don ka ain ia ka sorkar ba ai jubab beit sha ka komiti.
U lah iathuh ruh ba ka sorkar Meghalaya ka lah kyntiat ban ai jingkein halor ka jing don u dewiong ba lah dep tih lypa.
Kumba shu pynkynmaw ka Supreme Court lyngba ka NGT ka lah bthah ia ka sorkar Meghalaya ban tyrwa die noh ia u dewiong lyngba e-auction.
