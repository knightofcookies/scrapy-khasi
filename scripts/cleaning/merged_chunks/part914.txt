Shillong,9 Naitung:U bah Mansturdy Nongrem u la jop suk ia ka elekshon jied lam phang, ka KHADC, na mar ba  ym shym la don kyrtong u ban ia khun pyrshah.
Tang mar ia sdang ka Dorbar u Deputy Chairman ka KHADC u bah Gabriel Wahlang u la pynbna ha ing dorbar ba u bah Mansturdy u la jop suk ia katei ka shuki bym don nongiakhun pyrshah bad hadien katei la aiti noh ha u bah Man ban leit shong ha ka shuki u lamphang, bad hadien kata la khot ia ki MDC ba kin ai ia ki jingkren khublei jong ki ia u lamphang  ba dang shu shah jied thymmai.
Haba  ia shim bynta ha ka jingkren ai khublei baroh ki MDC ki la pynkynmaw ba u bah Mansturdy u dei u briew uba la rim ha KHADC bad u la long teng ruh u EM, CEM ka KHADC bad mynta u la long ruh kum u lamphang.
U nongialam ka liang pyrshah u bah Metbah Lyngdoh haba kren ai khublei u la ong ba kum u lamphang, u dei ban klet ia ka jingsngew liang, namar ba katei ka dei ka shuki ka ban pyni ia ka jingbym don liang bad ka ban shim ia ka bishar hok hapoh ing dorbar, “Ho, oid ha ka jinglong briew ka lah ban don ka jingsngewnoh sha ka liang ka party lajong bad ka mynsiem ruh ka kham noh  hi sha ka liang lajong, hynrei  to ai ba ka mynsiem ia tip lem kan kham ksan ban ia kata" ong u bah Metbah Lyngdoh.
Ki MDC ka liang synshar ki la ong ba u bah Mansturdy u dei u briew uba la rim bad kam da donkam eh ia ki ban kren jrong lane ban pyni ia ki kam kiba u hap ban trei kum u lamphang, namar ba u dei ma u toi u ban pyni ia ki kam ba kin trei.
Hadien ba baroh ki MDC  ki la dep ai jingkren u bah Mansturdy u la ieng ban kren pynkut ha kaba u la ong ba kum u lamphang, uba ka iing ka la ibit ia u ban shong ha katei ka shuki un trei na bynta ka jingbha ka Council baroh kawei bad ban thaw ia ki lad ki lynti kumno ban pynbha shuh shuh ia ka Council khnang ba ka jingtreikam jong ka kan long kaba itynnad.
Shillong, 9 Naitung:U Asst Director ka tnad Housing ka jylla, u TRMSangma u la kyntait ban ai jingtip haba u nongthoh khubor u la leitban iakynduh ia u  halor ka jingtulop jong ki nongtrei ka Meghalaya State Housing Board.
Ha ka  jingshisha,la pyrshang ban leit iakyn duh ia ka director kaKong RM Kurbah hynrei ka la bthah ban leit iakynduh ia u Asst Directornamar ba u lah ban ai jingtip kham bniah (detail) halor ka tulop jong ki nongtrei ka Housing Board kiba la duh tulop la jan ar snem mynta.
Hynrei kaba lyng ngoh ka long ba une u Asst Director u la kyntait baniathuh eiei wat haba la ong ba la bthah da ka director ban ai ia kajingtip.
“Ngam lah ban ai jingtip namar ba ngam dei uba la aibor ban aijingtip ia ki kam jong ka tnad", la ong u Sangma.
Ym tang katta, u la bthah kylla ban leit iakynduh ia ka director dakaba ong ba ka dei tang maka , kaba lah ban ai jingtip.
Kane ka jingniat ban kyntait ia ka jingkitkhlieh kum u ophisarsorkar, ka la pynlyngngoh ia ka rukom treikam kane ka tnad, kaba kipaidbah ki donkam ban tip kiei ki kam ba ka la leh.
Ka jingkyntait ban ai jingtip ka long kumba buhrieh ia ka jingshishakaba ki lad pathai khubor ki dei ban sam sha ki paidbah.
Ha ka jingshisha, ka director ka la ong ba ka sorkar ka la dep banpynlait ia katto katne ka pisa ban siew ia ka tulop jong ki nongtreika Housing Board hynrei, ka la ong ba kam da tip bniah (detail) bad kajingtip bniah ka don bad u Asst Director.
Lah ban kdew ba ki nongtrei ka Housing Board ki khlem ioh tulop lajan ar snem eiei hynrei katkum ka jingtip ka sorkar ka la dang pynlaitdang shen ia ka tulop jongki na ka bynta katto katne bnai.
Jowai, 9 Naitung:Kawei ka iing ha Wapungskur East Jaintia Hikks kaba dei trai da k kong Teimon Ryngkhlem ka la shah lied kyndit hynnin ka mit ha ka eriong kaba la wan kynsan ha ka por kumba 8:30 baje eiei hynnin ka miet.
U Rangbah shnong katei ka shnong, u Satly Ryngkhlem, ula iathuh ba ym don satia ba mynsaw ha kateika jingjia namar ba ki trai iing ha ryngkat ki khun ki kti jong ki kim thiah satia ha katei ka por ba jia katei ka jingjia lait noh ka jingshah lied ka thnum iing baroh kawei ha kaba ka eriong ka la rah ruh ia katto katne ki tinsop iing shalor siej.
Shillong, 9 Naitung:Mynta ka janmiet sngi Palei, ki paidbah Pnar ki la pynlong ia ka jingiaid paidbah kylleng ki dong jong ka thain Jaiaw, Mawkhar, Mission bad kiwei ki jaka; kum shi bynta shad ka kmen Behdeinkhlam kaban kut ha kane ka sngi Saitjain ha nongbah Jowai ka Jaintia Hills.
Ha kane ka jingiaid paidbah jongki, la pdiang sngewbha ruh ha iing seng ka Seng Khasi Mawkhar da ki nongialam ka Seng kynthup u President, ki nongkitkam bad ki paidbah.
Ryngkat ki jingtem bad ka jingiakynhoi la iashim bynta ki samla, ki rangbah bad khynnah ruh ha kane ka jingiaid Behdienkhlam kaba ki la pynlong hynne ka sngi ha nongbah Shillong.
Ia kane la pynlong kumba ju leh man u snem ha ka nongbah Shillong.
Ka shad Behdeinkhlam kan kut ha kane ka sngi Saitjain ha Jowai bad na ka liang ka sorkar jylla ka la pynbna shuti ia kane ka shad lashai ka sngi ka 10 tarik Naitung ha kaba baroh ki ophi sorkar, ki bank kin khang ha kane ka sngi kum ka dak ban rakhe ia ka shad Behdeinkhlam.
Shillong, 9 Naitung:Katba ka liang pyr shah ha KHADC ka ARPA ka dawa na u Lat ba un nym  pat pdiang ia ka Village Administration Bill ka KHADC, ka liang synshar pat ka Peoples Democratic Forum (PDF)  kala kyrpad ia u Lat ka Jylla, u V Shanmuga na than, ba un pynsted ha ka ban mynjur ia ka KHAD (Village Administration) Bill, 2015 ba kan long Aiñ noh.
Mynta ka janmiet sngi Palei, ka kynhun jong ka PDF ka la iakynduh ia u Lat ka jylla ban kyrpad ia u ba un pynsted ban mynjur noh ia ka VAB."Ngi la kyrpad ia u Lat ka Jylla ba un pynsted ban  mynjur bad pynlong Aiñ ia ka VAB", la ong u Chief Executive Member (CEM) ka KHADC bad Chairman ka PDF u Bah Pynshngaiñ N Syiem haba iakren bad ki lad pathai khubor hadien ba dep iakynduh ia u Lat hynne ka janmiet ban pynshai ia ki kyndon jong ka VAB.Katkum ka jingong u CEM ka jingiakynduh ka long kaba sngewtynnad namar ba u Lat u pdiang sngew bha ia ka jingwan jongki.
Hynrei kaba pynsahnud ia ki nongialam ka PDF ka long ba u Lat u khlem ai satia ia kano kano ka jingkular ban mynjur noh ne em ia kane ka VAB.U CEM u la ong ba kumba ka paw na ki dak ki shin, u Lat un sa leh kloi noh.
U Lat ka Jylla um shym la kular eiei ia ki hynrei u la ong ba un sa peit bniah ia ki jingpynshai jong ka PDF bad un sa leh ia kaba donkam.
U CEM u la ong ba ka KHADC  kala pynkhreh ia ka VAB naduh u snem 2010  bad ha u snem 2011 la pan jingmut na ki Syiem, ki Sordar, ki Rangbah Shnong bad wat ki Sengbhalang.
“Ngi la pynshai ruh ba ngi khlem pynkhreh kyrkieh ia kane ka Bill", la ong u Bah Syiem.
U ong ba u Lat ula sngap bha ia kine ki jing batai bad ula pynpaw ba un sa leh ia kaba donkam.
U Bah Syiem u la ong ba ka PDF ka kloi ban pynkylla kumba la dawa ki paidbah ban iadon bynta lang ki kynthei ha ka dorbar.
"Ngi la iathuh ha u Lat ba ka PDF ka kloi ban wanrah ia kino kino ki jingkylla lada ka dei na ka bynta ka jingbha bad ia kane ngi lah ban leh da kaba wanrah ia ka Amendment (jingpynkylla) hapoh ka Iingdorbar".
U Bah Syiem u la ong ruh ba ka jingpynkylla bad jingweng ia ka sub section VIII bad sec section XVI jong ka section 5 na ka VAB kaba la pyrshah da ka ARPA bad ki sengbhalang, ka long namar ba ki stad ain ka sorkar ki la ai jingmut ba ki iatyngkhuh bad kiwei ki ain ka sorkar India.
“Ngi la pynshai ha u Lat ba ka jingpynkylla bad ka jingweng ia kine ki kyndon ka dei hadien ba la dep iasyllok bad ka Tnad Aiñ, ka Tnad DCA bad u Advocate General ka Jylla namar ka jingshem ba ki iatakhuh bad kiwei pat ki Aiñ jong ka Ri bad ka Riti Synshar ka Ri", la ong u CEM ka KHADC.U la pynpaw ba u Lat un sa leh kloi ia kane ka kam kaba donkam palat hadien ba la mih ka hukum na ka Kashari Meghalaya High Court ban sloit naphang ia ki bor iktiar jong ki rangbah shnong ha Khasi bad Jaintia Hills.
Shillong, 9 Naitung:Ka Hills Farmer’s Union (HFU) mynta ka sngi ka la khot pynlong ia ka jingialang jong ki nongrep bad kumjuh ruh ki seng nongrep bapher bapher ha ka jylla bad la thaw ruh ia ka seng synrop lang jong ki seng nongrep kaba la tip kum ka Joint Action Committee of All Meghalaya Farmer’s Union (JACAMFU).
Ha kane ka Joint Action Committee jong ki seng rep ki kynthup ia ka seng Hill Farmer’s Union, Riwar Sepngi Farmer Association, ka Seng Nongrep Synroplang Ri-Bhoi District bad ka Warsan Lyngdoh Farmer Association West Khasi Hills.
Ka jingthmu jong kane ka seng ka long ban iatreilang na ka bynta ban iakren ia kiba bun ki ishu kiba dei na ka bynta ki nongrep hapoh ka jylla baroh kawei.
Ha kane ka sngi la jied ruh ia ki nongkitkam kiba thymmai jong ka JACAMU ha kaba la jied ia u bah Commander Shangpliang uba dei na ka thaiñ Mawkyrwat kum u Chairman, Vice Chairman bah K Suting, General Secretary bah BL Nongum, Assistant General Secretary bah Arnes Myrthong, Organising Secretary bah Erik Syiemlieh, Finance Secretary bah W Lytan bad la jied ruh ia ki Adviser kiba kynthup ia u bah L Manner bad bah K Kurbah.
Na ka liang jong ka Joint Action Committee shen kan sa pynlong ia ka jingialang ban iakren ia kiba bun ki ishu kiba ktah ia ki nongrep bad hadien kane yn sa leit ban pynsngew sha ki bor sorkar bad ka seng ka wer ia ki paidbah nongrep bad ki seng nongrep bapher bapher ha ka jylla ba kin iatreilang halor kane ka bynta bad ki lah ruh ban phone ha u number 9863512121 lane 8575040707.
Shillong, 9 Naitung:Ki nongdie jingdie madan ka thain Motphran myntaka sngi Palei hapoh ka jingialam ka KHNAM Youth Wing ki la leit tursha ophis ka Shillong Muncipal Board ban ia kynduh ia u CEO halor kajingshah rah ki tiar ki tar jongki ha ki briew ka Municipal hynnin kasngi.
Ia kine ki nongdie madan la ialam da u President ka KHNAM Youth Wing uBah Thomas Passah.
Haba kren sha ki nongthoh khubor u Bah Passah u la ong ba ki la thmuban iakynduh ia u CEO hynrei sngewsih khlem iakynduh namar ba um donha ophis.
U Bah Passah u la iathuh ba katkum ka jingong ki nongdie madan, ha kapor ba pynlong ia ka jingkhynra ha kane ka sngi Balang, ka la don kajingleh tam na ki briew jong ka Municipal kiba la buaid kyaid.
Haba pynrem ia kane ka jingleh tam ki briew ka Municipal, u Bah Passahu la ong ba ka jingkhynra la ju leh man ka por bad ka la dei ka por baka sorkar ka la dei ban ai jaka ia ki nongdie madan trai jylla ba kinkamai jakpoh lem.
“Ngin leit rah sha u CEO ka  Municipal bad ban dawa ba dei ban pynphaibiang ia ki mar ba la knieh na ki nongdie madan", la ong u Bah Passahbad dawa ruh ba dei ban suspen ia ki nongtrei ka Municipal kiba la leh tam ha ka por ba khynra.
U la ong ba kane ka dei ka jingeh jong ka sorkar namar ba ia ka iew lashu neh sah kumjuh khlem pynheh la bun snem katba ki briew ki nangbun.
“Ka sorkar ka dei ban pyrtkhat ia kane bad ban thaw ia ki plan babiang ban pyniar ia ka iew", la ong u Bah Passah bad bynrap ba kaKHNAM kan iashong pyrkhat bad ki nongdie madan ban iakren ia kane kakam.
U la ong ba kin leit iakynduh ruh ia ka myntri sor ka Kong AmpareenLyngdoh ban iakren ia kane ka jingeh jong ki nongdie madan.
Ha kajuh ka por ka Kong D.Marbaniang ka la kynnoh ba ki briew kaMunicipal haba ki wan ban khynra kim kren eiei hynrei ki shu shim beit ia ki tiar ki tar bad pynmih ruh ia ki ktien khlem akor.
Ka la kynnoh ba bun na ki nongtrei ka Municipal kiba don bynta ha kajingkhynra ki dei kiba la pynshad ha u khawiang.
Ka kong Marbaniang ka la ong “ngam sngewthuh balei kim lah ban kyllina ngi ban kynriah na ka jaka da ka jingsuk ha jaka ban pyndonkam daki ktien khlem akor khamtam ia ka briew tymmen kum ma nga".
Ka Kong Marbaniang ka la ong ba wat ki pulit kynthei ki don lang haka por ba khynra ka Municipal hynrei ki shu peitkai haba ki briew kaMunicipal ki pyndonkam da ki ktien khlem akor.
“Ki khein ia ngi kum ki nongtuh", la ong ka Kong Marbaniang badbynrap, ngim dei ki nongdie kynja, nongdie drok beain.
Kawei pat ka longkmie nongdie madan ka Kong M.Ryntathiang  ka lakynnoh ba katba ka dang pyrshang ban iarap ia ka paralok jongka, uweiu nongtrei ka Municipal u la bat ia ka na kpoh bad kura.
Ka Kong Ryntathiang ka la ong haba la poi ha ardar police station,ki kynnoh ba ngi shoh ia ki pulit kynthei kiba pahara ia ki briew ka Municipal bad ki la ujor ejahar ia ngi.
Shillong, 10 Naitung:Ka sorkar jylla ka la thung ia ka manage ment committee na bynta ban peit ia ka jing treikam ka jaka shohdoh haMawlai Mawiong.
Katkum ka thymmei khubor la ong ba kane ka komiti kan sa shongjingialang shen ha kaba ka sorkar jylla kan sa thung ia ki dkhot jongkane ka komiti kyn thup na ki dkhot jong ka seng ki nongot doh.
La ong ba na ka liang jong ka tnad Animal Husbandry & Veterinary ka dang ap ia ka MeECL ba kan buh ia u Transformer khnang ban ai dingha katei ka jaka shoh doh.
“Ka MeECL kan buh ia u transformer u ba khlain haduh  500 KV," la ongka thymmei khubor bad la bynrap ba ka tnad  Animal Husbandry &Veterinary ka ladep siew ia ka pisa naduh u bnai Iaiong na bynta une u transformer.
La ong ba donkam la u jong u transformer khnang ban pyndonkamkyrpang ban shoh doh.
Katkum ki jingtip, Ia ki jaka bret ia ki jaboh la jan dep shna nadong shadong.
“Ngi la shna bun ki pung ban pynlait ia ki um jaboh ban tuid nakatei ka jaka ot doh bad ka jaka pynkhuid ha kaba yn pynkhuid ia ka umkaba tuid na katei ka jaka ot doh na ka bynta ban pyndonkam ki briewbad yn pynkylla ruh sha ki pung dohkha", la ong ka thymmei khubor.
Lah ban kdew ba mynshwa ki paidbah ki pyrshah ban buh ia ka jaka shohdoh namar ka lah ban pynjaboh ia ka  tyllong umdih ka wah Umshingkaba bsa um ia ka thain Mawlai Mawiong.
Khamynshwa ka Meghalaya State Pollution Control Board (MSPCB) ka lapynlong ia ka jingjurip lang hapdeng ki bor shnong bad ki ophisar nakatei ka tnad ban pyntikna ba katei ka wah kan nym jaboh lada buh iaka jaka shohdoh ha Mawlai Mawiong.
Katba ia ki jaboh bym long um na ka liang ka tnad ka la pynkhreh ia kajaka ban pynkylla sha ki sboh.
Ha kane ka jaka shoh doh lah ban shoh doh 160 tylli ki masi, 240 tylliki sniang bad 240  tylli ki blang ha ka shi sngi.
Ia kane ka jaka shoh doh la shna da ka Rapsang Group of Companies ryngkat ka jingiatreilang bad ka Real Growth Company na Chennai.
New Delhi, 10 Naitung:U nongialehkai pdeng, ka Bengaluru FC u Eugeneson Lyngdoh u la shah thied ha ka Pune FC haduh T.1.5 klur tyng ka bad katei ka jingrem dor jong u ka la kylla ba un long u khlur ia lehkai phutbol uba kamai spah tam hadien u kapten ka India u Sunil Chetri ha kane ka aiom jong ka ISL.La sdang ban khlieh dor ia u Eugeneson Lyng doh naduh ka dor T.27 lak tyngka haduh ban da poi ka klur tyngka.
(pule ruh sla 8).
Shillong, 10 Naitung:U Bah Peter S Dkhar u la shimti kum u Deputy Commissioner ka East Khasi Hills hynne ka sngi na u Sanjay Goyal.
Shwa ban shimti kum u DC ka East Khasi Hills, u Bah Dkhar u bat kum u Deputy Commissio ner ka West Jaintia Hills.
“Ngan shimti ia ka jingkitkhlieh ba thym mai", la ong u Goyal uban long kum u Commissioner ka Taxe.
U Goyal u bat ruh kum u  Managing Director ka MCCL.U SDO ka Mairang u Arun Kembhavi un mih bujli kum u DC ka West Jaintia Hills ha jaka u Bah Dkhar katba u Goyal u la kiew kyrdan kum u Secretary ka Finance  bad kum u Commissioner (Tax).
Lah ban kdew ba ki sengbhalang na Jaintia Hills ki la pynpaw ia ka jingkwah ban pynneh ia u Bah Dkhar kum u DC namar ba u dei uba trei hok bad peit bha ia ka district hynrei na ka liang ka sorkar kam shym la shah shkor bad ka la pyn kynriah ia u Bah Dkhar.
Shillong, 10 Naitung:Ki nongialam ka komit ba dang shu thaw shen da ki CEM ka KHADC ka FOCUSS ki la leit ban ia kynduh ia u myntri khynnah ka sorkar pdeng u Kiren Rijiju ha nongbah Guwahati ban ia kren ba u dei ban thaw noh da ka komiti ba kyr pang ban ia kren halr ka jingpynkylla ia ka 6th Schedule.
Ia kane ka kynhun la ialam khmat da u Chief Executive Member (CEM) jong ka Khasi Hills Autonomous District Council u Bah Pynshngaiñ N Syiem uba dei u chairman jong katei ka Forum bad la synran lang ia u da u CEM ka North Cachar Hills ADC u Debojeet Thaosen, u CEM jong ka Karbi Anglong Autonomous Councils (KAAC) u Tuliram Ronghang ryngkat ki EM ka KHADC ba kynthup ia u Bah Antonio War, Bah Banteidor Lyngdoh bad Kong Grace Mary Kharpuri bad ha kaba ki la aiti ruh ia ka dorkhas sha u Rijiju.
Ha katei ka jingiakynduh ki nongialam ka FOCUSS ki la batai ha u Rijiju ia ka jingkwah ki ADC  ka thain shatei Lam mihngi ban pynkylla ia ki bynta jong ka 6th Schedule bad kumjuh ruh ka jingbym ioh bhah pisa na ka sorkar pdeng.
Hadien ka jingiakynduh ia u Rijiju, lashai ka sngi kitei ki nongialam jong ki district Council kin leit ban ia kynduh ia u Rajnath Singh u myntri kam pohing ban ia kren ia katei ka kam.
Shillong, 10 Naitung:Ka HNYF Border Area Circle South West Khasi Hills ka la bitar jur namar ka jingduh bording kaba la shibnai tam ha ka thain Balat, haduh Rani kor, Borsora, Nongjri bad ter ter ha kitei ki thain.
Katei ka seng ka la ong ba katei ka jingduh bording kaba la shibnai tam ka la pynjynjar ia ki paidbah jong katei ka thain ha kaba ki hap ban lut sa ki bai umphniang sharak ki bai mombati hynrei haba la kut bnai katei ka tnad ka la wan beit thik thik ban lum bai thang ding.
Ka kyrwoh khubor na u President katei ka seng u bah Edmund Wanniang u la kynnoh ruh ba ki nongtrei ka tnad MeECL  ha Balat-Dangar  uba kim ju shimkhia ia ka kam jong ki hynrei ki lap miet tang ka dih kyiad naduh mynstep haduh ban da miet, “Ki nongtrei bording ha Balat-Dangar ki shu im beit tang ka dih kyiad naduh dang step haduh ban da miet ,kim ju shimkhia ia ka kam, da kylli shaphang ka jingduh bording ka jubab na ki ka long beit ‘Ngam tip’" ong ka kyrwoh khubor na u President ka HNYF.Shillong, 10 Naitung:Ka tnad elekshon ka la iaid shaphrang ban pyntreikam ia ka bio metric ne ka jingshonkti kum shi bynta ban pyllait na ka jinglehthok haba shim bynta ha ka elekshon.
Ka tnad elekshon ka la pyntreikam mynta ia ka National Electoral Rolls Purification and Authentication Programme (NER PAP).
Kane ka jingleh ia ka biometric ka long kum u aadhar number.
Haba iakren mynta ka sngi bad u Additional Chief Secretary ka jylla ba peit ia ka tnad elekshon, U Prashant Naik, u la ong ba ka jingpyntreikam ia kane ka NERPAP ka long shi bynta ban pynlong ia ka elekshon kaba khuid kaba suba kaba lait na ka jingbakla bad ka jingleh thok ha ka por shim bynta ha ka elekshon.
U la ong ba kane ka jingpyntreikam kan iaid beit kum ka jingshondur dur thep vote kaba iaid beit na ka por sha ka por, namar ba ka dei ka jing donkam jong u paidbah.
U Naik u la ong ba ka jingshon dur thep vote, bad ka jingpyntreikam ia ka biometric kam dei kaba dei ban leh beit, hynrei ka dei ka jingdon kam jong u paidbah namar ba ki donkam haba leh ia kiwei kiwei ki jing donkam bad ka sorkar.
Ban shon dur thep vote kam dei kaba dei ban leh beit hynrei ka shong beit ha u briew namar ba haba u briew u donkam, ki hap ban leh ia ka", la ong u Naik.
U la ong ba ka la don ka jingbuhthong ban pyndep ia kane ka jing pyntreikam ia ka biometric katkum ka jingbuh ka elekshon komishon.
"Ban pyntreikam ia kane ka NERPAP, ka sorkar India ka la aiti ha kawei ka kynhun", la ong u Naik bad kane ka don bad ka tnad Census.
U la ong ba ki paidbah ki dei ban leit ban pyndep ia kane ka jingleh ia ka biometric ha ki sngi bad ka por ba la buh ha ki jaka jongki.
“Ka jingpyntreikam ia kane ka long ban lait na ka jingleh thok, ka jingbakla haba shim bynta haka por elekshon", u la ong bad bynrap, ha kane ka jylla ki don 16 lak ngut eiei ki nongshong shong kiba la lah ban iashim bynta ha ka jingjied na ka jingdon 30 lak ngut ki nongshong shnong.
New Delhi, 10 Naitung:Ka la don ka jing kynthoh ba imat ka sorkar pdeng ka la iaid lait na u myntri khynnah ba peit ia ka kam pohiing u Kiren Rijiju, ha kaba pynbna ia ka jylla Nagaland kum ka jylla kaba don jingma lane kaba buh jingma ia ki paidbah bad ba la pynngat ia ka hapoh ka  AFSPA.Ka la don ka jingong ba u Rijiju um sngew tynnad ia katei ka jingiaid lait na u.
Ki tyllong khubor ki la pyntip ba ki bui ba iadei bad katei ka jingpyn bna ia ka jylla Nagaland kam ju poi ha ka miej jong U Kiren Rijiju, wat la u dei makna u khliehduh na ki myntri sorkar ban peit ia ka thain shatei Lam Mihngi.
Haba ki lad khubor ki la ia kren bad u Rijiju halor katei ka bynta, u la ong ba um ioh jingtip eiei ia katei ka jingpynjlan ban pynbna ia ka jylla Nagaland kum ka jylla kaba don jingma.
“Ngam shym la ioh jingtip eiei ban pynjlan ia katei ka rai" ong u Rijiju.
Ki paidbah ka jylla Nagaland kynthup ki sengbhalang ki la pynpaw ia ka jingpyrshah halor katei ka rai ban pyntreikam da ki bor shipai ha katei ka jylla.
Ha ka 10 tarik u jylliew ka sorkar pdeng ka la pynbna ia ka jylla Nagaland kum ka jylla kaba don jingma ha kaba la ong ba donkam da ki bor shipai ban peit ia ka shongsuk shongsain ha katei ka jylla.
Ha ka jingpynbna paidbah ka sorkar pdeng ka la ong ba baroh kawei ka bynta jong ka jylla Nagaland ka dei ka jaka ba don jingma bad donkam ban pyndonkam da ki shipai ha katei ka jylla.
“Mynta kum ka jingpyntreikam ia ka bor ba la pynkup bor da ka Section 3 jong ka  Armed Forces (Special Powers) Act 1958, ka sorkar pdeng ka la pynbna ba baroh kawei ka jylla Nagaland   ka dei ka jaka ba don jingma bad katei ka jingpynbna kan long na ka bynta shisnem naduh ka 10 tarik u Jylliew, 2015" ong ka jingpynbna na ka sorkar.
Hynrei ki lad khubor ki la ong pat ba u Rijiju um sngew eiei bad un dang ia treilang beit ha kti ha kjat bad u myntri kam pohing u Rajnath Singh ha kiba bun ki bynta.
Imphal, 10 Naitung:Ka jingiakhih ka la nang jur  ha ka jylla Mani pur wat hapdeng ba ka sorkar ka la pynbna Curfew ha katei ka jylla.
Katei ka jingiakhih ka la nangjur hadien ka jing shah pyniap uwei u khyn nah pule ha ki pulit ha ka sngi balang jong ka taiew, ha ka jingiakhih dawa ban pyntreikam ia ki ain kiba pyrkhing ban khanglad ia ka jingwan tuid ki mynder.
Ki paidbah katei ka jylla ki la pynkhein ia ka Curfew ha kaba mynta ka sngi ki la mh paidbah ha surok ban khang lynti ia ka jingiaid ki kali bad ki briew.
Ki pulit ki la siat da ki lyer pynsat khmat ban tem ia ka jingtur u paidbah ha ki katto katne ki jaka.
“Ka jinglong jingman ka dang shyrkhei hynrei la tem ia ka.
Ngi la lah ban tem ia ka shongsuk shongsain hynrei ka Curfew kan dang iai bteng" ong u Director General of police ka Manipur u Santosh Macherla haba kren sha ki lad khubor.
“Ki nongiakhih ki dang bteng ha nongbah Imphal, katba ki dang ia khih jai jai ngin ym pynthud ia ki hynrei ngi hap ruh ban ia khun ha ki katto katne ki jaka ba ki pynmih jingkulmar" ong biang u Macherla.6 ngut ki nongialam jong ka Joint Committee of Inner Line Permit (JCILPS) ki la shah kem ha ki pulit namar ka jingpynkhein ia ka Curfew.
La ong ba katei ka jingiakhih ha Manipur ka la ktah ruh ha ki jaka sumar  bad la ong ba ki kali nongpang ruh kim lait lynti ban iaid naba la khang lut ia ka surok da ki nongiakhih kiba la thang da ki taiar bad ki dieng.
Ka JCILPS ka la pynlong da ka jingiakhih ban dawa na ka sorkar ban pyntreikam noh da ka ILP ban khang lad ia ka jingwan tuid kyrthep ki mynder sha katei ka jylla.
Dang ha u snem ba la dep u myntri rangbah ka jylla Manipur u la wanrah da ka ain ‘Manipur Regulation of Visitors, Tenants and Migrant Workers’ Bill 2015 ha ka iing dorbar thaw-ain ban khanglad ia ka jingwan tuid ki mynder sha katei ka jylla, hynrei katei ka komit ki sengbhalang ka la ong ba katei ka ain ka pynmyntoi pynban ia ki mynder ym ia ki jaitbynriew rit paid.
Ki Sengbhalang bapher bapher ki la thaw ia ka  Joint Action Committee, hadien ka jingiap u  Sapam Robinhood, uwei na ki khynnah skul ka Ananda Singh Academy Higher Secondary School ha ka jingiakhih paidbah, bad ki la kyntait ruh ban leit shim ia katei ka metiap.
“U Sapam Robinhood u la aiti la ka jingim jong u na bynta ka jylla, ngin ym leit shim ia ka metiap jong u haduh ba ka sorkar kan pdiang ia ka jingdawa jong ngi"ong u Convener ka  JAC u  Raghubir Salam.
Ka la don ruh ka jingkynnoh na ki nongialam Sengbhalang kaba kila ong ba ka sorkar kaba la ialam da ka sorkar Congress ka dei ka sorkar pyniap briew , ki la byrngem ruh ba kin bteng ia ka jingiakhih haduh ban da pynurlong ia ka jingdawa jong ki.
“Ka la de ka por ia ki paidbah jong ka jylla ban ia snohkti lang bad ban ia khun bad ka sorkar ba ka dei ban pyntreikam noh ia ka ILPshuwa ban gin long mraw ha la ka jong ka ri namarba ka jingtud ki mynder" ong biang ki nongialam katei ka komiti.
“Ngim kwah ia ka ‘Manipur Regulation of Visitors, Tenants and Migrant Workers’ Bill 2015.
Ki paidbah ka Manipur ki donkam ia ka ain kaba khlain nalor ka jingkhanglad ia ki mynder ban long trai ha ka jylla , ngi kwah ba ka sorkar kan pyntreikam ia ka ILP kum ha jylla Nagaland bad Mizoram" ong u Khomdram Ratan.
Shillong, 10 Naitung:Ka President ka CSWO ka Kong Agnes Kharshiing kala ujor ejahar pyrshah ia ki lai ngut ki nongtrei ka ophis jong u Latka jylla, halor ka jingkynnoh ba ki la kiew kam wat haba ki dei tangkiba shu phah trei shi por.
Kine kiba ka shah ujor ejahar ha ka Kong Kharshiing ki kynthup ia u NK Arjun bad u KG Choudhuri.
Katkum ka jingong ka President ka CSWO, kine ki nongtrei ki dei bashu phah na Meghalaya Secretariat  ha ka ophis jong u Lat bad khlembud ia ki kyndon, ki la ioh kiew kam thurmur.
Hynrei kham hadien ba la tih bniah, la ong pat ba la phah ia ki na Governor Secretariat.
“U N K Arjun uba trei naduh u snem 1986 kum u nongtiat kot (typist)la kiew kyrdan sha ka kam Deputy Secretary bad u trei ruh ha ka por bapluh ka iing dorbar ha u snem 2003 ha kaba la jah lut ki kot ki sla badonkam", la ong ka Kong Kharshiing bad ka la bynrap ba u KG Choudhuryba la shongthait ba la kiew mynshwa kum u Deputy Secretary u la bampension na ka pla jong ka sorkar jylla u bym dei u nongtrei jong kasorkar jylla bad u bym shym la dei ban kiew kyrdan katkum ki kyndonjong ka sorkar.
“Ki pulit ki la wan pynlong ia ka jingtohkit da kaba shim ia ki sakhisatar na nga bad nga la pyni lut ia ki kot ki sla halor kane ka kamhynrei ki khlem shim eiei na kitei kiba la shah ujor", ka la kynnoh.
Hadien pat mynta, ki la ong ba ki la phah noh ia kane ka kam sha katnad Headquarter, la iathuh ka kong Kharshiing.
Ka la dawa ba dei ban kem noh ia kine ki ar ngut halor ka jingdonktijong ki ban bamsap bad ban thok kaba long pyrshah ia ka ain jong kasorkar Meghalaya.
Shillong, 10 Naitung:Ka Khun Hynniew trep National Awakening Movement State Youth Wing ka ai khublei Beh deinkhlam basuk bad ba kmen ia baroh ki paid khasi pnar bad baroh ki nongshong shnong jong ka Jaintia.
Ka seng ka duwai ba u Blei nongbuh nongthaw u ai ka jingkyrkhu kyrdoh ba kyrpang ia baroh ki para doh para snam jong ka ri Pnar, bad ai kane ka jingai nguh Behdien khlam kan theh kyrhai ka jingkyrkhu, ka jingkoit jingkhia, ka jingieid bad ka jingiatylli kawei jong ka Ri Pnar bad ka jaitbynriew hi baroh kawei kaba dei ka jingdon kam ba kongsan eh ka jaitbynriew ritpaid.
Shillong, 10 Naitung:U Deputy Commissioner ka East Khasi Hills district u dang ap ia ka kopi ia ka hukum ka Supreme Court ban sangeh ia ka jingtah laha ia ka iing bangla u MLA ka Jirang u Bah Lambok Mylliem ngap.
"Ngin leh ia kaba donkam hadien ba la ioh ia ka kopi jong ka hukum ka Supreme Court", la ong u u Deputy Commissioner ka East Khasi Hills u Sanjay Goyal uba la mih noh kum u DC mynta ka sngi.
U la ong ba la pan ia ka jubab na u nongiasaid ain ka sorkar jylla, halor kane ka hukum ka Supreme Court.
Ka Supreme Court ha kane ka sngi Palei, ka la bthah ka dei ban sangeh shwa ia ka jingtah laha ia ka iing bangla u Bah Mylliemngap na ka bynta khadsan sngi.
Ka Kashari ka la pynmih ia kane ka hukum hadien ba u Bah Mylliemngap u la ujor da ka  Special Leave Petition bad ka la bthah ba un ujor biang sha ka High Court da kaba rah ia ka hukum na ka Supreme Court ba um shym la pynkhein ia ki kyndon jong ka Meghalaya Urban Development Authority (MUDA) ha ka rukom shna iing.
Saw ngut ki nongsaid ain ki la mihkhmat ia  u MLA ka Jirang ba kynthup u Nidhesh Gupta, Shaurya Sahay, Ankit Rajarhia bad u Amit Kumar.
Dei ha ka 23 tarik Iaiong ba ka bor synshar district administration ki la tah laha ia ki 12 tylli ki iing bangla ba dei jong u Narayan Prasad Jhunjhunwala (Khyndai Lad), Nilesh Tibrewalla (Thana Road), Satyabrato Baidya (Jail Road), Ajit Das Gupta (Jail Road), Bidur Das (Jail Road), Uday N Shukla (Oakland Road), Rajkumari Sinha (Bivar Road), Mentok Ri-Project Pvt.
Ltd (Bivar Road), Maruf Elahi (Bivar Road), Beroline Khongshei (Laban), Mohendro Rapsang (Keating Road) bad Saini Pala (Motinagar).
Kham hadien, sa 12 tylli ki iing  bangle la pyngat shuh ba ki la pynkhein ia ki kyndon shna ka MUDA ka Meghalaya Building Byelaws, 2011.
Kine kiba la shah pynngat ki kynthup jong u Sanjib Das (GS Road,Khyndai Lad), Manchin Fincon Pvt Ltd (Jail Road), Kenneth M Lyngdoh (Bivar Road), Sanjay Jhunjhunwala (Bivar Road), Modrick Nongkynrih (Bishop Cotton Road), BD Marbaniang (Demseniong), Lamboklang Mylliemngap (Motinagar), Dr TA Sohklet (Lummawrie), Allenwood Swer (Fire Brigade), Secretary ka Islamia Secondary School (GS Road, Khyndai Lad), P Dkhar (Laban) bad Nicolas Wallang (Boyce Road).
Shillong,12 Naitung:Hadien ba ki pulit ki la ioh jingtip ia ka jingdon ki dkhot seng lehnoh ha ki thain Balat –Dangar, dang step phyrngap  ha ka sngi saitjain jong ka taiew ki pulit ki la leit ban khynra ha katei ka thain ha kaba ki la ioh kem ia uwei u dkhot ka Achik Matgrik Elite Force (AMEF) u Vincent T Sang ma uba la kam ialade ba u dei u Foreign Secretary katei ka seng, uba la ong ba u dei u ban sa shimti noh kum u khlieh duh jong katei ka seng hadien ba u Jack Marak u khlieh katei ka seng u la shah siat iap ha ki pulit ha ri Lum Garo  ha ki khyndiat taiew ba la dep.
Ki pulit ki la wanrah ia utei u nongialam ka AMEF sha nongbah Shillong bad ki la ioh bor na ka ing bishar ba kin tohkit 5 sngi, ki pulit ki la ong ba utei u nong ialam ka AMEF u la phla ba u la leit sha katei ka thain khappud ban pynrung dkhot ia ki samla katei ka thain.
Shillong,  10 Naitung:Ki jingiakhih ki la nangjur ha Assam, namar ka jingiap kawei ka long kmie kaba na Shillong ha thanad ki pulit Assam, ha kaba mynta ka sngi da ki spah ngut ki longkmie na ka  seng Nari Mukti Sang ram Samitee, ki la pyn long da ka jingiakhih ban pyrshah ia ka jingiap ka kong Victoria Kharko ngor kawei na ki longkmie Khasi ha thanad ka Dispur Police Station.
Kitei ki longkmie na Assam ki la pynlong da ka jingiakhih ha Dighali Pukhuri ha ka nongbah Guwahati  bad ki la dawa ba dei ban ai ha ki bor tohkit kiba laitluid ban tohkit ia ka jingiap katei ka longkmie kaba la mih ki jingkynnoh ba la shah bat bor bad hadien kata la pyniap ia ka bad la pynsdien phasi pat ha painkhana.
Ka Nari Mukti Sangram Samitee  ka dei ka tnad ki seng kynthei jong ka Krishak Mukti Sangram Samitee (KMSS) kaba dei  ka seng kaba la ialam da u Akhil Gogoi.
U Akhil u la shah kem ruh ha kine ki sngi bad u la shah ujor ha ki pulit, namar ba u la kynnoh ba dei ki pulit ka Dispur Police Station kiba la pyniap ia katei ka longkmie.
La pynngat ia u ar tylli ki case namar katei ka jingjia kawei ka dei kaba la ujor ha Dispur Police Station bad sa kawei pat ha Basishatha Police Station, bad kitei ki case kiba la pynngat ia u ki dei ki bym lah ban ioh jamin, hynrei utei u nongialam sengbhalang na Assam u la ioh jamin na ka ing bishar mynta ka sngi bad ka jamin ia u kan treikan haduh ka 24 tarik mynta u bnai.
Lah ban pynkynmaw ba ki pulit ka Assam ki la kam ba ki la ioh jingujor na ka International Hospital, kaba don ha Dispur ba ka kong Victoria ka la  hylla ha katei ka hospital ha kaba la khot ia ki pulit ba kin wan tuklar bad hadien kata la rah ia ka sha Dispur Police Station bad ki pulit ki la lap pat ia ka metiap jong ka kaba sdien phasi ha painkhana jong katei ka thanad.
Jowai, 12 Naitung:Ka Society for Urban and Rural Empowerment ha ryngkat ka jingiatreilang jong ka National Bank for Agriculture and Rural development (NABARD) kala pynlong iaka jingialang kaba heh ha ka dorbar hall jong ka shnong Shang pung haka 10 tarik ban pynshai shaphang ka kam pisa pilain.
U bah D.M.Wahlang Project Director ka DRDA West Jaintia Hills District ula long u kongsan ha kane ka sngi.
Haka jingialang la ioh iaka jingpynshai na u bah PS Mawlong Vice President ka Bankers’ Club, Jowai shaphang ki skim sorkar ki bapher bapher kiba don mynta bala pyntreikam da ki bank bala ithuh da ka sorkar kum ka penshon paidbah, ka inshuran bad ka inshuran lada jia ka jingjia kaba sngewsih kaba ki nongshongshnong ki lah ban kynshew tang hapoh sanspah tyngka shisnem ban ioh ia kine ki jingmyntoi.
Na ka liang jong  bah P.Wahlang uba long u Branch Manger ka bank nongkyndong MRB Shangpung ula pynshai shaphang ki loan khamtam ka KCC ne ka ram nongrep kaba ki paidbah ki lah ban ioh na ki bank.
U bah T.Thangkhiew uba long u District Development Manager ka NABARD ula kyntu ia ki paidbah ba kin shim kabu ia ki ram bala ai da ki bank bad ban siew thikna ia ka ram kaba ki shim na ka bank khamtam ka KCC kaba ka sut ka long kaba rit haduh katta.
Haka jingkren jong u kum u kongsan u bah Wahlang ula kyntu ia ki paidbah ba kin long kiba nang ban kunai khnang ba ka lawei jong ka iing ka sem kan long kaba dap da ka jingkyrmen.
Ula pynshai ruh ba ki paidbah ki lah ban pyndonkam da kajuh ka passbook ne ka account kaba ki ioh bai nongsngi shispah sngi ne ka MNREGA na ka bynta ban ioh ia ki jingmyntoi kiba ka sorkar pdeng ka ai lyngba ki bank.
Ula kyntu ia ki paidbah ba kin long kiba iatylli bad kawei na ki lynti ban iatylli ka dei da kaba seng ia ki kynhun iarap dalade ialde (SHG) ban iatreilang ban pynroi ialade.
Kiwei pat kiba la kren ha kane ka jingialang ki dei u ma S.Suchiang Rangbah Shnong Shangpung Pohchnong,u bah L.Tariang BDO Laskein Block bad iaka jingialang la pyniaid da u H.H.Mohrmen President ka SURE.Shillong, 10 Naitung:Ha ka 9 tarik u ‘Nai tung 2015, ka St.Ed mund’s College ka la pyn kup burom  ïa ki 83 ngut ki samla kiba la wan sha khmat ha ka resol  jong ka under graduate course kaba la dep.
Ha kane ka sngi la ïadon lang u Bah P BO Warjri, u Chief Secretary, ka jylla kum u Kongsan bad u Bah M.Kharkrang, u Superintendent Police ka East Khasi Hills kum u Symbud Kongsan.
La sam ïa ki khusnam ryngkat ki sertiphiket  bad ka pisa sha ki samla kiba la pas bha.
Ha ka jingkren jong u kum u Kongsan, u Bah PB O Warjri, u la ai khublei kyrpang ïa ki samla kiba la pass bha ha ki eksamin kiba pher bad u la pynshlur ïa ki ban nang ïai kiew shakhmat.
U la khot bad kyrpad ruh ba kito ki samla ki bym shym la poi sha khmat hynrei kiba la pyrshang ba kim dei ban duh mynsiem hynrei ban nang ïai minot ha kiwei pat ki kyrdan pule.
U Bah M.Kharkrang ha ka jingkren jong u u la kyntu ïa ki samla ban nang ïai minot bad u la maham ruh  ba haba ki thmu ban bteng ïa ka jingpule ki dei ban husiar bad wad bniah tang ïa ki jaka pule kiba thikna bad kiba la ithuh da ki bor kiba dei peit ïa ka pule ka puthi.
U pynshlur ïa ki samla ban pyndonkam ïa ka social media hynrei da ka jinghusiar.
U ong ruh ba ki samla ba ki dei ban husiar ba kim dei ban ngat ha ki kam ki ban ktah ïa ka jingpule jong ki kham tam ha kaba ïadei bad ka aiñ.
U Dr.Sylvanus Lamare, ha ka jingkren jong u kum u Principal u la pynpaw ba ha St.Edmund’s College mynta kiba bun ki samla pule ki dei kiba wan na ki thaiñ nongkyndong bad kum ka College ka sngewkmen ban lah ban noh u synniang sha ki samla na nongkyndong.
Ka resol jong ka 2015 ha ka jingpas jong ki khynnah ka la kot sha ka 94% ha baroh ki 12 tylli ki department, kata 8 ha ka science bad 4 ha ka Arts ki la ïoh ïa ka jingpas kaba shispah na ka shispah.
Kane ka la lah ban urlong namar ka jingïatrei lang kaba jur hapdeng ki nonghikai bad ki samla pule bad ka jingkloi jong ki nonghikai ban pynlut por na ka bynta ki khynnah.
Ha kane ka sngi la ïadon lang ruh ki kmie ki kpa bad ki ba ha ïing ha sem jong ki samla kiba la pas bha, ki brother ka St.Edmund’s ryngkat ki nonghikai bad ki samla pule jong ka College.
La pynshong shit ïa kane ka sngi da ki jingrwai na ki samla pule.
Ïa ki kyntien pdiang burom la ai da u Prof.M.Chakravarty bad ki kyntien khublei da i Prof.I.Rynjah.
Shillong, 12 Naitung:Ka National Human Rights Commission (NH RC) North East Region  ka la dawa ba ki bor sorkar ki dei ban aiti ia ka jingtohkit ha ka tnad CBI ban wad ia ka jingsha pyniap ka kong Victoria D Kharkongor hapoh Police station ha Dispur, Assam.
U Bah Dibishon Malai u  Convenor NH RC u la ong ba ka seng kan leit iakren ia ki bor sorkar halor kane ka jingjia bad ban dawa ba dei ban aiti ia ka jingtohkit sha ka CBI khnang ban lap ia ki jingshisha halor ka jingiap kane ka longkmie.
Ka Kong Victoria Dayoun Kharkongor, la kynnoh ba ka la phasi hi ialade ha painkhana ha Police station ha Dispur  ha ka sngi u Blei.
Kiba ha iing hasem bad ka Kur Kharkongor kin leit rah ia kane ka jingjia sha ka National Human Rights Commission (NHRC) ban dawa ban thung da ka  Magisterial Inquiry.
Ka National Human Rights Council of India (NHRCI), North East Region, ka la dawa na ka Sorkar Jylla ban aiti ia ka jingtohkit CBI halor kane ka jingjia bad ka la pynrem jur ia ka jingleh jong ki pulit ka Dispur.
Ka NHRCI ka la ong ba ki pulit ka Dispur ki la pynkhein ia ka ain da kaba kem ia ka kynthei briew ha ka por mynmiet kaba long pyrshah ia ka ain ba la buh da ka Supreme Court.
Ka NHRCI ka la dawa ruh ba ka Sorkar Assam ka dei ban siew ia ka bailutksan sha ki bahaing jong kane ka longkmie.
Shillong,12 Naitung:Mynta ka step ha ka por 10:40 baje eiei kawei ka kali Wagon R kaba don ia u nombar ML.05E 762 ba la niah da u Kitborlang Khongjoh ba na Mawlai Nonglum Block I, kaba dang wan na ki thain Sohra ban leit sha Shil long  ka la ia tyngkhuh bad kawei pat ka kali Maruti Car kaba don ia u nombar ML 05E 9141 ba la niah da U Kumar Rai ba na Nongsder, Umiam uba dang wan na ka liang ba mar pyrshah.
Katei ka jingjia ka la jia ha Sohrarim ha ka surok bah ban leit sha Sohra, ha kaba katei ka jingjia baroh ar tylli ki kali ki la julor  bad ar ngut ki briew kiba shong ha katei ka Maruti car kaba dei ka kali kamai ki la mynsaw jur, kiba la mynsaw ki dei kiba la tip kyrteng kum u Abhishek Kumar Gupta bad ka Kamla Gupta kiba dei na 401NML Flat Agrico Jamshedpur, Jharkhand, la pynkit ia kitei baroh ar ngut sha PHC Laitryngew hynrei kham hadien la pynkynriah noh da ka kali 108 sha Civil Hospital, Shillong.
Ki pulit ki dang tohkit ban tip mano ba bakla ha katei ka jingjia, hynrei ka khubor na ki pulit ka la iathuh ba katei ka jingjia ka la jia namarba ka la don ka jingdum lyoh kaba rben ha ki surok ka thain Sohra mynta ka sngi bad baroh ar tylli kitei ki kali kiba wan na mar pyrshah ki iaid hapdeng surok, ba la pynlong ban mih katei ka jingjia ia tyngkhuh.
Shillong, 12 Naitung:U Myntri tnad kam pohiing ka ri U Rajnath Singh u la lum jingialang bad ki Myntri Rangbah ka Dong Mihngi ka India ban iakren ban pynkhlain ia ka shong suk shong sain.
Ka khubor sorkar ka la ong ba nalor ka shong suk shongsain, u Singh u la iathir jingmut ruh bad ki Myntri Rangbah ka thain ha kaba iadei bad ki kam pynroi, ka jingmih ki seng kieng atiar, ka jingiakajia  pud bad kiwei.
Nalor u myntri kam pohiing, la don lang ruh u Myntri khynnah kam pohiing u Kiren Rijiju, u myntri ka DoNER u Dr.Jitendra Singh,  u myntri tnad ialehkai ka ri  u Sarbananda Sonowal, u Secretary kam pohiing, ki  Chief Secretary ki  jylla Dong Mihngi bad ki DGP.U Myntri kam pohiing u la ong ba ka jingia treilang kaba skhem bad kaba iajan hapdeng ka sorkar pdeng bad ki sorkar jylla ka long kaba donkam eh ban tehlakam ia ki kam pyntriem ha ka thain bad ka ri.
Ka jingiadei kan wanrah ruh ia ka roi ka par kaba sted bad kaba iaid ryntih.
U Rajnath u la ong ba ka sorkar kan nym iakren eiei bad ki kynhun kieng atiar ha Garo Hills kiba mih kum ki tit ba thmu ban shu rahbor, dawa pisa bad pyniap ia ki briew.
U la kyntu ia ki myntri rangbah ka thain ba kin pynleit jingmut ban pynneh ia ka suk ka sain bad ban ai ia ka jingshngain ia ki paidbah khamtam ha ki thain khappud.
U la Singh u la kyntu ruh ba ki jylla ki dei ban pynkhlain ia ki police station kiba don ha khappud.
U la kyntu ia ki Myntri Rangbah ba kin hukum ban pynlong ia ka jingkhynra ia ki tiar ialeh ba la shalan beain  bad ban leh da kaba tyngeh ia kiba donkti.
Halor ki kam ia kajia pud jong ki jylla kum ka Assam bad ka Meghalaya, Assam bad ka Arunachal, Assam bad ka Nagaland bad ka Tripura bad ka Mizoram, u Rajnath u la kyntu ia ki myntri rangbah ban ia pynbeit da kaba iasngewthuh jingmut lang bad ban nym pynmih kano kano ka jinghuri huri.
U la ong ba na ka liang ka sorkar pdeng kan ai ia ka jingiarap ia ka jingthmu jongki ban pynbeit ia u pud u sam bad tangba ia mynta katba bym pat lah ban pynbeit, dei ban pynneh shwa kumba ka long.
U myntri pohiing u la ong ruh ba ka jingpahara ia ka khappud ka dei ka kam kaba kongsan eh bad kyntu ia ki myntri rangbah ban pynsted ban pynioh jaka ban pyndep noh ia ka jingker sainar ha khappud.
U la ong ba ka tnad kan sa mang pisa ban buh ia kawei ka NDRF ban peit bad ai jingiada ia ki briew namar ba kane ka thain ka dei ka lynti iaid jong u jumai bad kyntu ia ki myntri rangbah ban pynkhlain ia ka rukom treikam jong ka State Disaster Response Force.
Shillong, 12 Naitung:U heh nongialam ka AICC ba peit ia ka Meg halaya u V Narayaswamy un leit ban iakynduh ia ki nongkyrshan jong ka party Congress ha Mai rang ka West Khasi Hills ha ka 15 tarik Naitung ka ban pynlong da ka Congress ia ka District Convention ha katei ka sngi.
Ka jingleit iuhkjat u Narayaswamy ha Mairang ka long ban pyniajan bad ban pynsngewthuh ban pynkhlain ia ka party Congress ha katei ka thain.
Ka jingialang kan long ha Tirot Sing Memorial Halls, Pyndengum iong ha Mairang ha ka por 11 baje mynstep.
Ka khubor ba la pynlait da u Convener u Bah Bel Rani la ong ba une u heh ka AICC un leit sha katei ka jaka bad un ai ia ka jingkren ha ki paidbah bad yn synran lang  ia u da u MP u Bah Vincent H Pala, ki heh ka MPCC bad kiwei ki nongialam ka party.
Imphal, 12 naitung:Ka jingiakhih ILP ha ka jylla Manipur ka la nangkhluit nangkhluit katba nangmih ki sngi ha kaba ha ka sngi thohdieng jong ka taiew ki la don bunbah kiba mynsaw ha ka jingiakhih kaba la long ha kylleng ki nongbah katei ka jylla, la ong ba u Additional Superintendent of Police jong ka Imphal West district ruh u la mynsaw jur.
La iathuh ba ha kylleng ka jylla Manipur ka jingiakhih ka la khluit bha ha kaba ka la don ka jingthang ia ki tyngshop jong u myntri rangbah bad u symbud myntri rangbah, ki la don ki jingthang taiar kaba la pynlong ia ki pulit ban siat da ki kuli jri sha ki paidbah.
La ong ba ha Imphal West District ki paidbah ki la ther maw sha ki pulit ha kaba u Bikramjit Singh, ASP u la mynsaw jur na ki bynta ka dur khmat bad katei ka pynbitar tyngeh ia ki pulit, iathuh ki lad khubor.
Ka sorkar Manipur ka la weng ruh  mynta ka sngi ia ka ain Manipur Regulation of Visitors, Tenants and Migrant Workers’ (MRVTMW) Bill, 2015, kaba dei ka jingdawa ki sengbhalang kiba dawa ILP ha katei ka jylla kaba ki la ong ba katei ka ain ka nang ai jingmyntoi pynban ia ki mynder bad ka nang khniot ia ki trai muluk.
Katei ka ain ka don ruh ha ki kyndon jong ba ki mynder ki lah ban thied jaka ha ka jylla Manipur kaba u Lat u dang phah sha u President ka ri ban bishar bniah ia katei ka ain, iathuh ki lad khubor kaba la ong ba katei ka dei kawei na ki mat ba la pynbitar shla ia ki sengbhalang.
Ka sorkar ka la shim ia katei ka rai hadien ba ka jingiakhih ILP ka la khluit palat ha kine ki san sngi ba la dep, bad la ong ruh ba u myntri rangbah katei ka jylla u la ia kren ruh bad u myntri pohing ka sorkar pdeng u Rajnath Singh ha nong bah Guwahati.
Lah ban kdew ba ka jingiakhih ha imphal ka la khluit eh hadien ka jingiap jong uwei u khynnah skul uba dang pule klas IX ha kaba ka sorkar ka la pynbna ruh ia ka Curfew ha katei ka jylla.
Jowai, 12 Naitung:Ka lehniam Behdein khlam ba shisien shi snem ka Sein Raij Jowaika la kut noh ha kane ka sngi saitjain hapdeng ka jing iphuh iphiengbad ka jing shongshit kaba khraw.
U Symbud Myntri Rangbah ka Meghalaya, u Proof.
RC Laloo u la long ukongsan ha kaba u la ai ka jingkren kyrkhu kyr doh ia ki khun ki hajarka Niam-tre Niam-tynrai ka Sein Raij Jowai.
Nalor ki phew hajar ki nongsakhi, la sakhi ruh ia kane ka lehniam daki heh sorkar, ki sahep sorkar bad ki khlieh district kynthup ia uDeputy Commissioner bad Superintendent of Police nalor ki MDC, kiba kynthup ia u Chairman ka JHADC.Nalor ki paid  na ri lum Khasi bad Jaintia, ki la don ruh ki nongsakhi ia kane ka leh niam kiba na bar jylla bad bar ri.
Ka lehniam Behdeinkhlam mynta u snem ka la sdang naduh ka 8 tarik uneu bnai bad la pynkut ia ka ha Aitnar ka pung kyntang ha Loompyrdi,Iongpiah Jowai ha ka sngi Saitjain.
Ha kane ka sngi, ki longdoh niam naduh u Dolloi kum u khlieh ka niambad ki wasan, ki maji ki sangot ki la pyndep ia ka niam ka rukomkynthup ia ka Kynting Khnong, ka Bam Tyngkong nalor kiwei kiwei hashwa ba ki khun ka Niamtre ki wanrah ia ki Rot kiba la shna itynnad sha pung Aitnar.
Ha kane ka kynti, ki la don haduh 12 tylli ki Rot kiba la wanrah shapung Aitnar ha ka jingshna dur itynnad bapher bapher.
Ka Rot kaba lawanrah da ka dong Umshangiar ka wanrah ia ka khubor sha ki paidbah naka bynta ban iada ia ki wah bad na ka jingpynjakhlia ia ka mariang.
Hadien ka jingshad bad ka jingpyni paidbah ia ki Rot ha Pung Aitnar kala don sa ka lehniam Datlawakor – kaba ia syriem kum ka jingialehkai Phutbol da kaba bol ba la shna bha da u dieng.
Ka jingiakop ka la long hapdeng ka kynhun u Sangngot Paswet bad kakynhun u Langdoh.
Ka kynhun u Sangot Paswet ka la jop ia ka kynhun uLangdoh bad la ngeit bad kane ka  pyni ba u ka rep ka riang kan bhasha Pynthor Nein ban iaka pynthor Wah.
Ka Pynthor wah bad pynthor nein kidei ki ar tylli ki jaka rep jong kipaidbah ka shnong Jowai bad ki shnong ba marjan.
Shillong, 12 Naitung:Ka myntri ba peit ia ka tnad bylla, ka kong Ampareen Lyngdoh ka la ong ba ka jingbym ioh ia ka jinghikai kaba biang, ka la pynlong dieng pyng kiang ia ki samla ban seng ia ki kam ki jam lajong.
Haba kren ha ka jingialang ba la pynlong ha Main Secretariat ba la pynlong na ka bynta ban seng kam seng jam ha kane ka sngi Saitjain, ka Kong Lyngdoh ka la ong ba donkam ia ka jingkylla bad kane ka dei ka jingkylla ka dei ban sdang ban ai mynsiem na ki kmie ki kpa na iing na sem.
“Ban pynkiew ia ka jingioh jinghikai, ka long kaba donkam ai ia ka jinghikai kaban ioh jingmyntoi khambun.
Ka jingthmu ka long ban btin lynti ia ki samla ban long kiba lah ban ieng ha la kajong ka kjat lyngba ka jingstad bad ka jingtbit ba ki la ioh",  ka la ong.
Ka sorkar Meghalaya bad ka Asian Development Bank (ADB) ryngkat Japan Fund for Poverty Reduction ki la seng ia ka, ‘Supporting Human Capital Development in Meghalaya’ (SHCDM) ban hikai kam ia ki samla kane ka jylla.
Kane ka SHCDM project ka thmu ban ai jinghikai ha ki saw tylli ki jait kam kynthup ia ka ITI ha Rynjah, Jowai, Williamnagar bad Baghmara ban pynbha ia kine ki jait kam.
Haduh 16 tylli ki jait kam kin ai jinghikai ha kine ki ITI.Ha kane ka workshop la don lang u Dr.Jemimo Mawthoh, MLA, Bah Titus Chyne, MLA bad 30 ngut ki nongmihkhmat na ki tnad sorkar bapher bapher, ki samla wad kam bad kiwei kynthup u Principal Secretary u M.S.Rao u la pyniaid ia ka jingialang.
Shillong, 12 Naitung:Ka Assembly Public Accounts Committee (PAC) ka la bthah ia ka Deputy Commissioner ka Ri-Bhoi ban pyndep ia ka jingbishar bniah ia ki jaka ba iaknieh ba shim ban pynheh ia ka kad lieng suin ha Umroi bad dei ban pyndep ia kane ka kam hapoh ar taiew.
La iathuh ba ka PAC ka la bthah ia kane ka kam naduh ka 30 tarik Jylliew ba la dep.
U dkhot ka PAC u Bah Ronnie V Lyngdoh u la iathuh ba  la bthah ia ka bor synshar district ban pyndep ia kane ka kam ban pynlong ia ka jingtohkit bniah namar ba la don ki briew ba iaknieh ia ka jinglong trai ia katei ka jaka bad ka jingthmu siew bai shim jaka ruh ka dang sahteng haduh mynta namar kane ka jingiaknieh.
"Ngi la ioh ia ka jingtip ba ki mr district ki la dep ai ia ka pisa ia ka jingshim ia kawei ka jaka ha u snem 2010 hynrei kaba sngew phylla ka long ba ia u trai jong ka jaka la khot haduh u snem 2012.
Lada u trai jaka um ioh ia ka pisa, la dei ban wad iano ka bor synshar district ka la ai ia ka pisa", la ong u Bah Lyngdoh.
Katkum ka jingong jongu, ym tip thikna la don shisha ne em ka jingbakla na ka liang ka bor synshar district.
"Hynrei, ngi kwah ban tip ban iohi lada don ka jingbym biang, dei ban pynbeit wut wut.
Ngin sa ioh ia ka jingshai hadien ba la ioh ia ka kaiphod na ka bor synshar district", la ong u Bah Lyngdoh.
Hynrei ha kawei ka liang, u la  iathuh ba la pdiang ia ka  jingkyrpad jong ka bor synshar district ban ai por lai bnai ia kane ka kam ban pynlong ia ka jingbishar biang kaba thymmai ia baroh ki jaka kiba ka sorkar ka thmu ban shim ban pynheh ia ka kad liengsuin Shillong Airport ha Umroi.
"Ngi kwah ba ka jingpyntreikam ia ka kad liengsuin kan treikam noh" u la ong.
U la iathuh ba kham mynshwa ki dkhot ka PAC ki la leit jurip ia katei ka jaka ban lap ban iohi ia ka jingshisha khamtam ban pyndep ia ka jingsiew ia ka bai jaka sha ki briew ba dei hok hadien ba la mih ka jinghuri hura.
U la  ong ba la pan ia ka jingtip bniah halor ka jingshim jaka bad ka jingpynlait pisa sha ki trai jaka bad la bthah ba ka bor synshar district ban pyndep ia kane ka kam hapoh shi taiew.
Ka PAC kham mynshwa ka la ioh ia ka jingujor jong 14 ngut ki trai jaka kiba shah ktah na ka jingshim jaka ban  pynheh ia ka kad liengsuin.
Shwa ia kane, u Symbud Myntri Rangbah ba peit ia ka tnad Revenue, u Dr R.C.Laloo u la iathuh ba ki don haduh 17 ngut ki bym pat  shim bai jaka kynthup ki shipai.
U la ong ba ki 308 ngut ki trai jaka, 17 ngut kim pat wan shim ia ka bai jaka.
Ka sorkar ka la dep pynlait haduh T.49,45,96,111 bad  sa T.8 klur ka dang sah ha bor synshar district.
Ka Arunachal Pra desh ka la ujor ha ka ing bishar ba ha khliehduh ka ri ka Supreme Court ha kaba ka la kynnoh ba ka Assam ka la wan ban pynieng ia ki jingtei jong ka ha ki jaka ia kajia.
Ka ing bishar ba la khlieh da u Justice T S Thakur ka la pan jubab na ka sorkar Assam hapoh ar taiew halor katei ka jingujor.
Hynrei ha ka sngi tian bishar la ong ba ki nongiasaid ain ka Assam ki la kular ha ki nongbi shar ba kin sangeh noh ia ki jingtei ha ki jaka ia kajia.
Kitei ki jaka ia kajia ka Assam bad Arunachal Pradesh ki don haduh 792 kilomitar ka jingheh.
Lah ruh ban pynkynmaw ba ka Assam ka la ujor sha ka ing bishar halor katei ka kam ia kajia ha u snem 1989, hynrei  hynrei ka Court kam pat lah ban bishar ia katei ka kam.
Ki la mih kiba bun bah ki jingkylli ha ka ing bishar ban bishar ia katei ka kam ia kajia pud hapdeng ka Assam bad Arunachal Pradesh kaba ka iing bishar ka dang hap ban tih bniah tiak pa tiak iano ban pynksan.
Shillong, 13 Naitung:Ka Hynniewtrep Peoples Federation ( HPF) Mawlai Circle ka la kynnoh ba ki  kali saw khmut ki la shim tam ia ka dor bai kali na ki paid bah.
Katei ka seng ba kitei ki kali sorkar kiba la tip kum ka Shillong Public Transport Service (SPTS) bad  Shillong Supplementary Public Transport Service (SSPTS) ki la shim palat na ka dor ba ka sorkar ka la buh.
Ki nongialam katei ka seng ki la leit ruh ban ia kynduh ia ka myntri ka tnad pynroi sor ka kong Ampareen Lyngdoh ban ia kren halor katei ka mat bad ki la dawa ban tuklar ia katei ka jingshim tam bai kali kitei ki sawkhmut.
Katei ka seng ka la ong ruh ba ka jingshim palat pud kitei ki kali sawkhmut ka la ktah ia ki paidbah ba duk, bad bunsien ka daw ba ki ai ha ka por lum bai kali ka dei beit ba kim don pisa khutia, ong u President katei ka seng u bah Kitboklang  Lyngdoh.
Ka HPF ka  la kynnoh ruh ba haba shong kali na Mawlai nongkwar sha Nawlai nonglum kaba jngai tang 150 mitar ki sawkhmut ki la dain beit da ka dor T.10 tyngka marwei na ki paidbah, katba ha ka jingshisha ka dei tang T.5 tyngka.
Kila ioh ei ban khlong na u paidbah T.5 tyngka tang da kaa shu ai daw bym don khutia , ong biang u Lyngdoh uba ai jingmut ba ka sorkar ka dei ban pynmih da ki kynja slip khnang ba ki paidbah ki lah ban ioh biang ia ka pisa jong ki lada jia ba kite ki sawkhmut kim don pisa khutia.
Shillong, 13 Naitung:Ka  Federation of Khasi States kaba la ialam da Pa’iem Laborious Manik Syiem ka la mih dier por ban ia kren ia ki katto katne tylli ki kyndon kiba don ha ka Village Administration Bill ( VAB), hadien ba katei ka ain kaba la shongshit bha ha ki katto katne bnai  ba la leit mynta ka dait thah sam, ha kaba ym shym la iohi ia ki ba kin mih ha kaba kum katei ka por ba dang shongshit, hynrei la iohi ba ki la mih madan ha ka por ba ka VAB ka la dait thah  sam sam.
Ka Federation of Khasi states hapoh ka jingialam utei u Syiem barim ka hima Mylliem, mynta ka sngi ki la wan ban ia kynduh ia u Chief Executive Member ka KHADC u bah Pynshngain N  Syiem ha kaba la iohi ba ki la wan kumba 50 ngut eiei kynthup ki Syiem, ki Myntri Hima, ki Sordar bad ki Rangbah.
Ka jingleit ia kynduh kitei ki Khlieh Nongsynshar ka long ban ia kren bad ban ai da ka jingthoh sha u CEM kaba ki la kyrpad ba un weng noh ia ka Section 13 bad Section 15 jong ka VAB kaba la batai ba kan  don ka Village Development Council ( VDC) kaba dei ka kynhun ban pyntreikam ia ki kam pynroi kaba wan na ka sorkar ha ki shnong bapher bapher.
Ha ka jingiakren bad ki nongthohkhubor u Pa’iem Laborious u la ong ba ka jingdon kitei ki VDC, kan pynmih ar tylli ki bor hapoh shnong kaba lah ruh ban mih ka jingiatyngkhuh hapoh shnong bad ki Dorbar Shnong bad u la ong ba ka Federation kam kwah ban mih ar tylli ki bor hapoh shnong bad ka kwah ba ka bor kaba khraw eh hapoh shnong kan dei beit ka Dorbar Shnong.
Katkum ka jingthoh ba la ai sha u CEM,  katei ka kynhun ki Khlieh Nongsynshar ka la thoh ba ka kwah ba kan ym don shuh da kiwei pat ki bor ki ban tuklar ia ka kam jong ki Dorbar Shnong, Dorbar Raid lane Dorbar Hima kiba dei ki lai tylli ki bor ha ka shlem Riti Synshar.
Haba la kylli kaei ka daw kaba la pynlong ia katei ka kynhun ban mih dier por palat mynta bad kam shym la mih ha ka por ba dang khluit bha katei ka ishu khamtam ha ka por ba dang jur ka jingdawa ban pynrung biang ia ka sub section 8 bad 16 jong ka section 5 ha ka VAB, u Pa’iem Laborious u la ong ba ki la don bunbah ki kynhun kiba la mih shakhmat bad na kata ka daw kim shym la mih pyrthei.
Haba la kylli pat kumno u sngew ba kane ka juh ka mat kaba ki la leit rah sha u CEM ruh ka dei ka juh hi ka mat ba u bah Bindo M Lanong MLA barim  ryngkat bad ka kynhun jong u ki la leit rah sha u CEM barim ka KHADC u bah Adelbert Nongrum, u Pa’iem Laborious u la ong ba u bah Bindo u shu kren tang da ka ktien ym da ka jingthoh, hynrei ma ki pat ki leit rah bad ka jingthoh.
Shillong, 12 Naitung:Hynnin ka sngi, la pdiang sngewbha ia u samla ialehkai ba khraw jong ka India, U Eugene son Lyngdoh, uba dei na Shillong, da u trai jong ka Pune FC, U Hrthik Ro shan, uba dei u actor ba khraw jong ki phlim Bollywood.
U Eugeneson Lyng doh, uba la ai nam ia ka jaitbynriew Khasi, kaba rit duh ha khmat jong ka Ri India, ula shah khlieh dor, haduh T.1.05klur, ha ka Pune FC, ha ka jing ia die ia ki nongialehkai ha ki khyndiat sngi ba ladep.
La kha ia u Euge neson  Lyngdoh  ha ka 10 tarik u Nailur, 1986  ha nongbah Shillong, Meg halaya, ha kaba la ju khot ieit ia u kum u Eugene.
U la sdang ban paw ha ki lympung ialehkai phutbol nyngkong eh kum u rang ialehkai ka Rangdajied kaba la ju tip mynshuwa kum ka Ar Hima.
U la kynriah noh na katei ka klob ha u snem 2011 bad u la leit ban pyniasoh bad ka Shillong Lajong, h a ka jingialehkai na katei ka klob u la pyni ia kiba bun ki sap lehkai jong ha kaba u la ioh teng ruh kum u rang ialehkai ba thep bun kol tam ha ka I –League.
Hadien ar snem ba u la don ha ka  Shillong Lajong u la kynriah noh na katei ka klob bad u la leit ban pyniasoh biang bad ka Rangdajied hynrei hadien shisnem ba u la ia soh bad ka Rangdajied u la leit ia soh noh bad ka Bengaluru FC ha u snem 2014.
U la bteng ia ka jingialehkai phutbol jong u ha ki lympung bapher bapher na katei ka klob haduh kine ki sngi , hynrei katei ka klob ka la die noh ia u ha ka dor T.1.05 klur tyngka ha ka Pune FC kaba dei trai da u Hrithik Roshan.
Ha ka 10 tarik u naitung ka la don ka jing iakhliehdor ha ka dor ia die ia thied nongialehkai na bynta ki klob kiba ia khun ha ka ISL  bad la sdang ia ka dor jong u Eugene Lyngdoh na ka T.27 lak tyngka hynrei ka jingiakhlieh dor ia u, u Hrithik Roshan u la lah ban tam ia kiwei da kaba khlieh haduh T.1.5 klur tyngka.
Haba ia kren bad katto katne ki lad khubor u Eugene u la ong ba um pat ju poi pyrkhat ba un shong haduh T.1 klur tam ha katei ka iew ka die ia thied nongialehkai, hynrei u la ai ka burom sha ka Bengaluru kaba dei ka klob ba u ialehkai kaba la kyntiew ia u haduh ba un da poi  sha katei ka kyrdan kum u rang ialehkai ba rem tam hapoh India nalor u Sunil Chettri.
Shillong,13 Naitung:Bunsien ha kylleng ka pyrthei, ki don ki nongpang kiba la iap tang na ka daw ba ki dih bakla ia ki dawai bad ka daw bah ka dei ba ki nongai dawai bunsien ki ju bakla ban ai dawai sha ki nong pang naba kim ithuh bha ia ki dak ba ki doctor ki thoh kyrteng dawai.
Ka sorkar pdeng mynta ka pynkhreh ban mih pynmih noh da ka hukum ba baroh ki doctor ki dei ban thoh shai  ia ka kyrteng dawai kaba ki ai sha ki nongpang bad ba kin thoh da ki dak heh.
Ki lad khubor ki la ioh ban ia kren bad katto katne ngut ki doctor halor ka phang la ka long ne-em ka ba donkam ban thoh noh da ki dak heh khnang ban lait na k ijingbakla haba thoh kyrteng ia ki dawai, “KA LONG KABA DEI EH" jubab u Director of North Eastern Indira Gandhi Regional Institute of Health and Medical Science (NEIGRIHMS), u Dr AH Ahangar da kaba thoh da ki dak heh uba la pynpaw ba ma u ruh u sngew iahap ia katei ka jingai jingmut ka sorkar pdeng.
Nalor u Dr.Ahangar ki lad khubor ki la ioh ruh ban kylli na u  Dr Aman War, president ka Meghalaya Medical Service Association halor katei ka mat ha kaba u la ong ba ka dei ban pdiang sngewbha lada don kino kino ki jingai jingmut kiba dei na bynta ka jingmyntoi ki nongpang.
Sa uwei pat u Doktor u C Daniala,u professor ha ka tnad Radiology ha  NEIGRIHMS  u la ong “Ka dei ka jingmut kaba biang eh, kan kham bha ban shu type ruh ia ki kyrteng dawai ha ki kompiwtor, bunsien ngim ithuh ia ki dak ki para doktor jong ngi bad teng teng ngim ithuh ruh ruh ia ki dak lajong" u la ong biang.
Shillong,13 Naitung:U bah Andreas Lyng doh khun jong u bah Rajon Synnah na ka shnong Moolaber u la shah pyniap mynhynnin ka sngi ka 12 tarik u naitung.
La lap ia ka metiap jong u na ka shnong Psiar bad na ka met iap la iohi ba la ot ia u ryndang jong utei u rangbah bad la bret ha kawei ka jaka kaba kynjah.
Ki pulit ka Raliang Outpost ki la hiar mynhynnin  ka sngi sha katei ka shnong ban tohkit ia ka jingjia katba ki pulit Assam pat ki la hiar mynta ka sngi.
Shillong, 01 Iaiong:Ka jingialang jong ka kynhun myntri ha kane ka sngi Balang ka la pynneh ia ka rai ban pynjari synshar Administrator ha KHADC kumba ka la dep rai kham mynshwa.
Ka thymmei khubor ka la ong ba ka sorkar jylla ka la pynskhem ia ka rai jongka ban pynjari da ka synshar Administrator da kaba pynksan ba ka jingkam jong ka kynhun ARPA ban thaw ia ka Executive Committee ban ialam da  u Bah Metbah Lyngdoh kan nym neh slem bad kan iai don biang ia ka jingkylla ha  KHADC.Ka thymmei khubor ka la iathuh ba ka sorkar jylla ka la pynskhem ia ka rai bad kan phah biang sha u Lat ba un pynjari da ka Administrator ha KHADC da kaba kdew ia ka jingkhyllem u CEM barim u Bah Ardent Miller Basaiawmoit bad sa u Bah Adelbert Nongrum tang hapoh shiphew bnai hapoh ka sem  ARPA.Katkum ka thymmei khubor, ka sorkar jylla ka la batai ia ka jinglong jingman ka sain pyrthei ha kane ka shi snem kaba la wanrah ia ka kynrum kynram ha KHADC bad ka la pynskhem biang ia ka rai sha u Lat ban pynjari beit da ka Administration Rule.
Ha kajuh ka por, ka kynhun myntri kim shym la kwah ban iakren bad ki nongthoh khubor hadien ba ki la rai ban sangeh ban thoh ia ki khubor kiba iadei bad u Myntri Rangbah u Dr Mukul Sangma.
Shwa ia kane, u Lat ka jylla u Keshari Nath Tripathi u la bthah ia ka sorkar jylla ba kan pyrkhat biang ia ka rai jongka ban pynjari synshar Administrator ha KHADC.Ka kynhun myntri ka la rai ban phah biang ia ka jingthoh jong u Lat halor kane bad ban bthah ia u ban pynjari administrator beit ha KHADC.Katkum ka thymmei khubor, u Lat Tripathi u la ai jingmut sha ka sorkar ba ka dei ban pyrkhat biang ia ka rai jongka hadien ba u Bah  Adelbert Nongrum u la iehnoh kum u CEM uba la dep aiti ia ka shithi sha u Lat halor kane.
“U Lat u kwah ban tip la ka sorkae ka lah ban eksamin ia ka rai jongka halor ka jingieh noh jong u Bah Nongrum kum u CEM,", la ong ka thymmei khubor.
Lah ban kdew ba u Bah Nongrum u la bteng ban bat kum u CEM, wat la ka ARPA ka la jied thymmai ia u nongialam u Bah Metbah Lyngdoh.
Shillong, 13 Naitung:Ki paidbah ki la tuid sha ki ophis ki MLA bad MDC jong ki ha kine ki sngi ban leit pan serti phiket jaka shong jaka sah na ki namar ba u Rangbah Shnong um don bor shuh ban ai sertiphiket shnong ia ki naduh ba ki la shah sloit bor ha ka 10 tarik u Nohprah, 2014 ha ka High Court.
Kat kum ka jingioh lum jingtip u nongthoh khubor la ong ba da ki phew phew ngut ki paidbah kiba ym duna ia ka 50 ngut ha ka shisngi ki la tuid sha ki MDC bad MLA jong ki ban leit wad sertiphiket  bad la ong ruh ba ha kine ki sngi ki MLA/MDC ki la bunkam palat ban ai sertiphiket shnong ia ki paidbah ban pynshisha  ba ki dei na ka konstitwensi jong ki.
Kiba bunbah ki MLA ki MDC ha kine ki sngi kiba la pynkhreh lypa ia ki sertiphiket kiba ki la dep thoh lypa ban ai sha ki paidbah ki ban wan sha ki ophis jong ki kaba ki la pyllait jaka lypa tang ban pyndap ia ki kyrteng bad ban soi  bad shon muhor khnang ba kan ym tuh than ia ka por treikam jong ki, haba ki paidbah ki wan ban ia kynduh.
Naduh i jingdonkam iba rit haduh kaba heh ia ki sertiphiket shnong ia ki paidbah la hap ban pynbiang da ki nongmihkhmat jong ki bad kaba kham sngew thamula shuh shuh ka dei ba wat haba don kiba shah dait ksew ruh ki hap ban leit wad sertiphiket shnong na u MLA ne MDC, lym kumta kin ym ioh ban ai injek ialade.
La ong ba ha ki jaka sumar sorkar haba don kiba leit ban shah injek naba shah dait ksew ki jaka sumar ki ju pan ia ka sertiphiket shnong bad kin ym injek lada ki paidbah kim lah ban pynbiang kumta ki hap ban mareh sha ki nongmihkhmat jong ki ban ioh sertiphiket.
Shillong, 1 Iaiong:Ka KSU Laskein circle ka la pyrshah ia ka jingjied ka sorkar ia ka Myntang Tihwieh kum ka jaka ka ban peit ia ka jaka rung jaka mih ki bar jylla, ka jingpyrshah jong ka KSU ka dei namar ba katei ka jaka kam dei ha khap pud bad ka Assam.
Ka KSU ka kwah ba ka sorkar ka dei ban buh ha Psiar ne Mowluber, kiba dei ki jaka khappud bad ka Assam.
Ka KSU ka la ong ba ka Tihwieh ka jngai kumba 10 kilomitar na khappud bad kumno ka sorkar kan peit bniah ia ki trai jylla kiba rung ba mih na katei ka jaka kat katei ka jingjngai jong ka jaka na khappud.
Ka la kynnoh ba ka jingbuh ia ka jaka rung jaka mih ha Myntang Tiehwieh ka long kum ka jingpynshlur ka sorkar ia ka Assam ban leh ia ki kam be-ain shaduh sha wah Myntang.
Ka la ong ba lada buh ia kane ka jaka rung jaka mih, ki pulit Assam kin ym shlan shuh ban tur sha ki jaka ka Meghalaya, ong ka kyrwoh na samla Balawan Suchiang, Vice President KSU Laskein Circle.
Ka KSU ka la kyntu ia ka sorkar ba ka dei ban pyndep kloi ia ka jingtei ia ka jaka rung jaka mih ki bar jylla ha ka shnong Saphai bad ban jied ruh ia ka shnong Psiar ne Mowluber kum ka jaka ban tei sa kawei kaba kum katei ka jaka  namar ka jingrung laitlan ki bar jylla  ka la nang jur.
Nongstoin, 3 Lber :U bah AL Hek myn tri ba dei khmih ia ka tnad ka koit ka khiah (Health Minister & Family Welfare), myn ha ka sngi palei jong ka taiew u la ioh ban pyllait paidbah ia ki ar tylli ki ban kali ai dawai injek Tika khnang ban ai jingshakri ia ki paidbah na ka bynta ban pynpoi ia ka jingai injek ( Vaccine) ha baroh ki bynta ka West Khasi Hills.
Ia katei ki artylli ki kali la pyllait paidbah da u Bah AL Hek kum u kongsan ha ka Health Rally bad Youth Festival ba la pynlong da ka ophis jong u District Medical & Health Officer (DM&HO) ka West Khasi Hills District.
U bah AL Hek haba ai jingkren kum u kongsan ha katei ka sngi, u la ong ba ka jingwan jong kane ka scheme ka long halor ka roi ka par da kaba wanrah ia ka Tika Express ban ai ia ka jingai injek ia ki khyllung kiba hapoh ka 2 snem khnang ba ngin long kiba shait ba khlain bad kiba lait na ki jingpang ba bun jait.
Shuh shuh u la ong ruh ba ba lada ngim long kiba shait ba khlain ngim lah ban ai ka jingshakri kaba pura bad ngim lah ban trei hok ia ki kam ki jam kiba ngi dei ban leh.
Ka West Khasi Hills District ka dang long ka District kaba sahdien bad duna ha ka ban ioh ia ka jingai injek Tika sha ki khunlung bad na ka bynta kiwei kiwei de ki jing ai injek kiba donkam, ia katei ka scheme la pyntyllun nyngkong eh ha West Khasi Hills nalor ki ar tylli ki District hapoh ka jylla  kiba la shah jied  ban ioh ia katei ka scheme ba kynthup ia ka South West Khasi Hills bad West Garo Hills.
Kane ka prokram lyngba ka Health department kan wanrah jingmyntoi bad ngi dei ban long ki nongrah khubor sha kiwei pat ba kane dei ka prokram kaban ai jingshakri pura na ka bynta ka koit ka khiah, ym ba ngin tieng ne ngeit biej namar bun na ngi ngi kloi ban sngap tang ia ki khubor hamsaia khlem da wad jingtip ia ka jingshisha bad ngi kyntait ban sngap ia ka khubor ka ba bha la bynrap biang u Kongsan.
Na ka liang jong ka ophis jong u District Medical & Health Officer (DM&HO) ka West Khasi Hills District ka khot bad wer ia ki paidpah kane ka thain ba kin wan shakhmat ban iashim bynta ha ka prokran ka ban sa pynlong biang ha kine ki bnai ki ban dang wan khnang ba ki paidbah jong kane ka thain kin ioh ia ka jingmyntoi ha ka koit ka khiah bad khamtam ia ki khun hep kiba rit.
Nongstoin, 1 Iaiong:Ka Anderson Higher Secondary School bala seng da u Bah Handerson Syiemlieh naduh ka 6 tarik u bnai lber 1991 ha kaba ki don 104 ngut ki khynnah bad 10 ngut ki nonghikai bad 3 ngut ki kong ( nongtrei) ka la kynjoh mynta sha ka rta ba 25 snem ka jong ka bad la ioh ruh ban rakhe ia ka jingdap 25 snem (Silver Jubilee) kaba la pynlong myn ha ka sngi balang jong ka taiew hapoh phyllaw jong ka skul.
U bah K.P Pang niang MLA/MDC ka Rambrai u ba long ruh u Kongsan ha katei ka sngi u la ioh ban plie pyrda ia ka jingrakhe dap 25 snem jong katei ka skul ha ryngkat ka jingiadon lang jong I kong S.Diengdoh, Ex Joint Director, DSEL, kong S.M Rapthap, President ka Managing Committee, I kong W.A Sohkhlet, Principal katei ka skul, u Sordar ka shnong Upper New Nongstoin bah H.H Marwein, I kong S.Synglyne, Vice principal bad kumjuh ruh u Rev.J.L Mawlong bad Rev.BD Warjri.
Ha katei ka sngi rakhe dap 25 snem jong katei ka skul la ioh ruh ka jingduwai ba kyrpang na u Rev.JL Mawlong bad Rev.BD Warjri ha katei ka sngi da ki spah ngut ki nongshah khot sngewbha bad kumjuh ruh ki kmie ki kpa bad kiba haiing hasem ki la ioh lad ban sakhi  ia ki jingialehkai pynbyrngia ba bun jait ba la iashim bynta da ki khynnah rit, ki khynnah skul bad ki samla pule kiba la dep pass na katei ka skul (Alumnae) kiba la pynlong shisha ia katei ka prokram kaba i shongkun.
Na ka liang jong u kongsan hashuwa ba un ai ia ka jingkren u la ioh ban pyllait  ia ka Website jong katei ka skul bad pynher ruh ia ki balloon kum ka dak ka jingplie noh ia katei ka jingrakhe dap ba 25 snem jong ka skul.
Ha ba ai jingkren kum u kongsan ha katei ka sngi u bah K.P Pangniang u la ai ka jingiaroh ia u Nongseng ia katei ka skul u ba la long shisha u paia ba khlain bor  bab ba skhem bha na ka bynta ban sam lem ia ka jingnang jingstad sha ki samla pule kane ka thain.
Shuh shuh u kongsan u la ong ruh ba dei lyngba ka jingiohi jngai jong u ne u nongseng bad da ka jingialam ba khlain bad bastad jong I Principal  ka skul I kong W.A Sohkhlet ba ka skul ka la iaid shaphrang bad ioh ban rakhe kum ia kane ka sngi, u la air uh ka jingiaroh ia ki nonghikai ba ki la lah ban ia tynrong lem ia kane ka skul ban poi shaduh kane ka sngi.
U kongsan u la ong ba Anderson Higher Secondary School ka dei kawei napdeng ki skul  kaba la paw bha ha ka District khamtam ha ki examin bapher bapher kynthup ia ka SSLC bad HSSLC bad ruh ha kiba bun ki liang, u la kyntu kynpham ruh ia ki khynnah skul ba ki dei ban long kiba kohnguh sneng bad kiba don ia ka thong ha ka jingim jongki khnang ba ki lah ban ioh kheit ia ka nam ka burom lashai lashisngi.
U bah Pangniang u la noh jingiarap sha katei ka skul da ka song tyngka kaba 1 lak kum ka dak ban iasnohkti bad ban iatreilang bad ka skul, bad u la ai ruh ka jingkular ban nang iatreilang bad ka skul nangne shakhmat.
Shillong, 01 Iaiong:Lai tylli ki district ka Meghalaya kynthup ka East Khasi Hills, West Khasi Hills bad ka West Garo Hills ki la ioh ia ka jingphai khmat ba kham kyrpang jong ka ‘Mission Indradhanush’ ka sorkar pdeng kaba ka jingthmu ka long ban pynioh injek ia baroh ki jaka bym pat ioh na ka bynta ki khynnah shwa ka snem 2020.
Kane ka dei ka injek kaban iada ia ki jingpang.
Haba pyntip ia kane ha ka workshop jong ka ‘Mission Indradhanush’  ha Guwahati  ha kane ka sngi Balang, u Director ka Regional Resource Centre for North East, u Dr AC Baishya u la ong ba baroh 201 tylli ki district ha ka ri ki la shah jied ban wan hakhmat eh na ka bynta kane ka jingthmu.
Haba kdew ia ka jingbun ki khyllung ba iap ha kane ka dong mihngi, u Dr Baishya u la ong pynpaw ia ka jingsngew khia ia ka jingduna ka jingai dawai ha kane ka thain ia ki khyllung.
Katkum ka jingong u Dr AC Baishya, ka jingthmu jong kane ka Mission ka long ban pynioh lut ia baroh ki jaka bym pat ioh injek ia ki khynnah hapoh karta 2 snem bad ki longkmie ba ar met.
Ki jingpang kiba hap ha kane ka Mission ki kynthup ia ka diphtheria, jyrhoh ksew, tetanus, polio, tuberculosis, nianglyngkut, bad hepatitis B bad ia ka jingai injek yn leh ha u bnai Kyllalyngkot bad u Jylliew lashem snem.
Haba batai ia kane ka Mission, u Dr A Deka na ka World Health Organisation(WHO) u la ong ba ka donkam ia ka jingleh sted ban pyndep ia kane ka kam ha kane ka thain dong mihngi.
Ha kane ka Mission ka sorkar ka thmu ban pynioh injekshon ia baroh la kumno hapdeng 65 percent haduh 90 percent.
Ki Anganwadi bad ki Asha  kin pynlong ia ka jingsurbe ha ki jaka ba la buh bad ban pynthikna ia kito kiba dei ban ioh ia kane ka injek bad ia kane yn peit bad bishar bha da ka World Health  Organsiation bad ka United Nations Children’s Fund (UNICEF)  nalor ki Chief Secretary jong ki jylla bapher bapher ka thain.
Ha u snem 2009-2013, ka jingioh ban pyndih dawai ka la long 61%  haduh 65%, kaba mut ba 1%  ka la nang kiew man u snem.
Ban jop ia kane ia baroh, ka Mission ka la buh thong ban pyndep ha u snem 2020.
Shillong, 1 Iaiong:Ka jingshong bishar jong ka National Green Tribunal, kaba ha ka 21tarik Lber 2015, ka la phah siew T.5lak ia U Ma Sarki Phawa, kaba long ka kuna bad nangta, la phah kurup noh ruh ia u dewiong jongu, uba don ha shnong Chamchang bad ha Kongyong ruh kumjuh bad ka daw, ka long namar ba ula pyn khein ia ka hukum jong ka Tribunal.
Ka Tribunal, kan shong bishar  biang ha ka 16tarik Iaiong 2015 bad ha kajuh ka por,ka Tribunal, ka la bthah ruh ia ka sorkar Jylla, ba kan lum ia ka khajna kaba 10 percent, na ka dor jong u dewiong, kaba la khein, ba ka long T.4,850 shi ton, katba kum ka jingkhein jong ka kaiphod jong U CAG bad ia katei ka khajna, kaba long T.485 shi ton, dei ban buh ha ka pla jong ka Meghalaya Environment Protection and Restoration Fund bad katei ka jinglum ia katei ka pisa kaba T.485 kan long wat ia u dewiong, uba la dep die ruh, ha kaba ka NGT, ka ai por 21 sngi ba ki trai par dewiong kin siew lut bad kaba sdang naduh ka 30tarik Lber 2015 bad tang kito kiba siew ia ka 10 percent sha ka Meghalaya Environment Protection and Restoration Fund, lem bad ka khajna kin lah ban kit ia u dewiong jongki bad ban khaii.
Halor ka jing ai daw jong ka sorkar Jylla, ba kam don ia ki pulit kiba biang,ba kin pahara ia ki trok kiba kit dewiong beain, ka NGT, ka hukum ia ka tnat kam poh iing ba kan pynbiang da ki shipai lane ki pulit, ba kin leit ban pahara sha kitei ki jaka ba don dewiong bad la bthah ia U Chief Secretery ka sorkar Meghalaya ba un ia kren pynbeit ia katei ka kam hapoh ka ar taiew, naduh katei ka jingshong bishar kaba ha ka 21tarik Lber 2015.
Ka NGT, ka ai por ruh hynriew taiew ia ka sorkar Meghalaya, ba kan ai ia ka ain ban tih dewiong bad kiwei de ki mar poh khyndew ha ka Jylla.
La thung shuh shuh sa 12ngut ki komishnor,ki ban peit ia ka jingiaid beit jong ka kam, ban kynthup ia ki jaka thew dewiong, ia ki trok kit dewiong bad ka bai leit bai wan jong kitei kan long T.20 hajar shisien leit bad ia ki riew said ain, ka sorkar Meghalaya kan hap siew T.35,000 shisien leit jingleit jongki.
Ki don 308 tylli ki jingshah bat kali bad kit dewiong beain, ha kaba kin hap ban siew da ka kuna, kaba long T.2,025 shi ton, na ka bynta jong ka jing pynkhein jongki, ia kitei ki kyndon jong ka NGT.Nongstoin, 3 Lber:Ha ka  sngi palei jong ka taiew, ha ka por 1 baje shiteng ei ei u phria u ba jur u la ther tyngeh ha ki bynta jong ka West Khasi Hills ha kaba 5 tylli ki Shnong ki la shah ktah jur, kitei ki san tylli ki shnong ki  dei ka  Shnong Marang, Jaidoh, Nong klung, Nongklung rim bad ha ki bynta jong ka Shnong Lai Lyngdoh.
Katkum ka khubor ba la ioh lum na u Secretary jong ka Shnong Marang u bah W.S.Syiemlieh u la iathuh ba kumba 70 tylli ki iing ha ka Shnong Marang ki la julor lut khait ha katei ka jingshah lynshop phria bad kumjuh ruh ha kitei ki saw tylli ki Shnong  bun na ki iing ki sem ki ba la jot bad la pei lut ki tnum iing.
Shuh shuh u la iathuh ruh ba ha katei ka jingjia ym shym la don mano mano ba mynsaw hynrei tang ki iing, ki jingthung jingtep kila julor lut khait.
Baniun, 3 Iaiong:Palat shiphew hajar ngut ki paidbah  na kylleng ki kyndong kynshrot jong ka bri u hynniew trep ki la wan tuid sha ka lehniam jong ka Sengbah ki Nongshat Nongkhein kaba la long mynta ka sngi ha Baniun, Upper Shillong.
Katei ka Sengbah ki nongshat nongkhein ka dei kaba ju pynlong manla u snem ha katei ka jaka kaba la sdang naduh u snem 2000.
Haba ia nujor bad kiwei pat ki snem la iohi ba mynta ka sngi ka dei kaba bun tam ba ki paidbah ki la tuid sha katei ka jaka, ha kaba u General Secretary jong katei ka Sengbah ki nongshat nongkhein Hynniewskum Hynniewtrep u bah Jubanlak Hynniewta u la ong ba ka jingpoi bun ki paidbah ka dei namarba ka dei artad ka sngi shuti.
Haba ia kren ia ka shat ka khein kaba la pyndep ha katei ka sngi, u bah Jubanlak u la iathuh ba ka Shat ka Khein ka biang bha ha kaba ka khan ka khein ka la pyni ba mynta u snem u dei  u ‘nem bha , bad ka bha lut ha baroh ki liang, la ha ka liang ka pule puthi ka rep ka riang bad kiwei pat ki kam ki jam.
U la iathuh ba ia katei ka shat ka khein la leh da ki riew tymmen bad ki rangbah jong ka tei ka Sengbah naduh ki President, Vice President bad kiwei ki nongkitkam.
U tei u nongialam ka Sengbah ki nongshat Nongkhein u la pynpaw ia ka jingsngewkmen namar ka jingailad ka bneng mynta ka sngi baroh shisngi watla ka la don ka jingbyrngem ka bneng ban hap slap, hynrei ki riew tymmen ki la ia said ha ka por mynstep.
Haba ia nujor ia ka shat ka khein kaba mynta bad kaba la long mynshem snem u bah Jubanlak u la ong ba kam don jingiapher bad ka rukom iatai ka long hi kumjuh.
Ha katei ka sngi lehniam, hadien ba la pyndep ia ka shat ia ka khein , ka la don ka jingsneng jingkraw na ki riew rangbah katei ka seng, ha kaba ki la don bun ngut ki nongkren kiba la ai jingkren.
La pynbna ruh ia kiba bun ki jingpynbna kaba ki tnad Seng Khasi bapher kin pynlong ia ka shad suk mynsiem ha ki dong ki shnong bapher bapher jong ki.
Ha katei ka jingpynbna la pynbna ha baroh kawei ka jylla ki don haduh 112 tylli ki tnad Seng khasi.
Hadien ba la wai ka sneng ka kraw ki la don pat sa ki jingialehkai kum ka jingshad bad ki jingrwai tynrai na ki samla, khynnah ka Seng Khasi.
Shillong, 1 Iaiong:Ha ka Lah Sngi U Blei ba ladep, ka la don biang ka jingshong bishar jong ka Shillong High Court, halor ka jingiadei bad ki MLA/MDC, ha kaba la shong bishar da U Chief Justice jong ka Kashari, U Uma Nath Singh.
Ha katei ka jingshong bishar, ka kashari, ka la pynmih ia ka hukum, ban thung noh ia katei ka jingtohkit kaba kham bniah halor katei ka kam, da uwei u briew, uba dei u paralok jong ka kashari lane u amicus curie (friend of the court) bad utei un tohkit halor ka phang baroh kawei, halor ka jingbat ar maloi jong ki MLA bad ki MDC.Ha ka jing ia said, la iathuh ruh ba ki don ki riew said, na ka liang jong ki MLA, kiba kam ba ka kam MDC, kaba ki bat kam dei satia ka kam Sorkar bad hangta, u nongbishar, ula kylli kylla “Lada kumta naei pat ki ioh tulop?".
Ha ka jing iakren, ka la mih ruh ka jingsei ia shibun kiwei pat ki kyrteng jong ki MDC, kiba bat ark am, naduh hyndai, ha kaba la pyni ha ka kashari jong U Chief Justice, ong ka khubor.
Ym pat tip, la ka kashari kan shong bishar biang lano, tangba la sngewthuh ba u amicus curie, un hap tohkit bniah ia katei ka kam bad leit ai ia ka kaiphod jongu sha U Chief Justice ka Shillong High Court.
Shillong, 03 Iaiong:Ki dukan ka Iew ka Khasi Hills Autonamous District Council (KHA DC) ha Byrnihat bun kiba thylli namar ba ki nong shong dukan kim treh ban shong namar ka jingbym biang ka jaka kaba khap ngiah bad khim palat.
Bun na ki nong shong iew ki ia shong dukan ha madan madiah kumba ju long ha ki por mynshwa namar ba ki dukan ba shna ka KHADC kim biang.
Ki don kumba 300 tylli ki dukan ba la shna kynthup kiba ha krum bad ha ki mala katba 22 tylli ki la shah pynpra noh na bynta ban pynheh ia ka surok 4 lane.
Katei ka iew ba la shna da ka District Council kam long satia kaba ai jingmyntoi ia ki paid nongiew kiba wan shong dukan, na ka daw ba ka rukom shna ia ki duakan kam biang bad mynta bun ki dukan ki thylli ha ki sngi Iew naba kiba bun ki dang shong ha madan.
Ka District Council ka la shna ia katei ka Iew Byrnihat ha ka jinglut kaba T.2 klur eiei da ka jingthmu ban pynbit pynbiang ia ki nongshong dukan bad ki nongthied nongpet, kiba kylla long pynban ki jingtei ba pynwit ia ki nongwan iew wan hat bad ki nongshong dukan khamtam ki stall ba long ar mala ym don satia uwei ruh u nongshong iew ban kiew ha katei ka mala.
U Project Engineer ka KHADC Bah FS Syiem ula ong, na ka liang ka ophis kam don bynta ia katei kam naba ki bor ba halor ki la ai ti ia kiwei pat ki riew shemphang ban dor dur na bynta ban shna ia katei ka iew.
“Ka long ka jingjah burom ban iohi ia katei ka iew hadien ba la plie namar ka rukom shna kam biang satia, khamtam ka Iew Byrnihat kaba heh tam ha Ri Bhoi District la donkam ban leh janai bha" ula ong.
Ha ka jingshisha katei ka dei ka iew kaba heh bha ha kaba ki nongshong iew na Assaam kynthup na kane ka jylla ki tuid bha thied ba pet kum ka iew khappud.
U Bah Syiem ula ong, ba ia kitei ki stall lah ban pynpra lada shna pynitynnad biang ia katei ka iew kumba long kiwei kiwei, kata ruh ka shong ha ka jingwan pisa na ka 14 Finance Commission, namar ka council ka angnud ban pynwan dur thymmai biang ia ka Iew.
Katei ka Iew ka hap hapoh ka jingpeit jong ka Market Committee kaba kynthup ia ki riew rangbah na Byrnihat bad ophisar na KHADC ban peit na bynta ban ai wai ia ki  stall bad ruh ban lum bai musur na ki nongshong Iew.
Shillong, 1 Iaiong:U Chairman ka Employment Cell ka KSU Central Body  u bah Lambokstar Marngar ha ka jingiakynduh bad ki nongthohkhubor mynta ka sngi, u la ong ba ka KSU kan ieng pyrshah bad kan ia khih beit lada jia ba ka jingpynrung kyrteng ia ki bar jylla kiba la kam ba ki dei na ka shnong Lyngkhat , kan iaid lashai ka sngi ka 2 tarik u iaiong.
Katba  ki tyllong khubor pat ki la iathuh ba u DC u la pynsangeh noh ia kate ka kam hadien ka jingiakren bad u MLA ka Pynursla u ba Prestone Tynsong uba la bthah ba ia ka jingpynrung kyrteng ia kitei ki briew dei ban aiti ha u BDO ka Pynursla ba un leh ia kaba donkam, lada dei ba hap ban leit sha manla ki shnong ruh.
Hynrei na ka liang ka KSU ka la ong ba lada ka dei kumta, u DC u la dei ban kren da kaba shai ba kan ym don shuh ka jingpynrung kyrteng, kaba u la khot da ka shithi kaba 23 tarik u lber ia ki 8 ngut ki bar jylla kiba dei na Lyngkhat ba kin wan ha kamra treikam jong u hi, “Ka jingkren kyllain u DC ka pynartatien ia ngi, bad kaei ka ban jia hi ruh lada ia ka jingkhot bishar la khot ha kamra jong u bad dei tang kitei ki 8 ngut bad u kiba tip ia kata" ong u bah Lambokstar Marngar.
Katba u President ka Pynursla Unit pat u samla Inosen Khongstia, u la ong ba ha Lyngkhat ki don kumba 10 ing ki bym dei Khasi, bad na kitei ki 10 ing ki don 8 ngut kiba la shah khot ha u DC ban pynrung kyrteng thep vote, bad u la ong ba ia kitei ki briew, la artatien ba ki dei ki nong India ruh, hynrei ki dei kiba la sah slem ha katei ka shnong naduh ki pateng ha shuwa jong ki ruh.
U la ong ba kitei ki 8 ngut ki briew, ki dei kiba la shah kyntait ban pynrung kyrteng thep vote ha ki  nongshong shnong  ka Lyngkhat ha ka por mynshuwa por ba leit ban pynrung kyrteng thep vote hapoh shnong, hynrei kitei ki juh ki briew la khot ia ki da u DC ban pynrung kyrteng thep vote ha DC ophis.
Shillong, 03 Iaiong:Ki longkmie Congress ka Meghalaya ha kane ka sngi Palei ki la thang ia ka dur jong u myntri sorkar pdeng ka BJP u Giriraj Singh namar ka jingkynthah jongu pyrshah ia ka president ka AICC ka Sonia Gandhi dang shen.
Ki dkhot jong ka Meghalaya Mahila Congress Workers (MMCW) ym tang ba kit hang ia ka dur jongu hynrei ki la dawa ba dei ban weng noh ia u na ka shuki myntri.
Lah ban kdew ba u MP ka  BJP na Bihar uba long myntri ha ka kynhun jong u Myntri rangbahduh ka ri u Narendra Modi, u Giriraj Singh uba la ong, hato ka Congress kan pdiang ne em ban long nongialam lada kam dei kaba lieh ne kan dei na Nigeria.
Kane ka jingkren jong utei u myntri ka la pynkhihwin ia ka party Congress kaba la pyrshah jur ia kane ka jingkren jongu bad dawa ba u dei ban shah pynhiar shuki noh.
"Lada u Rajiv Gandhi un shong kurim ia ka kynthei Nigerian  bad lada kam dei kaba lieh, hato ka Congress kan pdiang ba kan long nongialam ha ka party?.
"U Singh u dei u myntri khynnah ba peit ia ka tnad karkhana rit ha ka sorkar u Modi.
Ka President ka MPMC ka Ebel M.War ka la ong ba ka seng ka pynrem jur ia ka jingkren laplah u myntri ka BJP pyrshah ia ki kynthei.
Kane ka jingkren jongu ka pyni ba u dei uba khim jingmut.
Ka Sonia Gandhi ka dei ka dak jong ka jingpynkupbor ia ki kynthei bad ka dei ka nuksa ia ki kynthei ha ka pyrthei baroh kawei.
Ngi ia ia ka jingkyrshan ia ka nongialam jong ngi", ka la ong haba pynlait khubor.
Ki thei ka Congress Meghalaya ki la dawa ruh ba u Myntri Rangbahduh u Modi u dei ban panmap ia ka jingkren laplah u myntri jongu bad u dei ban weng noh na ka shuki myntri ia u Singh.
Shillong, 03 Iaiong:U MLA ka NNP u James K Sangma u la rah sha u myntri khynnah ka tnad kam pohiing ka ri u Kiren Rijiju halor ka jingpynjlan khlem nong rim ka sorkar Congress ha Meghalaya ia ka por jong ka Garo Hills Autonomous District Council (GHADC) bad dawa ba ka sorkar pdeng ka dei ban tuklar ban pynlong noh ia ka elekshon.
U James u la pynsngew ruh ia ka jingshah lehbeiñ jong ki dkhot ka ANVC bad ka ANVC(B) kaba la pynduh pyndam.
U MLA NPP u la iakynduh ia u Rijiju ha New Delhi ha kane ka sngi Palei ban iathuh ia ka jinglong jingman ha Garo Hills halor kine ki mat.
Ha kane ka jingiakynduh u James u la kyntu ia u myntri khynnah ka sorkar pdeng ba un tuklar halor kane ka jingleh bym shongnia jong ka sorkar Congress ha kane ka jylla.
U la iathuh ba ia ka Garo Hills Autono mous District Council (GHADC) la pynjlan la lai sien tang namar ba ka sorkar jylla kaba synshar ka Congress ka la kwah ban don ha ka bor synshar da kaba pynjlan jubor ia ka por ka GHADC.“Ka long kaba sngewsih ba ka GHADC kaba la jied na ka bynta san snem, la shu pynjlan khlem nongrim pyrshah ia ka riti synshar ka ri", la ong u James K Sangma ha u  Rijiju.
Ha kajuh ka por, u James K Sangma u la iathuh ha u Rijiju shaphang ka jingsah umdum ki dkhot ka seng ba la pyndam ka ANVC bad ka ANVC (B) namar ba ka sorkar u Mukul Sangma ka la shu kular kai khlem lah ban pynurlong.
U la kyntu ia ka sorkar pdeng ba kan shim khia ia kane khnang ba ki dkhot kin lait na ka jingeh kumba la iateh bad ka sorkar.
Patna, 3 Iaiong:Kumba 3000 ngut ki nonghikai skul Primary ha Bihar kim shym la pass ha ka eksamin kaba la pynlong arsien ha katei ka jylla na  ka bynta ki nonghikai, kaba la tip kum ka Teachers Eligibility Test (TET) , bad halor katei ka jingbym lah jong ki ka High Court jong ka jylla Bihar ka la pynmih hukum ia u Principal Secretary ka tnad pule puthi katei ka jylla ba ka tnad ka dei ban weng kam noh hapoh shi taiew.
Ia katei ka hukum ka high Court ka la pynmih ha ka sngi palei jong ka taiew, katei ka hukum hka la mih ha ka por ba kawei ka nonghikai ka Rizwana Khatoon ka la kyrpad ban ym weng kam ia ka namar katei ka jingbym lah ban pass ia katei ka eksamin.
Ka khubor na ka tnad pule puthi katei ka jylla Bihar ka la iathuh ba kam lah ban iaid lait ia ka hukum jong ka kashari bad kumta ka hap ban weng kam noh ia kitei ki 3000 ngut ki nonghikai ki bym shym la lah ha ki ar tylli ki eksamin.
“Ka sorkar kam don lad da kumwei pat, hynrei ka hap ban bud ia katei ka hukum" ong ka khubor na u wei na ki ophisar ka tnad pule puthi katei ka jylla.
Lah ban kdew ba ha u snem 2012, 151 ngut ki nonghikai ki la shah weng kam namarba kim shym la pass ha kitei ki ar tylli ki TET, la phah thoh eksamin ia ki nonghikai ha ka subjek English, Mathematics, Hindi badGeneral Knowledge  kaba tang haduh  ka kyrdan pule klas V.“Katei ka test ka dei ban peit ia ka jinglah ki nonghikai ban hikai ia ki khynnah, ki hap ban pynshisha ialade ba ki lah ban hikai ne ki hap ban iehnoh ia ka kam hikai" ong biang ki lad khubor na ka tnad pule puthi ka jylla Bihar.
La pynlong ia katei ka Test ar tylli ka dei namar ka jingailad ia ki nonghikai ba lada kim lah ia kaba nyngkong , ki hap ban ia khun biang ha kaba –ar bad lada kim lah ha kane ka sien ba-ar kin duh noh ia ka kam jong ki, iathuh ki lad khubor.
Ha ka jylla Bihar la pynlong ia kiba kum kitei ki Test naduh u snem 2008, bad u snem 2013 dei u snem ba bun eh ba ki nonghikai ha bihar ki la shah beh kam, ha kaba ki la don kumba 10 hajar ngut tam ki nonghikai kontrak ki bym lah ia ka Test.
Jowai, 3 Iaiong:Palat 500 ngut ki khynnah skul nalor ki sahep sorkar, ki nong ialam shnong bad ki riew rangbah kynthei bad shynrang ki la ia mih paidbah ban pynkhuid iaka Shnong Shangpoh- Pohshnong bad Shang pund-Misson kaba dei ka Model Village- lane ka shnong kaba la jied kyrpang da u MP na ka bynta ban wanrah ia ka roi ka par kaba kyrpang ha baroh ki liang.
Ka jingpynkhuid ia kitei ki ar tylli ki kyntoit jong ka shnong Shang pung  la pynlong hynnin ka sngi Palei ha kaba la plie da u Parliamentary ka sorkar jylla, u ma Coming Ymbon.
Ia katei ka jingpynkhuid shnong la pynbeit da ka Synjuk ki Rangbah Shnong Shangpung ha ki lai dong kynthup ia ka wah Um-Iurem kaba ker tawiar ia ka shnong Shangpung.
Ka shnong Shangpung kadei ka shnong kaba hap hapoh ka Saansad Adarsh Gram Yojana (SAGY) kaba dei ka skim jong u Prime Minister ka ri India, u Narendra Modi.
Kane ka Skim ka dei ka jingiohi jngai jong utei u Myntri Rangbahduh ka Sorkar India na ka bynta ban tei ia ka ri na ki thain Nongkyndong.
“Lada ki MP jong ngi ki ialeh shitom ban pynkylla dur ia ki shnong hapoh ka Constituency jong u/ka kum ki Model Village, shibun bah ki shnong ki thaw ha ri India ki kiew ha ki liang baroh hapoh une u snem 2016 “, kane kadei ka jingkren jong u Narendra Modi haba pyllait paidbah ia ki kyndon treikam jong kane ka Skim ha ka 11 tarik u bnai October, 2014.
Dei halor kane ba u MP jong ka Shillong Parliamentary Seat u la jied ia ka shnong Shangpung kum kawei na ki shnong ha Jaintia Hills ban ioh ia katei ka skim nalor kiwei pat ha rilum Khasi Pnar.
Ha katei ka sngi, ki tnad sorkar kynthup ia ka Water and Soil Conservation Department bad ka PHE Department ki la noh synniang sha ka shnong da 15 tylli ki kali-Thella (Trolley) na ka bynta ban kit nuit bad 20 tylli Signboad  kaba don ia ki jingthoh halo ka jinglehkhuid ha kaba la pynieng ia ki ha ki jaka bapher bapher ha katei ka shnong.
Ki sahep sokar kiba iadonglang ha katei ka sngi ki kynthup ia u MLA, u ma Ymbon, u Additional Deputy Commissione, u bah AD Khasati, u bah LT Tariang uba dei u Officer ba dei peit kyrpang ia katei ka Skim bad uba dei ruh u BDO ka Laskein Block nalor kiwei kiwei.
Washington, 3 Iaiong:Ki Hindu, kin dei ka jaitbynriew, ka ban wan ba lai, ha ka jingbun briew, ha u snem 2050, katba ka India, kan wan nyngkong duh, ha kaba kan knieh noh ia ka jingbun briew ha Indonesia, ha kaba kan dei ka ri kaba wan tam ki Muslim, ha u snem 2050, ong ka jinglum jingtip.
Ka jingtih bniah jong ka  Pew Research Center, ka pyni ba ka jingdon ki jaitbynriew Hindu da 34 percent ha ka pyrthei baroh kawei, na kaei kaba don mynta 1 billion bad kan poi sha ka 1.4 billion ha kylleng ka pyrthei ha u snem 2050.
Ki jaitbynriew Muslim, kin dei ka jaitbynriew, kaba stet tam eh bad ba ki Hindu bad ki Kristan, kin kham duna, ha ka jingdon briew, ong katei ka jingtih bniah.
“Ka India, kan dang iai neh hi ban long ka Ri, kaba don bun ki Hindu, hynrei, ka dei ka Ri, kaba don bun tam ki Muslim, na baroh ki Ri ka pyrthei, ha kaba kan tam ruh ia ka Indonesia".
Katei ka kaiphod, ka ong ba ha u snem 2050, ka jingdon ki Muslim, kan poi sha ka 2.8 billion lane 30 percent bad ka jingdon ki kristan, kan long 2.9 billion lane 31 percent na ka jingdon briew.
Ka jingdon ki Muslim, ka long 1.6 billion ha u snem 2010, haba ia nujor, na ka jingdon ki Kristan, kaba 2.17 billion ha utei hi u snem.
La ai jingkhein shuh shuh, ba ha katei ka jingbun briew, ka niam Muslim, kan dei kawei na ki niam kaba khraw shibun eh, ha u snem 2070.
Shillong, 3 Iaiong:Kumba ju long man la u snem la iohi ba man ba long ka suit ka khor ka knia ka khriam ka Seng bah ki nongshat nong khein ha Baniun- Uper Shillong, ka rynsan ba la pynkhreh ka i shongkun bha, namar la pyndap ia ki jaka shong da ki heh ki hain sorkar kiba la shah khot sngewbha, hynrei mynta u snem la iohi ba ha ka rynsan ba la pyn khreh ym shym la don kita ki heh ki hain , hynrei la ia don hi tang ki nong kitkam jong ka Sengbah ki nongshat nongkhein Hynniewskum Hynniewtrep.
Lah ban pynkyn maw ba ha u snem 2013 ha ka sngi ba ki nongshat nongkhein ki pynlong ia ka suit ka shor ka knia ka khriam jong ki, u Lat barim ka jylla u RS Mooshahary u la long u kongsan, la donlang u Deputy Commissioner ka East Khasi Hill u Sanjay Goyal bad nangta la don sa u bah Ronnie V Lyng doh, u MLA ka Mylliem, bad kiwei pat ki heh sorkar kiba la shah khot sngewbha, hynrei mynta ka kynti ym shym la don heh sorkar ki ban wan pynshngain ia ki 10 hajar ngut tam ki samla ki khun ka Seng Khasi kiba la wan sha katei ka jinglehniam kaba la long ha Baniun mynta ka sngi ka 3 tarik u Iaiong.
Halor katei ka bynta haba ia kren bad U Rupang  General Secretary ka Seng Samla jong ka Sengbah ki Nongshat Nongkhein  u bah D.B Swer u la ong ba shibnai mynshuwa ki nongkitkam jong ka seng Samla ki la leit ban buh shithi khot sngewbha ia u myntri rangbah ka jylla, ba un long kum u kongsan ha katei ka sngi bad ki kwah ban ia kynduh ia u hynrei ki ioh jubab na ki briew kiba trei ha kamra u Myntri Rangbah ba ki hap ban buh sngi lypa lada kwah ia kynduh ia u.
Ka kynhun ki samla katei ka seng ki la leit mih la laisien sha ophis u myntri rangbah ban khot ia u ban long kongsan, hynrei kim shym la ia ioh lad ban ia kynduh ia u , naba ki nongtrei ki la ai daw ba u bunkam palat ha kito ki por namar ba ka dang Dorbar ha Ing Dorbar Thaw-ain ka jylla.
U bah Swer u la iathuh ba ka sien ba nyngkong ba ki la leit ban buh shithi khot sngewbha ka dei shi taiew shuwa ban sdang ka dorbar thaw-ain ka jylla kaba la sdang ha ka 9 tarik u lber.
“Ngi  la thoh aplikeshon sha u myntri rangbah ba ngi kwah ia kynduh ia u,  bad ngi la suhlang ruh ia ka shithi khot sngewbha, hynrei ngim ioh jubab" kren diaw mynsiem utei u samla rangbah.
Shuh shuh u la iathuh ba tang ia mar ia kut ka dorbar kaba la kut ha ka 25 tarik,ki la pyrshang ban leit ia kynduh biang ia u myntri rangbah ha jaka treikam jong u ha Secretariat, hynrei kim ioh lad bad dei hangtei ba kim treh shuh ban ia bunkam ka leit wad myntri rangbah, “Ki nongtrei bad ki nongkitkam ka Seng jong ngi kim dei kiba trei tang ha kane ka kam, ngi don ruh kiwei ki kam, ka la long kumne mynta u snem, la shem snem bad ha ki snem ki ban wan ngi la nang ban pyrkhat" kren sngewrem u bah D.B Swer ha ka jingiakren bad u Rupang namar ka jingpulom ka jingleit khroh leit kjor ia u myntri rangbah, kaba tang ia kynduh ruh kim ioh lad.
U bah Swer u la ong ba katei ka jingleh u myntri rangbah ka la pyn pulom lut khait ia ka jingpynkhreh pynkhrum ia katei ka sngi , ha kaba kim shym la ioh lad shuh ban khot briew iano iano ruh, u la ong ba nalor u myntri rangbah ka Sengbah ki Nongshat nongkhein ka la phah shithi khot sngewbha sha u CEM ka KHADC ruh ba un wan pynshngain lem u bah Adelbert Nongrum, hynrei kim ioh jubab eiei, bad ki suba ba ka jingbym ioh jubab jong ki lehse ka dei na ka daw ka kynrum kynram bad ka jingiakylliang shuki ha KHADC ha kine ki khyndiat sngi.
Utei u nongialam ki Seng Samla u la pynkynmaw ba ha u snem 2013, la wan ban pynshngain ia kid a u MLA ka Mylliem ruh u bah Ronnie V Lyngdoh, uba dei u MLA jong katei ka jaka kaba la pynlong ia katei ka jinglehniam, “Hynrei ngi sngewsih jur ba mynta kynti tang ia u Local MLA ruh ngim ioh shuh ban khot, namar katei ka jingleh u myntri rangbah, u bym shym la jubab eiei ia ka shithi khot sngewbha jong ngi-Baroh ki kam ki jam ki la pulom lum" kren diaw mynsiem utei u samla uba la sngewrem tyngeh ia ka jingbym don por u myntri rangbah tang ban ia kynduh ia ki ruh.
Shillong, 3 Iaiong:Ka sorkar jylla ka la pynmih ia ka hukum ba ki Majistor ki dei ban tohkit  ban pynshisha la ki 8 ngut ki briew kiba shong ba sah ha Lyngkhat , kaba hap hapoh ka Pynursla C& RD Block ki dei ne-em kiba wan na ka ri Bangladesh.
Haba ia kren bad ki nongthohkhubor ha ka sngi palei jong ka taiew u Deputy Commissioner ka East Khasi Hill u Sanjay Goyal u la ong ba la dep ban thaw ia ka kynhun tohkit ki Majistor ban pynshisha ba ka jing kynnoh ba ki don ki briew kiba shong bsah ha Lyng khat, ki dei na Bangladesh.
U la pyntip ba ka iatei ka kynhun tohkit yn khlieh da ka Additional District Magistrate (A DM) kong I.Majaw.
Ia katei ka rai la pynmih da ka sorkar hadien ba ka la mih ka jingpyrshah na ki sengbhalang kiba la kynnoh ba u DC u la khot ia ki 8 ngut ki briew na Lyngkhat ha karma treikam jong u ban pynrung kyrteng thep vote.
U DC u la ong ba ym shym la buh por lano yn pyndep ia ka ripod jong katei ka jingtohkit, hynrei u la ong ba la hukum ia ka Majistor ba ka dei ban pyndep noh kham kloi ia ka ripod jong ka.
U Goyal u la pynpaw ia ka jingsngewlyngngoh halor ka jingkynnoh ba kitei ki 8 ngut ki briew ki dei na ka ri Bangladesh, bad u la ong ba lada ki dei na Bangladesh balei la shah ia ki ban shong hapoh kane ka jylla, bad u la kylli kaei ka daw ba la shah ia xki ban shong hangne.
Ha kajuh ka por u la ong ba ki bor district kin leh ia kaba donkam lada ka jingtohkit ka lap shisha ba kitei ki briew kim dei ki nongshong shnong ka India.
Halor ka jingkhot jong u ia kitei ki 8 ngut ban rung kyrteng ha ka thup kyrteng thep vote, u la ong ba ka dei hadien ba u la ioh jingujor na ki ba ha ki jingpynrung kyrteng thep vote ha ki snem ba la dep ki la shah kyntait namarba ha katei ka jingpynrung kyrteng ka  don ka jingleh thur mur.
Ka jingkhot ia ki sha ophis jong u, u la ong ba ka dei ka lad ba u ai ia ki ba kin pynsngew laitluid ia kaei ba ki kwah khlem don nongkhang lad.
U Goyal u la lyngngoh ruh balei ki sengbhalang ki tieng ia ka hearing namarba haba long ka hearing u la ong ba kam ju dei ka sien kaba khadduh ban shim rai, u ong ba donkam ruh ban ioh jingpynshisha na ki pulit, bad hap ban hiar sha ki shnong shuwa ban shim ban shim ia ka rai.
Ha shuwa katei ka jingiakynduh bad ki nongthohkhubor, ki lai tylli ki sengbhalang, ka KSU, FKJGP bad HNYF ki la leit sha ophis u DC ban pynthikna ba kan ym don ka jing pynrung kyrteng, ia ki 8 ngut ki briew na Lyngkhat,  bad la iohi ba ha DC ophis la buh da ki bor pahara kiba pyrkhing ban ym mih kano kano ka jingkulmar, namar ba ka la don lypa ka jingbyrngem na ki sengbhalang ban ia khih pyrshah bad mih paidbah lada bteng beit ia ka hearing.
Shillong, 5 Iaiong:Ka Khasi Disabilities Association (KDA) ki la pynlong ia ka prokram ai jinghikai kyrpang ha madan Tieh Jyrsieh New Nongstoin halor kumno ban tip ia ka ain The Persons with Disabilities (PWD) ACT 1995 bad ki skhim ba la bhah kyrpang da ka sorkar na ka bynta ki briew ba don jingduna ha ki dkhot met.
Ha kane ka prokram la wan iashim bynta da ki spah ngut ki briew kiba don jingduna ha ki dkhot met, ki kmie ki kpa, ki sordar shnong ba ki seng treimon sngewbha.
Ha kane ka sngi u President ka KDA u bah Starwin Kharjana, u la ong shaphang kumno ban pyndonkam ia katei ka ain.
U la ong ba kane ka ain PWD 1995 ka aibor ia baroh ki briew kiba don jingduna dkhot met ba kin shong skul ei haduh 18 snem  rta, ka bhahkam bhahjam 3 percent kata 1 percent kiba dkoh, 1 percent kiba kyllut,1 percent kiba matlah.
Kaktkum ka shithi No: Per (AR).150/88/Pt.
/282  la hukum da u Lat sha ka sorkar jylla ba kadei ban pynmih ia ki lad ai jingiarap, ki jaka ai jinghikai bad ban pynsuk ia ka leit ka wan ha ki surok, ki ophis ki skul bad ha ka imlang sahlang ym bit ban niewbein ia ki briew kiba don jingduna ha ki dkhot met bad ha kane ka ain la maham ruh ia kino kino ki briew kiba shukor ia ki briew kiba don jingduna ha ki met kin shah pynshitom set slong ar snem bad ka kuna arphew hajar tyngka, la ong u Bah Kharjana.
Ha kane ka sngi la ioh ka jingkren na Circle Inspector Nongstoin Police u bah D Marwein, u BDO Nongstoin u bah V Swer, District Social Welfare Officer Kong IK War bad kiwei kiwei de.
U nongialam ba rangbah jong ki seng ehrang al Qaeda, la iohi, ba u shongthait ha ka dulan bah jong ka Yemen, ha ryngkat bad ka jing kieng suloi AK 47 bad katei ka dei tang hadien khyndiat sngi, ba ula lait na ka jingshah set phatok, haba ki ehrang, ki la leit sei ia utei u nongialam jongki napoh phatok.
[pule sla 5].
Ka Khasi Students’ Union (KSU), ha kane ka sngi kyrsiew ri 4 Ïaïong, 2015, ne kata ka Khasi National Awakening Day ka kwah ban wanrah ïa kawei ka mat puson kaba dawa kyrkieh kyrkieh ïa ka jingsngap, shah shkor bad leh ei ei noh kloi kloi ban knieh noh ïa ka jingsynshar halor ka Khaïi ka Pateng na ki nongwei nongar kiba mynta la ïohi kumba kin knieh lut noh syndon baroh wat ïa ka jinglongtrai ïa ki dukan bad ki basa ha ki ïew ki hat hapoh ka jingpynïaid ka jong ki.
Bad kane ka long u dak jingma bad jingmynsaw ïa ka Jait bynriew kaba tang shitroh kum ka jong ngi, ban duh noh ïa ka Khaïi ka Pateng ka long kumba duh ïa u klongsnam ha ka met jong u briew.
Ka jingkhlaiñ jong kano kano ka Jaitbynriew ka shong ha ka khaïi-pateng bad ka ïoh ka kot.
Ka Jaitbynriew kaba khlaiñ ka dei ruh ka Jaitbynriew kaba bat bad pynïaid hi ïa ka ïew ka hat, ka die ka thied bad ka khaïi-pateng.
Naduh hyndai, ki khun ki hajar ka Bri U Hynñiewtrep ki shalan nar, phan bad ka ngap sha Ri thor Assam bad ki don ruh ka jingïa dei kaba jan ha ka kam khaïi-pateng bad ka Ri Bangla.
Ki jaka khaïi kiba don nam ki long ka.
Shillong, 05 Iaiong:Ka All Regional Parties Allliance (ARPA) ka la kyntu ia u Lat ka jylla ba un hukum ban khot ia ka dorbar kyrpang jong ka KHADC na ka bynta ban jied ia u Chief Executive Member (CE M) ba thymmai ka Council.
Ka ARPA kaba don 16 ngut ki MDC ka la kynduh kham mynshwa ia u Lat ka jylla u Keshari Nath Trpathy  ban pyni ia ka jingbun paid jongki bad ban pyrshah jur iaka rai jong ka sorkar jylla ban pynjari synshar administrator ha KHADC."Hadien ba la hiar shuki u CEM u Bah Adelbert Nongrum, kam don jingeh shuh ban khot ia ka dorbar kyrpang na ka bynta ban jied ia u nongialam ba thymmai ka Council.
Ngi kyrpad ia u Lat ban khot dorbar kyrpang ban pynlong kam ia ka synshar khadar ha KHADC katkum ka riti synshar ka ri", la ong u chairman ka ARPA u Bah Metbah Lyngdoh ha ka shithi ba la phah sha u Lat ha kane ka sngi Palei.
U Bah Lyngdoh u la ong ba ka dorbar ka dei ka jaka kaba biang eh ban iapyni ia ka jingiabun paid.
U la kyntait ia ka jingkam ka sorkar ba ka sain pyrthei ka synjor ha KHADC.“Kam shym don kano kano kano ka jingsynjor ha ka sain pyrthei ha KHADC kumba la kam da ka sorkar", la ong u Bah Lyngdoh.
“Ngi don ha ka jingbun paid jong ki MDC ha ka Council," la ong u chairman ka ARPA.U la kyrmen ba u Lat un pyndonkam hok ia ka bor jongu ban leh ia kaba dei.
U la iathuh ruh ba la dep phah shithi sha u Lat ban iakynduh biang ban batai ia ka jinglong jingman ka sain pyrthei.
U la ong ba ka ARPA ka don ka hok katkum ka riti synshar ban bteng ia ka jingsynshar namar ba ka don hapdeng ka jingbun paid.
Jowai, 5 Iaiong:Une u tiar ba pyndiat ha kane ka kali (Katkum ka Dur) u dei u ba la tip kum u High Frequency Antenna (VHF- antenna), u dei u tiar uba pyndon kam tang da ki shipai iada ri kynthup ia ki pulit kumjuh da ki pulit ka Meghalaya, hynrei kaba lyngngoh ka long ba ia une u tiar la pyndait be-ain ha ki ba bun tylli ki kali shimet na ka bynta ki FM Radio la ha Maruti Alto, Gypsy ne kino kino ki kali.
Ia kane ka sakhi ha East bad West Jaintia Hills bad la ioh jingtip ruh ba wat ha Shillong ruh ki don kiba pyndonkam bakla ia une u tiarKa tyllong khubor kaba thikna bha ka iathuh ba ki riew shimet kim lah ban pyndonkam ia utei u tiar VHF lait noh tang ki pulit kiba bat ia ka kyrdan kaba kham heh ha ki kali jong ki nalor kiwei kiwei ki shipai iada ri.
“Nga lyngngoh kumno ki riew shimet ki pyndait ia kum utei u tiar ha ki kali jong ki bad kaba lyngngoh shuh shuh ka long, nangno ki ioh ia utei u tiar namar ym don balah ban die ha iew?", la iathuh ka tyllong khubor na ka tnad pulit.
Ka thyllong ka pyntikna shuh shuh ba utei u tiar ba pyndait ha katei ka kali ha ka dur um dei u Duplicate hynrei u dei u Orginal.
Ka don ka jingsuba ba ki don ki briew napoh ka tnad Meghalaya Police Radio Operator (MPRO) kiba la die be-ain ia utei u tiar ha kaba ki heh pulit ka jylla ki hap ban tohkit bniah ia kane.
Shillong, 5 Iaiong:Tang mar ia wai ka jingialang rakhe sngi kyrsiew ri, katba dang thmu ban leit phai noh sha ing, ka KSU Sawmer Unit ka la ioh bat ha lynti ia 12 ngut ki bar jylla kiba la shong ha ki lai tylli ki kali kamai bad kitei ki 12 ngut ki bar jylla ki dei kiba la thmu ban leit sha Mawngap.
Haba ia kren bad u Rupang, u president ka KSU Sawmer Unit u bah Pynshai Kelly Kharmalki, u la iathu ba katba ki dkhot ka KSU ki dang wan phai na ka jingialang na motphran ban leit noh sha ing, ki la ioh jingtip ba ki don ki bar jylla kiba la shong ha ki kali kamai ban leit sha ki thain ka Upper Shillong, hadien ba la ioh jingtip u la ong ba ki la wad jingtip sa ia ka nombar kali ba ki shong bad hadien ba la ioh jingtip biang ki la khang kdong ban ioh bat ia katei ka kali, ha kaba ki la lap ia ka ha lai mer shiteng.
U la iathuh ba ki don 12 ngut ki bar jylla kiba ka seng ka artatien ba kin dei kiba biang kot biang sla, bad haba la kylli u la ong ba ki la iathuh ba ki thmu ban leit sha Mawngap ban leit trei bylla surok.
Ia kitei ki 12 ngut ki dkhot ka KSU Sawmer Unit ki la leit ban aiti noh sha ki pulit ka Jhalupara Police Station,  ha kaba ki pulit ki la ong ba kin peit bniah bha bad ia ki bym biang kot biang sla yn phah noh ia ki sha ki jaka ba ki wan.
Shillong, 5 Iaiong:Ar tylli ki jingthoh ba la thoh da ka Seng Khasi Student Union, kiba la wah ha Khyndailad ha ka sngi kyrsiew ri kaba la long ha ka sngi saitjain ki la shah weng bad shah tar ha ki pulit naba ha kitei ki jingthoh la thoh, “We are Khasi by Blood, Indian by Accident" haba la pynkylla ha ka ktien Khasi kaba mut ba “Ngi dei na ka snam Khasi, ngi long nong India khlem poi pyrkhat".
Haba ia kren bad U Rupang u General Secretary ka KSU u samla  Auguster Jyrwa, u la ong ba la ai daw ba la weng noh ia katei ka jingthoh ka KSU ar tylli kiba la pynieng ha Khyndailad naba la ong ba ka dei ka jingthoh kaba pyniapher jaitbynriew.
U samla Jyrwa u la ong ba ha ka jingshisha ia katei ka juh ka jingthoh ka KSU ka ju wah ha manla u snem ha manla ki jaka ha ka sngi kyrsiew ri, hynrei dei tang mynta u snem ba ka sorkar ka sngew tohmet bad la weng noh ia ka.
“Ngim da tip balei la weng noh ia katei ka jingthoh kaba don ha Khyndailad, hynrei la ioh jingtip ba ki ong ba ka dei ka jingthoh kaba pyniapher jaitbynriew" ong u samla August haba ia kren bad u Rupang, mynta ka miet.
Lah ban kdew ba ha katei ka sngi kyrsiew ri, ka KSU ka la pynieng ia ki jingthoh kiba pher bapher kiba la wah ha kylleng ki jaka jong ka nongbah Shillong kum ha Mawlai Petrol Pump, Laban , Khyndailad bad sha kiwei pat ki jaka.
Nalor katei ka jingthoh ka la don ruh ka jingthoh kaba la thoh, “Sa shisien kin win ki khlaw, sa shisien kin khih ki maw".
Ha motphran ka KSU ka la wah ia ka jingthoh kaba ong, “If  to love our land is a crime, then we are all Criminals?" kaba mut ha ka ktien khasi ba “Lada ngi ieit ia la ka jong ka ri ka dei ka kam sniew, kumta baroh ngi dei ki riew sniew?".
Ha Motphran ka jaka ba la pynlong ia ka jingialang paidbah ka KSU ka la wah ia ar tylli ki lama saw ha ka jaka ban rung ha ka jaka shong ki nongialam, ha kaba u President Rangbah katei ka seng u samla Daniel Khyriem u la ong ba kitei ki lama saw ki dei ki dak ka jingsdang ka thma, ha kaba ka KSU nangne shakhmat kan nang iai kyrhuh bad kyrhuh , ban ia khun na bynta ki mat kiba ktah ia ka jaitbynriew.
Shillong, 5 Iaiong: Ka kong Josna nongsiej, na ka shnong Mawsikar kaba , ka shnong kaba don hajan Langpih bad kaba jngai kumba 45 kilomitar na nongstoin, ka la mad ia ka jingjia ba sngewsih ha kaba ka ing jong ka ka la ing khong haduh ban da kylla dpei.
Katei ka jingjia ka la jia ha ka miet 20 tarik u lber, 2015, ha kaba katei ka riew kynthei ka bym shong shuh u lok jong ka ryngkat bad ar ngut ki khun jong ka kim shym la don ha la ing, hynrei ha katei ka miet hadien ba la wan phai na lyngkha beit beit ka la leit ban sahmiet ha ka ing ka hynmen jong ka, hynrei ha ka por mynstep haba ka la leit phai sha ing lajong ka lap pynban ba ka ing ka la kylla dpei.
Ha katei ka jingjia ba sngewsih la ong ba ka kong Josna ka la leit ban wad jingiarap kylleng kylleng hynrei ha ka kutlad ka la leit ban ud sha ki nongialam jong ka HANM, bad tang mar ia ioh jingtip ka kong Bety Jyrwa President ka HANM Women Wing ryngkat ka General Secretary kong B.Sungoh ba la synran lang da kiwei pat ki dkhot ka seng ki la hiar kyrkieh ha ka 1 tarik mynta u bnai ban lei tai jingiarap sha katei ka longing.
Ka HANM ka la noh jingiarap 3 ban ka tin soping, ki byrni khaw, ki tiar tiar sem naduh ki tiar shet-tiar tiew, ki jain ki nep sha katei ka longing.
Ka kong Bety Jyrwa ka la pynpaw ia ka jingsngewsih ia ka jingbym khia u rangbah shnong katei ka shnong ban plie lad jingiarap ia katei ka longkmie  bad ka la kynnoh ba haba katei ka longkmie ka la leit ud ha u Rangbah shnong ban pynioh jingiarap lem u ong pynban ia ka sa ia ka ing shna da kawei pat.
Ka HANM ka la kyntu ia ki rangbah shnong ha kum katei ka jingjia ba sngewsih ki dei ban beh wut wut ban plie ia ki lad ki lynti kumno ban pynioh jingiarap ia ki longing kiba shah ktah.
Shillong, 05 Iaiong:Ka sorkar MUA-II ba ialam da ka Congress kam pat pynthikna iano iano ban shimti ia kane ka shuki, hadien ba la iehnoh da u Bah Sanbor Shullai ar sngi shwa ban iatynjuh pyrshah ia u Lamphang u AT Mondal ha ka 25 tarik Lber.
Kane ka kam ka dang sah kumto khlem pat iakren ha ka MUA naduh ba la kut ka dorbar.
U Bah Shullai u la iehnoh ia ka shuki shwa ka jingiatynjuh bad kane ka la wanrah ia ka jingkyndit na kiba bun.
Ka la mih ka jingsuba ba u Bah Shullai ula shah pynbor ha u Myntri Rangbah ban hiar shuki noh hynrei na ka liang jongu, u la ai daw ba u la iehnoh ia kane ka shuki namar ba ka daw shimet.
Lada u Bah Shullai um iehnoh ia ka kam Symbud Lamphang, u la dei ban pyniaid ia ka dorbar iatyngjuh bor ia u Lamphang katkum ka rukom hynrei namar ba u Myntri Rangbah um sngew shaniah, u la phah iehnoh ia kane ka shuki ia u Bah Shullai.
Ka jingtieng jong u Myntri rangbah ka long ba lada pyniaid u Bah Shullai u lah ban phah iajied da ka kot bad ha kane ka rukom, ka jingpynkhyllem ia u Lamphang ka lah ban jop bad kan paw ba ka sorkar ka don hapdeng ka jingma.
Ym tang katta, u Lamphang u la weng noh ruh ia u Martin M Danggo na ka kynhun chairmen ban pyniaid ia ka dorbar namar ba u myntri rangbah um sngew shaniah ia u Danggo ruh ban pyniaid ia ka jingiatynjuh bor,ioh u shet kylla ia ka liangsynshar.
Halor kane ka nongri-m, ia ka jingpyniaid dorbar ha ka por ba iatynjuh bor ia u Lamphang, la aiti ha u Bah Ronnie Lyngdoh uba dei u nongkyrshan ba radbah jong u myntri rangbah.
Halor ka jingiehnoh jong u Bah Shullai ia ka shuki Symbud Lamphang, wat u MLA ka NCP u Marthon Sangma um shym la kdew shai bad um da tip bha ia ka daw.
Ka sorkar mynta ka dang thmu ban thung chairman noh ia u Bah Shullai.
Shillong, 6 Iaiong: U Principal Secretary sha ka sorkar jylla lyngba ka tnad  General Administration u la pyntip paidbah ba baroh ki ophis sorkar, ki jaka pule ha ka distrik East Khasi Hill kin khang lut ha ka 13 tarik mynta u bnai namar  ka sngi Shad Suk Mynsiem.
Shillong, 6 Iaiong:Palat 300 ngut ki nong bylla kiba wan nabar sha kane ka jylla khamtam ha ka nongbah Shillong kila shah shim ia ki jing pynshisha ha ki pulit bad la buh jingthoh ia ka jinglong jingman jongki ha ka jingpynlong ia ka jingkhynra da ki pulit ka East Khasi hills district.
Ia kane ka jing khynra nongbylla la leh da ki pulit ka East Khasi Hills lyngba ka Special Infiltration Squad ha ki jaka bapher bapher jong ka nongbah Shillong, ha u bnai ba la dep, la ong u SP ka East Khasi u Bah Mariahom Kharkrang.
“Ha kane ka jingkhynra nongbylla, ki pulit ki la lah ban bishar bad ban buh jingthoh ia ki 836 ngut ki nongbyllla", la ong u SP.U Bah Kharkrang u la ong ba kine ki nongbylla ki dei na ki jaka bapher bapher jong ka ri.
“La pyntip sha ki district superintendent  jong ki district bapher bapher na ki jaka ba kine ki nongbylla ki wan katkum ki kot ki sla ba ki pyni", la ong u SP ka East Khasi Hills.
U Bah Kharkrang u la iathuh ba kane ka jingkhynra nongbylla kan iai bteng ba la leh da ka tnad Special Infiltration Squad.
Shillong, 06 Iaiong:U Managing Director ka karkhana sorkar ka Mawmluh Cherra Cement Limited (MCCL) u  San jay Goyal u la ong ba ka plan thymmai kan treikam noh hadien ba la dep ban pyrshang ia ka jingtreikam jongka.
Hadien ba la pyntreikam ia ka plan ba thymmai, ka karkhana kan pynmih dewbilat haduh 18 hajar metric ton ha ka shi snem.
"Ngi khmih lynti ban pyndep ia kane ka jingpyrshang ha kaba kut jong une u bnai Iaiong.
Ngin sdang ban pyn treikam noh ia kane ka projek thymmai hadien ba la dep ban leh ia ka jing pyrshang ia kane kaba  thymmai", la ong u Goyal ha kane ka sngi Nyng kong.
U la iathuh ba ka jingpyrshang ban pyndep ia kane ka jingpyrshang ia ka plan kaba thymmai ka dang iaid mynta la shi bnai eiei namar ba la hap ban treikam lyngba ki kor kompiwtor.
"Ka jingtreikam thymmai jong kane ka plan la leh lut da ki kor kompiwtor", la ong u Goyal bad u la bynrap ba ka jingpyrshang kan iaid la kumno kumno ar ne lai bnai eiei.
Ka jingpynthymmai ia ka karkhana MCCL ka donkam hadien ba kane ka karkhana sorkar kaba la seng naduh ka sorkar Assam ka la tymmen lut ki tiar ki tar bad kane ka la pynlong ia ka karkhana ban shem shitom ban pynmih bun ka dewbilat.
Ka jingpynmih dewbilat kaba 12000 metric ton u dewbilat, ka la hiar sha ka 5000 haduh  6000 metric ton namar ka jingtymmen ki tiar ki tiar.
U Goyal u la ong ba ka jingpynmih dewbilat hadien ba la pyntreikam da ka plan kaba thymmai kan kiew biang sha ka 18000 metric ton ha ka shi snem.
Ka jingmyntoi da ka jingpyntreikam ia kane ka plan ba thymmai ka long ba ka bam duna ka bording bad ka sorkar ka la theh pisa ia kane ka plan thymmai haduh T.100 klur.
Ia kane ka karkhana ka sorkar la buh naduh ki snem 1960 eiei, bad ka MCCL ka dei ka karkhana sorkar kaba rim tam ha ka jylla.
Shillong, 06 Iaiong:Ki nongot doh masi hapoh ka lama ka Khasi Jaintia Butchers Welfare Association (KJBWA) ka la pyrshah jur  ia ka jingthmu ka sorkar BJP ban khang shoh doh masi ha ka ri.
Ha ka kyrwoh ba la pyllait mynta ka sngi Nyngkong u General secretary ka seng u bah T Nongsteng u la ong ba kane ka jingthmu ka BJP ym lah satia ban pdiang ia kane ka rai donbor ban khang shoh doh masi.
Kumba baroh la iatip ba ka doh masi ka dei kawei ka jait doh kaba ki briew kane ka jylla ki ieid bad smat bha ban bam ia ka ym tang ha kane ka jylla hynrei ha baroh kawei ka Dong Mihngi ka India.
Kane ka jingleh ka BJP kan ktah jur ia ki nongshoh doh kiba don da ki hajar ngut ha kane ka jylla.
Halor kane, ki nongkhaii doh masi, ki la kyntu ia ka sorkar jylla bad ia u MP ka jylla u Bah Vincent H Pala ba kin iakren bad ka sorkar pdeng ban sangeh ia kane ka jingthmu.
Ka seng ka la ai ia ka jingiatreilang ruh bad ka KSU kaba la kloi ban mih shakhmat ban pyrshah ia kane ka jingthmu ka sorkar BJP ban khang shoh doh masi ha baroh kawei ka ri, la pynkut ka kyrwoh na u Bah Nongsteng.
Shillong 5 Iaiong:Ka jingsdang ka jingpynkhuid ka KHADC ia ka Wah Umkhrah kala buh ia ka jingkylli ia ki paidbah ba bun hadien ba ka la shu jah noh kumto tang da ka jingngam ktieh u CEM bad ki MDC ka KHADC ha ki katto katne bnai mynshwa.
Kiwei ruh ki tnad sorkar ki shu peitkai ia ka jingjaboh ka wah Um khrah bad ka kut tang ka jingkren isynei khlem poi shaei shaei ruh haduh kine ki sngi.
U Rupang u la leit jngoh ia katei ka wah Umkaliar ka tyllong ba tuid ka wah Umkhrah la shem ba katei ka wah la shlei biang ki jaboh kaba shisien ki heh ka KHADC ki la dep ban pynkhuid.
Kane ka la buh iaka jing kylli ha ki paidnah ba ka jingpynkhuid ia ka wah Umkhrah kaba la pynlong da ka KHADC ka lah ban um poi sha ka jingjop.
Ka District Council ka la mang T.50 lak na ka bynta ban pynkhuid ia kane ka wah ha kane ka sienjam ba nyngkong (first phase).
Ha u bnai Iaiong, ki MDC ka KHADC hapoh ka jingialam jong u CEM u Bah Pynshngain N.Syiem, ki MDC kila shim bynta lang ban pynkhuid ia ka Wah Umkhrah da ka ba sdang na Umkaliar.
Nalor ki MDC, ki la ia snoh kti lang na ka Hima Mylliem  hapoh ka jingialam Myntri jong  ka Hima.
Ka Hima Mylliem ka la wan ialam 50 ngut ki nongpynkhuid.
Ha katei ka sngi pynkhuid u CEM u la ong ba ban wanrah ia jingkhuid ia ka Wahumkhrah ka shong ha ka jingiatreilang bad ki paidbah nongshong shnong jong baroh kawei ka sor shillong.
ki la kyrpad ba ki paidbah, ki  Dorbar shnong ba kin iakitkhlieh bad iatreilang khnang ban wanrah ia ka jingkhuid ha ka shnong ka thaw.
U Bah Pynshngain u la pan ia ka jingiatreilang na ka shnong Demseiniong ba kin iasnoh kti lang ha kane ka jingpynkhuid.
Hynrei kumba ka paw mynta ka Dorbar shnong Demseiniong um pat lah ban iohi eiei ba kan shimkhia halor kane namr ba ka jingbret jaboh jong ki paidbah ka dang jur ha kane ka wah.
Ha jingshisha, u CEM u la ong ba ka District Council ka la buh ia ka ain sha ki paidbah nongshong shnong ba kim bit ban shu bret pathar ia ki jaboh jabain ha ka wah bad lada don kiba leh pyrshah ia kane ka ain, ki briew ki lah ban ai da ka jingthoh sha ka District Council.
U la ong ba kane ka dei ka jingsdang ban pynkhuid ia ka Wah Umkhrah kaba shisien mynno  ka la ioh nam kum ka Wah kaba khuid hynrei mynta ka la long kum ka ktieh.
Shillong, 6 Iaiong:Ka UDP ha ka jingiakynduh jong ka kaba la ong mynta ka sngi, ka la pynrem jur halor ka jingiai ban ka sorkar ban pynjari da ka synshar Administrator ha KHADC, wat hadien ba u Lat ka jylla u la phah sha ka sorkar ban kan pyrkhat biang sa shisien.
Ka UDP ka la ong ba katei ka jingkwah ka sorkar ka pynishai ba ka sorkar ba ialam da ka seng Congress ka kwah ban pynshlur ia ka jingiarun gia mih ki MDc hapoh KHADC na kawei ka seng sha kawei pat.
Katei ka seng ka la ong ba ka la dawa ba ka ing dorbar bah ka ri ba kan pynrung noh ia ki District Council hapoh ka 10th Schedule ban don noh ka ain kyntiap seng, ka la kynnoh ba ka jingleh ka sorkar ka long kaba pyrshah ia ka riti ka synshar ha kaba ha GHADC pat la iai pynjlan shi pynjlan ia ka elekshon, bad halor kitei ki bynta ka UDP ka la byrngem ban mih madan ha surok ban pyni ia ka jingpyrshah sha ki paidbah ia katei ka jingleh donbor ka sorkar.
Shilllong, 07 Iaiong:Ki  tnum iing ba bun bah ha ka thain Jirang ka Ri-Bhoi district ki la julor lut hadien ba la shah syllad ha ka eriong ha kine ki sngi.
Ym tang ki iing ki sem hynrei ka eriong ka la pynjulor ruh ia ki jingthung jingtep kaba ka jia ha ka miet sngi Saitjain ha ka por 10 baje ei ei.
Katkum ka jingtip ba la ioh lum la iathuh ba don ki longiing kiba la phet ruma na la iing hapdeng ka jingdum ka miet ban leit rieh sha ki iing jong ki para marjan ba ki jaka ba ki sngew shngain, namar katei ka jingbeh eriong kaba long kynsan kynsan ka la pynsyier mynsiem shibun ia ki paidbah nongshong shnong ha katei ka thain baroh kawei.
La iathuh ba ha katei ka jingshah syllad eriong ha katei ka miet ka la pynjulor shibun ki iing ki sem bad kumjuh ruh ia ki jingthung jingtep bad la iohi ba wat ki dieng sohphan bad kiwei ki dieng ne ki siej ruh ki la kyllon bad dkhut lyngkot lyngkhai naba shah syllad ha ka eriong.
Kat haduh ba thoh ia kane ka khubor ym shym la ioh jingtip eiei la ki don ne em kiba la mynsaw na katei ka jingshah syllad eriong bad haduh katto ka jingjulor ka la shah ktah ha ki shnong ba kynthup ia ka Nongrim Jirang, Jareibasai, Umkremdykhong, New Umkrem bad kiwei shnong ba marjan.
Shillong, 6 Iaiong:U Joint Director ka Civil Hospital u Dr M Barthakur u la kyndit haba iohi na ki lad pathai khubor, halor ka jingpyut ki dawai ba don ha Civil Hospital, Shillong bad mar mar u la phah ban pynlong ia ka jingtohkit halor kane ka jingjia kaba ktah ia ka tnad ka koit ka khiah bad khamtam ia ka Shillong Civil Hospital.
U Rupang u la ioh ban iakren bad u Joint Director ka Shillong Civil Hospital, u Dr M Bart hakur, u la iathuh ba um shym la tip ia ka daw halor ka jingpyut kitei ki dawai.
“Ngam tip balei ki pyut ki dawai bad ngam tip ki dawai aiu kiba sniew", la ong u Dr Barthakur haba iakren mynta ka sngi Nyngkong.
U la ong ba ia kane ka jingpyut ki dawai ha kane ka Hospital, ia mynta u la phah ban pynlong ia ka jingtohkit ban lap ia ka daw jong ka jingpyut ki dawai.
U Joint Director ka Shillong Civil Hospital u la ong ba u la kyndit haba u la iohi ia ka jingmih ha ki kot khubor ia ka jingsniew ki dawai.
“Mar mar nga la phah ban tohkit ia kane ka jingjia bad ngan sa ioh ia ka kaiphod hapoh shi sngi ne ar sngi", u la ong.
U la ong ba ia mynta, um pat tip kiei ki jait dawai kila sniew namar ba um tip ia ki bad u shu kyndit haba la iohi ha ki lad pathai khubor.
Lah ban kdew ba ka sorkar jylla ka la thung jingtohkit ruh ia ka jingsniew ki dawai NRHM haduh saw klur tyngka kiba buh ha jaka buh dawai ha Central Warehousing kaba don ha Lawmali, Shillong.
Kane ka jingpyut ki dawai ka la pynkyndit ia ki heh ka tnad ka koit ka khiah.
Ia kine ki dawai la dei ban ai sha ki briew kiba duk ba rangli kiba wan ban shah sumar ha ki jaka sumar jong ka sorkar.
Shillong, 6 Iaiong:U Vice Chanchellor ka Martin Luther Christian University (MLCU) u Bah RobertG Lyngdoh u la ialam ia ki samla pule kane ka skulbah ban iashad kmen ha Khyndai Lad mynta ka sngi.
Kane ka jingmih madan u Vice Chancellor ha Khyndai Lad ka la pynlyngngoh ia kiba bun ki paidbah kiba iaid ba ieng bad la pynlong ia ki ban peit kai.
Ia kane ka jing shad la pynlong da kane ka skulbah shi bynta na ka jingpynlong ia ka MLCU Week- 2015  kaba ai kyrteng ka “Aurora-15"  bad ha kane ka jingshad surok, la iashim bynta ki samla pule bapher bapher.
U Bah Robert u dei u myntri sorkar barim bad u wei na ki nongrwai nongtem ba paw bha ha kane ka nongbah.
Mar ia shad u Bah Robert, la pynlong ia ki samla pule ban ia niom lang bad kane ka la pynlong ia ki paidbah nongpeit ban peit sieh bad peitkai kaba la jia ha Khyndai Lad kaba dei ka jaka ba bun briew tam ha ka nongbah.
Ka MLCU ka la  leh khyllah ia kane ban rakhe ia ka tamasa lehkmen ba shi taiew jong ka bad ha kane ka tamasa lehkmen, ka la pynlong ruh ia ki jingialehkai bapher bapher bad kan kut ha ka11 tarik Iaiong.
Mumbai, 6 Iaiong:Ka ain ban khang pyniap masi ha Mahara shtra, kaba la ioh ia ka jing mynjur jong U President ka Ri India, ka la pynmih ia ka jingiapher jingmut hapdeng ki ar tylli ki liang pyrshah ha Maharashtra, ka Congress bad ka NCP.Ka NCP, ka ong ba ka jingkhang ban pyniap ia ki masi, kan buh ia ka jingeh kaba khraw shibun eh, ia ki nongri jingri.
Hynrei, na ka liang ka Congress, ka pdiang sngewbha ia katei ka ain, kaba la mynjur da U President, Pranab Mukherjee.
“Ka Congress, ka pdiang sngewbha ia ka jingmynjur jong U President bad ka dei ka ain, kaba la shu iai sah teng ha ka miej jong U President.
Tangba ym dei ban shim kabu politiks, na bynta kane ka phang bad ka jingteh lakam, ka dei ban long kaba hok bad kaba shai" ong u nongialam liang pyrshah ha ka iing dorbar jong ka Maharashtra, U  Radhakrishna Vikhe-Patil.
Na ka liang jong u nongkren jong ka NCP, u  Nawab Malik, u ong ba ka seng BJP, ka ialam bakla ia ki briew halor katei ka ain bad ka wan rah ruh ia ka jingduhnong kaba jur ia ka imlang sahlang.
Mynta, ka la don ka jingkhang ban pyniap masi ha katei ka Jylla, ha kaba mynta kan dei ka ain, kaba ym lah shuh ban ioh jamin bad kaba dei ban shah set phatok, na ka bynta san snem kynthih bad ka kuna ruh, kaba dei ban siew, kan long T.10hajar.
Shillong, 6 Iaiong:Ka jingia kawang ktieh hapdeng ki ar liang mamla ha ka Raid Tynring, kam pat shym la kut haduh kine ki sngi ruh , kawei ka dei na ka liang kiba pyrshah ia u sordar ka Shnat Raid tynring uba la shah sospon ha ka KHADC, kawei pat ka liang ka dei kaba ia shah sha utei u  sordar u bah C.A Diengdoh.
Hynrei mynta ka kynti pat ka jingiakwang ktieh ka long pynban hapdeng ki paidbah kaba la ialam da u sordar ka Raid Tynring bad u MDC jong ka Sohryngkham u bah Pyniaid Sing Syiem.
Kham mynshuwa ki longkmie bad ki samla na ka shnong Tynring ki la thad madan kiba ki la kam ba ka dei ka jingtip ba ki la ioh lyngba ka ain wad jingtip paidbah, ia ki kam bamsap u Sordar ka Shnat Raid Tynring u bah C.A Diengdoh, bad kham ha shuwa ia katei ki paidbah ka Raid Tynring ki la ia mih paidbah ban tur sha KHADC ban pyrshah ia ka jingshah sospon utei u sordar.
Wat la la mih bun ki jingiather iwei ia iawei ha ki kot khubor, hynrei ym pat shym la iohi ba u sordar ka shnat Raid Tynring un kren eiei, wat hadien ba la shah kynthoh sa ha u MDC, u bah Pyniaid S syiem, hynrei dei mynta ka sngi ba utei u Sordar ryngkat kiwei pat ki longkmie na ka shnong Tynring ba ki la wan ia kynduh ia ki nongthohkhubor.
Ha ka jingiakren bad ki nongthohkhubor u bah C.A Diengdoh u la ong ba u la shu sngap haduh kine ki sngi, hynrei ka daw ba la pynlong ia u ban mih shakhmat ban kren sha ki kot khubor namar ba u la kam ba baroh ki ba la kynnoh ia u ki dei kiba bakla bad kiba khlem nongrim.
U bah Diengdoh u la ther tyngeh ruh ia ka jingleit lulia  U MDC ka Sohryngkham ha katei ka Raid, ia ki kam ba ia dei bad ka die ka thied jaka ha kaba  la ong, “Nga khein ba u Pyniaid u long tang u khynnah pyn pait pela, lada bun kiba pynshongshit kiba pyn khyllew, wat u khiew ja ruh u pait, u long kum u masi lynraw, ba dang sdang mih reng, dang khluit shu tynrah kulmar kat shaba lap, husiar ki paidbah, kum kino ki nongialam ba ngi dei ban jied bad ban shaniah, kum ka shnong ngi sngewsih ia ka jingtuklar khiewja jong u bah Pyniaid Syiem, balei um peit tang ia ka roi ka par, balei um peit tang ia ka bha ka miat" ong u bah C.A Diengdoh.
U sordar ka Raid Tynring u la pynshai paidbah ha kaba ia dei bad ka jingkynnoh pyrshah ia u, ha kaba iadei bad ka pisa ba la kynnoh ba u lum T.300 tyngka shi ing, u la ong ba hadien ba don kiba pynshit bad pynkhih win ia ki paidbah nongshong shnong, kiba bun ki paidbah ki la wan shim noh na u bah Marshall Nongrum , Treasurer hynrei don pat katto katne ngut ki ba pyrshah ki bym shym la wan shim shuh.
U la ong ba kaei kaba ka shnong ka leh ha ki jingkynnoh tyrwa die jaka ki dei kiba la leh da ka jingtip jong ka dorbar, “Lada ngim don ia ki kot ki sla ban pyni ba ka dei ka rai jong ka dorbar, ki pulit ki la kem ia nga, namar ba kiba ia leh pyrshah shnong ki la ujor katno tylli shuh ki jing ujor  sha ki pulit" ong u bah Diengdoh.
Haba kren ia ka jaka kaba 1000 akar, u bah Diengdoh u la ong ba ka long kaba shisha ba ka Raid Tynring ka la tyrwa die bad ka la jied ia katei ka jaka kaba don ki riat ki ram suda, hynrei na ka liang ka MUDA kam treh ia katei ka jaka, u la iathuh.
Kim pyllait ei ia ka lad kamai.
Shillong, 06 Iaiong:U MDC barim ka Laitkroh u Bah Carmel Sohtun u la khlad kyndit noh mynta ka janmiet ha iingsah jongu ha Pom lakrai hadien ka jingban ka jingshitom.
U Bah Sohtun u la dap 41 snem.
U Bah Sohtun u ieh shadien ia I lok bad saw ngut ki khun.
U  MDC ka Laitkroh u dei ruh u rangbah Balang Mawbynna Presbterian.
Ka khubor na kiba haiing hasem, u MDC barim u don ka jingpang kaba ktah ia ka met jongu la kumba lai bnai eiei bad u shah sumar ha Dispur Hospital ha Assam.
La wanrah ia u sha shnong ha kane ka sngi Baar na Dispur Hospital shwa ba un khlad noh ha kane ka sngi Nyngkong.
U Bah Sohtun u la shah jied kum u MDC na Laitkroh na ka tiket UDP ha u snem 2009 sha ka KHADC.U la phet noh na ka UDP bad long MDC shimet haduh ban kut ka por.
U Bah Sohtun u la pyniasoh bad ka KHNAM shwa ka elekshon district council ha u 2014 bad u khlem ialeh shuh hadien ba la pynduh noh ia ka Laitkroh.
U Bah Sohtun u la ieng pyrshah tyngeh ia ka jingpynduh ia ka Laitkroh ha ka por ba u long MDC.Shillong, 07 Iaiong:Ka FKJGP Maw thadraishan Circle ka la dawa na ka sorkar jylla ba ka dei ban pyntreikam noh ia ka pham ri sniang kaba la plie ha Nong kasen, ka West Khasi Hills District.
Ka FKJGP ka la iakynduh mynta ka sngi ia u director ka tnad ri jingri ka Animal Husbandry and Veterinary u Dr JS Jyrwa ha kamra treikam jongu.
“Nga la iathuh ia ki dkhot ka FKJGP bad kan long kaba eh ia ka tnad  ban pyntreikam noh ia katei ka pham ri sniang ha kane ka por namar ba kam don ki nongtrei bad kam pat thung ka sorkar", la ong u  Dr Jyrwa haba kren hadien ba la iakynduh ia ki nongialam ka FKJGP Mawthadraishan Circle hynne ba la ialam da u general secretary Bah OMS Langrin.
U Dr Jyrwa u la ong ba ka tnad ka la pyrshang ban wad ia ki lad ki lynti ban thung ia ki briew ban peit ia katei ka pham.
‘Ka dei na kane ka daw, ba ngi la pyrshang ban buh ia ki nongtrei na kiwei ki tnad treikam ban peit ia katei ka pham tang shi por tad haduh ban thung da kiba pura.
Hynrei ngin pyntreikam pura ia ka pham hadien ba la thung ia ki briew ba pura ban peit ia katei ka pham", la ong u Dr Jyrwa.
Ha kajuh ka por, u general secretary ka FKJGP Mawthadraishan Circle u la ong ba ki la iakynduh ia u director hadien ba la ioh ia ka jingujor na ki paidbah khamtam ki nongrep bad ki nongri jingri ia ka jingbym treikam katei ka pham.
U Bah Langrin  u la ong ba ka pham kaba la plie naduh un snem 2010 haduh mynta kam shym la treikam satia bad ka la shu shongkai khlem ai jingmyntoi eiei ia ki paidbah lait noh tang ia ki nongpynkhuid ne Muster Roll kiba don haduh phra ngut.
U la ong ba wat u Chowkidar u dei u Muster Roll uba peit ia katei ka pham kaba don 18 tylli ki Unit katba katkum ka jingbuh ha ka skhim, dei ban pynmih 2000 tylli ki sniang bad 100 tylli ki Unit.
"Kane ka pyni ba ka sorkar kam ler bad ka shu buh kai ia katei ka pham" u la ong bad bynrap ba ka seng ka sngew khia ba ia ka kam la leh da ki briew bym dei ban leh namar ba u district A.H and Vety Officer u bunkam ha Nongstoin ," la ong u nongialam ka FKJGP Mawthadraishan Circle.
U la ong ba ka sorkar ka dei ban thung pura ia baroh ki nongtrei bad ban pyntreikam noh ia katei ka pham.
Jowai, 7 Iaiong:Ki nongshong shnong jong ka shnong Nongbareh Lyntiar ha ka jingialam jong u Rangbah Shnong ma Lah Lamin Daloi ki la lah ban pynkhie im biang iaka shad Rongkusi kaba long kawei na ki rukom shad tynrai ha kane ka shnong.
U ma Lamin haka jing kren jong u; ula ong ba ka long kaba sngewkmen ba hadien hynniew snem ba ka shnong kam shym la lah shuh ban pynlong iaka shad Rongkusi, mynta la lah ban pynkhieim biang sa shisien ia kane ka rukom shad tynrai jong ka shnong.
Ka shnong Nong bareh ka dei kawei na ki shnong kiba rim tam haka thain War Jaintia bad ka jngai kumba 30 kilometer eiei na Amlarem kaba long ka sub division jong kane ka thain.
Ha kane ka sngi ka shnong ka thaw kala shongshit hi puk naka jingtied jong ki ksing ki nakra bad ka jingkynud jong ki sur na ki tangburi jong ki nongtem nongput tynrai jong kane ka thain.
Wat ki paramarjan shnong kiba don sawdong jong ka shnong Nongbareh Lyntiar ruh kila iawan lang ban sakhia ia kane ka rukom shad tynrai.
Haba batai shaphang kane ka rukom shad u ma Samuel Lamin Gadiang ula ong ba mynhyndai ki ju pynlong ia kine ki rukom shad haba kpa tymmen jong ngi ki jop thma ne haba ka rep ka riang ka bha, hynrei ka tynrai hi jong kane ka shad ka ka shad jop thma.
Ula batai shuh shuh ba rong ka mut ka jinglehkmen leh sngewbha  bad Kusi pat haka ktien War Jaintia ka mut ka jingsngewbha, kumta Rongkusi ka mut ka shad ka kmen ban lehkmen leh sngewbha.
U ma Lah Lamin Daloi ula ong ba ka shimpor kumba shibnai eiei ban pynkhreh ia kane ka Rongkusi, bad ka Rong hi ka long beit lai sngi.
Ka sdang naduh ka step 6 tarik bad kan kut haka 8 tarik.
Haka 7 tarik  ki shynrang kin iashad pastieh baroh shisngi bad ynda la jan noh ka sngi pat kin sdang mih madan sa ki kynthei ban shad haka rukom shad kaba ki khot ka Kealang.
Ki kynthei ki shad baroh shimiet haduh ban da shai.
Kawei kaba itynnad ka long ba ki nongshongshnong bad ki paralok ki pyndait pisa kum ka dak ka jingburom ia kito kiba shim bynta ha kaba iashad.
U ma Lah Lamin ula ong ruh ba namar ba ngim ju pynlong shuh ia kane ka shad la khamslem; kumta ngi la hap ban hikai biang iaki samla jong ngi ba kin nang ia ka rukom shad pastieh bad wat iaka rukom tied ksing, tied nakra ne kane ka shad rukom put tangburi ruh kumjuh.
Ula ong shuh shuh ba ngi don bok ba ki dang don ki rangbah haka shnong kiba hikai ia ki samla ba ki shim ia ki bynta kiba pher bapher ha kane ka shad.
Ha ka jinglehkmen ia kane ka rukom shad tynrai kaba la long ha ka madan shnong jong ka shnong Nongbareh lyntiar; la ia donlang ruh u MLA jong kane ka thain u ma Stephenson Mukhim.
U ma Mukhim ula iaroh iaka shnong Nongbareh Lyntiar ba kala lah ban pynkhie im biang ia kane ka rukom shad tynrai.
Ula ong ruh ba ka thain War Jaintia ka long kum u thiar jong ka kolshor namar ki dang don bun ki shnong kiba dang bat iaka dustur ka riti tynrai jong ka jaitbynriew.
Ula pynshlur iaki nongshongshnong jong kane ka thain ba kin pynneh pynsah iaka dustur ka riti khnang ba ka pateng kan tip iala ka tynrai.
Shillong, 07 Iaiong: Ki nongialam ka Coordination Committee of International Border (CCIB)  ki la iakynduh ia ki trai jaka khappud ha Dawki ha ka sngi Nyngkong ban ai mynsiem ba kim dei ban kynran dien ban shah ban ker sainar katba ka sorkar kam sngap ia ka jingeh jongki.
Ha katei ka sngi la iadon lang ki nongkit kam jong ka KSU bad ka FKJGP.U President jong ka FKJGP bah Joe Marwein bad u President jong ka KSU  Daniel Khyriem ki la ai ia ka jingkren ha katei ka sngi kaba la wan da ki trai jaka jong katei ka thain khappud.
Kitei ki nongialam ki la ai ka jing kryshan bapura ia ki nongshong shnong kiba don haki thain khappud khnang ba kin ieng ha ka nongrim ka ba skhem bad kin ym kynran dien haduh kaba kut.
Kila kyntu ba ki dei ban ia tylli lang kawei khnang ba ka jingthmu kaba mut kan poi sha ka thong.
La ioh ruh ka jingpynshai da u Bah Bah M.F.Ryngksai halor ka jingjurip naduh u Pillar No.1273 – 1299 halor ka jingduhnoh ki jaka katkum ka Protocol 2011.
La ai jingpynshai halor ka jingjurip naduh pillar 1251 – 1272 ha kaba shibun ki jaka labret noh sha Bangladesh kat kum katei ka protocol 2011.
La ioh jingpynshai halor ki Lai Sordar Raid Litting, Raid Mawshun bad Raid Muker, kine ki shnong ki dang ia snohkti lang bad ai jingkyrshan kaba pura ia ka CCIB.Ha kaba iadei bad ka Sankhat la ia  jingpynshai da i Bah M.F Ryngksai ba ki trai jaka ha ryngkat ka Dorbar shnong ban ai da ka jingthoh sha u DC West Jaintia ban jurip biang ha kane ka jaka.
Ha katei ka sngi larai ban aiti haka jingstad jong ka CCIB ban jied ia ka Drafting Committee naka bynta ban aiti da ka jingthoh sha ka Sorkar kmie halor ka jingeh jong ki paid U Hynniewtrep ka thain Border Bangladesh.
Ha katei ka sngi la jied ia U Bah Kmen Myrching kum u Secretary  bad  U Sordar Raid Litting, Bah J.Donbor Dkhar kum u Asst.Secretary jong ka CCIB.Shillong, 07 Iaiong:Ka jingpyut ei ki dawai sorkar ba la thied na ka bynta ban ai  sha ki paidbah khamtam kiba duk ba raitoi, ka la buh u dak jingkylli uba khraw bha ia ka sorkar jylla bad khamtam ia ka tnad ka koit ka khiah kaba dei peit ia kane.
Katkum ka jingtip ba la ioh u Rupang, la iathuh ba ka jingpyut ki dawai kaba la lap nyngkong ha jaka buh ka NRHM ha Central Warehousing ba don ha Lawmali bad kyndit sa ha Shillong Civil Hospital, ka la pynlyngngoh ia kiba bun khamtam kiba ju leit shim dawai na Shillong Civil hospital kiba ju ioh ia ka jubab ba ym ju don dawai bad hap thied nabar.
Ka khubor ba iajan, ba la ioh da u Rupang, ka la iathuh ba kane ka jingpyut ki dawai, ka la lah ban dei ka jingthmu ne leh khnang na ka bynta kano kano ka daw kaba ka tnad ba dei peit ka tip kham bha halor kane.
Ka jingpyut ei ki dawai, kiba la thmu ban ai sha ki paidbah, ka la pynlong ia ka sorkar ba kan shu bret kai da ki klut tyngka.
Ki dawai ba pyut ba thied na ka skhim NRHM ka la kot sha ka T.4.25 klur bad sa kiba pyut na Shillong Civil Hospital, ym pat tip haduh katno ki shong dor.
Ka thymmei khubor ka la iathuh ruh, ba ka jingbret kai ia kine ki dawai kiba la kylla pyut namar ka jingbym ai sha ki nongpang ba donkam, ka dei ka jingkitkhlieh ha ka tnad ka koit ka khiah, ba lehse ka don ki langiong kiba donkti halor kane ka kam bah kam san kaba ktah ia ka iap ka im jong u paidbah.
“Kane ka jingpyut ki dawai ka dei ka buit ban pynsyrwa kai ia ka pisa jong u paidbah bad ban bamsap ia ka bhah jong u paidbah", la ong ka khubor ba la ioh lum u Rupang.
Ka jingjia ka pyni ba ka tnad ka koit ka khiah kam shym la kitkhia ia ka kam ban peit bad ka don ka rukom pyniaid kaba dkhoh naduh jrong haduh kiba rit, lym kumta, kaei kaba pynlong ban bret kai ia ki dawai bad ban buh sah haduh ba kin da pyut.
Ka paw ba ka tnad ka koit ka khiah ka la shu thied lymmuh ia ki dawai khlem bud ia ki kyndon ban leh khnang ban lait na ka jingsep ei ki dawai.
Ka jingthied ia ki dawai la leh da ka Meghalaya Purchase Board kaba dei kaba thied ia ki dawai ba la don ki dkhot hapoh  jongka.
Shillong, 07 Iaiong:U President ka BJP Meghalaya u Bah Khlursing Lyngdoh u la ong ba ka jingbym ai pisa thikna ka sorkar pdeng ia ka sorkar Meghalaya ka lah ban dei namar ba ka sorkar kam lah ban pynbiang ia ki jingkhien jingdiah ha kaba iadei bad ka jingpynlut pynsep.
Haba kren mynta ka sngi bad u Rupang, u Bah Lyngdoh u la ong ba watla ka BJP ha kane ka jylla kam don jingtip bniah halor kane ka jingbym ai pisa pahuh ka sorkar pdeng ia ka sorkar jylla hynrei ka jingbym lah ka sorkar jylla ban pynbiang ia ki jingdonkam ha kaba iadei bad ka pisa pilain ka lah ban dei kane ka daw, kaba pynlong ia ka sorkar pdeng ban kham phikir ban nym ai pisa pathar.
“Ngim da tip thikna ia ka daw, hynrei lehse kawei kaba kongsan ka long namar ba ka sorkar jylla kam shym la lah ban bud ia ki kyndon ba ka sorkar pdeng ka la buh", la ong u Bah Lyngdoh.
U la ong ba kiwei kiwei ki jylla ka rukom pyniaid ia ka pisa ka kham biang bad haba pynshong nongrim na kane, ka sorkar pdeng ka la buh ia u diengkot ha ka rukom ai bhah pisa.
Halor ka jingkylli ba u Myntri Rangbah u la kam ba ka jylla ka pahuh pisa, u Bah Lyngdoh, u la ong ba ka long ka bym lah sngewthuh ha kano ka rukom ba u Myntri Rangbah u kop sarong haba ka jylla ka iakynduh shibun ki jingeh namar ka jinghiran pisa ka jylla.
U la ong ba u Myntri Rangbah u la kob ruh ba un batai ia ka jingpahuh pisa lada ki nongialam ka BJP ki kwah ban leit shah hikai ha u.
“Hynrei ngim kwah ban iania ia kane namar ba u myntri rangbah u shu kop pia ia kaei ka bym shisha", la ong biang u president ka BJP.Shillong, 7 Iaiong:Kumba ju long ha ki snem kiba la leit noh ia ka kam pynrung kyrteng thep vote bad ia ka jingsngap jingujor ha Shella bad Sohra la leh hi da u BDO jong ki Block, ia ka Sohra la ju leh ha Laitkroh C& RD Block katba ha Shella pat la leh da u BDO ka Sohra, hynrei mynta ka kynti ka jingpynlong kyrteng thep vote ha Sohra bad Shella la sdang ban leh noh ha ophis u SDO (Civil) Sohra Civil Sub Division.
La iathuh ba u SDO (Civil) ka Sohra uba dang shu wan ban shimti thymmai ia ka kam hadien ka jingshah pynkynriah kam noh jong na Amla rem Sub Division hadien ba la mih ka jingpyrshah kaba bun na ki paidbah, u Ganshyam Das, IAS , la iathuh ba u la leit shim noh ia baroh ki phom pynrung kyrteng thep vote na ophis u BDO Shella  baroh kiba rim bad kiba thymmai.
Halor katei ka jingpynkylla thymmai ia ka jingpynrung kyrteng thep vote ha Sohra, u MLA ka Sohra u bah Titos Chyne u la pyrshah jur bad u la ong ba ia ka hearing, pynrung kyrteng thep vote dei ban pynlong beit sha manla ki shnong kumba ju long ha ki por mynshuwa, dei ban leh ia ka hearing sha manla ki shnong ym ha Sub Division.
Kumba long haduh mynta u bah Titos u la ong ba la sdang ban sam ia ki phom lyngba ka ophis u SDO bad don ruh kiba la dep ban pynpoi ia ki phom ba la dep pyndap, bad ki ban sa shah khot hearing.
U nongmihkhmat ka Sohra u la pynpaw ia ka jingsngew lyngngoh halor katei ka jingleh khyllah ka Sub Division Sohra tang mynta, ha kaba baroh shi katta ia katei ka ka la ju leh beit ha ophis BDO , katba mynta pat ha Sub Division.
Shillong, 7 Iaiong:Ki kam pynrung kyrteng ia ki 8 ngut ki briew na ka shnong Lyngkhat haduh mynta mynne la ia kren tang ha ki sengbhalang, ki bor pyniaid distrik, ym shym la ioh sngew eiei, aiu ki trai shnong ki don ban kren halor kitei ki 8 ngut kiba ki sengbhalang ki pyrshah ban pynrung kyrteng thep vote ia ki na ka shnong Lyngkhat , kaba la khot ia ki da u Deputy Commissioner ka East Khasi hill ha karma treikam jong u.
U Rupang mynta ka sngi u la ioh ban ia kren bad u Sordar ka Raid Lyngkhat u bah KK Tangsong, ban ia kren halor kitei ki 8 ngut ki briew kiba kwah eh ban rung kyrteng thep vote na ka shnong Lyngkhat.
Katkum ka jingiakren bad u sordar ka Lyngkhat u la iathuh ba kitei ki phra ngut ki briew ki dei kiba ki paidbah nongshong shnong, ki la kyntait ia ka jingkwah pynrung kyrteng thep vote jong ki na ka shnong Lyngkhat.
U la ong ba ki nalor kitei ki phra ngut ki don bun ki bar jylla ki bym dei khasi, hynrei kim shym la ong eiei bad kim shym la patiaw ia ka jingioh rung kyrteng thep vote namarba ki sngewthuh ba haba la dei ka por bad haba ka shnong ka la sngewbit ia ki ban pynrung kyrteng ka shnong kan leh hi ia kaba donkam , bad katei ka jingbym patiaw jong ki u la ong ba ka pyni ba ki kwah ban ia treilang bad ban iaid ryngkat ryngkat bad ka shnong khlem da khohreh than eh.
U la ong ba bun ki briew ki bym dei khasi ki dei kiba la sah da ki pateng jong ki ha ka shnong Lyngkhat, hynrei katba ka shnong kam pat ibit ia ki ki iai shah, bad u la kam ba ki la ong ia ka shnong ba kan leh bad kan peit ia kaei kaba donkam, hynrei tangba kiba la ioh ban shong ban sah ban rep ban riang kim pat khohreh than ia kata ka pynrung kyrteng thep vote kan bym pat ibit ka shnong.
U bah Tangsong u la ong ruh ba ha ka jingshisha ki la dei da kiwei pat ki bym dei khasi na ka shnong Lyngkhat kiba donhok ban dawa kyrteng thep vote namarba ki la sah slem naduh ki pateng ba mynshuwa jong ki, hynrei kaba pynlyngngoh u la ong ba ka dei ka jingkwah eh pynban kitei ki 8 ngut ki briew kiba dang shu wan sah dang katto katne por, kiba don hapoh ka jingialam u Mintu Gauri.
U sordar u la ong ba ha ka jingshisha utei u Mintu Gauri um dei uba la kha la pun ha ka shnong Lyngkhat, hynrei u parad jong u , (kpa jong u kpa jong u) u dei uba la wan nyngkong eh na katei ka ing ha ka shnong Lyngkhat bad u la shong kurim ia kawei ka kynthei khasi kaba dei na ka jait Khongji, katba u kpa trai jong u pat u shong kurim ia ka bym dei khasi bad utei u Mintu ruh u shong kurim ia bym dei Khasi , kaba u la wanrah na Assam.
Katkum ka jingiakren bad u Sordar u la ong ba katei ka jingkwah pynrung kyrteng kyrkieh kitei ki 8 ngut , ka pyni ba kim mon ban ia treilang bad ka shnong, ne ka don eiei ka daw  kaba sha lyndet kaba ki kwah ban pynthikna noh ialade kloi kloi ba ki dei na Lyngkhat.
Halor ka jingkwah kitei ki phra ngut ban rung kyrteng kaba la pyrshah da kiba bun balang kumjuh ki sengbhalang, ks sorkar ka la thaw ia ka komiti tohkit da ki majistor , bad halor katei ka komiti tohkit da ki majistor u sordar bah K.K Tangsong u la ong ba ka Lyngkhat ka kwah ba ki majistor haba ki tohkit ia katei ka kam  ki dei ban tohkit ruh na ki bor shnong ne ki bor Raid.
Shillong, 7 Iaiong:Ki 14 ngut ki nong bylla bar jylla ki la iap ei, namar ba ki la tah ja miet da u soh uba long bih, ha ka jaka sah bylla jong ki.
Katei ka jingjia ka la jia ha ka miet sngi u Blei, hynrei la lap ia kitei ki 14 ngut kiba iap ioh thiah ha ka step lah sngi u Blei ha ka jaka sah bylla jong ki.
Katei ka jingjia ka la jia ha ka jaka kaba ki khot ka Wah umphum, kaba jgnai tang 15 kilomitar na Saipung, ka jaka ba kitei ki 14 ngut ki la trei shna jingkieng.
Kitei ki 14 ngut ki pyntrei ia ka kam jong u  bah SW Marwein u kontraktor uba pyntrei ia ka surok na Saipung sha Thruk, bad ki dang  trei ia ka jingkieng kaba don ha ka wah Umphum.
Ki 14 ngut ki la iap hadien ba ki la bam ia u soh uba ha ka ktien Pnar ki ju khot u Soh ‘Ptah’ uba dei u soh uba mih na uwei u diengbah uba ki khot u dieng Ptah, uba dei u dieng uba long bih, ha kaba da ka snep jong une u dieng la ju pyndonkam ban pyniap dohkha, iathuh ki riew rangbah katei ka thain.
Katba ki don pat kiba khot ia utei u soh kum u ‘Khuaitur’.
Kitei ki 14 ngut ki dei kiba la tip kyrteng kum u  Jahirul Haque 22 u khun jong u Jahan Ali na Chapar Golaganj, u Md.
Inamul Haque 29 khun jong u Sahabuddin na Uchita, Golaganj, u Md.
Mafigul Haque 21 khun jong u Mayajuddin Sheikh na Dakshin, Golaganj, u Md.
Mansur Ali (Babuda) 36 khun jong u Amar Uddin na Uchita Golaganj, u Md.
Karim Uddin Ahmed 18 u khun Jong u Faqur Ali na Golaganj, uMajimur Ali 18 khun jong u Gomir SK na Chapar Baligan, u Md.
Sopikul Ali 19 khun jong u Exyakub Ali na Baushmari Balayan.
U Md.
Hachen Ali Sk 19 khun jong u Md.
Nasiruddin SK na PS- Tamarhat.
U Md.
Moni Hussain 44 u khun jong u Kaju SK na Chaparwalaganj,Golaganj.
Md.
Mazid Ali 22 khun jong u Sahabuddin SK na Bhatipetla PS- Tamahat.
Md.
Shohidur Hussain 21 khun jong u Nazur Ali  na Golaganj,Md.
Jahirul Haque 23 khun jong u Sared Ali Munshi na Chapar Malajan Golaganj.
u Md.
Jahirul Haque 23 khun jong u Sared Ali Munshi na Chapar Balajan Golaganj,u Md.
Minal Haque 19 khun jong u Md Taser Ali  na Motajhar Golaganj, baroh ki dei ki khar muslim lait noh tang u  Amal Mani Das 23 khun jong u Parimal Mani Das na North Raipur Pt-1 u ba dei u khar Hindu baroh kine ki deina Dhubri District jong ka jylla Assam.
Ia kine ki metiap la aiti sha ki pulit Assam kiba wan shaw ia ki mynta ka janmiet  ba kin aiti sha kiba haing hasem jong ki.
U nongialam bylla ia kitei ki 14 ngut u Sordar Abul Ali u la ong ba haba u peit ia katei ka jingjia u iohi shisha ia ki 14 ngut ba ki thiah iap hajuh bad uta u soh uba ki ia bam ruh u dang sah sa khyndiat ha dabor ba la dep khleh piat bad soh mynken, “Ka lah ban dei ba ki iap na kaba bam ia uta u soh, hynrei ha ka jinglong briew ka wan pat ka jingpyrkhat ioh ka dei da kumwei, wat la katta ruh ngi hap ban ap ia ka kaiphod tohkit ki pulit" ong utei u sordar ba ialam bylla ia ki 14 ngut.
Ki khubor pulit ki la iathuh ba haduh mynta ki pulit kim pat lap kano kano ka dak suba sniew, ia ka jingiap jong kitei ki nongbylla hynrei kin sdang ia ka jingtohkit jong ki hadien ba la ioh ia ka kaiphod halor ka jingek samin ia ki met iap jong kitei ki 14ngut.
