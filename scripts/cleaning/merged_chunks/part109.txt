Ia kine ki kol ka Lajong la thep da u Henry Nongneng 16′, Sangti Janai Shianglong 22′, Batskhemlang Jyrwa 27′, Benjamin Diengdoh 42′, Abhay Chettri 82′ bad u Glennys Godfrey Lynrah 89′.
Ha ka jingialehkai Quarter Final jong ka Champions League hynnin ka miet, ka Barcelona, ka la jop da 1-0 ia ka Manchester United, lyngba ka jingbakla jong u nongialehkai ka United, U Luke Shaw, ha kaba ula pyndei da ka khlieh bad ka bol ka leit beit beit ha U Luiz Suarez jong ka Barcelona bad ula ioh ban pynrung jar syndon.
U Luiz Suarez, uba dang pynrung jar ia ka kol sha ka liang jong ka UnitedHa kaba sdang la shim ba katei ka dei ka kol, kaba offside, hynrei kham hadien lyngba ka VAR, la pdiang ba ka dei ka kol kaba biang bad la ioh thep ha ka minit kaba 12 jong ka jingialehkai.
Ha kawei pat ka jingialehkai ka Juventus, ka la ia khaid da 1-1 pyrshah ia ka Ajax.
Ha katei ka jingialehkai Quarter Final, la ioh thep da U David Neres ha ka minit kaba 46 na ka liang ka Ajax, katba ia ka Juventus, la ioh thep da U Christiano Ronaldo ha ka minit kaba 45.
Shillong: Hadien jong ka sor guwahati bad bangalore sa ka shillong kala thmu ban pyn kamai noh da ki bike thuk thuk namar ka jingjur palat jong ka jingdheng kali bad shen kin sa pyntrei kam noh ia kane.
Ia ka jing pynrung kyrteng la sdang bad iaid shakhmat mynta bad ki ba kwah ban pynrung kyrteng kin hap ban download da ka app & sa register yn khot ruh da ki “captains" ia ki ba niah.
Ka jingthmu jong kane ka long ban iarap ia ki paidbah ban poi kloi sha ki jaka baki mut leit bad kan long ruh kum ka lad ban ioh kam ioh jam ki paidbah la ong U Jeetesh u ba dei regional manager.
Ki paidbah kin hap ban download da ka RAPIDO MOBILE APP na ka bynta ban book ia ki bike haba ki donkam leit jingleit bad ka dor kan Rs 15 tyngka bad sa Rs 3 per km katkum ka jing jngai ka jaka leit.
Ka dor katno man ka 1 kilometre??.
Shillong: Mynta ka sngi, ka 11 tarik Iaiong, ki paidbah nongthep vote ka jylla kiba don 19 lak ngut tam kin jied ia ki ar ngut ki kyrtong ban phah sha ka Lok Sabha napdeng kiba bun ki rang iakhun.
Kin jied uwei na Shillong bad uwei  na Tura parliamentary constituency.
Ha kane ka kynti, ki don 19,11,369 ngut ki nongjied ne nongthep vote haduh u Kyllalyngkot ba la dep mynta u snem.
Na kine, 11,95,662 ki dei ha Shillong Parliamentary constituency katba 7,15,07 ngut na Tura Parliamentary constituency.
Kane ka mut ba ka la don ka jingkiew kaba 40 hajar tam na u snem ba la dep, kaba long 18,92,716 ngut.
Ki don baroh 3167 tylli ki jaka thep vote ne polling station ha baroh kawei ka jyllla.
Ha Shillong kiba iakhun ki long  u Dr Jemino Mawthoh ha ka shap ka Bom na ka kynhun ka Meghalaya Democratic Alliance (MDA), u Bah Vincent H Pala na ka Congress, u bah Sanbor Shullai na ka BJP, katba u bah THS Bonney , bah Samuel Hashah bad u bah Phira Rani kum ki kyrtong shimet.
Na Tura kiba iakhun ki long ka Agatha K Sangma na ka shap ka NPP kaba iakhun na ka kynhun MDA, u Mukul Sangma na ka Congress bad u Rikman Momin na ka BJP.Nongstoiñ: Ka KSU Maw shynrut Circle myn hynnin ka sngi lyngba ka kylla miet operation team kala leit ban khynra ia ki bar jylla ha ki lai tylli ki shnong ka Nongmessei, Nongjri bad Mawdonlang ha kaba kala lap da ki phew ngut ki bar jylla ki bym biang kot biang sla.
Katkum ka kyrwoh khubor na u Samla Ulysis Ryntong General Secretary ka Seng la ong ba kitei ki bar jylla kim shymla don ia ka work permit bad labour license bad kim lah ruh wat ban pynshisha ia lade ba ki dei ki nong India.
Shuh shuh la ong ruh ba ha katei ka jingkhynra ka Seng ka la lap ruh ba ki bar jylla kila ialam lang iala ki jong ki lok bad ki khun bad ka seng ka suba jur ba kitei ki dei ki phetwir ki bym hap ha ka NRC list bad ki la wan riehtngen noh shane ban ioh shong shnong shong thaw.
Ha kajuh ka por ka seng ka kyntu ia ki contractor ba kim dei ban wan ialam da ki nongwei ha kaba iadei bad ki kam kiba ki khasi ki dang lah ban trei ne dei ban pynbiang ia ki kot ki sla kum ka work permit ne labour license katkum ka aiñ 1979 interstate migrant workmen act namar ioh lehse ki dei ki riew sniew kiba wan riehtngen ha ka jylla jong ngi kaba buh jingma pat iaki jaitbynriew.
Nongpoh: U Baljit Sing Tediwal, u trai jong ka M/s Meghalaya Service Station, ka Petrol Pump kaba don ha Khanapara, Ri Bhoi, u la ujor da ka ejahar sha ki Pulit ka Khanapara Police Station, da kaba kynnoh ruh ba myn hynnin ka sngi ha ka por 3:30 baje janmiet, ka kynhun ki Pulit Enforcement na Kamrup, Assam, ki la wan ha katei ka Petrol Pump jong u bad ki la shoh ruh ia uwei na ki Driver Trok haduh ba un da mynsaw jur.
Haba iadei bad katei ka ejahar da utei u trai Petrol Pump, ki Pulit ki iathuh ba utei u Trai jong katei ka Pump, u la shu wan ujor, hynrei um shem la lah ban pynshisha ia ka number jong kata ka Trok bad ia ia kyrteng jong uta u draibar, uba la mynsaw na ka jingshah shoh.
Hynrei watla katta, ngim shem la khein sting, hynrei ngin iai pynlong ia ka jingtohkit bad peit lyngba ki kor CCTV, khnang ba baroh ki jingshisha kin sa paw bad ruh ban kem ia kita kiba donkti.
Nongstoiñ: Ha kawei ka jingjia aksiden kali kaba la jia myn hynnin ka janmiet kawei ka trok 12 taiar kaba don ia u number UP 15M 8373 bad kaba kit ruh ia ki nar post ding ilektrik kala kylla noh ha kawei na ki jaka kaba la tip kum ka Jaidohkroh Nongspung West Khasi Hills District.
Katkum ka tyllong khubor bala ioh la ong ba katei ka jingjia kala ha kapor kumba 2:30 PM bad la ong ruh ba katei ka trok ka dang wan na ki thain Shillong bad thmu ruh ban leit sha Riangdo mar ia poi ha katei ka jaka kala leit ban tynrah ia ka kynroh jong katei ka surok ha kaba u nongbud jong katei ka trok u la mynsaw jur.
Utei u nongbud u dei u bala tip kyrteng kum u Anil Kumar 29 snem na ka Grampipripura jong ka Itwana Diatrict UP bad la pynkit noh ia u sha NEIGRIMS Hospital Shillong katba u Omirsingh Yadav 26 snem u ba na Gramprathipur, Menpuri District UP u ba dei u nongniah u la mynsaw malu mala.
Katei ka jaka ba khyllem katei ka trok kadei ruh ha kajuh thik ka jaka kaba aksiden ka trok kaba kit ia ki nongleit jingiaseng Synod kaba la shim ruh ia ka jingim jong kiba bun ki mynsiem briew kiba shong halor ka trok.
Shillong: Da ki spah tylli ki iing, ki la julor na ka jingkhie eriong hynnin ka sngi.
La iathuh ba ha ka por kumba 7baje eiei mynstep ka eriong kala khie ha ka sien kaba 2 ha ki bynta jong ka Rongjeng bad julor bun tylli ki ing ki skul.
Katkum ka jingai jingkhein ba la ioh lum la ong ba bun ki jaka kiba shah ktah kiba kynthup haduh 11 tylli ki skul, 545 ki ing briew bad 21 tylli ki shnong.
Dang ha ka 4tarik U Iaiong, katei ka thain ka mad iaka tei kajuh ka jing jia bad na ka liang u deputy commissioner u Swapnil Tembe ula ong ba ka jing ai jingiarap ka dang iaid shakhmat halor katei ka jingjia bad ia ki polling station la rah noh sha Pakregre UP skul na Pakregre LP skul.
Ka seng ki samla pule ka North Eastern Hills University Students’ Union (NEHUSU) ka la kyntait ia ka jingkynnoh ba ki dkhot kila don kti ban thaw jingkulmar ha Tura Campus bad kawang maw ïa ka ïing sah ( quarter) jongu Pro Vice Chancellor (PVC) ka University u G Singhaiah kaba don ha Tura, West Garo Hills.
Haba pynshai bad kyntait halor kane ka jingjia, ka NEHSU ka la ong ba ka jingkynnoh ka dei kaba bakla bad ka bym lah ban pdiang.
“Lada kita ki nongbylla ki kam ba ngi la shoh ia ki, ki dei ban sei ki jingshisha ki medical report ban pynshisha ia kata.
Ngi shim ia kane ka jingleh kynshlein ia ki kynthei ka dei ka kam kaba khia bha bad yn ujor ejahar ruh ia kine ki runar", la ong ka seng.
Ha kajuh ka por, ka la kynnoh ba ha ka jingshisha, ki dkhot ka NEHUSU ki leit iaid ha ka por janmiet ha ka 7 tarik Iaiong ha ka por  1:30 pm eiei bad ha kane ka por, ka President ka NEHUSU ka samla Genuica Majaw ka la leit ban iaid ha campus bad ha kane ka por, ka la shah leh kynshlein pynban ha ki nongbylla kiba trei ha katei ka jaka bad halor kane, ka la iathuh sha ki dkhot ka seng, ha kaba ki la leit ban kren ia kine ki nongbylla  ba kim dei ban leh khlem akor.
Ka NEHUSU ka la kam ruh ba ki dkhot ka seng ki la shah pynbor ban kam ba ki la kawang maw ha ki bor pyniaid ka Campus ha ka por janmiet por 6:pm eiei kiba la wan lymbung da kaba pyntieng ia ki dkhot ka seng ha kaba u Proctor ka NEHU Tura campus u la maham ia ki ba lada kim mih na Guest House por janmiet, kin sa shah hiar thma ha ki runar.
“Namar ka jingtieng, ki dkhot ka NEHUSU ki la kyrpad ia ka bor ba dei peit ka NEHU ban shah ia ki ban sah ha Guest House ha katei ka miet bad ngi la ong ba ngin mih noh lashai mynstep hynrei shwa ban mih na Guest House, u Proctor u la beh ia ki dkhot ka NEHUSU bad phah sah tang ia ka  president marwei ka riew kynthei.
Dei tad hadien ba ka la iam namar ka jingtieng, katto katne ki nonghikai kynthei kila tuklar bad kyrpad ia u Proctor bad u PRO VC Tura ban shah ia ki baroh ban sah ha katei ka miet", la kam ka NEHSU ha ka kyrwoh.
Hynrei ha kajuh ka por, ki nongkitkam ka NEHUSU kila sngewsih haba u PRO VC ka NEHU Tura, u la wan sha Guest House bad kyntait ban ia khublei kti da kaba ong, “Ngam kwah ban ia khublei kti ia ki jait briew kum jong ma me" bad haba ki dkhot ka NEHUSU ki kylli, ka mut aiu ia kane ka jingkren jong u, u ong biang “Nga tip ia ki jait briew jong me" bad u phet noh, la kam ka NEHUSU ha ka kyrwoh.
Ha kajuh ka por, ka NEHUSU ka la kam ba kan ujor ejahar pyrshah ia u Proctor ka NEHU Tura na ka bynta ka jingpyntieng ia ki dkhot ka NEHUSU bad ruh pyrshah ia u Pro VC ka NEHU Tura uba la pynmih kyntien iapher jaitbynriew.
Ka NEHUSU ka pynrem ia ka jingkynnoh ba la leh da ka bor pyniaid ka Administration ka NEHU Tura Campus, pynkut ka kyrwoh na ka seng.
Ka NEHUSU ka sngew ba kum kane ka jingkynnoh pyrshah ia ki, ka dei ka jingthmu ban pynkbum ia ka sur jong ki samla pule kiba iakhun ia la ki hok jongki khamtam ia ki jingeh ba ki samla pule ha  Tura Campus ki iakynduh.
Ka la ong ba katkum ka jingtip jongki, ki don katto katne ki department kiba shim klas ia ki shynrang ha Boys Hostel bad kawei kaba sngew pang met ka long ba ki shynrang bad ki kynthei ki hap ban leit paiñkhana ha kajuh.
Ka la ong ruh ba ki samla pule ka NEHU Tura Campus ki hap ban iaid palat ia ka 20 kilometer haba donkam ban shon kot, thied khulom thied kot sada, xerox ne stationery.
Ka la kam ba u Pro VC Tura ha u snem 2017 u la pynthikna ha ki nongialam ka NEHUSU bad ki samla pule ka Tura Campus ban shna noh ia ka dukan hynrei haba kylli ia kane, u Pro VC ka NEHU Tura u la kyntait ban don kano kano ka jingshna dukan na ka bynta kane ka jingthmu.
“Ka NEHUSU ka buh jingkylli ia u Pro VC ka NEHU Tura kumno kat ka skulbah kam don wat tang ia ki dukanstationery", ka la ong.
Lah ban kdew ba ka la mih ka jingkynnoh pyrshah ïa ki dkhot ka North Eastern Hill University Student Union (NEHUSU) ba ki thaw jingkulmar ha Tura Campus bad kawang maw ïa ka ïing sah ( quarter) jongu Pro Vice Chancellor (PVC) ka University u G Singhaiah kaba don ha Tura hi, West Garo Hills.
La kynnoh ba ki dkhot ka NEHUSU kiba don kumba 9 ngut ei ei ki la shoh ruh ïa 7 ngut ki nongtrei bylla kiba trei hapoh ka phyllaw (Campus) jongka University.
Kat kum ka jingïathuh ki bor pynïaid ka NEHU-Tura Campus, ïa kine ki 9 ngut ki dkhot ka NEHUSU la ai jaka sah ha Guest House jongka University hadien ba la wan pan bad kyrpad da u President ka Post Graduate Student Union (PGSU), NEHU, Tura Campus.
La ïathuh ba ki samla pule shynrang jongka Nokrek Boys ki pyntip sha u PVC halor kane ka jingjia.
Haba u PVC u la wan phai u la ïakren bad kitei ki nongbylla ba la shah shoh bad mar mar u la pyntip ïa ka jingjia sha u SP ka West Garo Hills u Dr MGR Kumar.
Hadien kane ki pulit ki la wan poi ha katei ka Campus bad ïakren pynbeit ïa kane ka kam.
Nalor kane la pynlong ruh ka jingïakynduh lang da ki nonghikai, ki dkhot ka PGSU bad rai ban phah mih noh ïa ki dkhot ka NEHUSU na katei ka Guest House.
Halor kane ka jingjia ki bor na Tura Campus ki la rai ruh ban pyntip ïa kane ka jingjia sha ki bor ba halor ka NEHU.Ki seng bapher, ki la pynlong ia ka jingshong kyrain mynta ka sngi ha ka nongbah Guwahati, halor ka jingshah shoh jong uwei U Muslim, ha Biswanath (Assam).
U Shaukat Ali, ula shah pynbor ban bam ia ka doh sniang, kaba dei ka doh kaba la khang ia ki Muslim ban bam.
U Shaukat Ali, u dei uba shong ba sah ha Assam, la sawphew snem ka rta bad u don ia ka dukan ja, ha kaba ka jyntah doh masi, ka dei kaba u da shet bang bha, hynrei U Ali, ula shah shoh ha ban da jem bad ia ka dukan jongu, la pynjot pynpra da ki riew runar ha  Biswanath district.
Katei ka jingjia, ka la paw shabar, haba la pyni paidbah ia ia video halor ka jingshah leh niewbein, U Ali, uba 63snem ka rta.
La pyni ba la ker sawdong ia U Ali, da ki 25-30ngut ki briew bad la iohi ha kawei ka dur, ba la pynbam im ia ka dohsniang, ha kaba la hukum bad ong “Bam im ia kato ka doh bad nguid tylli ia ka".
U Ali, u dang im ha ka jingsyier mynsiem ha kine ki sngi, ha katei ka jaka, kaba ula im la 35snem kynthih bad u iathuh ba wat hadien lai sngi, ba ula shah shoh shah bom, hynrei ki dang don sa 15ngut ki samla shynrang, kiba dang leit wad ia ka doh masi, kaba u buh ha katei ka dukan.
Shillong:  Ka Hill Farmers Union (HFU) ka ban jur ia ka sorkar ba kan pynkloi ban phah ia ki jingai jingiarap sha kito ki nongrep kiba la shah ktah ha ka jinglynshop jong ka bor mariang ia ki jingthung jingtep jongki ha kylleng ka Ri Khasi.
Ha ka juh ka por ka seng ka  kwah ba ka sorkar kan pyllait noh ia ki jingiarap sha kito kiba la shah ktah ha ki snem kiba la dep ryngkat bad ka jingai jingiarap kiba la shah pynjulor mynta u snem.
Ka jingiarap kam dei ban long kum ka jingibein ia ki nongrep haba ai jingiarap.
Kaba mut haba ai jingiarap ym dei ban ai jingiarap tang 100 ne 200 tyngka dei ban ai katkum ka jingjulor jong ki mar rep.
Ha ka juh ka por la dawa ba ka sorkar ka dei ban pyntreikam noh ia ka crop insurance scheme khnang ba ki nongrep kin ioh jingmyntoi haba don kiba kum kine ki jingjia kiba ka bor mariang ka lynshop ia ki jingthung ki nongrep jongngi.
Shuh shuh na ka liang jong ka seng ka kwah ba ka sorkar kan wanrah noh ia ka farmer commission kumba la dawa ha ka jingialang jong ka farmer Parliament.
Man ka snem ka ju don ka jingpynjulor jong ka bor mariang ia ki jingthung jingtep jong ki nongrep khamtam ha kum kane ka por slap bad mynta u snem ruh la sakhi ia kiba bun ki shnong kiba la shah ktah ha ka jinglynshop jong u Phria ha kylleng ka ri Khasi.
Kumta lada ka sorkar ka sngewkhia shisha ia ka rep ka riang kam dei ban shu kren tang da ktien, hynrei ka dei ban pyni noh da ki kam ym dei ban shu kren ba ki sngewkhia bad kwah ban kyntiew ia ka rep ka riang namar tang ka ktien kan nym myntoi lada ym leh da ki kam, ong ka kyrwoh na U Bah  Commander Shangpliang, President HFU Central Body.
Ka  Election Commission mynta ka sngi, ka la khang pyrshah ban pyllait ia ka phlim kaba pyni shaphang ka jingim jong U Narendra Modi, kaba la ak da U Vivek Oberoi.
Katei ka dei ka phlim, ka ban pyllait paidbah lashai ka sngi.
Ka komishon, ka la rai ruh ban thaw ia ka komiti ban khlieh da u nongbishar ba la shongthait jong ka  Supreme Court, halor ki jing ujor bapher, kiba iadei bad ka jingthaw ia katei ka phlim, khamtam ia ka bynta jong ki arngut ki nongshim bynta kiba la tip kum ka NTR Laxmi bad U Udyama Simham.
Ka hukum jong ka Election Commission, ka dei hadien khyndiat kynta ba ka censor board, ka la mynjur ban pyllait paidbah ia katei ka phlim.
Ka Citizenship (Amendment) Bill, kaba la dep mynjur  da ka  Lok Sabha, ha ka jing shon dorbar kaba ladep, ka ailad ia ki riewngeit  Hindu, Sikhs, Buddhists, Jains, Parsis bad ki Khristan kiba  na Afghanistan, Bangladesh bad  Pakistan ba kin wan phai biang sha ka Ri, hynrei ha ka  mat ilekshon lane ka Sankalp Patra jong katei ka seng, kaba la pynmih ha ka Lah Sngi U Blei, la weng noh ia ki Khristan bad ki Parsis na katei ka thup bad la pynrung tang ia ki Hindu, ki Jains, ki Buddhists, ki Sikhs kiba shah leh niewbein ha ki ri kiba marjan ba kin ioh ia ka hok jinglong nongshong shnong jong ka India".
Ka Indian Express, kaba pynmih ia katei ka khubor, ka kam ba ka la kren sha ki nongialam jong ka seng BJP, halor ka jing pynjah ia ki ar tylli ki jait niam bad kham hadien, la pynrung ia ki Khristan, hynrei la nang pynjah pat ia ki riewngeit Parsis.
U General Secretary jong ka BJP, uba peit ia ki rit, U Bhupender Yadav, u kam ba katei ka lah ban dei tang ka jingbakla type, hynrei ka seng kam shym pat la kylla satia ia ka rai jongka, ha kaba iadei bad ka jingai lad ia kitei ki jait niam bapher, ba kin wan buhai shnong sha India.
Jowai: Ka jingtih bad shalan tuh ia u Mawshun (Limestone) lyngba ka Surok Dawki-Jowai Road NH40-E, ka la long kaba jur bha mynta, wat ha ka por mynsngi mynshai ruh kim salia shuh, wat hadien ba ka sorkar na ka por sha ka por ka la maham tyngeh ban pynshitom jur ia kiba donkti ban tih bad shalan tuh ia u Mawshun na Jaintia Hills sha Bangladesh.
Kat kum ka jingioh jingtip jong ka seng Jaintia Student Union (JSU), ba ia kane ka kam ki nonglehtuh (illegal limestone trade), ia kane ka kam dei lyngba ka jingiarap na u Forest Ranger bad DFO ka West Jaiñtia, khnang ba kin ioh myntoi ialade shimet.
Ka JSU lyngba u President jong u samla Lawyerson War, u la ong ba ki don 10 haduh 15 tylli ki par tih Mawshun beaiñ ha ki bynta bapher bapher jong ka shnong Nongtalang, kumjuh ki par tih maw kiba la rim kiba la shah khang naduh mynshwa hynrei ka jingtih maw ka dang iai bteng haduh mynta khlem da ioh bor ne jingtip na ka Meghalaya Minor Minerals, Concession rules, 2016.
Sa kawei ka jingleh tuh hangne ka long jingleh tuh ia ki shalan kiba la tip ruh kum ki (Incidental Challan) kiba la issue ka ophis u DFO, kiba la jia na ka por sha ka por, ia kine ki shalan la pynpoi na  East Jaiñtia Hills District sha West Jaiñtia ha kaba da ka juh ka Challan kiba ym shym la thoh ia u number kali la pyndonkam bad die ha ki thaiñ Nongtalang, kane ka iarap ia ki nongtih bad challan beaiñ ia u Mawshun bad ia kane la leh ha ka paw.
Ka seng ha ka jingiakynduh bad katto katne ki trai par Mawshun ne ki nongtrei bad shalan Mawshun kiba dei hok ban trei ne kiba la ioh ia ka License par tihmaw (legal Mine Owner) ki la pynpaw ia ka jingsngew bynniaw halor kane ka jingleh tuh da ki briew kiba kwah ban shim kabu.
Ha ka jingshisha na ka liang jong ki bor District Administration ki la tip bad iohi ia kane kam lehtuh, hynrei ym shym la don kano kano ka dak ba ki la leh ne pynshitom ia kine ki nongkhaiï Mawshun Beaiñ.
Ha ka jingiadei bad kane, ka JSU na ka bynta ka jingbha jingmiat kiba bun balang bad khamtam ban iada ia ka Mei mariang  bad ban pyniaid beit pyniaid ryntih ne ban pynduh ia ka jingtih beaiñ ia ki mar pohkhyndew hapoh ka jylla ka seng kan dawa na ka sorkar ban shim khia ia kane ka kam ban khang noh syndon ia kitei ki nongkhaï Mawshun beaiñ bad dei ban pynshitom ia ki katkum ka kyndon aiñ Section 21(5) jong ka MMDR act.
Na ka liang ka seng ka la ong ba kan ym shong kli kti hynrei kan iai buddien ia kane ka kam bad kyntu ruh ia ka sorkar ban shim khia bha ia kane kam na ka bynta ka jingbha bad jingiohnong jong ka jylla hi baroh kawei bad khamtam ban iada iaka mariang hangne hapoh ka jylla hi baroh kawei.
Shillong: Kawei ka longkmie ka ba tip kyrteng kum ka Aibullin Mylliem kaba shong ba sah ha ka Shnong Kut, kaba hap ha Mawryngkneng ka la kynnoh  pyrshah ia u Sordar shnong u  ba kyrteng u Chesterwell Sohtun  lem bad ar ngut ki paralok jong u, u Pynshailang  Lawai bad u Shran Sohtun ki  la thang ia ka ing jong ka.
kat kum ka jing iathuh kane ka longkmie ka ong “U sordar chesterwell sohtun ryngkat bad ki paralok  jong u ki bakyrteng  u Pynshailang Lawai bad U Shran sohtun ki ba shong ba sah ha katei ka shnong, ki la leit sha ka iing sah jongka, ha ka 6tarik Iaiong 2019 ha ka por 6:00baje janmiet, da ka jing thmu ba sniew  bad namar ba ka don marwei ka la sheptieng bad ka la phet noh na ing lajong bad leit sha ing kmie, ka kong Elphrida Mylliem kaba sah ha ka juh ka shnong, hynrei la iathuh ba ha ha ka por 10 baje mynmiet, uwei na ki para marjan, ula wan mareh sha ing ka kmie jong ka bad iathuh ba la don ba thang ia ka ing.
Ha ka 7tarik, katei ka longkmie, ka la leit sha ing bad ki la lap ba baroh kaba don ha ing ki la ingkhong lut bad la kylla dpei lut.
Shillong:  Bun ki paidbah ki jied ia ki MP ne MLA ne MDC da ka jingsngew ieid ne sngew shem mynsiem hynrei ka la dei ban pynkylla ia kane ka rukom jied ia ki nongthaw ain.
U myntri sorkar barim ka jylla u bah Robert G Lyngdoh haba pyni nia ha ka jingiathir halor ka jingjied ia ki nongthaw ain mynta ka sngi, u la ong ba ki paidbah kila dei ban kylla ka rukom jied ia ki nongthaw ain bad u sngew ioh mynsiem haba u ioh sngew na ki samla ba kin jied ia ki nongthaw ain da ka jabieng (intellectual) ym da u dohnud (emotional).
“Ka donkam ban ai ka jingshai sha ki paidbah ba kin sngewthuh ba ka kam ban jied ia ki nong thaw ain, ka dei ka kam lajong jongki, ki dei ban sngew trai bad hangta ki paidbah kin nym jied shuh tang ba iadei parakur ne ba iadei paralok", la ong u bah Robert.
Ula ong biang, “Bunsien ki briew ki thep vote da ka jingsngew (emotional), ym da ka jabieng (intellectual).
Kim ju pyndonkam ban pyrkhat  shwa ban jied ia ki nongthaw ain".
U bah Robert u la ong ba ka jingbym pushe ki paidbah, ka la pynshlur ia ki politishian ban kamai spah khlem nongrim.
“Ki mat elekshon ne manifesto tang hadien ba la dep elekshon, ym don ba bna eiei shuh, ki paidbah kim ju kylli hi ruh ia ki kyrtong ynda kila wan biang ban pan jingkyrshan man ka san snem", la ong u bah Robert.
U la ong ba mynshwa ha ka por ba ka elekshon ka la pan ia ka spah ne ka jingdon jingem  jong ki kyrtong, la sngew tieng hynrei mynta ki kyrtong kim pyrwa eiei namar ba ki paidbah ruh kim pyrwa eiei ia ka jingkamai spah ki nongthaw ain.
“Lada u MLA u kamai 30 lak mynta hadien 5 snem, u kamai 1 klur, ki paidbah kim buh jingkylli shaei bad naei u ioh ia kane ka pisa", la ong u bah Robert.
Ha kawei ka liang, u Chief Electoral Officer (CEO) ka jylla u bah Frederick Roy Kharkongor u la ong ba ka ain elekshon ka Model Code of Conduct ka long   ban tehlakam ia ki nongialehkai ba kin kiar na kaba pyndonkam da ki rukom kiba long beain.
U la ong ba ka tnad elekshon ka la pyntreikam ia ka App kaba khot ka Citizen Vigil (CVIL) ha kaba ki paidbah ki lah ban pyndonkam da kaba thep ia ki video ne ki dur haba ki lap ne shem ia kano kano ka jingpynkhein ia ka ain elekshon.
“Haduh mynta ngi la ioh pdiang kumba 30-35 tylli bad kiba bun ki dei ha jaka sor ba pynkhein ia ka ain elekshon kum ka jingtah dur, tah poster", la ong u CEO bad bynrap, ba ym lah ban phah dur ne video kiba shu leh thok lyngba kane ka App.
U la ong ba ha kine ki sngi, ki don ruh ki briew kiba shon dur pynban ialade da kaba phah ha kane ka App bad kane ka dei ka kam biria bad kim dei ban leh ia kum kane.
“Ngi pyndonkam da ki buit stad teknoloji ban tehlakam ia ki jingpynkhein ia ki ain elekshon", u la ong bad bynrap ba ka App kan long kaba donkam bha ia ki paidbah ban peitngor ia kino kino kiba pynkhein ia ka elekshon.
Nongpoh: Ka Nongpoh Town Committee lem bad ka Dorbar Shnong Umshangling, ki la maham jur ia kito ki paidbah kiba la leit ban leit bret niut khlem da ioh jingbit, ha ka jaka theh niut ha Umshangling, namar ia katei ka jaka theh niut kaba don ha Umshangling, dei ka jaka kaba la mang na ka bynta ban theh ia ki jakhlia bad ki jaboh kaba mih na ka sor Nongpoh bad kaba hap hapoh ka jingpeit ka Nongpoh Town Committee.
Ka Nongpoh Town Committee, lyngba u Bah Rayonald Kharkamni, u la ong ba ka daw kaba la pynlong ia ka Town Committee ba kan pynmih ia katei ka jingmaham, ka dei hadien ba ki la lap ba bun ki paidbah, ki ju leit ban bret pathar ia ki jakhlia ha ka jaka hapoh Shnong Umshangling.
U Bah Kharkamni, u la ong, ha ka jingiatreilang NTC bad ka Dorbar Shnong Umshangling, kan sa peitngor ia kito ki briew kiba ju leit theh jaboh ha katei ka jaka bad lada kan lap ia kino kino kiba leh pyrshah kan sa leh da kaba tyngeh bad aiti beit sha ki bor ka Ain.
Shillong: Da ki spah tylli ki shnong kiba don ha ka thain Sepngi jong ka Dong Ri Bhoi, ki la hap ban shong dum khlem bording mynta la Lai miet kynthih, kata naduh ka miet sngi u Blei haduh bad kat haduh mynta ka bording kitei ki shnong kim pat ioh bording satia.
Katkum ka jingiathuh da ki katto katne ngut ki paidbah nongshong jong katei ka thain, ki la ong ba ka jinglip bording ha katei ka thain kam dei shuh ka sien kaba nyngkong, hynrei ki paidbah jong katei ka thain dangshen ki la mad ia kajuh hi ka apot bad khlem da tip ia ki daw hynrei ki la mad ia ka jingduh bording kaba laisngi kynthih bad kaba la wanrah jingeh shikatdei eh ia ki paidbah jong ki spah tylli ki shnong kiba don ha katei ka thain Ri Bhoi Sepngi.
Ki la iathuh ruh, ba katei ka jinglip bording, ka la ktah ia baroh ki shnong kiba don ha katei ka thain bad wat sha kito ki shnong kiba don ha khappud ka Meghalaya – Assam bad katno tam ha kaba kum kane ka por ba ka jylla ka don ia ka Ilekshon MP.Haba iadei bad katei ka jinglip bording mynta la laisngi kynthih, na ka liang u Bah Centerwell Doloi, nongialam ka FKJGP ha Ri Bhoi Sepngi, u la ong ba ka seng hi kam lah khlem da pynrem jur halor kane ka jingbym shimkhia da ka tnat MeECL ban pynbiang ia ka bording, namar kumba ka long hi ki paidbah ki la ju iai mad ia kaba kum kane ka jingeh, tang namar ka jingbym shimkhia da ka tnat MeECL.Haba iadei bad katei ka jingbym biang bording, u Bah Centerwell Doloi, u la kynnoh beit beit sha u EE ka MeECL, ha kaba u la ong ba katei ka daw baroh ka dei namar ka jingbym shimkhia jong u, namar katkum ka jingtip kaba ka seng ka la ioh jingtip na ki paidbah, la ong ba utei u EE ka MeECL, um ju shimkhia ban peit na ka bynta ban iaidbeit iaid ryntih ka bording, hynrei u kham bunkam ha ka ban peit ia ki kam lajong.
U la byrthen ruh da kaba ong, ba lada ka MeECL kam lah ban pynbiang ia ka bording ha katei ka thain, ka seng ha ryngkat bad ki paidbah kin sa pyni iala ka jong ka bor bad kata la ka long ban kyntait siew bai bording ne da kiwei pat ki lad.
Shillong: Ka jingiakynduh lang ia ki nonghikai ha ka lama jong ka APSTA, kan long haka 13tarik Iaiong 2019 haka por 11.00 baje mynstep, ha ka iing jong ka APSTA kaba don ha Umkdait hajan ka Petrol Pump ha ka lynti ban leit sha NEIGRIHMS.Ha kane ka sngi nalor kiwei ki kam ka APSTA, kan don ruh ka jingpynrung dkhot thym mai ia ki 227 ngut ki nonghikai Government kiba la thung ha u snem 2010-2011 katkum ka Advertisement 2008.
Kine ki nonghikai ki ban rung ki long kiba hap hapoh u pud u sam jong ka APSTA.Kaba kum kane ka jingpynrung dkhot kan sa long biang ha ka 16.04.2019 ha Jowai na ka bynta ki nonghikai kiba hap hapoh u pud u sam jong ka Jaintia Hills.
, Boyce Road, Laitumkhrah, Shillong invites application from eligible candidates for admission into.
Candidates can submit their application form on or before:- Two years (4 Semesters)Interested and eligible candidates can collect Admission Forms from College of Teacher Education (PGT), Shillong office fromon working days from 11:00 A.M.to 4:00 P.M.The cost of the application form and prospectus inclusive of Admission Test Fee is(Rupees One Thousand) only.
Applicants are requested to produce their Marksheet (Bachelor Degree/ Master Degree) while collecting the form for verification of the percentage of marks.
The last date for submission of the B.Ed Admission 2019 application forms along with attested copies of Marksheets and Certificates from Matriculation onwards and Caste/Tribal Certificate, (if applicable) is on or beforeFor more details, Please go through theor visitLong neem iangi kiba pule BA.6 sem kiban sa thoh exam bnai may 7 trk haduh 20 trk ban apply Kane ka B.Ed  course ?? Nga kwah ban applyKiba la pass D.El.
ed donkam ne em ia ka percentage ha ka Degree?Katno tharai ka jinglut lada pule b.
edTell the about fees structure.
Tura:Ki dkhot jong kaNorth-Eastern Hill University Students Union (NEHUSU), Shillong, ki la pynjot ia ka jaka sah jong U  G Singhaiah, Pro Vice Chancellor (PVC) jong ka University, kaba don ha Tura, West Garo Hills.
La iathuh ba kitei ki samla pule, kiba don 9ngut ki la ktah kti ruh ia ki 7ngut ki nongbylla kiba trei ha katei ka campus.
Ki lad khubor ki iathuh ba ki bor pyniaid ka Tura campus, ki la ai jaka sah ia kitei ki 9ngut ha  University Guest House, ha ka jing iakren bad U President  ka Post Graduate Students’ Union (PGSU), NEHU Tura Campus.
La iathuh ba ha ka sien ba nyngkong, ha ka 6tarik Iaiong, kitei ki 9ngut ki la leit sha ka jaka sah ki samla pule kynthei ha Norombi PG Girls Hostel, ha ka por 7.45 janmiet, khlem da iathuh lypa ia ki bor pyniaid.
Kitei ki samla hangta ki sdang ban ia hylla, kyrkait ha khmat ka jaka sah jong U Pro Vice Chancellor (PVC), u bym don satia ha ka jaka sah jongu ha katei ka por.
Hadien katei ha ka 7tarik, kitei ki 7ngut ki samla pule, ki leit biang sha ka jaka sah jong U PVC, ha ka plr 3.15baje janmiet bad hangtei ki kawang maw bad pynjot ia ki bynta jong ka iing sah jongu, ong ka kyrwoh na ka nongai khubor jong ka NEHU.Ka kurim jong U PVC, kaba don marwei ha ka jaka sah, ka la tieng bad khynniuh that that bad ka la phone ia u kurim jongka, uba dang wan phai sha Tura bad ym tang katta, hynrei ki la byrngem ia u pulit uba pahara, namar ba ula mai ia ki, ba ki pynjot ia katei ka iing sah jong U PVC.Hadien kata, ha ka por 4baje kitei ki juh ki samla pule, ki la ktah kti ia ki 7ngut ki nong bylla kiba trei iing ha katei hi ka jaka, ong katei ka kyrwoh.
Ha katei ka por, U PVC, uba la wan poi sha Tura, ula kren ia U SP ka West Garo Hills bad nangta, ula wan sa U Proctor jong ka NEHU bad ki pulit ki la shim sakhi halor katei ka jingjia, ha kaba kitei ki nongshoh ruh, ki la mynjur ia kaei kaba ki la leh baroh.
Napdeng shiteng dorjon ki nongiakhun MP na kane ka Shillong Lok Sabha Seat, mynta ka kynti, Bah Jemino Mawthoh, Bah Romeo Phira, Bah Sanbor Shullai, Bah Samuel Hahshah, Bah THS Boney bad i Bah Vincent Pala, imat ym artatien shuh ba kan long hapdeng kine arngut ki Bah Jemino-Pala (BJP).
Hynrei lada bakla kumno-re kumno ruh, dang thikna hi ba ka BJP Bah Sanbor kan jop.
Ki 3 ngut kiba na ka thup shimet (Independent) pat, kin hap ban iaknieh mano ban long nyngkong para ma ki, tangba la thikna ba long katba long, un don uban rah ia ka takma tama (bronze), wat lada um long banyngkong ne ba-ar.
Pyneh Bah Bonney, Bah Phira bad Bah Samuel.
Ka don ka lyer thymmai ka bapher mynta ka kynti, haba la mih pyrthei kitei lai, kumba iakynriah player football, haba i Dr.D.D.Lapang ila kynriah na ka Congress sha ka NPP, i Rev.P.B.M.Basaiawmoit na ka HSPDP sha ka Congress ban kyrshan ia i Bah Pala bad i Bah JFK ila mih na ka Congress ban kyrshan ia i Bah Jemino UDP jong ka kynhun MDA.Ha kaba iadei bad i Dr.DD, ka don ka nia kaba sngew don jingmut, ba haba u Rahul Gandhi um patiaw ia kiba la kham rangbah, wat la ki la noh synniang shibun ha ki por ba la leit, u Rahul u pynpaw ba u long kum u siej lung ubym pat biang ban long nongialam.
Kumta i kyrshan lang noh mynta ia u candidate ka kynhun MDA.Ka kham sngew bang ka jong i Rev.PBM iba don ha ka shah sospon, ila khyrwit lynter ia ka Congress laki-laka, halor bun ki mat, kum ka Family Planning, ka bamsap, ka jingbymlah ban pynbeit ia u pud u sam bad kumta ter-ter.
Mynta pat ila ‘join’ lang shata.
Kane ka pynkynmaw ia uwei u paralok MDC uba dang long mynta ruh, uba jubab ia ka jingpynshoi jong kiwei ba un leh ia ki kam kibym dei, da kaba u ong, “ka jingiatip lem jong nga kam shah ba ngan leh ia kaba ngam mon.
" haba ki nongpynshoi ki iai ban, u kynteit ba “ia mynta te ym pat long, ieh ngan sa peit ynda nga la long Kristan.
"Ki nongiakhun ilekshon, bun kiba tbit shisha ban kren bad kdew ia ki nongrim jong ki.
i Bah Sanbor Shullai BJP iba ha u bnai March i dang byrngem ba in mih noh na ka BJP lada kam weng ia ka CAB.Ha u April pat ila kylla long syndon u candidate BJP bad ila ong ba lada i jop, in long u khun khatduh ka BJP, ba in kham lah ban iarap ia ki paidbah.
I Bah Bonney i ong ba lada i jop, in long kum u kpa jong ki dieng ki siej uban sumar ia ka mariang, naba i don bun ka jingtip kum u ophisar IFS barim.
I Bah Phira pat i ong, ba lada i jop, in long kpa ia kito ki khynnah kiba leit pule shabar, khlem tip la ki kmie jong ki kin mynjur ne em.
I Bah Hahshah ruh i ong ba in long kum u kpa uban hikai ia ki kam kilan met ia ki samla-samhoi, khnang ba kin koit kin khiah bad kin long kiba adkar ha ka jingim.
Kitei arngut ki Bah BJP haneng, kim da bang nia eh kum kitei 4 ngut, namar uwei uba kynjai ktien kum u nonghikai bad uba rymmuin lynter, uwei pat uba rymmuin hi, tangba hap husiar namar u  u don artylli ki pistol ha ing, katkum ba pynpaw u Returning Officer ka DC ophis.
Don pat kiba ong ba u shu buh shngain, namar hana, ban siat ruh um nang.
Yn leit ia bna mano ia kata.
Ha ka ilekshon MP ba la dep na ki 5 ngut ki nongiakhun ha Shillong, la jop u Bah Vincent Pala ka Congress, da kaba ioh tang 2,09,340  vote na ki 6,19,987 ngut kiba la wan thep.
Ha Tura pat la jop da u Mr.P.A.Sangma ka NPP, da kaba ioh 2,9,301 vote na ka 4,58,071 ngut kiba la wan thep, ha ka jingiakhun para marwei bad ka Congress.
Mynta ka kynti 2019, ka jingialeh kan long kaba pher shibun, namar la mih bun ki jingkylla hapoh ka samoi 5 snem.
Ka Congress kaba la don ha ka bor synshar ha u snem 2014-18, mynta kam don shuh, la wan da ka Sorkar Synrop Meghalaya Democratic Alliance (MDA) jong ki saw seng NPP, UDP, HSPDP bad PDF.Ka BJP ruh ka la wan ai jingkyrshan lang.
Mynta ka kynhun MDA ka la ieng lang da kawei ka kynhun ban kyrshan lang ia ka NPP ha Tura bad ia ka UDP ha Shillong.
Ka BJP pat ka la pynieng ia la kijong ki candidate ha baroh ar jaka.
Haba peit na kaei kaba long mynta, ka kynhun MDA ka kham don kabu ban ia kiwei, namar wat ha ki District Council Khasi bad Jaintia Hills ruh, la shimti mynta ia ka jingsynshar da ka kynhun MDA.U CEM JHADC u dei na ka liang NPP, katba ha KHADC u don u CEM ka UDP.Ha ri India, kumba ka paw mynta, ka dur ka dar ka i kumba ka BJP ka lah ban wan phai biang, wat la ka lah ban ym ioh shuh ban synshar mon kumba long baroh shi katta.
Kaba phylla ka long ba hadien 30 snem ei-ei, ka BJP marwei ka la jop ha u snem 2014 haduh 282 ngut ki MP na ki 543 ki MP ha Lok Sabha.
Katba ka Congress ka ioh tang 44 ngut.
Wan balai ka AIADMK- 37 ngut bad long basaw ka Trinamool Congress jong ka Mamata- 34 ngut.
Ka jingkob u Dr.Mukul Sangma, ba ki bor AICC na Delhi ki la thikna ba un jop beit na Tura, ki long tang ki nia pynbang ja kiba kum jong kitei ki jong ngi haneng, namar ialade ha Delhi ruh kim bna, kumno kin thikna ia kaba ha Tura, hana, ba u Moina jong ki uba chong ha ri bujngei (Tura), un jop beit, kumba rwai u Bah Sikendro Syiemlieh.
Kane ka jingtyllun round kaba mynta, kam paw dak ei-ei ba ka Congress kan don jaka.
Kan bha ia u Mukul namarkata, ba un phai kum u MLA bad ia i ma Pala ba in khreh noh da kumwei.
Baroh lang pat ngin peit ba ka sorkar BJP lada ka wan phai ha Delhi, ka dei ban burom thik ia baroh ki riti kiba don ha ka Constitution of India, lada bakla ia kata, baroh lang ngin hap ban ieng, kumno ban pynkylla khongpong ia ka.
Raipur: U MLA ka seng BJP, U  Bhima Mandavi lem bad saw ngut pulit kiba bud  ia u, ki la iap ei mynta ka sngi, haba ki ehrang Naxal, ki la hiar thma ia ki ha Dantewada District jong ka Jylla  Chhattisgarh bad katei ka dei ha shwa ka kylla kaba nyngkong jong ka elekshon ha ka Jylla, kaba dei ban long ha ka 11tarik Iaiong 2019.
Katei ka jingjia, ka dei ha  Shyamagiri hills, haba ka kali jong U MLA, ka dang leit sha Kuwakonda, na Bacheli, kaba don kumba 450 kilometre na ka nongbah Raipur.
Ki ehrang Naxalite ki la pynbthei ia katei ka kali, da u bom IED bad nangta ki sa siat naphang ia ki briew kiba don ha katei ka kali bad ha katei ka jingjia, U MLA bad saw ngut kiwei pat ki la iap ha shen.
Shillong: Haba kren sha ki nongtrei jong ka seng BJP mynta ka sngi, U bah Sanbor Shullai, u la kynnoh ba ka seng Congress, kam don ia ka mat kaba wan rah ia ka roi ka par jong u paidlang ka Jylla, ha ka jingkular elekshon MP 2019.
Haba kren ha katei ka jingialang, kaba long mynta ka sngi ha iing sah jongu, U bah Sanbor, u ong tang ha shwa ka elekshon, ka mih bha ka jingiakren shaphang ka kam niam,  hynrei U bah Sanbor, u ong ba baroh ki seng sain pyrthei, ki dei ban ialeh elekshon halor ka nongrim jong ka roi ka par bad u pyni ruh ba ki ri ba khraw jong ka pyrthei bad kiba don bun bah ki kristan, lada dei ka  America, France, U.K, Germany bad ka Russia, ki iaroh bha ia ki mat trei kam jong U Narendra Modi, myntri rangbahduh jong ka ri bad ki kyrshan ruh ia ka jingthmu jong ka India, ban pynlong lehnoh ba triem duh jong ka pyrthei, ia u Masood Azhar, uba dei u nongialam ka seng lehnoh na Pakistan, ka  Jaish-e-Mohammed.
U bah Sanbor, u kyrshan rad bah ruh ia ka jing dawa ka Synod bad ula pynpaw, ba lada u jop ha kane ka kynti, kumta ka jingkwah jong ka KJP Synod, kan urlong hapoh shisnem jong ka jinglong MP jongu bad kata ka long ba kan don ka iingmane jong ka  Presbyterian Church ha New Delhi.
Ka HYC Thadlaskein Area Unit hapoh ka jingialam u President samla Phaitki Suna bad u General Secretary u bah Firstly Sari ryngkat ki dkhot ki la leit ban jurip ia ka surok na Ladmukhla sha Nongbah Kyndong Tuber hadien ba lah ioh ia ka jingujor jongki nongshong shnong halor ka jingsniew bad shah ieh jyndat khlem maramot la bun snem.
Kane ka surok kaba iaid lyngba ka shnong Mukhla ter ter shaduh Nongbah,  ka lap ba la shah iehbien kumba la 11 snem mynta khlem maramot.
La lap ruh ba ka jingsniew ka nang jur shuh mynta ha kaba ha ka por tlang ki nomgiaid nongieng ki hap mad ia ki pum pum bad ha ka por slap lah dap da ka um hapdeng surok.
Kane ka la pynjynjar sohsat ia ki paidbah jong kane ka dong ka thain kiba iaid ba ieng lyngba kane ka surok.
Ka seng ka pynrem jur ia ka tnad PWD halor kane bad kyrpad ia u nongmihkhmat ka thain ba un shimkhia lem ban maramot moh kham kloi ia kane ka surok.
Na ka liang ka seng kan iai buddien ia kane ka kam nad lada ka tnat ba dei peit halor kane kim leh ei ei, na ka liang ka jong ka seng na ka bynta ka bha ka miat jong ki nongshong shnong ka dong ka thain mgin sa shim rai da kumwei pat.
Kane ka long ka kyrwoh na u bah Firstly Sari u General Secretary ka HYC Thadlaskein Area Unit.
Hynriew phew hynriew ngut ki ophisar  barim ka sorkar India, ki la thoh sha U Ram Nath Kovind, President ka Ri, ha kaba ki pynpaw ia ka jingsngew diaw mynsiem jongki, halor ka rukom trei kam jong ka  Election Commission of India bad ba ki pyni ia ki jing pynkhein kyndon kiba bun, ba la leh da ka seng kaba don ha ka sorkar.
Kitei ki jingpynkhein ki kynthup ia ka jingkren jong u myntri rangbahduh, sha ka Ri, ha ka sngi ba pynher ia u namding uba la ai kyrteng anti-satellite weapon (ASAT), nangta sa ka phlim kaba pyni shaphang ka jingim U Modi bad nangta sa ka NaMo Tv bad nangta sa ki jingkren jong u myntri rangbah duh lem bad ki nongialam jong ka seng BJP.Ki ophisar bairm, ki kynthup ia U Julio Ribeiro, u ophisar IPS  barim, U Secretery bar ri barim U  Shiv Shankar Menon, nangta U Lat  barim ka Delhi, U  Najeeb Jung bad kitei ki thoh “Ka jinglong laitluid ka ECI, ka jingkhuid bad ka jing bym shah liang jongka, kam long shuh ha kine ki sngi bad kumta ka buh ia ka jingma kaba khraw ia ka synshar paidbah jong ka Ri India.
Ngi sngewkhia shibun, halor ka jing pynkhein ia ki kyndon elekshon Model Code of Conduct (MCC), da ka seng synshar jong ka Ri".
Kiwei pat kiba soi kyrteng ki long U  Chairman barim ka TRAI, U  Rahul Khullar, U Secretary barim ka sorkar India, U  Keshav Desiraju, U CEO barim ka Prasar Bharati, U Jawhar Sircar bad u ophisar IPS barim, U  Meeran Borwankar.
Katei ka kynhun kham mynshwa, ka la thoh sha ka ECI, ha kaba ka la bthah ba kam dei ban ailad ban pyni paidbah ia ka phlim jong U Modi ha shwa jong ka elekshon.
New Delhi: Ha ka sngi nyng kong ka seng sain pyrthei kaba la lam khmat da u Prime Minister Narenda Modi kata ka Bharatiya Janata Party (BJP) ka la ong ba lada ka seng ka ioh biang ia ka bor synshar kan sa wanrah biang ia ka Citizenship Amendment bill (CAB).
Shuh shuh na ka liang jong u u myntri ka tnat kam pohing u ba dei u Rajnath Singh haka por ba u la pyllait ia ka mat ilekshon, u la ong ba la da ka sorkar NDA, ka wan biang ha ka bor kan sa rah biang sa shisien ia katei ka bill namar kan iarap ruh ban pynneh bad iarap ia kito ki paid kiba dei ki nong India kiba kwah ban wanphai noh sha la ing.
Satang khyndiat sngi shuwa ban sdang ka election ka BJP ka la pyllait ia ka mat jong ka seng ha New Delhi ha katei ka jingialang la ia don lang u Prime Minister Narendra Modi, union external affairs minister Sushma Swaraj, BJP national president Amit Shah bad kiwei kiwei de ki nongialam jong ka seng.
Bad ha ba phai sha katei ka jing ialang ka BJP ka la ong ba kan wanrah beit ia katei ka ain (CAB) lada wan biang haka bor ban iada ia ki niam bad kumjuh ruh bad kan sa peit bniah ban iada ruh iaka jing kiew bad ka jing bun briew jong ki jylla shatei lam mingi hi baroh kawei.
Shuh shuh ka BJP ka la ong ba kan sa pyntreikam noh daka NRC kumba ka la pyntrei hapoh jylla Assam kumjuh ka jing pyntrei kam ia ka NRC kan iaid beit beit shakhmat khnang ba kan ym ai lad ia ki poiwir bym dei hok ban ioh wan kiew sha kane ka ri.
Shillong: Ka kong Banrisha Lyngdoh ka la ujor pyrshah ia ki briew kiba la ia don haduh kumba (50-60)jong ka HYC,KSU bad kiwei namar ba ki la leh khlem akor ia ka hostel ki jingkhangiit jong ki kali ki CCTV ha ka hostel kaba ha Lapang bad nangta ki la ktah kti ia lai ngut ki khynnah hostel kiba kynthup ia u Leonard Sun (19snem ka rta) Vishal Jaiswal (20snem ka rta) bad Pyarremohan (21 snem ka rta) bad la pynkit noh iaki sha hospital ha shillong namar ba ki la mynsaw halor katei ka jingjia.
Shillong: U kyrtong mon lang ka Meghalaya Democratic Alliance (MDA) u Dr Jemino Mawthoh u la kynnoh ba ha kine ki shiphew snem ba la dep, u bah Vincent H Pala um ju kren ia ki mat ba ktah ia ka jaitbynriew.
Haba ialap elekshon myn hynnin ka sngi ha Sohra, u Dr Jemino u la ong, “Ngim ioh sngew ba un iasaid na ka bynta u dewiong, ka rep ka riang, ka jingeh ki khappud bad kiwei kiwei kiwei ki jingeh ka jaitbynriew".
Haba kynthah ia ka jingkren u bah Vincent  ba tang ki MP kiba la kham rangbah kiba ioh kren ha Parliament, u Dr Jemino u la ong, “U Conrad K Sangma ha ka por ba u long MP ha ka sien ba nyngkong, u la ioh ban kren bha ha parliament hynrei u bah Pala u shu thap kti nadien".
U la kynther ruh ba dei ka Congress kaba la wanrah ia ka citizenship Amendment Bill (CAB) naduh u snem 1947.
“Ka CAB ka dei kaba la wanrah da ka Congress ha u snem 1947,  ka jingkhang bam doh masi ruh dei ka Congress kaba la pynmih ia ka jingpynbna ha ki 14 tylli ki jylla ha ka por ba long myntri rangbahduh  ka Indira Gandhi", u la ong.
Ha ka juh ka por, u la ong ba ka  Congress ka la ong ba wat ka shap ka Congress ruh ka dei ka  masi hynrei ka kylla hadien sha ka kti.
Halor ka jingdon ki MLA ka BJP ha kane ka sorkar MDA, u Dr Jemino u la ong ba ki MLA ka BJP ki wan kyrshan ia ka sorkar hynrei kam don kano kano ka jingiateh.
“Mynshwa ruh ngi iatreilang bad ka Congress hynrei mynta namar ba kim don shuh ha ka bor, ki kulmar bad ki kynnoh ia ki seng riewlum da ki nia khlem nongrim", u la ong.
U la ong ba u bah Pala u la kam ba la wanrah ia ka surok twolane hynrei kane ka dei ka jingkren kaba khlem nongrim namar ba ia kane ka surok la sdang naduh 20 snem mynshwa,  ka NEIGRIHMS ruh kam dei ba wanrah u bah Pala.
“Ki MLA Congress ki kulmar jingmut namar ba ha ka por ba synshar ka Congress ha kane ka jylla, ki Rangbah shnong ki la jan sloit ka iktiar, ka roi ka par kam don , bun tang ki jingiakhih hynrei ha kane ka sorkar ba mynta tang ka tnad PWD ka la ioh 2000 klur  hynrei ha ka por u Mukul Sangma ka ioh tang 500 klur", u la ong.
U Dr Jemino Mawthoh u la ong ba kum u kyrtong u la pyrshang ban rung lut ha man ki jaka hynrei kam dei kaba suk namar ka jingkhim ka por.
U la ong ba ki don ki paidbah ha thain ba jngai ha ki nongkyndong ba watla u bah Pala u la long MP lah 10 snem, ym pat ju ioh sngew ba un wan ban ialap kum ha Mawjai ha Ranikor Constituency bad Saipung ha Jaintia Hills.
U la ong ba u la leit iuh kjat dalade sha kine ki shnong ban sngew thuh ia ka jingeh.
“Ki saw lyer ba phylla ki wan beh ha ka jylla jong ngi ban sei ia u kyrtong monlang bad kane kan urlong “, la ong u Dr Jemino.
Ha kane ka sngi la ai jingkren ruh u bah Ryngkatlang Lyndem, MDC Laitkroh-Lyngkyrdem Constituency, u bah  Teinwell Dkhar u CEM ka KHADC, u bah Hamletson Dohling u MLA Mylliem, u Dr Donkupar Roy bad ia ka jingialang la pyniaid da u bah Bah Titos W Chyne MDC ka Sohra Constituency.
Shillong: U bah M.Khar naior u la ujor pyrshah ia ki briew ki bym shim la lah ban ithuh dur khmat namar ba ki la wan rung ha ing sah ka jong u kaba don ha Mawiong Umja pung katba u dang don ha jaka trei ha Ranikor bad kine ki briew kila rong ruh iaka TV kaba shongdor haduh Rs.70000 bad kawei ka CPU kaba shongdor kumba Rs 22,500.
Shillong: U President rang bah ka UDP u Dr Donkupar Roy u la kam ba u kyrtong ka Congress u bah Vincent H Pala u la syier bha ha kane ka kynti haduh ba u la kren kulmar namar ka jingiatylli ki seng riewlum.
Haba kren ha ka jingialap elekshon ia u kyrtong monlang ka MDA u Dr Jemino Mawthoh myn hynnin ka sngi ha Sohra, u Dr Donkupar u la ong u bah Vincent katba dang jan ki sngi u la nang kulmar, u la tare ruma ia ka kam Myntri Rangbah da kaba kynnoh ba dei u heh ka BJP bad president ka UDP ba khang ia u bah Prestone ban long Myntri Rangbah.
“La sngew kumba u (Vincent) don bynta lang, hynrei kane ka pynpaw ba u la long kap kap (nervous), katba nang mih ki sngi", la ong u Dr Donkupar.
U Dr Donkupar u la ong ba u bah Vincent u la kynnoh ruh ba ka UDP ka pynduh ia u bah Paul Lyngdoh ban long CEM hynrei kane ka dei tang ka kam kren khlem nongrim namar ban jied CEM ka dei ka kamram ki MDC, ym ka kam u president ka party.
“Ka long shai kdar ba u bah Pala watla u long MP lah shiphew snem um pat long rangbah ban long nongialam haka jylla", la ong u Dr Donkupar bad khot ia ki paidbah ban iatylli kumba iatylli ki seng riewlum baroh ban pynjop don burom ia u Dr Jemino hakane ka MP elekshon.
Ha kajuh ka por, u President ka UDP u la ong ba lada ka Citizenship Amendment Bill (CAB) ka kynthup lang ban pdiang nongshong shnong ia ki Muslim, ka Congress kan nym pyrshah satia.
“Ka Congress, ka la ong ba pyrshah CAB, ma ngi ruh ngi pyrshah da kajong ka nongrim.
Ha kane ka kynti ba mynta (2016) ki mut ban pynkylla biang ia kane ka ain CAB da kaba ong ba uno uno uba dei u Khristan, Hindu, Sikh, Parsis, Jains, Buddist  kiba wan na Afghanistan, Pakistan, Bangladesh shwa 2014, kin dei u nongshong shnong ka India.
Mih ka jingiakhih ir, balei ka Congress ka iakhih pyrshah ia ka CAB ka dei bym kynthup lang ia u Muslim lada ka kynthup ia ki Muslim, ka Congress kan nym pyrshah.
Hynrei ha ngi, pat ngi ong ynnai Hindu, ynnai Muslim, ynnai Khristan namar ba lada khot ia ki briew nabar ngin kylla rit paid nalor ba ngi la rit paid".
U la ong biang, “Ngi ju kren bunsien ka Tripura, ha snem 1951, ki riewlum ha Tripura ki dei ki heh paid ki synshar hi hynrei mynta tang 18 ngut na ka 100 ki dei ki khar Hindu na Bangladesh, ngim lah ban khmih lynti ban iada ki seng ri thor ia ngi bad dei tang ki seng riewlum kiban iada ialade ia la ki briew lajong".
U la ong ba ka ri Khasi-Jaintia kam ju don ka jingiatylli, ka ri ki 30 Syiem, kaba dap da ka jingiapait ha kaba u phareng u la ong ba lada ki Syiem Khasi ki iatylli ym lah ban jop thma bad ka jingkylli mynta ka long hato kane ka histori lah ban pynkylla ia kane ka jingiapait iapra.
“Ngi dei ban pynsangeh da u Full Stop ia kane ka jingiapait ka jaitbynriew.
Ngi la iatylli baroh ki nongialam ki seng, ka dei sa pali ki paidbah ban iatylli", la ong u Dr Donkupar.
Shillong: Na ki 30 lak ngut ki nongshong shnong ka jylla, ki don 19 lak ngut tam ki ban jied ia ar ngut ki Member of Parliament (MP) sha ka Lok Sabha na ka jylla, kynthup uwei na Shillong Parliamentary constituency bad uwei na Tura Parliamentary constituency.
Ka elekshon kan long ha ka 11 tarik Iaiong.
Haba kren pyntip ia kane, u Chief Electoral Officer (CEO) u bah FR Khar kongor, u la iathuh ba mynta ka kynti, ki don 19,11,369 ngut haduh u Kyllalyngkot ba la dep mynta u snem.
Na kine, 11,95,662 ki dei ha Shillong Parliamentary constituency katba 7,15,07 ngut na Tura Parliamentary constituency.
Kane ka mut ba ka la don ka jingkiew kaba 40 hajar tam na u snem ba la dep, kaba long 18,92,716 ngut.
Ki don baroh 3167 tylli ki jaka thep vote ne polling station ha baroh kawei ka jylla.
Shillong: Ka KSU Jaintia Hills District Unit ha ryngkat bad ka KSU Khliehriat Circle ha ka jingiadonlang u samla Ohibait Dkhar President KSU Jaintia Hills District samla S S Niangti President KSU Khliehriat Circle bad samla Morningstar Pasi dkhot jong ka KSU Jowai Circle myn hynnin ka sngi, ki la leit jurip ia ka office treikam jong ka Khliehriat Town Committee  kaba don ha Khliehriat West kaba hap hapoh ka East Jaintia Hills District.
Ka seng ha kane ka jingleit jurip ka lap ba ia ka ophis, kaba don ia ka iing kaba paka kala kylla long kum ka jaka sah jong ki mrad, ha ka jingiadei bad ki kali kiba don artylli kiba dei ban kit ia ki niut hapoh ka shnong la shu pynieng khlem da pyndonkam, tad haduh ba ki la dap sarang lut bad kim long shuh ban pyntreikam bad ki la kylla long pat ki jaka bret nuit jong ki riew paitbah.
Ka seng hadien ba kala ioh lad ban ia kren ia ki katto katne ngut ki riew rangbah na kane ka thain ha ka jingiadei bad kane ka bynta la sngewthuh ba ka daw ka long ba baroh ki nongtrei jong kane ka office la kumba shi snem ne tam ei ei ki khlem ioh ia tulop na ka sorkar lyngba ka District Council bad wat ki officer kiba dei peit ia kane ka Town Committe ruh kim don shuh.
Ka seng da ka mynsiem ba sngewkhia bad sngewbitar ba ka sorkar ka khlem da pyndankam ia kine ki mar na ka bynta ka khuid ka suba jong ka shnong baroh kawei kumta ka seng ka dawa mardor ia ka Jaintia Hills Autonomous District Council JHADC ryngkat bad kiwei de ki bor ba dei peit ba ki dei ban shim khia ban pyntreikam biang ia kane ka office bad siew dep ia ka tulop kaba dang sah jong baroh ki nongtrei kaba ki dei ban ioh ne ki shu hun ba ka khliehriat kaba dei ka head quarter jong ka East Jaintia Hills District kan long ka Town kaba jakhlia tam ne shu hun mo ba ia ki niut hap ban shu bret pathar ha lynti iaid ne ha ki surok la ong u samla SS Niangti President KSU khliehriat CircleU samla Ohibait Dkhar President jong ka KSU Jaintia Hills District, u la ong ba ka council ryngkat bad ka Municipal Board ki dei ban shim khia ia kane ka kam bad ban pynkloi katba lah bad lada ka sorkar hi kam leh ei ei halor kane, na ka liang ka seng kam shong kli kti bad kam hun ban shu peit kai, khamtam ha ka jingiadei bad ka khuid ka suba bad shuh shuh ka seng ha kine ki sngi ki ban wan kan sa leit ban ia kynduh ia ki bor ba dei peit ia kane ka kam ban pan ia ka jingpynshai bad ban dawa mardor ban pyntreikam shi syndon, te lada kim lah ban shimkhia ka seng kam banse ban pynrkhat ban iaid da kiwei pat ki lynti.
Nongpoh: Ar-tylli ki Trok kiba kit Dewiong kiba don ia u number AS 11 AC – 5228 bad AS 01 AC – 6691, myn hynnin ka step ki la kylla ha surokbah NH-6 ha Ri Bhoi District.
Kawei na kitei ka la kylla ha shnong Shangbangla, katba kawei pat ka la kylla ha kawei na ki jaka ban poi Umlling, kaba dei ruh ka shnong kaba ka sorkar ka la buh ia ka Weigh Bridge.
Haba wad jingtip na u SP ka Ri Bhoi, u Bah C.Syrti, u la iathuh ba kitei ki trok kit dewiong la kylla mynta ka step, hynrei ia ka por ba ki kylla ym shem la tip, namar kitei nongniah bad nongbud jong kitei ki trok ki la phet krad bad kim don shuh ha kitei ki jaka ba kylla kitei ki trok.
Haba batai halor ka jingiohlad jong kitei ki Trok kiba kit dewiong beain, kiba la pynkhein ia ki kyndon Ain ka NGT, ban iaid lyngba ia ka Ri Bhoi, u Bah C.Syrti, u la ong ba kum u khlieh ki Pulit hapoh ka District, u ju shimkhia ha ka ban bat ia ki trok kit dewiong beain, ha kaba bunsien ruh ki la ju iohkem ia kiba kum kitei ki trok, hynrei ki don pat ki khep kaba ki trok ki lait tuh.
Ha Ri Bhoi hi, ki don ar-tylli ki jaka ban talasi ia ki trok Kit dewiong, kata kawei na Lad Umsaw Umiam bad kawei pat ha Weigh Bridge kaba la don mynta ha Umling, namarkata ki don ki khep kiba ki trok ki lait phet na Lad Umsaw, hynrei ki shah bat noh ynda la poi ha jaka ba don ha Weigh Bridge.
Haba batai bniah halor ka jingdon ki Trok kit dewiong kiba lait tuh, u Bah C.Syrti, u la ong, ba ki don ki khep kaba ki Pulit ki shem shitom, namar da ki hajar tylli ki trok kiba kit ia ki mar ki mata bad kiba iaid lyngba ia ka surok NH-6 bad baroh kitei ki trok ki dei kiba tap Tyrpal, kumta lada kyndang ia ka Tyrpal ban peit ki kit aiu shapoh, ka shimpor haduh 15-20 minit bad kane kan sa ktah pat ia ka iaid ka ieng jong ki paidbah nongleit nongwan.
Shuh shuh, u la ong ruh ruh ba na ka liang ki Pulit hi, ki iai peitngor ban khanglad ban nym don ki Trok ba shalan tuh ia u Dewiong bad lada lap kino kino kina leh pyrshah kin nym lait na ka kyndon Ain.
Haba iadei bad kitei ki trok kit dewiong kiba kylla mynta ka step, u Bah C.Syrti, u la iathuh ba ki pulit ki la dep ban register case halor katei ka jingkit beain ia u Dewiong bad ha kajuh ruh ka por ka jingtohkit bad ka jingthwet ban iohkem ia kitei ki nongniah bad nongbud jong kitei ki trok ka la nangiaid shakhmat, ha kaba shen hi ngin sa ioh ban kem, u la bynrap.
Shillong: Ka Shad Suk Mynsiem, Seng Khasi Kmie kan long ha ka 13, 14 bad 15 tarik u Ïaiong 2019 ha Lympung Weiking Jaiaw, Shillong.
Ka Seng Khasi Kmie ka ïawer ïariew ïa ki  nongshad kynthei bad shynrang  kiba ba don ha la ka niam tynrai ka Niam Khasi ba kin Ïa wan ban  shim bynta lang ha kane ka Shad Suk Mynsiem 2019 bad la ki riam ki beit ba pura.
La Ïawer ruh Ïa ki tnat Seng Khasi bad  Ïa ki para riew Seng na baroh ki tnat ba kin Ïa wan lang sha ka lympung ha kitei ki sngi ban sakhi bad ban ai mynsiem ïa ki nongshad ha kaba ngin lah ruh ban pynpaw sha ka pyrthei ïa ka jingriew spah jong ka riti ki dustur jong u khun Hynñiewtrep.
Ka jingwan Ïashim bynta ka jong phi kan pyniphuh iphieng Ïa ka shad tynrai ka jong ngi bad ba ngin lah ruh ban ïa buh lang baroh ïa ka kyrpad ka kyrpon ha U Blei Trai Kynrad Nongthaw Nongbuh ba un theh sei ka kyrkhu ka kyrdoh ha baroh ki liang.
Kane ka long ka kyrwoh na u bah  P.D Nongrum u General Secretary u Seng Khasi Kmie.
Itanagar: U Chief electoral jong ka Arunachal Pradesh u la ai da ka shithi maham ia ki General secretary jong ki ar seng kata ka Arunachal Pradesh Catholic Association (APCA) kaba dei ka seng jong ka balang katholik bad kumjuh ruh ia kawei ka seng kata ka Arunachal Pradesh Christian Revival church Council (APCRCC) namar ka jing pynsaphriang khubor lyngba ki whats app (social media) ha ki para ba ngeit ban nym ai kulmar ia ki vote jong ki ha kane ka election MP ba mynta.
Haba phai halor katei ka liang u chief electoral u la maham tyngeh ia kine ki General secretary namar ba ki la soi bad kitkhlieh ha kaba iadei bad ka jing pynsaphriang ia kitei ki khubor.
Kat kum katei ka kyrwoh u chief electoral u la ong ba ka ain kam ju shah iano iano ban leh ia katei ka kam bad ula pyni ba katkum ka Section 123(3) of representation of the people act 1951 ka la ong ban pan jingkyrshan (votes) ha ka kyrteng jong ki balang ka hap hapoh ka corrupt practices.
Namar ka lah ban buh jingeh ia ki paidbah bad pynkulmar jingmut ia ki ban ai ia ki vote Hadien katei ka jing ioh shithi maham na ka liang jong ki ar tylli ki balang bad Kumjuh ruh na ka liang jong ki General Secretary jong ki ar seng kata APCA bad ka APCRCC ki la phah noh mardor ia ki shithi panmap bad kular ruh ban pynsangeh noh iakatei ka jing pynsaphriang khubor lyngba jong ki social media haka ba kitei ki ar seng kila leh bad ki la ai kyrteng da ki (prayer petition) bad ki la ong ruh bahalor katei ka jing leh jong ki ki khlem thmu ban ialap election kyrpang ia uno uno candidate ruh hynrei tang ban ia duwai lang naka bynta ban ioh ia ka jing iaid beit iaid ryntih jong ka ne ka election MP.Haoid ka seng APCA ka la kam ba kala leh iakatei ka kam namar ba ka kwah ba u kyrtong jong ka seng congress bad u bala ju long teng ruh kum u Chief Minister ka jylla u Nabam Tuki u ban ia khun napoh west constituency parliamentary ha kane ka kynti ba mynta bad ki la pynpaw ba ki kwah ia u ba un jop.
Shuh shuh hadien ka jingioh shithi maham na Chief electoral ka balang hi baroh kawei ka la pynpaw iaka jingbakla ba ka la ong ruh ba ka khlem ialap kyrpang hi re tang ia u Tuki hynrei ban shu ia duwai lang ban ioh ka election ba iaid beit iaid ryntih.
Shuh shuh u CEO jong ka Arunachal pradesh u la ong ba ka jing leh kumtei ka long kaba bakla bad khamtam lei lei ba kane jing saphriang sted ka khubor ka long ka bym dei hok ban pynsaphriang.
kumta naka liang u Pekhi ryngkat ka seng (APCA ) ki la phah shithi panmap na u CEO bad kumjuh ruh na u General public jong ka Arunachal Pradesh.
Kumjuh ruh ka election commission kala ong ia ka association jong ka balang katholik ban pyndam noh ia katei ka jingleh ha ki social media namar kam iahap bad long pyrshah iaka ain.
Haba la kylli ia u Pekhi balei ki la leh kumtei u la jubab ba u Tuki u la long u paia ba khlain bha haka balang katholik bad ka kwah ia u ba un jop.
ka balang kam shim la thmu ban duwai tang naka bynta jong u hynrei naka bynta kane ka election hi baroh kawei.
Kumjuh ruh naka liang jong u Union Minister u Kiren Rijiju ula pyrshah jur ia katei ka jingleh jong kitei ki seng bad ula pyni ruh ia kawei ka shithi ba la sain da u General secretary jong ka seng APCA kata u Pekhi ka ba ong kumne ‘“kane ka long ka bym biang.
Baroh ngi dei ki khun jong u Blei ngim dei ban jied shilliang bad ruh baka jing synshar paidbah ka dei ka jing jied hi ka jong ki paidbah ban thaw iakano kano ka sorkar.
Shuh shuh na ka liang jong u Pekhi u la ong ba u shait sngewtynnad ha ka ban iarap ia ki briew ki ba shem jingeh wat ia ki bym dei ki para balang ruh Shuh shuh u la ong ba lada ki kwah ban pyntikna ne kim ngeit ia ka jing ong jong u ki lah ban kylli na u Bishop PK George halor katei ka phang.
Shillong: Ka JSU War Jaintia Circle hapoh ka jingialam jong u President u samla Eddy Kery Pohtam bad u General Secreraty U samla Kerrydiam Lamin lem bad ki dkhot ka seng ki lah leit mardor ban iakynduh ia u Commandant jong ka BSF ha ka BOP Dawki U Pradeep Kumar bad ia u Officer In- charge ka Dawki Police Station, ban iakren bad kyrpad ia u Commandant ka BSF, ban ai jingiarap halor katei ka jingjia namar ka jingbymshong shngain ki shnong ha khappud na ka jongshah thombor ki paidbah ka thain.
Kine ki riew byman ki la lute na ki trok kiba shalan mar sha Bangladesh kiba iaid na kitei ki shnong bad ia kitei ki briew la suba ruh ba kidei ki dkhar ki ba wan kiew na Bangladesh.
Shuh shuh u president jong ka seng ula kyntu ia bor badei khmih ban shim khia halor katei ka mat bad ban ai jingiada noh kham kloi, kumjuh ruh ban pynkhlain ia ki bor pahara ha ki jaka khappud bad khamtam ha ki jaka ki ba kham jur ka jingshahthombor ki briew.
Ki jaka ki ba jur bha ka jing thombor ki long ka thain Tamabil bad Dawki.
Kumjuh na ka liang ka seng ka la pynpaw ruh sha ki bor pahara ban pynkhlain ia ka jingkhmih khamtam ha ki jaka kiba don jingma bad kiba ju jia na ka por sha ka por bad kumjuh ruh kila kyntu ia ki bor badei peit ban pynkhlain bha ia ki bor pahara ha ki por mynmiet bad ha ki por ba kynrei bha kine ki jingthombor.
Na ka liang u Commandant U Kumar u lah ai ia ka jingkular bad jingskhem jingmut ba un leh katba lah ban wanrah biang ia ka jingshong shngain ki briew kiba don ha kitei ki thain.
Kumjuh ruh u lah kular ban bthah ia ki shipai jong ka Camp ban ai ia ka jingshakri ia u paidbah bad u la kyntu ruh ia ki paidbah lem bad ki parashnong ne ki VDP kiba na katei ka thain ban long kiba don ia ka mynsiem iatreilang ban pyntip bad iarap ia ki BSF ne ki bor ba dei khmih ban long kiba kloi ban ai jingtip ia kano kano ka jingeh bad ka jingsuba ia kino kino ki briew kiba leh iakane ka kam bym man.
Kine ki riew sniew la suba jur ruh ba ki lah ban ia dei jingmut lang bad ki riew shim kabu kiba sah ha India.
Ha ka juh ka sngi ka seng ka lah leit ban iakynduh ruh ia u OC PS Dawki  bad na ka liang jong u OC u lah kular ban shimkhia ia kum kine ki jingjia ba ju jia na ka por sha ka por.
Ki pulit jong ka Dawki PS ki la iathuh wat la ka long kaba eh hynrei ka dei ban don ka jingiatreilang na ki nongshongshnong kum ki VDP ban pynkhlain bad ban shimkia ban long kiba peitngor ia kum kine ki jing jia.
Ka seng ka la kyntu ruh ia ki pulit ban pynbiang ia ki CCTV camera ha ki jaka khnang ban lap ia kino kino kiba donkti ban leh ia katei ka kam bad ruh ia kito kiba iarap ia kine ki runar ban leh ia kane ka kam bymman.
Ki pulit ki la kyntu ruh ba dei ban don ka jingiasngewthuh jingmut lang bad ban lum lang na ki exporter jong ka ri India bad ki jong ka Bangladesh khnang ba kan ym don kano kano ka jingiathut na baroh arliang.
U Officer Incharge u la iathuh ruh ba donkam ban wad lad ban iakren sngewthuh ban lait na kano kano ka jingsngewsih na baroh arliang namar ba kane kan lam sha ki jingbymkut shuh ka jingialeh.
Ka JSU war Jaintia ka lah kyntu ruh ba ki Dorbar Shnong jong ka Dawki bad Bakur bad ia baroh ki shnong War Jaintia bad War Khasi kiba hap hapoh ka khap pud Indo – Bangladesh ban shimkhia ban pynkhlain ia ki VDP.Ka Election Commission jong ka Ri India ka la buh haduh 7 tylli ki tarik ban leit thep-vote, sdang naduh ka 11 tarik mynta u bnai Iaiong, 2019 bad kan kut ha ka 19 tarik u Jymmang, 2019.
Ka Commission ka la buh haduh 7 tylli ki tarik namarba ka Ri India ka la heh palat bad ym lah ban pyndep ia ka jingiathep-vote tang ha ka shi sngi.
Ka jingkwah hir hir jong ki paidbah ka Ri India ka long ban leit thep-vote ryntih lang baroh kawei ka Ri tang ha ka shisngi.
Hooid kan jin da la bha shibun lada lah ban leh ia kata hynrei ki don shibun ki jingeh ban pyndep ia kata.
Ym lah ban leh ia kata namarba la donkam shibun ki pulit bad ki CRPF ki ban pynbiang ha kaba pahara ia ki ba bun bah ki Polling Station ha ka Ri.
Ia ki pulit bad ki CRP la hab pynkynriah na kawei ka jylla sha kiwei pat ki jylla bad kane ka shimpor haduh katta katta.
Dei kane ka daw bah.
Bad ki don de sa kiwei pat ki daw kiba ka Commission ka shem jingeh ban leh.
Mynta, ka jingpynkhreh na ka bynta kane ka ilekshon ka la biang nadong shadong ha baroh ki jylla bad ki Union Territory, bad kaba sah mynta ka long sa tang ban ap ia la ka jong ka jong ka pali bad la ka jong ka jong ka tarik ba pynlong ia ka ilekshon.
Ka lyer ilekshon ruh mynta ka la khluit bha hajan manla ki jylla bad ka jingialympat nia ilekshon ruh ka la iaid iew bha ha kylleng ka Ri.
Kumba ka long mynta hi, ki party kiba kham klain ban ialympat ha madan ha ki lympung ilekshon ki dei hi ka BJP bad ka Congress, bad dei kine hi kiba kham iawoh nia woh dong bha bad kiba bein iwei ia iwei pat tang ban pynksan iala ka jong ka jong ka nongrim bad ki nia politiks.
Bun na kine ki jingialympat nia ki long ki bymsngewtynnat satia bad don ruh ki bakhlem akor ban sngap ruh.
Kiwei ki party kiba khlain ki dei ka BSP, SP, TDP, JD(U) JD(S), BJD, TMC, Shiv Sena, DMK, AIADMK, SAD bad kiwei kiwei ki bym da khlain bha ha India.
Kumba ka long mynta hi, ha Ri India, ka politiks ka la khluit lain bad kumba paw ka politiks ka la pait arliang wak.
Shiliang ba la ialam da ka BJP lem ki paralok jong ka bad shiliang ba la ialam da ka Congress bad ki paralok jong ka ba tip kum ka Meghagatbandhan lane kata ka Grand Alliance.
Na ka liang jong ka BJP bad ki paralok jong ka ki la ong shai ba u Myntri Rangbah un long u Narendra Modi hi lada ka poi sha ka thong ban thaw sorkar.
Hynrei, na ka liang jong ka Congress bad ki paralok ba bun jong ka (Maghagatbandhan) kim pat sei ia uno uno u kyrtong lane u briew u ban long Prime Minister lada ki poi sha ka thong ban thaw sorkar ha Delhi.
Ka BJP marwei ka la lah ban jop haduh 284 ngut ki MP ha ka snem 2014 hynrei ha kane ka kynti ba mynta kan shitom shibun ban poi biang sha katei ka thong.
Mynta ka la kham tlot ban ia kaba mynshuwa.
Ym tip shuh sa tang katno ngut ki MP ka dang lah ban jop na lade.
Ki paralok jong ka ruh ym lah ban tip lypa katno ngut ki MP ki dang lah ban jop.
Lada phai sha ka liang jong ka Congress bad ki ba bun ki paralok jong ka ruh ym pat lah ban tip katno ngut ki MP kin jop.
Shuh shuh ha kane ka Meghagatbandhan kam da don shisha kata ka jingiatylli mlon.
Ka shu long tang ka jingsngew paralok ban iasynrop lang ban pyrshah ia ka BJP namar ki tieng ba ioh ka BJP kan wan biang ha ka bor synshar.
Kam da don eh kata ka jingpyrkhing ne ka soskular kaba skhem triang ban ialong kawei, ban iap lang ne im lang.
Kumta, lada bishar bha ia kine kiei kiei bad haba bishar bniah na ki jingiateh lok jong ki, ka paw kumba ka liang jong ka BJP ka kham i khlain ban ia ka liang jong ka Meghagatbandhan.
Kumba paw ha ka liang jong ka Meghagatbandhan ki don ka Congresss, ka SP, BSP, ka TMC, ka AAP, DMK, TDP, NCP,NC, RJD, JD(S) bad kiwei kiba rit baria.
Ha ka liang ka BJP ki don ka Shiv Sena, AIADMK, LJP, JD(U), SAD, AGP bad kiwei kiwei ki party rit party ria.
Da u Bah Philip Marwein.
Ha kum kane ka por kaba kongsan bha, nga ai khublei bad kitbok ia baroh ki nongialam jong ka Meghalaya Democratic Alliance (MDA), Shri.Conrad K Sangma,  CM, Dr Donkupar Roy, Speaker,  Shri.Prestone Tynsong, Dy CM,  Dr DD Lapang, Dr W Kharlukhi,  Shri.Ivanlum Marbaniang, Shri.KP Pangniang, kynthup ka National Peoples Party(NPP), ka United Democratic Party(UDP), ka Peoples Democratic Front(PDF), ka Hill State Peoples Democratic Party(HSPDP), bad ki Independent kiba la sngap ia ka jing angnud jong ki paidbah ban ioh ia ka jingkylla hapoh jylla Meghalaya ha kaba ki la lah ban ia mynjur lang ia u kyrtong mon lang ha ka kyrteng jong u Dr Jemino Mawthoh, MLA barim bad ka Agatha Sangma, MP bad MLA barim.
Nga snoh kti lang ban ai mynsiem ban pynpaw ka jing kyrshan jong nga bad nga wer nga khot ia baroh ki paralok na jngai bad na jan ban  ai mynsiem ia kane ka jingkhot ban ioh ia ka jingkylla kaba thymmai lyngba ka jingiatylli lang kawei ka NPP, UDP, PDF, HSPDP, Independent, ha uwei u kyrtong u Dr Jemino Mawthoh,  na ka bynta ka Lok Sabha Election na ka 1-Shillong Parliamentary Constituency,  uba la lah ban ioh ia ka jingieid ym tang na ka bynta ka jinglah ka jingtrei shitom ka jong u hynrei khamtam ba u la lah ban long mynta ka jingkyrmen ia ki hajar ngut ki samla ka jylla Meghalaya, bad nga pynpaw ka jingsngew burom ia kane ka jinglah ka jong u Dr Jemino Mawthoh ban poi ha kat kane ka burom ban long u kyrtong mon lang jong baroh saw tylli ki seng.
Kane ka dei shisha ka election MP kaban sah kynmaw bad nga mih khnang ha kum kane ka por namar nga ruh nga iohi ia ka jingangnud jong ki paidbah ban wanrah ia ka jingkylla na ka bynta ki paid Khasi, Jaintia bad Garo ka jylla Meghalaya.
Nga ngeit skhem ba ka India kan sa hap ban sngap ia ki jingud jong ngi lada ngi ia tylli bad nga ngeit ba u Dr Jemino Mawthoh,  u don ka juh thong.
Ka jylla jong ngi mynta ngi don ha ka lynti ban ioh ban nang kiew shaphrang bad ia kane ngi sakhi lyngba ka jinglah ka jingtyrwa jong ki saw tylli ki seng riewlum kiba la buh sha rud ia ka jingsngew liang ban sngap ia ka sur uba bun ba lang ban  sei tang uwei u kyrtong.
Haba la mih kum kane ka rai to ai ba ma ngi ki paidbah Meghalaya ngin shim khia ban mih shakhmat sha kane ka jingangnud ban ioh ia ka jingkylla da kaba kyrshan ia ki kyrtong mon lang ka kynhun MDA, ha kane ka election.
U Dr Jemino Mawthoh, MLA, barim, u nonghikai,  uwei na ki nong prat lynti ia ki kam Seng Samla Shnong, ha ka jingshem jong nga nga shem ba u long uba tbit tam napdeng kine ki kyrtong kiba mih mynta ka kynti ban long u nongmihkhmat na ka 1-Shillong Parliamentary Constituency.
Ngi la ia kynduh teng ban ia kren bad u Dr Jemino Mawthoh, ha kiba bun ki kam bad ngi la juh iai bteng ki jingiakren na ka por sha ka por na ka bynta ka hok jong ka Ri bad ka jaidbynriew.
Ha kum kane ka por nga ieng rangbah ban pynpaw ia ka jing kyrshan jongnga kum shibynta ban poi sha ka thong.
Kumta, nga khot nga wer ia baroh ki paidbah kane ka jylla ban ia snohkti lang ban ai ka kti ka mon ka kti ka diang ha kane ka lynti ka jingiatylli na ka bynta ka roi ka par, bad na ka bynta ban nang kyntiew ia ka jylla Meghalaya da kaba ngi kyrshan ia baroh ar ki kyrtong monlang kita ki long u Dr Jemino Mawthoh,  na ka UDP, bad na ka bynta ka Ms Agatha Sangma, na ka NPP.Nga ngiet skhem ba kane ka jingtrei lang jong baroh kan plie ia ki lad ki lynti ban pynbeit ia kiba bun ki jingeh kiba ma ngi kum ka jaidbynriew ngi ia kynduh bad tyngkhuh lyngba ki Ain kiba bun rukom,Sa shisien nga khot lang ia baroh wat nym duh jingkyrmen shaniah ha ka jingstad u paidbah bad ka jingkhraw jong ka India namar ka jingiatylli ka dei ka jingjop bad ban shon ia ka shap jong phi ha ka shap jong ka BOM (UDP) na ka bynta u Dr Jemino Mawthoh na ka 1- Shillong Parliamentary Constituency bad ha ka shap jong ka KOT (NPP)na ka bynta ka Ms Agatha Sangma, na ka bynta ka 2-Tura Parliamentary Constituency kiba long baroh ar ki kyrtong mon lang jong ka kynhun MDANgim dei ban rieh na ka jingshisha, hynrei ngi dei wan shakhmat bad ki jingshisha.
Khublei, u Blei un kyrkhu ia phi baroh.
John F  Kharshiing,email:mobile: 9436102663.
Shillong:Ka skul Lower Primary jong ka Khanduli, Jaintia Hills, ka dei kaba la plie da U Ma JU Nongrum Deputy CEM ka JHADC, ha ka 8tarik Kyllalyngkot 2003.
Mynta katei ka skul, ka la jot rathai, naduh ki ben skul, haduh ka jingsop jongka bad lathuh ba ki don mynta kumba 104ngut eiei ki khynnah skul, kiba dang pule ha katei ka skul, kaba jot rathai.
Balei baroh baroh ngi ia kwah Trei kam sorkar hynrei ngim treh pat ban ia kner kti iaka jing sdang jong u Myntri Rangbah ? #adoptashcool lane kata kaba ki ong #projectstar.
Ngi iohi ba bunsien ki Building Sorkar ki shah ieh khun swet ha ka jingjot jing pra, hynrei ban ioh kam sorkar pat ngi ia knieh katba ban oynbha pat ngi ia ran dien ???Hooid kein kaba dei shisha khamtam ka police department la i sangsot bad i kynjing ban peit, haka jaboh, haka jot rathai wat la katta ruh dang kham itynnad ba sah ki khasi hi.
Shillong: Kawei ka trok kit dewiong, ka la kylla mynta ka step ha Shangbangla.
La ioh khubor biang, ba ka don sa kawei ka trok, kaba kylla hi mynta ka step ha Umling jong ka Ri Bhoi District bad katei ruh ka dei ka trok kaba kit dewiong hi.
Ymdon don ba khein snep wat iaka hukum ka high court badonburom, ka jingkhang dewiong ka long pynban ka jingheh dor hakhmat ki dalal pyllait dewiong tuh.
Ha shilynter iaid sahuh ki trok dewiong namar ladon kti lut ki nongtuh ba bun rukom.
Haba pyrkhat bha ïa la ka ri bad ka jait bynriew jong ngi, ngi ïohi ba ka long shisha ka ri ba la kyrkhu da u Blei.
Ka ri jong ngi wat la ka long kaba rit bad ka jait bynriew kaba rit hynrei ka don ïa ki riewkhlaiñ kiba la im ha ki spah snem ba la leit noh, kiba la pynsah nam ïa lade da la ki jong ki matti kiba ngi dang lah ban ïohi haduh kine ki sngi ha ki katto katne tylli ki jaka jong ka ri Khasi Jaiñtia.
Ki don na kine ki matti jong kine ki riewkhlaiñ kiba pyni ïa ka kolshor, ïa ka histori jong ka ri bad ka jait bynriew jong ngi.
Kine ki riewkhlaiñ na ka daw ka jingkhlaiñ bad ki kam kyrpang ba ki la leh ki la don na pdeng jong ki kiba la ïoh ïa ka nam “Mar".
Ban ïoh ïa kane ka nam “Mar" kam long ka kam kaba suk, hap ban mad ïa ki jingtynjuh kiba shyrkhei ha kaba la don na ki riewkhlaiñ kiba la duh noh wat ïa la ka jingim.
Kiba la ïoh ïa ka nam “Mar" dei tang kito kiba la dep tynjuh da ki Syiem ban ïohi ïa ka buit, ïa ka jingtbit bad ïa ka jingkhlaiñ bor jong ki.
Ki syiem Jaiñtia ki ju leh ïa kata ha ki por jong ki bad kiba kum kine ki riewkhlaiñ kiba la jop ha ki jingïatynjuh bor ki ju ïoh ïa ka lad ban shong ha ki ïing syiem, ban long ki nongïarap jong u syiem ha ka kam ka jam bad ki don ruh ka jingïadei kaba jan bad u syiem.
Ha ri Jaiñtia ki la don katto katne ngut ki riewkhlaiñ kiba la ïoh ïa ka nam “Mar" bad kiba la pynsah nam ïa lade da la ki jong ki matti.
Na pdeng kine ki riew khlaiñ, ki long u Mar Phalyngki, u Lah Laskor, u Luh, u Tapum, u Mak, u Maklai.
Kiwei pat ki riew khlaiñ ha kane ka ri jong ngi ki long u Railong, u Ter Kyndiah, bad u Bailon Khyrїem.
Nalor kitei ki riewkhlaiñ kiba la ïoh ïa ka nam “Mar", dang don sa u wei pat u riewkhlaiñ ka ri Jaiñtia uba la ïoh ïa ka jingithuh na u Syiem Jaiñtia bad uba la їoh їa ka nam “Mar" uba ngim pat ïohi ba un rung ha ki kot ki sla bad bun na ngi ngim pat tip ïa ka khana shaphang jong u.
ne u riewkhlaiñ u dei na ka jait Nongpoh na ka shnong Nongtalang kaba don ha War Jaiñtia.
Ïa une u riewkhlaiñ la khot ha Nongtalang da u Bir Nongpoh.
Une u riewkhlaiñ ym tang ba u la ïoh ïa ka nam “Mar" na u Syiem Jaiñtia, hynrei u don ruh ïa ki matti kiba ngi dang lah ban ïohi haduh kine ki sngi.
Katkum ki jingïathuh khana hadien ba syiem u la bna shaphang ka bor ka jingkhlaiñ jong u, u la phah ba un hiar sha Jaiñtiapur ba un ïa kynduh mar khmat bad u, hynrei ym lah pat ban їoh jingtip shaphang ka kyrteng jong uta u Syiem Jaiñtia uba synshar ha kata ka por.
Ka Jaiñtiapur ka jngai tang kumba 12 km ei ei na ka shnong Nongtalang; une u riewkhlaiñ haba u la shah khot, u la hiar ban leit ïa kynduh ïa u Syiem sha Jaiñtiapur; la ïathuh ba katba u dang ïaid ha lynti la mih u khla bad u la kynrup ïa une u riewkhlaiñ hynrei da kaba suk u la kem ïa u khla bad u la rah ïa u sha u Syiem.
Kine harum ki long ki matti jong u Mar Nongpoh kiba dang lah ban ïohi haduh kine ki sngi.
Kaba kham sngewtynnat ka long ba ka kur Nongpoh kam shym la don tang ïa u Mar hynrei ka don ruh ïa ki lai ngut ki riewkhlaiñ kynthei kiba la pynpaw pyrthei ïa la ki jong ki matti da kaba ki la pynïeng mar uwei u mawbynna ha kawei ka jaka kaba ki khot ka “Shmea Dymmui".
Kane ka jaka ka don ha ka surok ban leit na Amlarem sha Dawki.
‘Shmea’ ka mut Maw bad ‘Dymmui’ ka mut ïa ka thei samla kaba la poi sha ka jinglong samla ba pura.
Kine ki maw ba ki la pynïeng ki dang don haduh mynta ha kane ka jaka.
Ban pynkut їa kane ka jingthoh barit sngewtynnat ban phai sha u myllung Soso Tham, uba la kynud sngewtynnat kumne shaphang ki riewkhlaiñ bad ki khla wait jong ka ri kiba la im ha ka mynnor.
Ka board jong ka  Bharat Sanchar Nigam Ltd (BSNL), ka la rai ban  beh kam noh ia  54,000 ki nongtrei jongka bad la iathuh ba ia katei ka rai, yn pyntrei kam hadien ka elekshon Lok Sabbha, ong ka khubor.
Ka kynhun kaba la thung ba kan peit bniah ia ka jinglong jingman jong ki nongtrei ka BSNL, ka la mynjur ruh ban  ot noh ia ka rta shongthait jong ki nongtrei kiba 60snem sha ka 58senm bad ban ai lad ba kin shongthait noh kito kiba la palat 50snem ka rta lyngba ka  Voluntary Retirement Scheme (VRS).
La shim ba katei ka rai kan pynduna ia ki nongtrei da 31 percent, na kaba ki don mynta  174,312ngut.
La shim jingkhein ba ka jingdon ki nongtrei ha BSNL, ka long antad 55 snem ka rta bad lyngba ka jing pynduna ia ka jingdon nongtrei kaba 33,568ngut, kumta kan don ka jinglah ban kynshew pisa kaba T.13,895 klur na ka bynta ki san snem ki ban sa wan.
La iathuh shuh shuh ba ka jingai VRS ia ki nongtrei, kan ailad ban ioh kynshew ia ka pisa kaba long T.1,671klur haduh ka T.1,921,24klur ha ka shisnem, ha kaba ka jinglut kaba la antad, kan long sha ka T.13,049klur.
Ha ka jaka ban ai kam ba kyrduh palat ki govt job, sdang pynban ban beh kam, ka bha ba thang syn don ia ka office BSNL ban duh lang barohSngew synei bapli ioh ka ktah pynban iaka wei ne artylli ki longing ba dukba kyrduhLada kita ki 54 hajar ngut kiba shah beh kam bat kiba ha iing ha sem jong ki kim treh shuh ban used bsnl te lah poi hi 1lakh te kan sa duh nong hiKane baroh ka jia namar ba ka Sorkar u Modi ha ka jaka ba kan iarap ia ka Company lajong, ka BSNL, ka khniot pynban na pdot.
Ka BSNL haduh mynta kam pat ioh wat tang ia la 4G Spectrum watla katta ka iaksaid ban pyniaid ia ka business.
Hynrei ka Sorkar Modi ka iarap pynban ia ka Reliance Jio, ka Company hehspah u Ambani.
Shillong: Ka jing bym ioh lad jong U bah Prestone Tynsong ban long myntri rangbah ha ka snem ba ladep, ka dei namar ba u don u heh BJP, uba la antad, ba u dei U Himanta Biswa bad U Dr Donkupar Roy, nongialam jong ka UDP, kiba pyrshah, ong U Ma Vincent Pala, haba kren paidbah ha ka jingialap elekshon ha Pynursla, ha ka Sngi Saitjain ba ladep.
“Ha ka elekshon MLA ba ladep, baroh baroh na ri lum Jaintia, ki ia thep ia ka NPP, namar ba ki ong ba U Bah Prestone, un sa long u myntri rangbah bad ha ka por ba pynbna ba U Bah Prestone, ula jop, baroh ki ia shad kmen" ong U Ma Pala.
U Bah Pala, ula pynkynmaw ia ki kyntien, ba U Dr WR Kharlukhi President jong ka NPP, u kren sha man ki jingialang paidbah, ha ka elekshon MLA 2018, ha kaba u ong ba U bah Prestone, un sa long u myntri rangbah ka Jylla, hynrei kitei ki jingkhmih lynti, ki pulom noh khamakha ha ka sngi niew vote, ong biang u kandidet MP jong ka seng Congress.
U Ma Pala, ula ong ba ha kato ka sngi niew vote, U Dr Don, u shong beit ha kawei ka kamra bad ula ong “Nga ruh nga leit ban ong ba un iatreilang hapdeng ka UDP bad ka Congress".
Nangta la ong biang U Ma Pala “Em ngin peit ia kaei ka parti, kaba lah ban iarap bad hadien kata, ula ong long CM mano mano ruh biang, tangba ym dei ban long CM U bah Prestone" ong biang U Ma Pala.
Nangta la ong biang U Ma Vincent, ba kat u briew, uba dei ban long myntri rangbah, la ai ba un bat ia ka tnat ri jingri, tnat shna iing bad ka tnat shna surok, katba ia ka tnat kam poh iing, la aiti ha U James K Sangma bad U Conrad, u bat halade 15 tylli ki tnat kam bad nangta U Bah Sniawbha, u bat 6,7 tylli ki tnat kam bad haba ia nujor, u dang bat bun U Bah Paidang ia ka jing bat kham bun ki tnat kam, ban ia U bah Prestone, ong biang U Ma Pala.
Shillong: Ki riew bymman ia kiba ym lah ban ithuh dur ki la pynpait dusmon ia ka kali jong u bah kyrshanbor Rynjah uba dei u nong ialam jong ka seng “Ngim Leh Raiñ Ban Pynkhuid".
Kane ka la jia ha ka shnong Kynton, Upper Shillong, hynne ka step sngi U Blei ha kapor 1baje katba ki dang iohthiah lyngngai.
Haba iakren bad u tei u nongialam u la iathuh ha u Rupang ba um shymdon kano kano kajing iakynad lane kajing iathud badno badno ruh.
“Ngam shym poi pyrkhat ba kin leh haduh katne ia ka kali jong nga khlem kano kano ka daw.
"Naka liang jong ka seng ka la pynrem jur halor kane ka jing jia bad kala iati ha ki bor jong ka ain ba kin leh ia kaba donkam.
Jowai: U Resident Director ka Star Cement ha Lumshnong u la ujor sha ki pulit ka Lumshnong PS pyrshah ia ki saw ngut ki nongtrei katei ka company kiba donkti ban tuh haduh saw trok u dewiong na jaka buh dewiong katei ka Company kaba don hapoh katei ka kharkhana pynmih dewbilat.
Katkum ka jingujor utei u heh katei ka kharkhana u la ong ba ha ka 5 tarik por 10:30 pm mynmiet u Security Supervisor ka company u la pynrung tuh ia ki saw tylli ki trok HyVa damper trok khlem da pynrung number ha Computer bad ha ka por 11 baje eiei ha ka por ba ki thmu ban mih noh napoh katei ka Company lyngba ka gate No 1 ki la shah bat noh ha ryngkat u dewiong ha baroh saw trok ia uba ki la tuh napoh ka jaka buh dewiong katei ka company.
Hadien ba la ioh bat ia kitei ki trok la aiti ia ki sha ki pulit kiba don ha Lumshnong.
Utei u Security Supervisor udei uba la tip kyrteng kum u T.Hame Kympad bad ha ka jingujor ba la ujor sha ki pulit la jer kyrteng sa ia lai ngut ki nongtrei katei ka company kiba la don kti ban ia sylla ban die dewiong tuh napoh katei ka company kaba ki trei hi.
Ki lai ngut kiwei pat kiba dei ki bar jylla suda dei kiba la tip kyrteng kum u Bhawani Singh, Vshnu Singha bad Umit Singh.
Kitei ki trok pat la ioh nombor kynthup ia ka ML11-8555, ML11-1669, ML11-3669 katba kawei pat kam shym la don satia ia u Number Plate hynrei la ioh tang ia u Chasis No.MAT479156H3K2561.
Jowai: Ka Sein Raij Jowai myn hynnin ka sngi ka la pynkut noh ia ka lehkmen Shad Sukra kaba shisien shisnem, kaba dei ka shad lehkmen hashwa ban hiar sha ki lyngkha ban sdang ka rep ka riang.
Ka lehkmen mynta ka sngi ka la sdang na Madan Mukoi Pyrdi bad hadien ka program ha katei ka jaka ban leit sha Iawmusiang lyngba ka Biar Ka Blai (Madan Pohskur).
Ha Madan Mynkoi Pyrdi, u DC ka East Jaintia Hills, u bah FM Dopth u la long u kongsan.
U bah FM Dopth haba kren ula ong ba ka shad Sukra ka dei kaba pynkynmaw ba kadei ka lehkmen kaba itynnad bax kaba la iashim bynta da baroh ki samla bad ki rangbah bad Longkmie kumjuh ruh kiba trei sorkar.
U la ong ruh ba kane ka shad sukra ka dei ruh ma jinglehkmen ia ka Mei-Ram-ew kaba la pynkhi im biang ia ki dieng ki siej bad ki phlang ka Ranem bad ia ka mei mariang kaba la bsa bad pyndap pynbiang ia u khun bynriew.
U la pynkynmaw ruh ba ka jingpynjot ia ka Mei-Ram-ew ka dei ka jingduhnong ia u khun bynriew.
“Ha kajuh ka por kane ka shad Sukra ka kadei ruh ka rynsan ban pynpaw pyrthei ia ka sap ka phong ki khun samla ba baroh ki liang naduh ki nongrwai, nongshna sur bad ruh ki nongshan bad kiwei kiwei.
Ha Iawmusang, Chairman, SEIL & Member BGIIM, Shillong u Atul Chandrakant Kulkarnin ula long u kongsan ha ka jingiadonlang u DC ka WJH u CP Gotmare.
Hangne la ioh ia ki jingshad tynrai kiba pher ba pher kiba la iashim bynta da kinkhun samla ka Sein Raij Jowai bad kiba na kiwei kiwei dei ki Sein Raij.
Ha kajuh ka por mynta ka sngi, ka Sein Raij Tuber ruh ka la pyndep ia kane ka lehkmen Shadsukra mynta ka sngi bad ka la la long kaba iphuh iphien wat hapdeng ka jingpynthut u slap.
U ma P.Sana, u riew pawkhmat ka thain ula long u kongsan ha ka jingiadonlang u Dolloi ka Elaka Jowai, u Puramon Kynjing bad la sakhi ia kane ka shad lehkmen da ki hajar ki paidbah kiba kylleng ka ri lum Jaiñtia.
Namar ka jingsniew palat ka surok na Trongpleng sha Dangar, kumta ki dkhot ka KSU mynta ka sngi, ki la leit teh lama ia ka ophis jong ka PWD, kaba don ha Dangar bad ki la teh lama iong ruh ia ki kali kiba iaid ha katei ka surok bah, ong ka khubor.
La pyniaid ia katei ka prokram mynta ka step, da ki nongialam jong ka KSU Balat.
U bah Wankit M Thongni, Vice President jong katei ka seng, u ong ba mynta la shiphew snem eiei, ym don ba maramot satia ia katei ka surok, ha kaba la shu pyndap khyndew malu mala naduh Tlongpleng shaduh Balat bad don ruh shibun ki khep, ha kaba ki balang Kristan, ki hap ban maramot ia katei ka surok, haba don kino kino ki jingiaseng kiba kham heh.
Mynta ka sngi, ha ka por 10.45 mynstep, ki pulit kiba pahara elekshon, ki la ioh kurup pisa kaba T.6.4lak na  Hallydayganj haLa iathuh da U bah FR Kharkongngor, Chief Electoral Officer, ha kawei ka lad pathai khubor, ba ia ka pisa kaba T.4,80,000 la ioh kurup na U Saha bad kawei pat kaba T.1,60,000 la ioh na U F Seikh, ha ka por 11baje mynstep.
Lai ngut ki briew, ki la shu iap ei, katba uwei pat ula mynsaw jur, na ka jingkem ding kaba la jia ha kawei ka jaka set kali hynnin ka sngi.
La iathuh ba katei ka jingjia, ka jia ha kawei ka jaka set kali ha Lum Marboh, Nongrah jong ka Rynjah Police Station.
Kitei kiba iap, ki long U bah  Register Kurbah, Pynhunlang Lyngdoh bad U Wankordor Warjri, katba uba mynsaw, u dei U bah  Wikistar Khyriem.
Kitei kiba iap, la iathuh ba ki thiah ha katei ka jaka set kali bad ka ding ka la bam duh ia ki.
La antad, ba ka jingiap briew, ka dei namar ba ka kem ding ka heater, kaba la buh ha katei ka jaka bad kaba la pynmeh hynnin baroh shimiet.
U Shatrughan Sinha, uba la rai ban mih noh na ka seng BJP bad ba un iasoh bad ka Congress, um shym la shim bynta bha satia kum u dkhot jong ka Lok Sabbha ha kine ki san snem ba ladep.
Na ki jingtip, ki pyni ba U Sinha, um shym la kylli satia, wat tang kawei ruh ka jingkylli bad um ju ia shim bynta ha ki jing iatai ha Lok Sabbha bad um ju leit ruh ia ki mat ban iakren ha ka iing dorbar Lok Sabbha ha ki snem 2014-2019.
Ka jingleit dorbar jongu, ruh ka long kaba duna bha, ha kaba u poi tang 67 percent ha ka por ba ka Lok Sabbha, ka don ha ka jingshong dorbar.
Ka jingpoi dorbar jong kiba bun ki MP, ka long 81 percent.
Ha kane ka juh ka por 2014-19, ka  Supriya Sule jong ka seng Nationalist Congress Party (NCP), ka kylli 1,181 tylli ki jing kylli, ka  Heena Vijay Gavit jong ka seng BJP, ka kylli 1,096tylli ki jingkylli, U  Dharamendra Yadav jong ka seng  Samajwadi Party, u kylli 1,025 tylli ki jingkylli bad U  Rajeev Shankarrao Satav jong ka seng Congress, u kylli 1,115 tylli ki jingkylli.
Editor,Ha ka jingsngew jong nga shimet, kan jin da la bha shibun ban don ka jingkylla ha kane ka ilekshon MP ka ban long ha ka 11/4/2019.
Kan jin da bha shibun ban ioh ia ki MP kiba dang thymmai ha Shillong bad ha Tura, khamtam kiba dang samla, kiba dang eh dang khlain ka bor met bad ka bor jabieng ruh ban shakri ia ki 38 lakh ngut ki paidbah jong ka jylla.
Lada bishar bniah bha ia u Bah Vincent Pala kum u MP na ka bynta 10 snem lynter, um shym la lah ban leh ei ei ban pynsah nam sah kyrteng ban ioh pyrto junom ia u.
Kam shym la don wat tang kawei ka matti ruh kaba paw nam kaba u la leh.
Kiei kita ki ain kiba u la leit rah sha Lok Sabha ban ong ba shisha u la long u nongsaindur jong kata ka ain? Jin da u la wanrah ia kano kano ka ain ha Lok Sabha ruh ngin jin da la pyrto junom lane jin da u la wanrah tang ia kawei ka Cable Car ha Umiam lane ha Shillong lane ha Sohra ruh ngin jin da iaroh sibun.
Hynrei ym don kum ia kita.
Tang ban sam ia ki MP skhim sha kiba pan wat uno uno uwei pat ruh u lah ban sam da kaba suk.
Ngi donkam shisha ka jingkylla na ka bynta ka 1-Shillong Parliamentary Constituency.
Wat ha 2-Tura Parliamentary Constituency ruh la dei ban jied da kiba dang kham samla ban iohi ia ka jingkylla.
Bah Philip Marwein,Via Email.10 snem u MP na 1-Shillong Parliamentary Constituency u Bah V.H.Pala u la mihkhmat ia kane ka Konstituensi hynrei kaba sngewsih ka long ba umshym la leh ia ki kam kumba la angnud da kiba bun ki paidbah kane ka Konstituensi.
Ym ju iohi MP ha kine ki 10 snem ha kiba bun ki Konstituensi, hynrei jait ba mynta la jan ka Elekshon, la sdang ban mih pyrthei biang.
Ngam lah ruh ban sngewthuh ba kumno u Bah Pala ubym shym la don ia ka jingtbit lane jingiadon kti ha ki kam sain hima sima u la ioh Ticket ban iakhun na ka Party Congress ha u snem 2019.
Ha kato ka por, ki riewpaw khmat jong ka Seng Congress kiba kynthup ia I Bah O L Nongtdu, Bam kwai ha Dwai u Blei, I Bah HS Shylla bad i Bah Charles Pyngropeki la ia apply ia ka Ticket hadien ba i Ma P.R.Kyndiah (Bam kwai ha Dwau u Blei) im shym la treh ban iakhun biang ia ka Elekshon.
Kine baroh Lai ngut ki long kiba la tbit bha ha ka kam Hima Sima la ka long ha ka Jylla ne wat shaduh shabar jong ka Jylla hi ruh.
Hynrei sngewlyngngoh ba ki kyrteng jong ki ym shym la pdiang, hynrei la ai ia ka Ticket sha u Bah Pala ubym ithuh satia mano mano ruh.
Nga kynmaw ba ha Jingialang paidbah kaba nyngkong eh kaba nga ruh nga la leit kaba la Long ha Umroi, u Bah Pala um nang satia ban kren.
Ha kato ka por la kren ha ka jingialang da I Bh HS Shylla, i Dr.S L.Marbaniangkiwei.
Lymda dei na kine ki nongiarap kiba tbit, u Bah Pala leilei um nang kren.
Ha kane ka kynti kaba mynta ruh, bun kiba pan Ticket na ka Seng Congress ban iakhun ia kane ka MP Elekshon na 1-Shillong Parliamentary Constituency kaba dei jong u snem 2019.
Hynrei kumba ju long ka Seng Congress ba kane ka seng kam ju ailad ia kiwei kiba kwah ban mih shakhmat lait noh tang ia kito kiba ka mon.
Bun ki briew kiba tbit kiba don ha ka Seng Congress kiba kwah ban iakhun ia kane ka Elekshon kiba la pynpaw ruh ba kim mon ban dang ai Ticket ia u Bah Pala.
Kine ki kynthup ia u Bah John F.Kharshiing, Bah HDR Lyngdoh bad kiwei.
Ka seng Congress ka la dei ban pyrkhat ban ai Ticket noh da kiwei, namarba da ujuh shi ujuh lah ngiah.
Ngim pat ju iohi ba u Bah Pala un leh ia kano kano ka kam kaba lah ban ong kaba long “OUTSTANDING".
Bun ki issue kiba u kren ha Parliament ki shu sah Pending lut.
Ka Congress ka ju kren na ka por sha ka por ba ka kwah ban ioh ia ki nongialam kiba pher bad kiba biang, hynrei ka long pynban da khongpong.
Ka kren hana ban pynkup bor ia ki Kynthei hynrei ym iohi ba ka long kumta.
Ka Seng Congress ka la dei ban ai ticket noh da i Longkmie lada ka kwah ban bat ia ka kular ban kyntiew ia ki kynthei.
La sngewdei ban ai ticket noh da i Kong Roshan Warjri iba long i nongialam bat bit jong ka Seng.
Lane ka la dei ban ain oh ia ka Ticket da kiwei kiba long teng ki nongialam kiba tbit kum I Prof.RC Laloo bad kiwei kiwei.
Ka jingkylli ka mih, Hato ym don briew shuh mo ha ka Congress lait na u Bah Pala? Ne hato ka shu kwah beit ban pynshong ben dien beit ia ki nongialam kiba kham tbit ban ia u Bah Pala?Joannes JTL Lamare,Kynton-U-Mon, Nongkrem.
Ka Maneka Gandhi, myntri jong ka sorkar India bad kaba dei ruh ka nongialam jong ka seng BJP, ka la ong hynnin ka sngi ba lait noh sa tang lada ka don ka bor ba maian aiu re, ba U Rahul Gandhi, un lah ban long myntri rangbahduh, hynrei ka la kren shai ba katei kan nym urlong satia lano lano ruh.
“U Rahul Gandhi, un nym lah ban long myntri rangbah duh, lait noh sa tang lada don ka bor ba maian aiu re" ong Maneka Gandhi.
Ka Maneka Gandhi, ka ong ruh ba ka Priyanka Gandhi, kam lah satia ban khring ia ki nong vote ha kane ka elekshon Lok Sabbha, namar ba kam don ia ki nong bud jongka.
Ka Maneka Gandhi, ka kren thikna ba kan jop ha kane ka kynti ia ka elekshon Lok Sabbha na  Sultanpur constituency bad ka ong “U tnga jongnga, U  Sanjay Gandhi, ula jop ar sien bad U  Varun Gandhi, ula jop ha ka sien ba ladep na  Sultanpur.
Mynta ruh manga bad ki nongtrei parti ngi ia trei shitom bha bad ka jingjop kan wan beit sha ngi" ka la ong.
Ka Maneka Gandhi, ka kynnoh ruh ka Mayawati, kaba dei ka nongialam jong ka seng  Bahujan Samaj Party (BSP), ka kamai pisa bha ha kane ka por elekshon, namar ba ka die kawei ka tiket T.15klur bad ka kynnoh ba na bynta ka tiket ha Sultanpur, ka Mayawati, ka die T.15klur.
Nongstoiñ:Myn hynnin ka sngi ki ar ngut ki khynnah ap blang kila iohi ia kawei ka metiap kaba dei jong ka samla kaba la sdien ha u tyllai phasi ha kawei ka khlaw kaba don ha rud shnong jong ka shnong Mawiawet West Khasi Hills.
Ka tyllong khubor ka iathuh ba katei ka metiap kadei jong kaba la tip kyrteng kun ka Sebida Kharbani 19 snem ka karta na katei kajuh hi ka shnong Mawïawet bad kitei ki khynnnah ap Balang hadien bala iohi ia katei ka metiap kila her sha shnong ban leit pyntip sha ki rangbah briew.
Na ka liang jong ki rangbah katei ka shnong hadien ba kila leit peit ia katei ka metiap kila pyntip noh wut wut sha ki pulit bad ki pulit ruh kila wan sha katei ka jaka ban pynlong ia ka jingtohkit bniah bad watla um shymla pat la lah ban tip ia ka daw jong katei ka jingjia hynrei la shu suba ba katei ka samla kala shim jubor iala ka jingim.
Na ka liang jong kiba ha iing kila kyrpad na ki bor ba dei peit ban pyllait noh iaka post mortem bad hadien ba kila ioh ia ka jingbit kila rah noh ianka met jong katei ka samla sha shnong.
Imphal: U Biren Singh, myntri rangbah ka jylla Manipur, u la kynthoh ia u myntri rangbah ka jylla Meghalaya u Conrad Sangma kum u khynnah rit ka sor Shillong bad ula kren ia kata, ha kawei na ki ransan ialap election kaba la dep long shen.
Katkum ka Imphal Free Press u Biren singh u la kynthoh da ki kyntien kiba shai bad ong ba ki briew ha kine ki sngi, ki kham burom ia uwei u khynnah uba na Shillong ban ia u Myntri Rangbahduh ka Ri u Narendra Modi.
Kane ka jingkren jong u kam shym la pynsngewtynnad satia ia ka party National People Party’s (NPP) bad ia ka Manipur Pradesh Congress Committee (MPCC).
Ka NPP ka la kren pyrshah ia ka jingkren jong une u myntri rangbah, da kaba ong ba ka jingkren jong u ka long kaba pynjahburom.
Ha kawei ka liang pat ka Congress ka ong ba ka jingkren jong u Biren ka long ka bym shisha.
Ka NPP ka sngewsynei ia u Biren Singh, uba la duh ia ka bor pyrkhat, hadien ka jingioh bor ka jong u ba u khlem burom shuh ia u nongialam jong ka ri bad ia u myntri rangbah ka Meghalaya bad ia kiwei ki riewshlur jong ka NorthEast India kiba u Biren u la pynlong ha lade ia ki kum ki shakuriaw ha ka jingiohbor jong u kum u myntri ka jylla Manipur ong u Genreral secretary Vivekraj Wangkhem.
Ha kawei pat ka liang ka Manipur PCC ka la kynthoh ba ka jingkren jong u Biren ka la ktah mationg ia ka shuki kum u Myntri rangbahduh ba u la pynhiardor bad pyjahburom ia ka kyrdan kaba u bat.
Ka dei ka kam kaba pynpaw ia ka jinglong khlem akor jong une u myntri rangbah.
Hooid, ngi burom ia u N.Biren Sngh kum u myntri rangbah jong ngi, hynrei ngi dei ruh ban burom ia kiwei pat ki para myntri rangbah jong kiwei pat ki jylla kiba don hapoh kane ka ri, ong u nongai ktien jong ka Manipur PCC u Kh Joykisan.
Shillong: U District Election Officer jong ka West Jaintia, u la pan jing pynshai na U Bah AL Hek, myntri ka koit ka khiah, ba u la pynkhein ia ka ain jong ka code of conduct ha kaba u la pyndon kam da ki kali jong ka sorkar ban ialap election.
U F R.Kharkongor uba dei u Chief Election Officer u ong ba ka DEO jong ka Jowai ka la phah ia ka show-cause sha u Hek kaba la pynshong nongrim na ki jingtohkit ba la phah da ka sector officer bad ki pulit.
Mar ia iohi ia kane ka report ha ki media, u Returning Officer bad u District Election Officer jong ka west Jaintia ki la pan ia ka report na ka sector Officer bad jong ki Pulit jong kane ka thain kata kaba ha Khanduli ban pynthikna ia kane ka jingjia.
U DEO u la ioh ia kane ka report na ka sector Officer bad na ki pulit bad la pynthikna ba ka la don shisha ka jingpynkhein ia ka MCC bad ka jingmih na kane ka long ka Show-cause notice ba la phah sha u Hek lyngba ki party jong u ban ai ka jingpynshai halor kane.
U la pyntip ruh ba ka Election Department ka ai por 48 kynta ia u Hek ban jubab ia ka Show-cause notice hadien kata ka por kan shim da ki rai kiba tyngeh.
U Myntri ka kam koit kam khiah u la shah kynthoh ba u la pyndonkam da ki kali jong ka sorkar ban ialap election MP ia uwei u kytong jong ka BJP na Shillong Parliamentary seat u Sanbor Shullai ha West Jaintia Hills myn ha ka sngi balang.
Haba la khmih ia kine ki jingujor, u CEO u la sdang ban tohkit ia kane ka jingshah kynthoh bad ia ka report ka dep phah ha kane hi ka sngi.
Nongstoiñ: U Lamphang ka ïing Dorbar thaw ain jong ka sorkar Jylla u Dr.Donkupar Roy u la ong ba ka jingbym lah jong ki Seng Riewlum ban bat ia u lakam synshar kadei namar ka jingia pait ia pra bad ka jingia pait ia pra ka jong ki kala pynlong ruh ban rem ilekshon bad jop suk kiwei.
Shuh shuh u Dr.Donkupar  Roy u la pyniasyriem ruh ia ka jinglong jingman jong ki Seng Riewlum kum ha kapor u Tirot Sing Syiem da kaba u la ong ba ka jingbym ioh jingjop bad ka jingrem ilekshon ki Seng Riewlum kadei namar ka jingiapait ia para kumba long ki Hima Khasi ha kapor u Tirot Sing.
Ki nongialam jong ki jylla bapher bapher na kawei kapor sha kawei ka por ki ia pyrkhat kumno ban pynia tylli ia ki seng riewlum baroh bad ruh kumno ban pynia tylli ia u paidbah bad kane kala wan ban urlong mynta ka kynti lyngba kane ka jingjied ia u kyrtong iamon lang ha kane ka ilekshon MP.“Haba ngi la ia tylli mlon kawei kala kylla long pynban ka bor bah kaba la pynkhlain ia ngi ki Seng Riewlum khnang ba kiwei kim pat kin nym lah shuh ban ialeh pyrshah" ong u Dr.Donkupar Roy.
Dawki: Myn hynnin ka sngi, ha ka por 2.30 baje, kawei na Mahindra Bolero kaba don ia u number ML-04B-5691, ka la kylla ha ka por ba ka la mih na Dawki da ka jingthmu ban leit sha Sankhat.
La ioh jingtip ba ha katei ka jingjia, uwei na kiba shong hapoh jong katei ka Bolero u la kham mynsaw, hynrei lait nangta baroh kiba shong ha katei ka kali, ki la lait na ka jingmynsaw jur, hynrei ki la shu mynsaw tang malu mala.
Ka jingiathuh da ki paidbah jong katei ka thain, ki la ong ba daw ka kaba la pynlong ia katei ka Mahindra Bolero ba kan kylla, ka dei ba la sniew palat ka surok, namar katei ka jaka ka dei kaba madan bad ka bym lahngiet ba ki kali kin kylla.
La iathuh ruh, ba ka daw kaba la pynsniew ia katei ka surok ka dei namar ka jingailad biang ia ki trok kit maw Boulder ban ieng ha katei ka jaka bad ha kajuh ruh ka por ka dei namar ka jingkhlong noh ka kompani ia ka surok rim, kiba dei ki daw ba kaba la pynlong ia katei ka surok ba kan sniew kaba dap da ki thliew ki syar bad ka ktieh.
Haba iadei bad katei ka jingsniew surok bad kaba la pynsyrtok shikatdei eh ia ki paidbah nongleit nongwan, ki paidbah ki kyntu ia ka sorkar ba ka dei ban shimkhia ha ka ban maramot noh ia katei ka surok.
Shillong: Ki samla pule ka skulbah North Eastern Hills University (NEHU) hapoh ka lama ka North Eastern Hills University Students’ Union (NEHUSU) ki la ioh  mynsiem na u Lat ka jylla u T Roy ha ka jing iakynduh jongki mynta ka sngi, hadien ba u la kular ban tuklar bad ki bor ba dei peit ban wanrah biang ia ki jaka ialeh eksamin National Eligibility Test (NET) kiba pyniaid da ka University Grants Commission (UGC) ha ka jylla bad kumjuh ia ka Council of Scientific and Industrial Research (CSIR) NET ha Shillong.
Hadien ba la iakynduh ia u Lat, ka president ka NEHUSU ka samla Genuica Majaw ka la iathuh ba katkum ka jingiakren, u Lat ula pynthikna ba un phah ia ka dorkhas ba kila aiti sha ka sorkar bad ba un iakren ruh ban pynlong kam ia kine ki jingdawa jong ki samla pule.
“Ha ki snem ba la leit ngi ju don ki UGC NET Centre ha ka jylla hynrei hadien ba la aiti noh sha ka National Testing Agency (NTA), ngim ioh shuh ia ki jaka ialeh eksam bad ngi don tang kawei ka jaka leh eksamin ha Qualapaty", la iathuh ka samla Genuica.
Ka la iathuh ba ki la dep iakynduh ruh ia u Myntri Rangbah ka jylla u Conrad K Sangma ha u Rymphang ba la dep mynta u snem hynrei kim pat ioh khubor eiei wat hadien ka jingap slem jongki bad, ki la wan ban iakynduh noh ia u Lat ka jylla.
“Ki don shibun ki samla kiba iakhun ia ka eksmin UGC NET hynrei ki shem jingeh naduh ba la shim ka NTA, ha kaba la pynialeh ia ka eksamin da ka Computer Base Test.
Ka CSIR Test ka long ia ki khynnah Science namar ba kam pat ju don ha kane ka jylla jong ngi bad ka donkam ban wan", ka la ong.
Kine ki samla pule ki la iathuh ba ia ki eksamin hap ban leit ialeh sha Guwahati bad sha kiwei ki jylla ka Dong Mihngi ka India namar ba ka jylla kam don.
Nongpoh: Ka ophis jong ka Umsning Town Durbar, ka la pyntip paidbah ba ka la hap ban pynkylla noh ia ka Iew Umsning bad kata ka long ba ia ka sngi Iew kaba la dei ban long ha ka 11 tarik u Iaiong la pyn randien noh sha ka 10 Tarik u Iaiong, katba ka sngi Iew kaba bud kaba dei ban long ha ka 19 tarik, la rai ban pynrandien noh sha ka 18 tarik u Iaiong.
Ka kyrwoh kaba la phah da u Bah ESS Thabah, Office Secretary ka Umsning Town Durbar, la ong ba ka daw kaba la pynlong ia ki nongpyniaid ka UTD ban pynrandien noh ka Iew Umsning, namar ka 11 Tarik u Iaiong ka dei ka sngi Thep Vote, katba ka 19 Tarik u Iaiong ka dei ka sngi Good Friday.
Kumta la kyrpad ia baroh ki nongshong Iew, kiba wan na ki thain bapher bapher ki dei ban shim ia kane kum ka jingpynbna kaba donkam.
Ha ka khubor, kaba la pynmih ha ka newsportal jong U Rupang.
com, kaba ai kyrteng “Byrngem u samla ia ka samla", kaba la mih ha ka 3tarik Iaiong 2019, ka don ka jingbakla, namar ba utei uba byrngem, uba kyrteng U Deepak Singh, uba na South Delhi, Safdarganj, um dei satia u samla jong ka kong Cherry Lyngdoh Nongrang.
Ngi sngewbha ban pynbeit ia katei ka jingbakla bad ngi kyrpad ia ka kong Cherry, ba kan nym sngew eiei.
Shillong: U Additional Deputy Commissioner & CEO District Disaster Management Authority, East Khasi Hills District Shillong u la pynbna ba u pyrthat uba tyngeh bad u leilih kin long ha ki katto katne ki jaka ha ka jylla naduh ka tarik 7 haduh 9, 2019.
La kyrpad ia ki paidbah ba kin long kiba phikir bha ialade ban lait na kino kino ki jingjia ba sngewsih bad ban sumar bha ialade na kino kino ki tiar kiba lah ban long ki jingmynsaw kum ki tnat dieng lyngkhot, ki tin sheet, ki kynroh orpait, ki tin lyngkhot, ki sign board bad kiwei kiwei kiba lah ban her kylleng na ka jingjur u lyer bad long ka jingmynsaw ia ki paidbah.
Pynlip ia baroh ki tiar electric kum ka isteri light, ki mobile charger, television bad kiwei kiwei, ha ka por ba don ka jingthaba leilieh.
Shillong: Mar ia phah shithi phet seng, U Bah John F Kharshiing, mynta ka sngi, la pdiang noh mar mar da ka Meghalaya Pradesh Congress Committee (I).
U bah Waibha K Kyndiah, General Secretary jong ka MPCC, ula phah shithi kaba jubab ia ka jingphet seng jong U bah John, da kaba u ong “I am directed to inform that your resgination from the party has been accepted with immediate effect".
Shillong: U Minister ba rim jong ka Meghalaya uba dei ruh u CEM barim jong ka Congress uba na Jaintia Hills District Council, U Ma E.C.B Bamon u la pyniasnoh biang  ialade bad ka seng barim jongu, kata ka Indian National Congress myn ha ka sngi palei ka 4 tarik Iaiong, 2019 ha Congress Bhawan, Shillong.
U Dr.Celestine Lyngdoh, u President  jong ka party u la pdiang sngewbha ia u ryngkat bad ka jingdon ryngkat lang jong u Bah James S.Lyngdoh, Bah Shitlang Pale, MLA bad kumjuh ki briew ba hakhmat jong kane ka seng.
U Dr.Celestine Lyngdoh uba dei u President jong ka MPCC, u kyrmen ba ka jingwan iasnoh kti biang ka jong u Bah E.C.B Bamon kan iarap ban pynkhlain shuh shuh ha ka Jylla bad kumjuh ha ka jaka jong u ha Jaintia Hills.
Shillong: U Bah John F Kharshiing, ula phah ia ka shithi phet seng jongu, na ka seng Congress mynta ka sngi bad ia ka shithi, ula phah sha U President jong ka MPCC, U Dr Celestine Lyngdoh.
U Bah John, u ong shuh shuh, ba u sngew tynnad shibun ban ia trei lang bad ka seng Congress naduh u Nailur 2012.
Hynrei u ong shuh shuh ba halor ki ishu kiba kongsan kiba ktah ia ka jinglong jingman ka jaitbynriew Khasi, Jaintia bad ki Garo ruh kumjuh bad hadien ba ula pyrkhat sani bha ia kiei kiei baroh, kumta ula rai ba un mih noh na katei ka seng, naduh ka 5tarik Iaiong 2019.
U Bah John, ula tyrwa ialade ba un iakhun sha ka elekshon Lok Sabbha ha kane ka kynti, hynrei ka seng Congress, kam shym la jied satia ia u ba un long kum u kandidet, ha kaba ka la mynjur ban ai tiket ia U Bah Vimcent Pala.
Ka Sumitra Mahajan, ka lamphang dorbar jong ka  Lok Sabha, ka pynbna mynta ka sngi, ba kan nym ialeh elekshon satia ha kane ka kynti.
Ka Mahajan, haba pynmih khubor mynta ka sngi, ka lyngngoh ia ka jingbuhteng jong katei ka seng ha kaba pynbna kandidet na bynta ka Indore Constituency bad na kata ka daw, ka kren shai, ba kan nym ialeh elekshon shuh satia ha kane ka kynti kaba mynta.
Ka Mahajan, ka dap 76snem ha ka 12tarik Iaiong bad ka ong “KaKa seng BJP, ka kren artatien jur ha kaba pynialeh biang ia ka Mahajan, namar ba ka don ka jingiakren, ba kin nym ailad shuh satia ia kito kiba la palat ia ka 75snem ka rta.
“Ka don ka jingiakren hangne hangtai bad kumta nga ai ia ki, ia ka lad ba kin rai ia kaba ki sngew dei.
Ngan nym ialeh satia ia kane ka elekshon" ong ka Mahajan.
“Ha ka por ba nga ialeh elekshon nyngkong eh ha u snem 1989, ngam shym la pan tiket satia ban iakhun na Indore, hynrei ka seng, ka sngew iahap ban phah ialeh ianga bad ngam ju tyrwa satia ba kin jied ia nga" ong shuh ka Mahajan.
Ka Mahajan, ka dei ka kynthei kaba ar, ban long lamphang dorbar jong ka Lok Sabbha.
Ka Meira Kumar, ka dei kaba nyngkong ban shimti ia katei ka shuki.
Shillong: Ki doktor jong ka NEIGHRIMS, kiba don ha ka lama jong ka NEIGRIHMS Resident Doctors’ Association (NRDA), ki la weng noh ia ka jingiakhih jongki hynnin ka janmiet, hadien ba ki la ia kynduh ia u Bah AL Hek, myntri ka koit ka khiah jong ka sorkar Jylla, hadien ba u myntri, ula pynthikna ba un peit ia ka jingeh kaba ki ia kynduh.
Ia katei ka jingiakhih la pynlong da ki doktor ha ka lama jong ka NRDA, kiba la iakhih ha ka 4tarik Iaiong 2019 bad ka daw, ka long ba ki sngew pyrshah halor ka jingleh thombor jong U Dr DM Thappa, uba dei U Director jong katei ka Institute.
Na ka liang jong U President ka NRDA, U Dr Synrang Warjri, ula pyntip ba la weng ia katei ka jingiakhih bad ha kajuh ka por, kin pynlong ia ka jingialang jongki, mynta ka sngi, na ka bynta ban iakren ia kaei kaba kin sa leh nangne shakhmat.
U kandidet jong ka seng NPP, U Abdul Aziz, ula shah ther maw hynnin ka sngi, katba u dang iaid kanbas ha Samaguri jong ka Kaliabor Constituency ha Assam.
Kitei ki riew runar, ki la ther maw ia ki kali kiba iaid lang bad U Aziz bad ha katei ka jingjia, U Aziz, ula mynsaw lem bad ki nongkyrshan jongu bad nangta ki kali kiba iaid ryngkat bad u ruh ki la pait na ka jingshah ther maw.
Jowai:  U bah Sanbor Shullai, u kyrtong ka BJP ha kane ka Election Lok Sabha na Shillong Parliamentary Seat, U Rupang u la ioh ban iakren bad u shaphang ka Election bad halor ka rai jong u ban iakhun ia ka MP election bad kiei ki jingthmu ba kongsan jong u haba u la mih madan bad kaei ka thong jong u lada u wan ha ka jingjop.
U Rupang u la ioh ban iakren bad u bah Sanbor Shullai, ha Khliehriat ha ka sngi ba u la wan ban ialap bad ban pynsngewthuh paidbah ia ka nongrim jong u kum u kyrtong ka BJP.U bah Sanbor u dei u MLA ka Shillong South bad u la jop haduh lai sien kum u MLA bad sansien kum u MDCRupang:  Bah Shullai kaei ka daw bala jied ia phi kum u kyrtong ban iakhun na Shillong Parliamentary Constituency?Sanbor Shullai:  Kam dei ka daw, kadei ka rai jong ka party na kane ka jylla hapoh ka jingialam u President, u ma Shibun Lyngdoh bad nga ai khublei ia ka party kham tam eh ia u President kiba la ibit ban phah ia ka kyrteng ka jong nga sha Delhi bad ka Party BJP ha Delhi hapoh ka jingialam u Amit Shah ka la ibit ban ai ticket ia nga bad nga hap ban kohnguh ia ka hukum ka party bad rai ban mih shakhmat ban iakhun ia kane ka Election 2019.
Rupang: Ka NPP bad ka UDP kumjuh ka BJP phi iatreilang ha kane ka sorkar ha jylla bad ka NPP UDP ki don u kyrtong bamonlang jong ki.
Hato ka rai jong ban iakhun ia kane ka election kam long satia pyrshah ia ka jingiatreilang jong phi hapoh sorkar MDA kaba ruh phi don bynta?Sanbor Shullai:  Em bah, ngam lah ban ong eiei halor katta hynrei ngan iathuh ia phi ba ka BJP kadei ka party kaba heh bad ka don haduh 11 klur ki dkhot hapoh India bad kum ka party kaba heh kadei ban don la u jobg u kyrtong bad nga kum u MLA ka BJP haba ka ibit ban ai ticket ia nga, nga hap ban kohnguh ia ka party bad ban mih madan ban iakhun ia kane ka Election.
Rupang: Bah Shullai kaei ka jingangnud jong phi lada phi poi sha ka thong?Sanbor Shullai: Ki don shibun, ka nyngkong eh ka roi ka par.
Phi la iohi ba hapoh san snem ka sorkar BJP hapoh Delhi ka la shibun ki skim kiban iarap ia ki sha nyngkyndong bad ha sor ruh kumjuh.
Ki don ki skim na ka bynta ki longiing BPL, ki longiing APL bad bun kiwei kiwei kum ka smart card bad bun bah.
Dei namar ka sorkar hapoh ka jingialam u Narendra Modi ki paidbah jong ngi ha kane ka jylla ruh ki la ioh jingmyntoi.
Rupang: U National President jong phi, U Amit Shah u ong lada ka BJP ka wan biang ha ka bor, yn wanrah biang ia ka CAB.Phi la ieng pyrshah ia ka CAB, kaei ka nongrim jong phi halor kane?Sanbor Shullai:  Ka jingkren jong u Amit Shah kadei ka jingsngew shimet jong u, hynrei na ka liang ka jong nga ngan ieng skhem hala ka nongrim ban pyrshah ia ka CAB.Halor kane ka CAB, ma nga u bah AL Hek bad u President ka Party u ma Shibun ngi la ia kynduh ia u Narendra Modi bad ha ryngkat ka dorkhas bad ngi la kren shai ha khmat jong u ba ki paidbah ka North East ki pyrshah jur ia kane ka bill bad ym dei pass ia ka bad lada pass lane mynjur ia ka, ngi baroh ngut ki MLA ngin mihnoh na ka party.
Ngin nym shah lada ki wanrah biang ia ka.
Rupang: Bun kiba kynnoh ba ka BJP kadei kaba pyrshah Khristan, kaei ka jingsngew jong phi?Sanbor Shullai: Em! Em! Kam dei kumta, ka BJP kamdei kaba pyrshah Khristan.
Ka BJP ka la thied jaka kaba heh ia ka Balang Catholic bad balang Presbyterian ha Delhi na ka bynta ban kan pynshna iing Mane.
Ki kynnoh ia ngi ba ngi khang bamdoh masi, mynno phi ju duh doh masi ha ki iew? Kane kadeinka buit jong ka Seng Congress bad kiwei kiweibki pyrshah ia ka BJP.Ka Congress kala synshar bun bun phew snem bad ka la pynjot ia ka ri.
Rupang: Kaei phin leh kaba ha khmat eh lada u paidbah u jied iaphi?Sanbor Shullai: Phi iohi ngi hap hapoh ka Para 12 jong ka riti synshar ka ri India, ngi don hapoh ka Sixth Schedule area bad ngi la ia kynduh jingeh shibun, ki paidbah jong ngi ki jynjar namar ka jingkhang ka NGT ban tih dewiong bad ngi na ka liang ka party ngi la kren ruh ia kane na kapor sha kapor hynrei namar ba ki paidbah kim ai bor satia ia ngi, ngim lah leheiei.
Bad mynta ngan ong biang lada ki jied ia ka party jong ngi, ngan weng noh mardor ia ka jingkhang tih dewiong khnang ba ki briew kiba kamai bad khaii da une u mar pohkyndew kin iohkam iohjam.
Rupang:Ka BJP ka la leh bha ha sor Shillong ha ka Election MLA kaba ladep ha kaba phi la jop arngut, kaei ka jingkhmih lynti jing phi ha kane ka Election MP?Sanbor Shullai: Dei na kata ka daw ba nga la kyrpad ia ki paidbah bad nga la iathuh bad la kylli ruh na ki ba lyngba ki TV bad ki lad pathai khubor phi la iohi ba ka sorkar ha Delhi hapoh ka jingialam u Narendra Modi ka sorkar ka la wanrah shibun ki kam pynroi ha baroh ka thain North East bad ha ka ri hi baroh kawei.
Nga kyrmen ba ngin ioh palat 300 ngut ki MP ha kane ka kynti.
Rupang: Khublei shibun ban ia phi, donbok ba phin jop.
Sanbor: Khublei.
Shillong: Ar ngut ki nong mihkhmat ba kynthup ia u bah Titos W Chyne bad u bah Ryngkatlang Lyndem, ki la kyntu ia ki nong kyrshan bad nongkitkam ba kin trei shitom ban kyrshan ia u Dr Jemino Mawthoh ha kane ka ilekshon MP ban wan bad ki paidbah nongkyrshan bad nongkitkam da kawei ka sur ki shaniah tylli ha kine ki nongialam.
“Ngi ia ka treilang ha ka sorkar MDA bad ngim don jingartatien ba u Dr Jemino Mawthoh kum u kyrtong monlang un jop.
Ka jingjop jong u ka dei ka jingskhem ha ka sorkar, ki Executive Committee ha KHADC bad JHADC", la ong u Bah Titos W Chyne.
Mynta ka sngi ka UDP Sohra circle ka la pyllong ia ka jingialang halor kane ka MP elekshon ha shnong Mawkdok bad ka la pynkup burom ruh ia u MDC ka Lang kyrdem-Laitkroh u bah Ryngkatlang Lyndem uba dang shu jop ha kane ka elekshon MDC ba dang shu dep.
U Bah Titos u la ong ruh ba lada u jop namar u dei na ka seng riewlum un hap ban kren ia ki mat ia kren kiba dei naka bynta ki jaidbynriew riewlum bad u la kyntu ia ki paidbah ban nym shah pynsngew-thuh bakla.
Kiwei pat kiba la ai jingkren ha kane ka sngi ki kynthup ia u Bah Phyrnai Nongrum, u Bah CS Marbaniang, Assistant Secretary ka UDP Sohra Circle, u Bah Atiarskhem Syiemlieh, ka Kong Margaret Khyriem.
Ka UDP Sohra Circle ka pyntip ruh ba u kyrtong MP ka UDP kum u kyrtong monlang ka sorkar MDA , u Dr Jemino Mawthoh, un hiar ha ka 8 tarik u Iaiong sha Sohra ha ka jingialang ialap.
Nongpoh: Hadien ba la ioh jingtip ba ka tnat MeECL ka la kyntait ban siew ia ka bai lutksan ia u khyllung ba dang 3 snem uba la shah bat bording ha shnong Mawkapiah ha Nongpoh, ki dkhot ka Hynñiewtrep Youths’ Council, Ri-Bhoi District, ki la dawa na ka tnat MeECL ba ka dei ban siew ia ka bailutksan jong utei u khyllung, uba la mynsaw jur na katei ka jingshah bat bording.
U Bah John Nongrum, President ka HYC ha Ri Bhoi, u la ong ba ka seng tang mar ia tip halor katei ka jingjia, ka la leit ban wad jingtip na kiba haiing jong utei u khyllung, ha kaba ka la sngewthuh ba katei baroh ka dei namar ka jinglehbien da ka MeECL pyrshah ia utei u khyllung, uba la mynsaw tad haduh ba un da duh noh ia ka kti ka diang hadien ba u la shah bat bording.
Haba ka por ba ngi leit ban kynduh ia kiba haiing jong utei u khyllung, ngi la leit ruh ban jurip ia utei u Transformer uba don hapdeng shnong ka Mawkapiah bad u bym biang satia ka jingker, kumta haba ngi la iohi bad sakhi ia kiei kiei baroh, ka pynlong iangi kum ka seng ba ngim banse ban dawa na ka MeECL ba ka dei ban siew bailutksan ia utei u khyllung.
Haba iadei bad katei ka jingjia, ka seng kan sa leit ban kynduh ia ki bor ba halor la ka dei ia u CEO ha umiam ne wat shaduh u Power Minister jong ka sorkar jylla, na ka bynta ban dawa ia ka hok jong utei u khyllung, u la bynrap.
Lah ruh ban kdew hangne ba mynha ka 24 tarik u Lber, utei u khyllung uba dei na Upper New Nongstoiñ, u la leit kai bad u kpa jong u sha Nongpoh, hynrei u la ngat ia katei ka apot ha ka por ba u dang ialehkai bad ki para khynnah, hadien ba u la kum leit rung sha ka jaka ba don u Transformer bad shah bat ha ka bording Ilektrik haduh ba un da mynsaw jur.
Nongpoh: Ka Ri Bhoi Student Union, Sengkmie, ka la pynpaw ia ka jing sngewkhia kaba jur halor ka jingnanghiar ka iohkam iohjam ki khun samla na Ri Bhoi, ban trei ha ki tnat treikam sorkar bapher bapher kiba don hapoh ka Distrik.
Ha ka kyrwoh kaba la phah da u Bah Amberlight Masharing, Working Preisdent ka RBSU, la ong ba watla ka seng hi kam don ia kata ka jingthmu ban kdew kti ia kiwei pat ki jait bynriew kiba don ha Ri Lum Khasi Jaintia, hynrei kaei kaba ka seng ka sngewkhia ka dei hadien ba ka la lap ba bun na ki kam ba lait ha Ri Bhoi, kata naduh ki kyrdan barit eh kum ka Grade 3 bad 4, la trei lut da kiwei, hynrei wat ia kiba kum kitei ki post barit ruh la kurup lut da ki briew kiba nabar ka Distrik.
Ha ka jingshisha hi shisien ba don kino kino ki kam ba lait la ka long ha kano kano ka ka Distrik, ki bor ba deipeit ki la dei ban pyrkhat kyrpang shwa ia ki briew kiba don hapoh jong ka Distrik, khnang ban weng na ka jingbun jong ki samla wadkam ha ki Distrik kiba don hapoh ka jylla, hynrei kumba ka long mynta hi ka seng ka lap ba bun na ki kam bad ki project bapher bapher ha ki Department ha Ri Bhoi, kiba long kum ki District Co-ordinator, Block Co-ordinator, Facilitator lem bad kiwei kiwei, la trei lut da ki briew kiba nabar ka Distrik, katba ki samla na Ri Bhoi ki shu long tang kum ki nongpeitkai.
Lada ka long ha kane ka rukom, ka pynduh mynsiem shisha ia ki samla wadkam ha Ri Bhoi, namar ka jingpule jong ki ka la shu kylla sepei na ka jingbym iohkam bad kane ka dei namar ba ki bor badei peit kim suidniew lane shimkhia, na ka bynta ban bhah kyrpangg ia ki samla na Ri Bhoi, la pynpaw ha katei ka kyrwoh.
Namarkata, halor jong katei ka nongrim na ka liang ka seng ka pynrem jur ia ki bor jong ka District bad ha kajuh ruh ka por ka seng kan sa buddien bad leit wat jingtip khambha lyngba ka RTI, khnang ba baroh ki jingshisha kin sa paw bad ban pynioh ia ka hok jong kito ki samla wadkam na Ri Bhoi, pynkut ka kyrwoh.
Shillong: Ka Khun Hynniewtrep National Awakening Movement (KHNAM) hapoh ka jingialam jong u Bah Pyndap Saibon kum U President Rangbah duh, ha ryngkat U Bah Thomas Passah, nongialam ka State Youth Wing, ka la leit ban thew ia ka jingkhia jong ki pla kot jong ki khynnah skul.
Ka kyrwoh jong ka KHNAM, ka iathuh ba bun ki skul kim patiaw lane pyntreikam ia kane ka hukum jong ka sorkar bad kumta katei ka seng, ka la leit ban jurip hi da lade ryngkat u jingthew ia ka jingkhia jong ki pla kot jong ki khynnah skul jong ka skul Modern Mawprem kaba don ha Lower Mawprem.
Ha kane ka jingleit wad jingtip, la lap ba bun ki khynnah ki dang kit ia ki pla kot ki ba khia haduh 6/7 kilo, ki hep na ka klas II ki kit ia ki pla ki ba khia haduh saw kilo.
La iathuh ba na ka liang jong ka KHNAM, ki la ia kynduh ia ka Principal jong kane ka skul ha kaba la kubur ba ka skul ka la ioh pdiang ia ka shithi na ka sorkar jylla halor kane ka bynta bad ka la kular ruh ban shimkhia noh ia kane ka bynta mardor.
Kum ban shu pynkynmaw ba la shisnem tam, ka seng ka la shimkhia bha ia kane ka mat kaba la ktah shibun ia ka koit ka khiah jong ki hep ki ba rit bad ka sorkar jylla ka la pynmih ruh ia ka hukum lyngba U Governor ha ka 11tarik Rymphang 2019, ha kaba la kdew shai kdar ia ka jingthew/jingkhia jong ki pla kot na ka bynta ki khynnah skul ha ki kyrdan klas ba pher bapher.
Shillong: U Pastor PBM Basaiawmoit, ula rai ban kyrshan ia U Ma Vincent Pala, ha kane ka elekshon MP 2019 bad halor kane ka phang, U Rupang, ula iakren bad U Bah KP Pangniang, uba dei u nongialam jong ka seng HSPDP bad U bah Pang niang, u kam ba ka HSPDP, ka la trei bor bah, na ka bynta ban kyrshan ia U Pastor PBM ha ki arsien elekshon ba ladep, ha u snem 2009, ha ka por ba u ialeh na ka shap jong U Sing bad nangta ha u snem 2014, ha ka por ba u ialeh kum u kandidet shimet.
Ka jubab jong U Bah Pangniang, halor ka jingkylli jong U Rupang, ka long “Ka parti te ka la aiti lut naduh mynsiem hi kein, ym lah ban len, ka popularity jongu ruh ka don ha kato ka por.
Ka Synod jongngi ruh ka dang pyllait phri ha kato ka por, kam pat khang kam pat don ka ain; ka jingsngew iahap jingmut ba u long kum u pastor ruh ka impact ka don, na ka party ruh ngi ai heart and soul, ba ngi long champion nadong hadong" ong u nongialam jong ka seng HSPDP.La ong biang U Bah Pangniang, ba U Pastor PBM Basaiawmoit bad wat U bah Ardent Basaiawmoit, ha ki sien ba ladep, ki shait ong ba ka Congress, kam iapher na ka BJP, namar ba kitei baroh ar tylli ki dei ki seng dkhar.
“Ma u u don ha ka regional mindset, kaba don ha ka regional ideology back ground.
Ma I, ong seng dkhar, na ka liang bah Ardent, na ka liang Pastor Basaiawmoit, ki ong BJP ruh seng dkhar, kam iahap ia ka jaitbynriew jongngi ki rit paidbah, ka Congress ruh ka seng dkhar, ka iapher tang ka uniform".
La ong biang U Bah Pangniang, ba kitei baroh arngut ki Basaiawmoit, ki dei kiba kren pyrshah Congress bha ha ki snem ba la dep bad u ong “Ban ia ngi kiba dang don ha ka parti haduh mynta, hynrei ki dang kham pyrshah kine".
Lah ban kynmaw ba ha u snem 2014, U Pastor Basaiawmoit, ula shah rem da 40hajar vote ha U Ma Vincent Pala, ha kaba ha katei ka sien ialeh ruh ka HSPDP, ka la kyrshan bor bah ia U Pastor, uba ia khun kum u kandidet shimet.
Shillong:   Ka jingpyn treikam ia ka skhim ai ding ei ia ki thliew iing baduk ne ka Saubhagya Scheme lane ka Pradhan Mantri Sahaj Bijli Har Ghar Yojana ha kane ka jylla, ka long tang 30 percent eiei.
Ia kane la iathuh da u chairman ka Meghalaya State Planning Board (MSPB) u bah Lambor Malngiang mynta ka sngi hadien ba la shong jingialang bad ki heh ka MeECL.“Ki kam ki jam ki dang iaid tang haduh 30 percent bad sa 70 percent ki dang sah ban ai ding sha ki longing baduk ha ka jylla", la ong u bah Lambor.
U chairman ka Board u la iathuh ba ka sorkar ka la buh thong ban pyndep ia kane ka skhim ha shwa ban kut u bnai Jymmang mynta u snem, kaba mut ba baroh ki thliew iing kiba duk kin ioh ding ei.
“Ngi la buh thong ba dei ban pyndep ia kane ka skhim shwa ban kut u bnai Jymmang", la ong u bah Lambor hadien ba la iashong jingialang bad ki ophisar ban bishar bniah ia kane ka skhim.
Haduh mynta ki don 199835 tylli ki thliew iing ban ioh jingmyntoi na kane ka skhim ka sorkar pdeng ha kaba ka sorkar jylla kan siew 15 percent bad 85 percent na ka sorkar pdeng.
“Ka jingmang pisa ia ka jylla baroh ka long T.483.89 klur bad ka jylla ka dang ioh tang T.170.22 klur na ka sorkar pdeng", la ong u bah Lambor.
La mang ruh 3 klur ban bujli ia ki nar elektrik da u steel ha baroh kawei ka jylla bad ka MeECL ka dang pan pisa shuh na ka bynta ban pyniaid ia ka kam shakhmat.
Ha kawei ka liang, ka jinglip ding khah khah ha ka jylla, ka dei namar ba ka jur ka jingduna bording naba hap ban shu thied na ki kompeni nabar kum na ka NEEPCO bad na kiwei bad ka jingthied kam duna ia ka 50 percent ia ka jingdonkam ding haka jylla khamtam ha kine ki sngi ba rang.
“Ka jinglip ding ka jur bha ha u bnai Kyllalyngkot haduh u Lber namar ba ka dei ki bnai ba kham tyrkhong ha kane ka jylla bad kane ka la ktah ia ki kam ki jam naduh ki khynnah skul, ki karkhana bad kiwei kiwei ki kam.
Ngi sngewkhia jur ia kane", la ong u bah Lambor.
Shillong: U Bah Sanbor Shullai ha ka jingialang paidbah bad ha ka jingialang ka party jong u kaba la pynlong ha Jowai, Khliehriat, Dawki, Amlarem, Pynursla bad Mairang u la pynpaw ka jingbynniaw kaba jur haba u iohi ia ka jingduna jong ki kam pynroi ha kine ki thain.
Haba iakren bad ki nongshong shnong jong kine ki thain u Bah Sanbor Shullai u la ong ba ki shnong nongkyndong ha kylleng ka ri India, mynta ki la lah ban ioh ia ki surok rong lyngba ka PMGSY schemes (Pradhan Mantri Gram Sadak Yojna) ba la sdang nyngkong da u Myntri Rangbahduh ba rim ka India u Atal Bihari Vajpayee.
Hapoh kane ka PMGSY Schemes ka sorkar jylla ka ju ioh sanction palat ia ka 900 Klur tyngka na ka bynta ban pynrung ia ki surok rong sha ki jaka ba kyndong ki thain nongkyndong.
U Bah Sanbor Shullai u la kdew ia ki mat ba kongsan sha ki paidbah shaphang ka roi ka par ha ka thain Northeast naduh ka jingwan ha ka bor sorkar u Modi naduh u snem 2014.
U Bah Sanbor u pyntip sha ki paidbah ba ka sorkar BJP mynta ka phai khmat bha na ka bynta ka roi ka par ha kine ki thain lyngba ka kam jingoh kai namar lyngba kane, kan ai jingmyntoi shibun ia ki paidbah kine ki thain bad kumjuh ka jylla kan ioh ban lum shibun ka pisa.
U la pynpaw shuh shuh ba ka sorkar BJP hapoh ka jingialam u Myntri Rangbahduh ka Ri u Narendra Modi kan thaw sorkar ha Delhi bad ka BJP MP na Meghalaya kin ai lad shibun ia ka jylla Meghalaya kaba la mad khah khah ia ka jingduna ha ka mang tyngka.
U Bah Sanbor u la kdew ruh ia ka mat kaba kongsan bha kaba dei u ia ka jingtih ia u Dewiong ha kaba dei tang ka sorkar pdeng kaba lah ban weng ia ki jingeh kaba ki trai dewiong ki la mad.
U la pynshai ba ka Ministry of Mines and coal ka lah ban pyndonkam da ka Para 12 A(b) jong ka sixth scheduled lyngba ka jingai bor na u President ban weng noh ia ka jylla Meghalaya na ki ain khang tih dewiong.
U Bah Sanbor Shullai u la pynthikna ba lada ki paidbah kin jied ia u, ka kam ba kongsan eh ka jong u ka long ban weng ia ki jingeh ha kaba iadei bad ka kam tih dewiong tang ha i por ba khyndiat.
Haba ia kren bad ka jingkynthoh jong u Bah Ronnie V Lyngdoh u Bah Sanbor u ong ba ka kam ka kren kham jam ban ia ki kyntien bad tang u nongtrei paidbah uba bha u tip ia ka jingshisha bad ki briew kiba lap lap tang ha ka ktien kim lah pynmih ia u sohthiang.
Shillong:Ka kynhun jong ki samla NCP ha ka Jylla, ka la rai ban kyrshan ia U Ma Vincent Pala, kyrtong jong ka seng Congess ha kane ka elekshon MP sha Lok Sabbha.
Katei ka long katba kum ka kyrwoh kaba la phah da u General Secretary jong ka Meghalaya State Youth jong ka Party NCP kata U Bah Dapkupar Nongrum.
La iathuh ba ka la don ka jingiakynduh lang  bad U bah Vincent Pala ha ka jingiadon ryngkat lang  jong U  Pastor P.B.M Basaiawmoit bad hangtei ki la shim ia ka rai ban mih paidbah shakhmat ban kyrshan tyngeh ia u kyrtong Congress Bah Vincent Pala, namar ha ka jingiohi jngai ka jong u ka long ba dei tang ka seng Congress kaba lah ban ai jingiada kyrpang ia ka Bri u Hynniewtrep jong ngi bad kumjuh ia ka jylla baroh kawei.
Na ka liang jong U General Secretary Ka Meghalaya State NCP u da buh ka jingkyrpad ha khmat u paitbah jong ka bri u Hynniewtrep ba ki dei ban ai ka jingkyrshan ba pura ia ka Seng Congress na ka bynta ka ka election MP, khnang ba kin nang lah ban ioh mad ia ka jinglaitluid ka khlem long mraw bad khamtam eh ban lait na ka jingshah thombor ha ka BJP kumba ka ju iai jia na por sha ka por la ka long ha kiwei pat ki jylla jong ka Ri ne wat ha ka jylla jongngi.
Utei u nongialam jong ka seng samla NCP, ula ong shuh shuh ba  ki Nongialam jong ka BJP hi ki la kren shai  ba lada ka seng BJP kan wan biang ha ka bor kan pyntrei kam beit da ka bor ia ka CAB hapoh ki jylla jong ka North East baroh kawei hi.
Shillong: Ka Lady Keane College myn hynnin ka sngi ka la pyllong ia ka pro kram ‘Health Camp on Menstrual Health and Hygiene’ ne ka jingbatai ia ka jinglong ki kynthei kaba ju jia shisien shi bnai da kaba rakhe kyrpang ia ki kyn thei ha ka pyrthei.
Ha kane ka sngi, la sam ruh ia ki jingsop (sanitary pad) sha ki samla pule bad la pyllong ruh ia ka jingeksmin ia ki samla pule ka koliej.
La ioh ia ka jingbatai ki doktor na NEGHRIMS, na ka tnad ka koit ka khiah ka jylla, ki ophisar na Social Welfare bad la iashim bynta ki samla pule jong kane ka kolej, kiba la pyllong ia ka jingiaid kynhun hapoh ka phyllaw ka kolej ban rakhe ia kane ka sngi.
La pyni ruh ia ka phlim kaba ioh ia ka khusnam Oscar Award ka “Period.
End of Sentence".
Ka Dr Anjalee M Shangpliang ka Coordinator Women Cell ka Lady Keane College, ka la iathuh ba ka Koliej ka la pyllong ia kane ka prokram kum shi bynta ban rakhe ia ka sngi jong ki kynthei ha ka pyrthei.
“Ngi la pyllong ia kane ka prokram namar ba bun ki kynthei kim pat sngewthuh ha kaba iadei bad ka jingleh khuid", la ong ka Dr Anjalee.
Ka la ong ba bunsien ki kynthei ki dang sngew lehrain ban kren ban iathuh ha kum kata ka por bad kane ka prokram kan  ai jingshai ia ki.
“Lada ngi peit ia ki kynthei ki dang sahdien, haba peit ia ka riam ka beit ki la leh shai hynrei ka rukom pyrkhat pat, ki dang sahdien, ki dang lehrain bad kim lah ban kren, ki don ki jingkhang bad ka donkam ban pynsngewthuh ban hikai ia ki", la ong ka Dr Anjalee.
Ka la ong ba ki kynthei kim sngewthuh haba ka wan kum kane ka por bad ki ju leit doktor namar ba ki sngew ba ka dei ka jingpang (cramp).
Ka la ong ba bun ki kynthei, ki la leh shai ha ka riam ka beit hynrei ka rukom pyrkhat jongki, ka dang sahdien ha kaba iadei bad kane ka bynta.
“Lada ngi kwah ban tip ia ka roi ka ri, ngi donkam ia ka jingroi ki kynthei, kumba la ong u Myntri Rangbahduh ka ri u Jawahalal Nehru", ka la ong bad bynrap.
Shillong: Ka Synjuk ki Nonghikai Meghalaya Upper Primary School Teachers Association (MUPSTA), ka la pynlong  ia ka Central Executive Committee (CEC) ha ka 30tark Lber 2019 ha New Hope Restaurant(Opp.
KJP Assembly Conference Hall)   ha ka por 11.30AM.Ia ka jingialang la pyniaid da u Bah K.Shadap, President jong ka seng.
Ka Seng da ka wei ka jingmut ka la rai ban pynlong ia ka jingrakhe ia ka jing dap 25 snem(Silver Jubilee) jong ka seng  ha ka 05tarik Nohprah 2019 ha Shillong.
Ka seng ka kyrpad ia baroh ki nonghikai Upper Primary School ban ia shim bynta shitrhem khnang ba ki jingthmu jong ka seng kin long ki ba jop.
Shillong:Ka Khasi Students’ Union (KSU) Narpuh Circle mynta ka sngi ka la leit ia kynduh ia U Bah FM Dopth, u Deputy Commissioner, East Jaintia Hills, ban dawa pynsangeh shwa ia ka jingpyntrei ia ka surok khappud, ha khappud bad ka Ri Bangladesh naduh Lailong shaduh Huroi bad Hingaria.
Ka jingdawa ban pynsangeh shwa ia kane ka kam ka long halor ba ka sorkar kam pat dep ban siew ia ka bai luksan, sha ki trai jaka ba shah ktah na katei ka jingpyntrei surok bad ker sainar.
Kumba long mynta ka jingtrei ka iaid shait shait, ki bri kwai bri tympew jong ki briew ki la julor phom, hynrei ka jingsiew pat ka dangsah.
Hadien ba ka seng ka la ioh ka jingujor na ki paidbah, ka seng ka la leit ia kynduh ia u DC, ha ka 3 tarik Nohprah 2018 bad mynta ka sngi 4tarik Iaiongl 2019 hapoh ka jingialam u Bah KS Suchiang President bad samla Deibormi Dkhar General Secretary, ryngkat ka jingiadonlang ki trai jaka bad ka jingsynran lang ki nongialam District body, u bah Ohibait Dkhar President KSU JHDU, bah Garland S Manner General Secretary bad bah Shaniahskhem Dkhar Asst.Fin.
Secretary KSU JHDU ki la leit ban ia kynduh ia u DC.Haba ioh ia kren ia kane kam, u DC u la ong ba ki paidbah baroh kito kiba shah ktah ki jaka puta na ka jingoyntrei ia u surok border ha khappud bad ka Bangladesh ki dei ban ai ia ka kyrteng jong ki sha u Rangbah Shnong jong ki bad ban leit buh sha ophis khnang ba ka ophis kan ioh ban leh ia kaba donkam.
La iathuh ba haduh mynta, ka ophis U DC, ka  dangap ia ki kyrteng, na ki rangbah shnong jong kito ki thaiñ ba shah ktah, la iathuh u DC.Hynrei ka seng ka dawa na u DC ban pynsangeh shwa ia ka jingtrei, katba ym pat dep ia ka jingsiew.
U DC u la iathuh ba la dep pynsangeh ia ka jingpyntrei, hynrei ka seng ka lap ba ka jingtrei ka dangbteng wat haduh mynta.
Na ka liang ka seng kan iai buddien ia kane ka kam tad haduh ba ki trai jaka kin ioh la ka hok.
Ka seng ka pynkynmaw ruh ia u DC halor ka jingbympat lah ka sorkar ban siew pyndep ia ka bai luksan, sha ki trai jaka ba shah ktah na ka jingpyntrei ka NHAI ia u surok NH -44.
Halor kane pat ka bynta, u DC u la iathuh ba ka ophis hi kumba 90% la dep siew sha kito kiba shah ktah ki jaka puta kum ki jingthung jingtep bad kaba sah mynta ka long ka jingsiew ia ki ïng briew (Building).
Ka seng ka pynkynmaw ruh halor ka jingkhrong khajna ki khyrdop bapher, ia kaba la ai ruh da ka jingthoh sha u DC dang ha kine ki khyndiat taiew ba la dep.
U DC u la iathuh ba ka ophis ka la dep phah ia ka jingthoh sha u Project Director ka NHAI PIU, Shillong ban ai ka jingpynshai halor kane ka kam.
U DC u la kyntu ia ka seng ban iai ap ynda la ioh ka jingpynshai na katei ka tnat.
Lucknow: Ka  Poonam Sinha, ka kurim jong U  Shatrughan Sinha, kan iakhun ia ka elekshon Lok Sabbha ha kane ka kynti na Lucknow, ha kaba kan ia khun pyrshah ia U  Rajnath Singh, myntri kam poh iing ka sorkar India.
Ka Poonam Sinha, kan iakhun ha ka tiket jong ka seng  Samajwadi Party (SP) bad yn kyrshan lang da ka  Bahujan Samaj Party(BSP).
Na ka liang jong ka seng Congress, ka la rai ba kan nym buh kandidet eiei, na katei ka Constituency bad haba ka long kumta, ka pyni shai ba ka jingiakhun kan long para marwei hapdeng ka Poonam bad U Rajnath Singh.
La iathuh ba ka jingbuhteng jong U Shatrughan Sinha ban iasoh bad ka seng Congress, ka long halor katei ka daw, namar ba ka jingiakren ka dang iaid na shapoh shapoh hapdeng kitei ki seng bapher.
U Shatrughan, un pyniasoh ialade bad ka seng Congress, ha ka 6tarik Iaiong 2019 bad un iakhun na  Patna Sahib Lok Sabha seat ha Bihar.
Ka jingthmu jong ki liang pyrshah ban pyniakhun ia ka Poonam, ka long na ka bynta ban khanglad ia U Rajnath, ba un nym ioh lad ban shang kylleng kylleng ha kane ka elekshon kaba mynta.
“Ki don 4lak ngut ki nongthep vote Kayastha bad 1.3 lak ngut ki nongthep vote Sindhi ha Lucknow, nalor ki 3.5lak ngut ki Muslim bd ka Poonam, ka dei ka Sindhi, katba u kurim jongka, u dei U  Kayastha bad kane kan pynmih ia ka jingiakhun kaba jur bha hapdeng jong ka Poonam bad U Rajnath Singh.
Ka Narpuh Border Area Joint Action Committee (NBAJAC) ka pynpaw ia ka jingsngewsih kaba khraw na ka daw ka jingduh ding ha ki thain Narpuh ha kine ki sngi na ki daw ki bym tip.
Ka jingduh light ka ba man ka sngi ha ki thain Narpuh ka long ka jingduh kaba khraw ia ki paidbah nongshong shnong naduh ki khynnah skul kiba don ha ki jingpule, ki PHC, bad ka jingduh nong kaba khraw khamtam ia kito kiba pyndonkam da ka light ia ka  jingshet bad jingtrei jingktah jong ki.
U Bah Minot Sympli U Vice Chairman Ka NBAJAC uba long ruh u Waheh Shnong ka shnong Chiehruphi u pynpaw ka jingsngewsih bad jingsngewdiaw halor ka jingduh light khah khah ha ki Thain Narpuh naduh ka Shnong Nongsning, Mynkre, Chiehruphi bad haduh Ratacherra.
u la ong ba ha ka shisngi ngi ioh light tang 20 minit bad ngi la tip kum ki nongshong shnong ba ym don ki Transformer kiba sniew bad don kita kiba leh reparing eiei ha ka jingiadei bad ka MeCEL.Nga ha lade hi nga tip ba ka jingduh light ka jong ngi ka dei ba ka MeCEL ka ai bor ding light sha ki cement factory kiba don ha Thain Narpuh bad ka pynduh pat ia ngi ki paitbah nongshong shnong.
Kumta na liang ka jong nga, nga kyntu ia ki bor pyniaid jong ka MeCEL kidei ban pynbiang ia ka bor ding sha ki shnong ki thaw jong ngi khang ba ki briew kiba pyndonkam lyngba ka light kin ioh jingmyntoi.
U Daiapherbha Lamare uba long u Secretary ka NBAJAC, u ong ba Ka jingleh bein Ka MeCEL ka la long palat ia ka thain jong ngi.
Ka Load Shedding ka treikam naduh 9:00 PM haduh 12:00 AM ha ki thain jong ngi bad ka MeCEL ka shim kabu da kaba pynduh light bun bun kynta ha ka shisngi, kumta na liang ka NBAJAC lyngba kane ka kyrwoh ka kyntu ia ki bor pyniaid ba ka dei ban pynbiang light kloi sha ki thain jong ngi bad lada ym long kumta ngi na liang ka seng ngim banse wat ban khang tala shisyndon ruh ia ka Sub Station kaba don ha Lumshnong khnang ba kan long ka jinglehrain ia ka Department MeCEL bad ia ka sorkar hi baroh kawei.
Khublei Shibun.
Shri.Daiapherbha Lamare,Secretary,Narpuh Border Area Joint Action Committee (NBAJAC).
Ki paidbah kiba don haka thaiñ narpuh naduh umtyra nongsning ter ter.
naduh baka tnad bording (Electric) ka la pynbna paidbah ia ka scheduled na ka bynta ka load shedding, ngi iohi ba ka East jaiñtia hills district baroh kawei ka hap ha kane ka kynta naduh 9pm haduh 12pm shiteng synnia (midnight) hynrei ha ka thaiñ narpuh ka bording elektrik ka shu lip beit haman la ka miet kata naduh 6baje janmiet haduh  6baje mynstep.
Ngi ioh light tang haka por mynsngi kata ruh bun kaba ngi duh.
Kane ka jinglip light kaba long mar khongpong bad ka schedule bala pynbna daka sorkar,kala pyndum ngaiñ ia ki paidbah kiba don ha Kane ka thaiñ.
Kane kala buh jingeh shibun khamtam iaki khynnah skul kiba dang don haki jingpule bad kiwei kiwei ruh.
Ngi kyrpad iaka tnad badei peit bakan ai ka jingpynshai sha ki paidbah balei ka pynduh light ha ki ne ki thaiñ ha man la ka miet khlem ka jingpynbna kaba biang.
Ki paidbah ki la shu sah ha ka jinglyngngoh namar ki hap siew iaka bill ha man la u bnai hynrei ka light pat khlem da ioh thikna.
Ngi kyntu iaka sorkar khamtam ia u minister ba dei peit ba kin shim khia halor Kane ka jingeh ba ngi kum ka thaiñ ngi ia kynduh.
Shillong:U Pastor PBM Basaiawmoit, um shym ialeh MP ha kane ka kynti, hynrei, ula iaid lang synrop synrop bad U Ma Vincent Pala, uba dei u kandidet jong ka seng Congress ban leit kanbas sha ki kylleng ki bynta jong ka Ri Khasi Jaintia.
Haba jubab ia ka kylli jong U Rupang, da ka email, halor ka daw, kaba u leit ban kyrshan ia U Ma Vincent Pala, U Pastor, ula thoh kumne harum “Baroh shi katta nga la ong ba ngam lah rai, wat haba la sdang ba kin ia file nomination.
Ki don ki kandidied kiba la wan ia kynduh ia nga bad nga la jubab ba ngam pat ban lah ban rai la ngan ieng ne ngan ym ieng".
La ong biang U Pastor “Halade, nga la pyrshang ban thew ban woh ia ka synshar khadar ha kine ki san snem, 2014-19.
Bad ha ka jingshem, jingiohsngew bad iohi jongnga, nga iohi ba lada wan biang ka BJP Alliance (NDA), ka don ka jingma  kaba Khraw ia ka Ri India baroh kawei.
Ki kular shwa ka Ilekshon 2014 ki khlem poi shaei shaei ruh em bad kumta, ka Sorkar BJP ka la phai sha kiwei pat ki mat khring paidbah kumba la thoh U Mahatma Gandhi ha ka kot khubor, Young India, ha ka snem 1925  ia ki 7 tylli ki pop ka imlang sahlang bad kaba nyngkong eh dei ka sain hima sima kaba khlem nongrim (politics without principle).
Ka Seng/Sorkar BJP, ka la phai bad pynshlur da ka nongshong niam (communalism)  ha kaba ki nongbud ia ki niam rit paid (religious minorities), ki la mad ia ka jingshah lehbein  jingshah niew bein bad jingshah pynshitom ba bun jaid khnang ba kin iehnoh noh ia ka jingngeit Blei ba ki don mynta bad leit phai sha ka niam rim kaba ki khot ghar wapasi karya kram.
Nga la thoh shithi sha 10 ngut ki Myntri Rangbah ki 10 Jylla bad sha U Myntri Rangbah Duh halor kane ka bynta".
U Pastor u ong shuh shuh ba u ishyrkhei aiu kan jia ia ki niam rit paid, ia ki jaidbynriew rit paid bad ia ki trai muluk (indigenous communities) ha India, lada wan biang ha ka bor kane ka kynhun NDA hapoh ka jingialam ka BJP.Lyngba ka jingjia ha Pulwana, ia u Wing Commander Abhinandan, ka mut ban shim kabu na ka bynta ka ilekshon sha Lok Sabha kaban sdang ha 11 tarik u Iaiong bad kut ha ka 19 tarik U Jymmang bad lehse ia ka result naduh 23 tarik haduh 31 Tarik U Jymmang.
Kumta lada buh jingkylli  ia ka jingbymbiang ka intelligence wing ka Sorkar halor ka jingduh ei ki mynsiem jong 40 ngut ki pulit CRP ha Pulwana bad ba balei la ai niah ia u Wing Commander Abhinandan da ka jet fighter ba lah rim (outdated), ki shim ba ka dei ka kam die ri ne jingshet kylla ia ka ri (anti-national & unpatriotic).
Hynrei ngi sngew synei  ba la pha ia ka jingim jong ki namar ki dei ki parari bad ki para jingthaw U Blei Trai Kynrad.
Ba hapoh kane ka Sorkar, baroh ki 1.3 billion ki trai ri ka India, kin dei ban long ki niang kohnguh jong ka; ym lah ban iapher jingmut, ym bit ban kdew kti ia ka, ym bit ban jer ia ki jingduna jong ka.
Shaei kata ka synshar paidbah (democracy) kan poi bad wat mynta, ngi don hapdeng ka “undeclared emergency".
Mat wai noh ka democracy bad ha ka jaka jong ka, kan wan ka fundamentalist Hindu theocracy, ka proletariat form of government kumba long ha  bad kiwei ha syns donbor (dictatorial) lane bad majoritarian form of government.
Te yn leh kumno ba ka BJP ryngkat bad ki Seng ba ia synrop bad ka ha ka NDA, kin ym kot ka jingdon MP haduh 273 ngut khnang ban ym ioh thaw Sorkar?Hangne, ngi la dei ban kyrshan ia ka Seng Congress khnang ki bym iatrei lang bad ka BJP kum TMC, TDP, DMK, SP, BSP, RJD, JD(S), Left Front  bad kiwei, kin kot palat ia ka 273  ngut ki MP.Nga sngew tynnad ruh ba tip lyngba ka Election Manifesto jong ka ba ka look ban weng noh ia ka Section 124A IPC kaba la khot Sedition Law ia kaba la wanrah ha ka snem 1870 da ka Sorkar Phareng bad ban pynbeit thymmai (amend) ia ka Armed Forces (Special Powers) Act, 1958 ia kaba la bud beit ia ka Ain Sorkar Phareng jong ka snem 1943.
Nangta ruh ban kham pynsting ia ka Ain Aadhaar.
Na ka liang jongnga, ngan dang ialeh ban amend ia ka FCRA, 2010 bad ki FCR Rules 2011 & 2015 bad ba ym dei ban pynkylla ia ka Indian Citizenship Act, 1955 bad kiwei kata, ban kyntait ia ka CAB, 2016, ban pynkhlain shuh shuh ia ka  VIth Schedule, pynkut ka jubah U Pastor.
Nongstoiñ: Ha kawei ka jingjia aksiden kali kaba la jia hynnin ka janmiet ha ka shnong Umdang WKHD i wei i heprit i ba dang 5 snem karta i la duh ei iala ka jingim hadien ba i la shah tylliat ha ka trok.
Ka tyllong khubor bala ioh lum la ong ba ha ka por 3:30 nohsngi, ki la don ar tylli ki trok kiba wan na ka thaiñ Shahlang bad thmu ban leit sha ki thaiñ Riangdo bad mar ia poi ha katei ka shnong kawei na ki trok kaba don ia u number AS 01 CC 4992 kala shim pas noh ia kawei pat ka trok ha kaba kala ioh ruh ban tylliat ia i tei i heprit.
Shuh shuh la ong ruh ba u nongniah jong katei ka trok u la phet krad noh na katei ka jaka hadien ba la jia katei ka jingjia bad ki paidbah nongshong shnong ki la bat noh ia u nongniah jong kawei pat ka trok kaba wanlang ia kaba niah da u Lambok Synshiang kaba don ia u number AS 01 CC 3027.
Na ka liang jong ki pulit mar ia ioh jingtip wut wut kila leit sha katei ka jaka bad hadien ba kila pyndep ia ki jingdonkam bad hadien bala pyndep ban leh ia ka post mortem kila aiti noh ia ka met jong i tei I heprit sha kiba ha iing na ka bynta ban pyndep ia kaba sah.
Ki pulit kila pynlong ruh ka jingtohkit ia u Lambok Synshiang u nongniah jong kawei pat ka trok hynrei la ong ba um shymla tip satia ia ka kyrteng bad jaka sah jong u nongniah u ba tyllait ia i tei I heprit bad ki pulit kila kurup noh ia katei ka trok ba tyllait ia i tei i heprit bad ki dang pynlong ruh ka jingthwet kaba jur ia u nongniah u bala phet krad.
Nongpoh: Wat la u Ma Vincent H.Pala, u Kyrtong MP ka Party Congress, um shem la poi sha ka jingialang paidbah ka Congress, kaba la long mynta ka sngi ha Madan Umsning, hynrei ki heh nongialam ka Congress ha Ri Bhoi, ki la lah ban pyniaid beit iaid ryntih, na ka bynta ban ialap paidbah ia ka kyrteng jong u ha kane ka jingpynkhreh ia kane ka Ilekshon MP ka ban sa long shen.
Kitei ki heh ka Congress kiba la poi sha kane ka jingialang ki kynthup ia u Dr.Celestine Lyngdoh, President ka MPCC, u Bah HDR Lyngdoh, Myntri sorkar barim ka sorkar jylla, u Bah Mayraldborn Syiem, MLA ka Nongpoh, u Bah Charles Marngar MDC ka Mawhati, u Bah Rocky Marwein, ki nongialam ka Congress na ki thain bapher bapher lem bad ki paidbah.
Haba kren paidbah ha kane ka sngi, kitei ki nongialam ka Congress ki la kynthah jur ia ka BJP bad ki la kynnoh ruh ba ka dei kata ka Party, ka bym don ia ka jingkitkhlieh na ka bynta ka jingdonkam jong ki paidbah ba bun balang bad khamtam eh haba iadei bad ka roi ka par.
Ki la pynpaw ruh, ba hapoh kane ka jingsynshar da ka BJP, ki la mih shibun ki kynrum kynram kiba la pynkulrmar ym tang ia ki paidbah hapoh ka jylla, hynrei wat ia ki jylla kiba don shaphang shathie lam mihngi bad ka sakhi kaba shai kdar ka dei halor ka jingpynbna ban khang bam doh masi bad kawei pat ka dei halor ka jingthmu ban pynlong Ain noh ia ka Citizenship Amendment Bill 2016, ha kaba ki la ong ba kine baroh ki dei ki jingthmu barieh da ka BJP.Ki la iaroh iala ka Party bad ki da ong ruh de ba dei namar ba don ka Congress, kaba la pynlong ia ka BJP ba kam lah ban pynurlong ia kitei ki jingthmu buitpoh jong ka.
Kitei ki Congress, ki la kyntu ia ki paidbah kiba don ha katei ka jingialang ba ha kane ka kynti kaba mynta, ki dei ban ai ia ka jingkyrshan kaba pura ia ka Party Congress bad ban pynjop don burom ia u Ma Vincent H.Pala kum u MP ha kane ka Ilekshon 2019, namar dei tang ka Congress kaba lah ban iakhun pyrshah ia ka BJP.Ha kawei pat ka liang, haba iadei bad ki jingshah kren bein pyrshah ia u Ma Vincent H.Pala bad kiba la ong ruh ba um shem la leh ei ei, u Bah HDR Lyngdoh, u la ong ba u Vincent H.Pala, u la leh ia shibun ki kambah kiba jar jar, hynrei ki dei pat kiba la wanrah ka jingmyntoi ia ki paidbah hapoh ka jylla hi baroh kawei.
U Bah HDR, u da iaroh ruh ia ka jingstad bad ka jingshemphang jong u Vincent H.Pala kum u MP, namar um dei uta u briew uba put turoi ialade, hynrei u shu trei beit jar jar da ki kam bad ka sakhi halor kane kadei hadien ba la lap ba u dei uwei na ki nongaibuit ba biang tam, halor ka jingioh surok heh hapoh ka jylla bad kata kaba kynthup ia ka surok Shillong by-Pass na Umiam sha Mawryngkneng, ka surok Shillong- Nongstoin kaba la pyniasoh sha Tura bad khamtam eh haba iadei bad ka surok 4-Lane na Jerobad sha Umiam.
Shillong:Ka sien kaba nyng kong ha ka Jylla, ia ka Iakob Shad Kynthei Shynrang Couple Dance kaba la ai kyrteng da ka “All Meghalaya Couple Dance Championship", ka jingthmu ban pynlong ia kane ka long ban kyntiew ia ka sap ka talent ha ka rukom shad bapher bapher, kiba kynthup kum ki rukom shad Western Dance bad Bollywood Dance, Khasi, Jaintia, Garo Modern Song.
Yn shah ha kane ka jingiashim bynta tang ba shad kynthei bad shynrang, yn ym khein ia ka karta/snem la shah kyllum lang ia baroh kynthup khynnah bad rangbah.
Kino kino kiba kwah ban pyntbit hadien ba la dep ia ka Audition na ka liang ki Organizer ki la don lypa ki nonghikai shad ia kito ki bym pat nang ban shad couple.
Kan don ruh ka khusnam kaba heh kaba long Rs.1,50,000/- , ka bai rung kan long tang Rs.500/- shi couple.
Lah ruh ban phah na ka Online Audition ha u Number 8259967432 / 7005677716 lane lah ban phun ruh ha kine kijuh ki number.
Bad ia ka General Audition kan long ha ka 12tarik Jymmang bad 19tarik Jymmang 2019, ong ka kyrwoh khubor ba la pyllait da ka Kong Ridalin Sohtun, President bad ka General Secretary, Steffinia Wankhar.
Shillong:Ki doktor jong ka NEIGHRIMS, lane kiba la tip kum ka NEIGRIHMS Resident Doctors’ Association (NRDA), ki la rai ban sangeh trei kam naduh lashai ka sngi, ka 4tarik Iaiong 2019 bad ka daw, ka long namar ba ki bor pyniaid jong katei ka hospital, kim shym la shah shkor ia ki jingeh ba la buh da ki doktor jong katei ka Hospital.
La dawa ruh mardor sha ka tnat jong ka koit ka khiah jong ka sorkar India, ba ki doktor, kin iai bteng ban sangeh trei kam, tad haduh ba U Dr DM Thappa, un hiar shuki noh kum U Director jong katei ka Hospital.
La iathuh ba ka seng ki doktor, ba la tip kum ka NRDA, ki la pynlong ia ka jingialang ha ka 2tarik Iaiong, halor katei ka jingbym lah ban pynurlong da ki bor pyniaid ka NEIGHRIMS, ha ka jingialam jong U Dr DM Thappa bad la iakren halor ka jing bym don ki tnat kiba biang ha katei ka Hospital, ka jing bym ithuh shuh ia ka tnat pule PG, ka jingiehnoh kiba bun ki doktor na ki tnat bapher, ka jing kynriah kam jubor ia kiba bun ki doktor, ka jingduna ki nongtrei ha ki tnat emergency bad kiwei kiwei ruh.
“Haduh mynta, ka don tang kawei ka tnat kaba trei kam pura bha bad ka daw, ka long namar ba kam don ka jingkit khlieh jong ki bor pyniaid" ong U Dr  Synrang Batngen Warjri.
La iathuh ruh ba naduh ba u shimti une U Director ba mynta, ka don ka jing pynduh noh ia ka kyrdan pule PG bad katei ruh ka dei namar ba ki bor pyniaid, kim mon satia ban pyniaid shakhmat ia katei ka jingpule bad ki don katto katne ki jingpule kiba la ioh jing ithuh bad kitei ruh la leh, lyngba ka jing tuklar jong ka kashari.
Halor ka jingduna nongtrei, la iathuh ba u don tang uwei u doktor, uba peit ia ka tnat emergency bad katei ka long kaba eh shi katdei, namar ba ka dei ka tnat kaba donkam shibun eh.
Ha kaba iadei bad ki samla pule doktor ruh, la iathuh ba la ju pyndik da une U Director, lyngba kito ki briew kiba iajan bad u, ha kaba ki tuklar ia ki eksamin jongki, ia ki thesis jongki bad wat ia ka rukom siew pisa ruh.
