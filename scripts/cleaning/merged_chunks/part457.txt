Ha kane ka sngi Palei, ka AO jong ka JHADC ha ryngkat u Dolloi ki la wan hiar sha katei ka shnong ban pynlong ia ka Election hynrei namar ka jingpyrshah ki paidbah bad ruh ki nongialam shnong, la pynpep noh ia katei ka jingthmu.
Shillong: Ka District Magistrate, East Khasi Hills District, ka la pynbna ban khang dam ia ka iing ha  Lumpyllon, Lower Mawprem bad katei ka dei kaba mar pud bad ka  MUDA Housing Complex bad ka Field Residency Inn sha sepngi bad shaduh sha iing ka kong  Robina Thangkhiew, kaba don ka nala jong ka Municipal sha mihngi bad  shatei ka don ka iing jong ka kong Imosila Sohtun bad ka Daphi Marbaniang shaduh sha iing ka  Rosa Kharbamon bad ka Darisha Kharbamon shathie, kaba don ka nala jong ka Municipal.
La pynlong ia katei ka jingkhang dam, namar ka jing donkam ban wad ia kiba ioh pang corona, da kaba rung na kawei ka iing sha kawei pat bad kumta, kitei kiba shong ha kitei ki jaka, ki dei ban shong ha ki iing jongki, ban ioh ban pyndep ia ka jing test bniah ia ki.
Shillong:Namar ka jing nang kiew ka khlam COVID-19 bad ban lait na ka jingsaphriang une u khñiang jing pang ha East Khasi Hills District, ka District Magistrate jong ka East Khasi Hills District ha ka order ba la pynmih ha ka 20 tarik Nailur 2020, hapoh ka Section 144 CrPC ryngkat bad ka Regulation 3 jong ka Meghalaya Epidemic Diseases, COVID-19 Regulations, 2020 ka la pynbna da ka korphiw miet ha East Khasi Hills District naduh ka 28 tarik u Nailur 2020 haduh ka 5 tarik u Risaw 2020 naduh ka por 9 baje da miet haduh 5 baje mynstep kaban iaid man la ka sngi.
Kane ka order kan nym treikam ia ki security forces, medical teams bad kiba trei ha ka COVID-19 duty, wholesale bad retail pharmacies, police bad armed force, fire and emergency service, MeECL, NEEPCO bad Power Grid, FCI vehicles, ophisar bad ki nongtrei jong ka corona care centres, press, print and electronic, Information and Public Relations Department and National Highway and Infrastructure Development Corporation Ltd.
Yn pyllait ruh ia ki kali ba kit ia ki marbam mardih, ba kit ia ki security forces, ba kit dawai bad ki tiar emergency bad baroh ki draibar bad ki nongbud ki dei ban hap leh shuwa ia ka test.
Ia ki curfew pass kiba hap ha ka por 9 baje da miet haduh 5 baje mynstep yn ioh na ka website online eastkhasihills.
gov.
in.16 ngut ki shipai ki la iap bad sa 100ngut ki la mynsaw, ha ka jing ialeh thma hapdeng ki shipai ka  Armenian pyrshah ia ki shipai ka Azerbaijan, mynta ka sngi, ong ka khubor.
Katei ka jing ialeh thma, ka dei na ka jing ia kynad, na ka jing ia knieh ia ka  Nagorno-Karabakh.
U President ka  Azerbaijan, u iathuh ba ki shipai jongu, ki la don kiba iap.
Ka Armenia, ka kam ba ar tylli ki shipai ka Azerbaijan, ki la shah siat pynhap bad sa lai tylli ki tup ka Azerbaijani, ki la shah siat pynjot, hynrei ka  Azerbaijan, ka kyntait ia katei ka jing kynnoh.
Ka jingialeh la iathuh ba ka jur bha mynta ka step, hapdeng kitei ki arliang mamla.
Shillong: U Lamphang dorbar Jylla, ula leit peit ia ki jaka, ba shah ktah ha ka jingshlei um bad ki surok ba la shah pynjulor da u slap, mynta ka sngi ha  Mairang bad Nongstoiñ constituency.
Ha katei ka jingleit, la synrah ia u lamphang dorbar Jylla, da U bah Tableland Lyngwa, Deputy Commissioner,  West Khasi Hills, U SP ka West Khasi Hills, bah  Herbert Lyngdoh, Secretary PWD (Roads), Bah  Pius Marweiñ, U CE National highway, U Bruce Marak bad kiwei.
La lap da u lamphang dorbar, ba ki don bun bah ki jaka, kiba la shah pynjulor ha ka jingshlei um ha ki khyndiat sngi ba ladep bad ki don ruh ki surok, kiba ai dak, ba kin lah ban khyllem noh ha ki khyndiat sngi ban sa wan.
U Bah Metbah Lyngdoh, lamphang dorbar Jylla, ula jurip ia ka surok by pass jong ka Shillong Nongstoin ha Sohiong bad hadien kata, ula leit jurip ia ka Mairang, Kynshi bad nangta ia ka surok  Nongstoiñ Byepass kaba leit sha Tura, ha  Pyndengrei.
U lamphang dorbar, ula bthah ia ki bor sorkar, ba kin pynkhuid noh ia ki jaka kiba la dap khyndew, namar ba kan buh jingma, lada ka jingshlei um, kan dang iai bteng.
U Bah Metbah, ula bthah ruh ia ki briew sorkar, ba kin lum jingtip, ia ka jingduh jing julor jong ki paidbah na ka jingshlei um ha ki khyndiat sngi ba ladep.
U Bah Metbah, ula leit jurip ruh ia ka surok   Sohpian-Nongstoiñ, kaba la dep mang pisa T.12klur.
Ki bor pyniaid ka PWD, ki la pyn thikna, ba kin pynkhuid ia ka jingtap khyndew hapoh lai sngi, na bynta ka surok Nongstoin Tura.
Ngi na ka liang ka shnong Natbor ngi pynpaw ia ka jingsngew kyndit ba ka khubor kaba mih ha ka 26-Sept-20 Yn khang shuwa shipor ka shnong Natbor ia ka leit ka wan ki nongshong shnong bad kumjuh ia kiba nabar.
Hooid ngi khang ha ka 1-August-20 bad tang hapoh artaiew ngi weng pat,ia kane ka khubor ladep phah lyngba ka email Jong u secretary shnong ha u rupang news hynrei ka khlem poi ha u rupang news,hynrei sngewphylla pat ka paw ha ka 26-Sept -20, jan dap arbnai ia kaba ka shnong ka la dep weng naduh utei u bnai August.
ha kaba iakren bad u rupang news u ong ba u ioh pdiang ia katei ka khubor naduh mynnin 25-sept-20.
Nga na ka liang Jong nga u secretary shnong nga sngewphylla ia kane ioh lehseh ioh don mano re mano kiba lehtuh ia kane ka email kong nga,nga pynmap na phi ki paitbah baroh ba ngi na ka liang ka shnong Natbor ngim don shuh ka jingkhang shnong naduh utei u bnai August.
Khublei shibun.
Ka Himanshi Khurana, ka thei bhabriew kaba na Punjab bad kaba dei ruh kawei na ki nongrwai ba paw jong ka Jylla, kaba la ia shim bynta ia ka jingialehkai bigg boss, ka la iathuh mynta ka sngi, ba ka la ioh pang corona virus.
“Nga kwah ban iathuh ba nga la ioh ia ka jingpang covid 19″, ong ka Himanshi.
Ka Khurana, ka ioh ia katei ka jingpang, hadien ba ka la leit ban shim bynta ha ka jingialang ki nongrep, ha ki khyndiat sngi ba ladep.
“Nga la leit shim bynta ha ka jingialang kaba bun briew bha myn shisngi bad kumta nga kwah ban test ialade, ha shwa ba ngan sdang biang ia ka kam ak phlim jongnga" ong ka Himanshi.
Shillong: Na ki 90 ngut kiba ioh ia u khñiang jingpang COVID-19 ha ka jylla mynta ka sngi, ha East Khasi Hills ki don 69 ngut bad na kine 55 ngut kidei ki high risk contact, iwei i dei iba wanphai na shabar, 4 ngut naAnjalee cluster, 2 ngut na Bishnapur cluster, 4 ngut na Laban cluster, 2 ngut na Mawprem Phudmuri cluster bad iwei na Nongmynsong cluster.
Ha West Garo Hills ki don 16 ngut ha kaba 14 ngut kidei ki high risk contact bad 2 ngut kiba wanphai na shabar.
Ha South West Garo Hills ki don 2 ngut kiba kynthup iwei na ka armed forces bad iwei iba wanphai na shabar.
Ha West Khasi Hills i don tang iwei iba dei i high risk contact.
Ha North Garo Hills i don iwei iba dei i high risk contact bad ha South Garo Hills don tang iwei i ba dei iba wanphai na shabar.
Kiba la koit ha ka jylla mynta ka sngi ki la don haduh 125 ngut bad baroh kiba la koit ki la don haduh 3,779 ngut.
Na kine 125 ngut, ha East Khasi Hills ki don 93 ngut kiba kynthup 37 ngut na ka armed forces, 3 ngut ki health worker, 39 ngut ki high risk contact, 7 ngut ki ILI cases, 2 ngut kiba wanphai na shabar, iwei na Laban cluster, iwei na Khyndailad cluster bad 3 ngut na Raj Bhawan cluster.
Ha East Jaintia Hills ki don 8 ngut kiba la koit kiba kynthup iwei i high risk contact, 2 ngut kiba wanphai na shabar bad 5 ngut kiba na Star Cement cluster.
Ha Ri Bhoi district ki don 17 ngut bad baroh kidei na ka armed forces.
Ha South Garo Hills ki don 3 ngut ha kaba baroh kidei ki high risk contact.
Ha South West Garo Hills ki don 2 ngut kiba dei kiba wanphai na shabar.
Ha West Garo Hills i don iwei iba dei na ka armed forces bad ha East Jaintia Hills i don tang iwei iba wanphai na shabar.
Shillong: Kiba ioh thymmai ia u khñiang jingpang COVID-19 mynta ka sngi ka 27 tarik Nailur ha ka jylla ki la don 90 ngut, bad haduh mynta kiba don ia une u khñiang jingpang ha ka jylla ki la don 1,480 ngut ha kaba ki pang ki la nang hiar kat nang iaid ki sngi.
Ha East Khasi Hills District ki don 69 ngut, ha West Garo Hills ki don 16 ngut, ha South West Garo Hills ki don arngut kiba kynthup iwei na ka armed forces bad iwei na ki riewpaidbah, ha North Garo Hills i don tang iwei, ha South Garo Hills i don tang iwei bad ha West Khasi Hills i don tang iwei.
La iathuh ba na kine ki 1,480 ngut kiba dang pang ha ka jylla, ha East Khasi Hills ki don 971 ngut kiba kynthup 48 ngut ki armed forces bad 923 ngut ki riewpaidbah, ha West Khasi Hills District ki don 8 ngut, ha South West Khasi Hills ki don 3 ngut, ha Ri Bhoi district ki don 108 ngut kiba kynthup 8 ngut ki armed forces bad 100 ngut ki riewpaidbah, ha West Jaintia Hills district ki don 8 ngut, ha East Jaintia Hills district ki don 216 ngut, ha West Garo Hills district ki don 115 ngut kiba kynthup 36 ngut ki armed forces bad 79 ngut ki riewpaidbah, ha South West Garo Hills district ki don 14 ngut, ha South Garo hills ki don 2 ngut, ha East Garo Hills district ki don 12 ngut bad ha North Garo Hills district ki don 43 ngut.
Kiba la koit mynta ka sngi na u khñiang jingpang coronavirus ki la don haduh 125 ngut.
Na kine ki 125 ngut, 93 ngut kidei na East Khasi Hills kiba kynthup 37 ngut na ki armed forces bad 56 ki riewpaidbah, 17 ngut na Ri Bhoi kiba dei baroh na ka armed forces, 8 ngut na East Jaintia Hills, 3 ngut na South Garo Hills, 2 ngut na South West Garo Hills, iwei na West Garo Hills bad iwei na East Garo Hills.
Baroh kiba la koit ki long haduh 3,779 ngut bad kiba khlad na u COVID-19 ki long 43 ngut.
Ka kompeni AMAZON, ka la thaw ia u drone, uba pahara ia ka iing ka sem jongphi, haba phim don ha iing bad ban peit ia ki wan rung ki nongtuh lane ki riew runar.
La iathuh ba ka dor jong utei u drone, kan shongdor  $250 bad utei un peit ia ki jingkhang kiba khlem khang, ka jing pynmeh kai ia ka stove bad un ring dur bad beh thong ruh ia u nongtuh, uba wan rung sha iing jongphi.
La iathuh da ka Amazon, ba u drone un her hi, ha kano kano ka por, ba ka don ka jingwan rung beain da ki briew kiba nabar ha iing jongphi.
Utei u drone, un ring ia ka video bad phah mar mar sha u trai iing, uba don shabar ba un tip, ba la don jingjia ha iing jongu bad un beh thong ruh ia u nongtuh, katba u dang don ha phyllaw iing.
Ka kompeni Amazon, ka iathuh ba utei u drone, haba u her ha iing, ha ki kamra bapher, u pynmih ruh ia ka sur, ba kito kiba shong ha iing, kin tip ba u dang ring ia ki dur ki dar.
Kiba pang covid 19 ha India, ki la jan poi sha ka 60 lak ngut, da ka jingdon jong kiba pang thymmai, sa  88,600ngut ha ki 24 kynta ba ladep.
Kiba iap, ki long 1,124 ngut ha ki 24 kynta ba ladep bad baroh kiba iap, ki la poi mynta sha ka  94,503ngut baroh ha ka Ri baroh kawei.
Ka Narcotics Control Bureau (NCB), ka la tohkit hynnin ka sngi, ia lai ngut ki  aktress ka bollywood bad kitei ki kynthup ia ka  Deepika Padukone, ka Sara Ali Khan bad ka Shraddha Kapoor, halor ka jing iadei bad ka kam shalan droks ha ka pyrthei ki nongak phlim bollywood.
Katei ka jingtohkit, ka dei hadien ka jingiap jong U  Sushant Singh Rajput, ha kaba la kem ruh ia ka  Rhea Chakraborty, kaba dei ka samla jongu bad kaba la ju thied droks, na ka bynta U Sushant.
Ha ka sngi thohdieng, ka NCB, ka la tohkit ia ka  Rakul Preet Singh, ha ryngkat ka  Jaya Saha bad ka Karishma Prakash, kiba dei ki nongtrei jong ka  Kwan talent management agency.
La iathuh ba ka NCB, ka la kurup noh ia ki mobile phone jong kitei ki aktress lai ngut bad nangta ia kiwei pat ki mobile phone jong ka  Karishma Prakash, ka Jaya Saha, ka Rakul Preet Singh bad jong ka Simone Khambatta, na ka bynta ban phah sha ka forensic analysis.
Ka Deepika, la sngewthuh ba ka dei kawei na ki admin jong ka  WhatsApp group, ha kaba ki ju iakren shaphang ka kam die droks ha ki snem 2017.
Ha ka jing shah tohkit ha ka NCB, la iathuh ba ka Deepika Padukone, ka la iam lai sien kynthih, ha kaba ka iathuh ruh ba ka don ha ka  WhatsApp group, ba ki iakren shaphang ki droks, tangba ka kren shai ba kam don bynta eiei ha ka kam dih ne shalan droks iano iano ruh.
La pyllait noh ia ka Deepika, hadien ka jingiakren kaba san kynta, ong ka khubor.
“…ym don ka jingbha briew ba ngin ibha ia U.U la long ba la ibein bad ba la kyntait bein da ki briew; U briew ki jingsngewsih bad uba tip ia ki khuslai…La ban bein ia U, pynban u la pynrit ialade… kum i khun langbrot ba la ialam sha ka jingpyniap, bad kum ka langbrot kaba sngap jar ha khmat ki nongot shniuh jong ka; shisha, um shym ang la ka shyntur" (Isaiah 53:2-3,7)Kawei kaba phalang lyngba ka jingim u Jisu Khrist ka dei kane; “ka bor jong ka jingtlot bad ka jingtlot jong ka bor".
Ha ka pyrthei, ka Bor ka dei ka pdeng jong ka jingim, la ka long ka synshar-ka bishar, ka khaii-pateng, ka niam, ka imlang sahlang bad kiwei de.
Naduh hyndai, kawei ka Ri ka ialeh ban synshar halor kawei pat, ki Ri bakhraw bor ki pyntian jubor ia ka rukom pyrkhat bad rukom im jong ki ha kiwei pat.
Ha kano kano ka Ri ka kynhun Jaidbynriew ba hehpaid ka leh meng, ka leh khraw bad kyrniom ia kiwei ki Jaidbynriew ba ritpaid.
Kumjuh ruh ka kynhun niam ba heh paid ka leh donbor bad pynbor ia kiwei ban pdiang ia ka jingngeit bad ia ka niam ka rukom jong ka.
Kawei ka dustur ne kolshor ka pynpaw ba ka dei kaba kham bha ne janai ban ia kawei pat.
Ki hehpaid ki thep jubor ha ki ritpaid ia ka niam, ka rukom, ka riti dustur bad ki niad rong ym tang ia ka shynrong hynrei wat ia ka jabieng ruh kaba don hapoh ka shynrong.
Nalor kine, mynta ha kane ka juk “Neo-Liberal" ka don sa ka sainpyrkhat ne kolshor kaba ban bein, ba pynduk bad leh beijot ia ki rangli juki, ia ki sem shilliang bad kup shilliang.
Ka kolshor kaba pynkha ia ka kharai ha ka ioh ka kot bad ka kolshor kaba pynkhie im biang ia ka juk khaii mraw ia ki para briew.
Ha ka por jong u Jisu ka Ri Palestine ka hap hapoh ka bor synshar nongwei, kata ka Hima Rome bad la phiah ia ka imlang sahlang ha ki ar bynta, ki Jiw bad ki Jentil, ki Nongjudia bad ki Nongsamaria.
La phiah kyrdan ia ki nongshong shnong bad kiba bun ki synran bad ki nongbud u Jisu Khrist ki dei ki nongtong dohkha, ki nongkhrong bad ki nongsamaria kiba don ha trai duh ka pyrnon jong ka imlang sahlang.
Ha ka liang ka ioh ka kot ka don ka lhuh kaba heh kaba pyniakhlad hapdeng uba riewspah bad uba duk.
Ym tang katta, ka niam, ka riti , ka dustur ka lah shilliang bad ka noh sha ka liang ki bakhraw batri bad ha ka por u Jisu, ki rangbah niam Jiw bad ki bakhraw-batri ki khun ranab bad ring jubor ia ki jinghikai niam na ka bynta ban bit ban biang ka jingim shimet bad ka kynhun synshar.
Ki don bun ki khep ba u Jisu u iatyngkhuh bad ki Jiw ha kaba iadei bad ka jingsngewthuh ia ka niam, ka riti bad kolshor.
Kawei na kita ka paw ha ka jingpynphai nia u Jisu ia ki Pharisi, “Ia ka sabbaton la thaw na ka bynta ka jingbha u briew; ia u briew ym shym la thaw na ka bynta ka sabbaton" (Markos 2:27) bad U Jisu u pynkut nia ruh da kaba ong, “…ngam shym la wan ban pyndam noh ia ki, hynrei ban pynurlong shisha ia ki jinghikai jong ki".
U Jisu um shym la pyndam ia ki hukum jong ki kpa, ki kmie tymmen ne kita kiba ngi khot ki jinghikai tynrai ne ka riti ne kolshor bad ha kajuh ka por u Jisu um pynksan ne iashah iaka rukom pule bad pynshai shynna kaba noh shilliang bad ba khun ranab ban myntoi shimet.
Ha ka lynnong ba Sanphew lai (53) ka Kitab Isaiah, u Prophet Isaiah u dro ia ka dur jong u Nongsiewspah ne Nongpynim kum i langbrot ha khmat u nongshoh doh ne nongot shniuh.
I langbrot ba lui lui, ba jem nud bad ba tlot bor.
U Prophet Isaiah u batai shuh shuh ba u Nongpynim ne Nongsiewspah um don satia ka main bad ka dur ba bhabriew kaba lah ban khring ia ki briew.
U Nongpynim u wan na ka shnong kyndong ka ba rit, u dei u khun jong u misteri bad la kha ia u hapdeng ka jingduk, jingkyrduh; um don wat tang ka tnum iing ne ka trep ba un rieh ne da ialade na u slap, ka lyer bad jingshoh ka sngi.
U Jisu u iathuh shaphang ialade kumne, “… ki myrsiang ki don ki thliew, bad ki sim bneng ki jaka rieh: hynrei u khun u briew um don jaka ban buh ka khlieh" (Mathaios 8:20).
Ka jingim bad jingiaid lynti u Jisu naduh Bethlehem shaduh Golgotha, ka dei ka lynti jong ka jingiakhun bad jingialeh kaba khlem shongthait na ka bynta ka hok bad ka jingshisha.
Na ka bynta ka jingim ba dap kyrhai bad ka bneng hangne ha khyndew.
Na ka bynta ka jinglaitluid bad ka jingieid.
Na ka bynta ka jingkoit jingkhiah bad ka jingim bymjukut.
Khlem tieng khlem riej ia ki bor kiba thombor, kiba byrngem byrsit bad kiba pyniap briew, U Jisu lyngba ka jingim bad ki kam ba radbah jong u, u sei madan bad pynpaw sha ka pyrthei ia “ka bor jong ka jingtlot bad ka jingtlot jong ka bor".
Ha ki lai phew lai tylli (33) ki snem ba U la im bad treikam, u Jisu u khlem pyniasoh ne pynithuh ialade bad kino kino ki bor synshar ne ki bor niam, pynban u la ieng pyrshah ia ki bor kiba khnoit bein ia ki briew bad u la thad madan ia ka jingarsap bad jingbymman jong kita ki bor.
U Jisu lyngba ki kam ba radbah ba u la leh, U la long ka bor na ka bynta ki bym don bor bad u la long ka sur na ka bynta kito kiba khlem sur bad ki bym nud ban ang ia ka shyntur.
Ha ka jingialeh bad jingiakhih paidbah ba radbah ba U la lamkhmat u la khynra bad pynpaw tyngkrein ia ka jingtlot jong ka bor synshar, ka bor niam, ka riti, ka dustur bad ka imlang sahlang.
Ka paw pen ryngkew lut kata ka bor kaba lah shilliang bad leh shilliang khmat, ka bor kaba khwan myntoi bad kaba khun ranab, ka bor kaba lehmeng bad leh hangamei.
Kane ka bor kam dei kaba khlain, hynrei ka dei ka bor kaba tlot tam bad kaba sniew tam kaba u Jisu um shym la shah ne ailad ba kan san bad suhthied, kumta u la ieng pyrshah ryngkat bad ki nongtong dohkha, ki nongkhrong, ki kynthei, ki nongsamaria, ki nongjudia, ki mraw, ki Jentil, ki Jiw bad kiwei de kiba bud ia U.U la ieng bad ialeh pyrshah ia kata ka bor da ki nongrim ka hima u Blei: ka jingieid,ka jinglaitluid bad jingim ba dap kyrhai.
Ka bor jong u Jisu, wat la ka paw kumba ka long kaba tlot hakhmat ki nongsynshar runar kiba pynshitom bad sahnarphna ia U, pynban ka nongrim kaba u ieng ka dei ka tyllong bad ka tynrai kaba skhem jong kata ka bor kaba u don ban ieng na ka bynta ka hok, jingshisha, jinglaitluid bad jingim ba dap kyrhai.
Ka jingtlot jong ka bor ka paw shynna ha ka jingleh donbor, jingthombor bad jingkhanglad jubor ia ki paidbah nongshong shnong ban im laitluid, ban im heh mynsiem bad ban im ka jingim ba dap kyrhai.
Ka jingtlot jong ka bor ka dei kata ba kiba bat ia ka bor kum ki nongsynshar-ki nongbishar ki pyndonkam bakla ia ka na ka bynta ka jingmyntoi shimet bad kim salia ne khein snep ia ki paidbah nongshong shnong.
Ki khein dew thala ia ka jingim, ka jinglaitluid bad kim niewkor ia ka jingim-ka mynsiem briew.
Ha u Jisu ka bor kam dei ka kyrdan ne burom ne ka jingleh donbor ne ka jingthombor ia ki nongshong shnong ne para briew, hynrei ha u Jisu ka bor ka dei ka jingpynkup bor bad ka jingpynim.
Ha u Jisu ka bor ka mut ban buh biang ia ki briew ha ka jaka ba ki dei hok ban don.
U Blei bad ka bneng ki hiar khyndew ha ka long rynnieng u Jisu ban nang iaipynkhlain ia ka bor jong ka jingtlot bad ha kajuh ka por ruh ban pynrem ia ka jingtlot jong ka bor kaba leh donbor bad thombor ia ki briew.
Ka diengphna ka dei ka khep kaba khatduh kaba u Jisu u thad madan ia ka jingtlot jong ki bor synshar kiba ban bein ia ki briew bad halor ka diengphna u pynpaw ruh ia ka mynsiem iakhun bad ka jingim kaba khlem pyndem tdong ha ki bor kiba runar bad kiba leh donbor.
Hangne ngan sot na ka jingkren jong U Rev JJM Nichols Roy kaba pynpaw tyngkrein ia ka jingtlot bad jingbymman jong ka bor.
Haba kren shaphang ka pop kaba pynpoi ia u Jisu sha ka diengphna, u Rev JJM Nichols Roy u ong kumne, “…Lada (ki Rangbah Lyngdoh bad Tymmen Basan jong ki Jiw) ki kren shisha kin ong: “Dei ka jingbishni kein hapoh ka dohnud jong ngi.
Ngi iohi ia U ba u nangroi bad u nangjop ia ka jingmut u paidbah, kane ka ktah ia ka bor bad burom jong ngi, bad kumta ka ktah ia ka jingioh jong ngi…Lada ngim lah ban pynduh ia U ngin ym long ei ei shuh.
Ngi dei ban pyniap ia U."Shuh shuh, “…Lada ki paidbah (kiba pyrta sahnarphna sahnarphna ia U) ki kren ia kaba shisha kin ong: “Oh! ngim tip ei ei hynrei la ialam bakla ia ngi da kito kiba donbor.
Ngi ngeit ba ngin sa ioh jingmyntoi ei ei na kito kiba donbor.
Ngim suidniew ei ei la ka bha ne ka sniew.
Kat shaba beh ka lyer jong ki bakhraw bor shata ngi noh lang…kane ka long ka pop jong ka jingkhwan lalot bad ka jingiasylla sniew" bad “…lada u Pilat un iathuh hok un ong: Ah! Nga la sngewrem ban rai pyniap ia U, Nga tip ba U long uba lui lui…Ki Jiw ki la khihwin haduh katta katta ba ngam lah ban pyneh ia ka jingkwah jong ki namar lada nga leh kumta…Ngan duh ka burom, ka bor bad ka kyrdan jong nga la shai la shi sngi.
Kane ka long ka jingkhwan ka dohnud jong nga kaba la pynlong ia nga ban pynkhein ia ka jingbishar hok…"Ha ka por u Jisu bad kane ka juk ruh kumjuh ka spah bad ka bor ka lang lynnong lynnong tang ha ki katto katne ki lynghoh kti, kumta ka jinglehmeng bad jingkhnoit bein ka jur bad kane ka khubor ka khot ia ngi ki nongshong shnong, naduh ki nongtrei-nongbylla sngi, nongrep, nongtrei iing briew, nongiew, nongdie madan haduh ki samla pule, nonghikai, ki nongkhaii ba rit bad kiwei ban ia wanlang.
Wat la ka paw sha ka pyrthei ba ka bor jong ngi ka long kaba tlot, hynrei da ka jingiawanlang ngin pynpaw ia kata “ka bor jong ka jingtlot bad ngin pynrem bad pynkhyllem ia ka jingtlot, ka jingbymman bad jingrunar jong kiba khrawbor".
Amen.
Shillong:Ha ka jingiakhun jong ka lympung U-19 men’s Cooch Behar Trophy hapdeng ka Manipur bad ka Meghalaya, ka Manipur ka donkam sa 270 run ban ioh jop ha ha ka sngi kaba saw bad ba khatduh mynta ka sngi hadien ba ka Meghalaya ka la lah ban buh ia ka thong kaba heh ha katei ka jingiakhun.
Ha ka step jong ka sngi ba-lai, ka Manipur ka ioh ban bteng sa tang 8 run na ka jingkamai ka sngi ba hashwa kata na ka 259/8 bad ka la shah pynkut da 267 run da kaba duna sa tang 53 run na ka jingbuh thong jong ka Meghalaya da 320/10.
Ha katei ka sngi u Angkit Tamang u la ioh ia ka poin 3/58Ha ka jingtied bol, ka Meghalaya ka la tied suki bha bad ioh ban kamai 46 run khlem da duh wicket hadien ba u Manthan Dey u la ioh kamai 28 bad u Shubham Rasaily 18 run.
Hynrei hadien ba la iaid kumba 20 over, la iohi ba ka Manipur ka la lah ban pynkhyllem ia hynriew ngut ki wicket jong ka Meghalaya.
Dei hadien kane, ba u Angkit u la ioh ban iatied lang bad u Kishlay Vishlux bad kine arngut ki la lah ban iakamai lang 84 run na ka bynta u wicket uba hynniew.
U Kishlay uba la ioh kamai half century ha ka inning kaba nyngkong da 52 run bad dang iaineh, u la khmih lynti ialade ban ioh sa kawei ruh ka half century ha kane ka inning, hynrei u nongkawang bol ba triem jong ka Manipur u Joyhenba u la ioh ban weng noh ia u ha ka jingkamai kaba 49 run.
Utei u nongkawang bol left-arm spinner uba la ioh ban weng lai ngut ki nongtied ha ka sngi ba hashwa, ha katei ka sngi u la ioh ban weng ia u Kishlay ha ka over kaba nyngkong jong u bad wanrah jingshngain biang ia la ka kynhun.
U Angkit pat, uba ju tied tang ban ai jingkyrshan ia ki nongkawang kiba hakhmat jong u, u la shim noh ia ka sienjam ban pyni ia ka bor ha kaba u la lah da lade hi ban kot sha ka jingkamai kaba 50 run, hynrei une ruh ym shym la shan slem, ha kaba u la kum pynwan ia ka bol sha ka phang jong u fielder ha kaba u Joyhenba u la ioh ban shim ia u wicket uba san ha katei ka jingialeh bad pynkut ia ka poin jong u ha katei ka sngi da 5/33 ha ki 16 over.
Ha shwa ban kut ka jinglehkai ha katei ka sngi, u Charm Marbaniang u la ioh ban kamai shuh sa kumba 20 run ha shwa ba u umpire un pynkut noh ia ka jinglehkai.
Mynta ka sngi ka Manipur kan ialeh katba lah ban pynpoi ialade sha ka thong, katba ka Meghalaya kan ialeh katba lah ban pynkut kloi ia ka jinglehkai ha shwa ba ka Manipur kan lah ban kot sha katei ka thong.
Shillong:Ka Meghalaya Speed Skating Association ka la pynkut noh ia ka 2nd Meghalaya Open Speed Skating Championship ha ka 16 tarik u Nohphrah, 2023 ha ryngkat ka jingiasyllok lang bad ka St.Anthony’s Higher Secondary School bad ka Meghalaya Roll Ball Association hapoh madan skul jong ka St.Anthony’s Higher Secondary School.
Kane ka Championship ka lah khring haduh 50 tam ki nongiashim bynta na ki age group bapher bapher, bad kumjuh ruh na ki skul jong ki district bapher hapoh kane ka jylla.
Kane ka jinglehkai ka pynpaw ruh ia ki sap ki phong jong ki nongiashim bynta ha ka ba iadei bad ka jingsted ban skate bad kiwei kiwei.
Kane ka championship ka long kaba iarap shibun eh ha kaban wanrah ia myn siem ialeh hapdeng ki nongiashim bynta bad kumjuh ruh ban pynkiew ia kane ka jingialehkai khamtam eh ha kane ka jylla.
U bah Suklang Dkhar, President jong ka Meghalaya Speed Skating Association bad General Secretary jong ka Megha laya Roll Ball Asso cia tion, u la pynpaw ia ka jingsngewkmen ha ka ba kane ka cham pionship ka lah long kaba seisoh ba ki nongiashim bynta ki lah lehkai bha met bad mynsiem bad u lah iai ban ruh ban lah dei ban kham pynkiew shuh ia kane ka speed skating hapoh Me ghalaya.
Ia ki nongjop na ki category bapher la sam da ki medal bad certificates.
U President jong ka Meghalaya Roll Ball Association ruh u lah don lang ha katei ka sngi.
Ka Association ka kwah ban ai ia ka jingsngewsnguh ka ba khraw ia baroh ki members, u Principal jong ka St.Anthony’s Higher Secondary School, ki kmie ki kpa bad baroh ki nongiashim bynta, ka ba lah wanrah ia ka jingjop bad jingseisoh ha kane ka championship.
Bengaluru:Ban kyntiew ia ka ioh ka kot jong ki nongrep bad ia ka jylla hi baroh kawei, mynta ka sngi thohdieng ka 15 tarik u Nohprah 2023, na ka liang ka sorkar jylla ka la pynlong ia ka Zestfest (Meghalaya Khasi Mandarin) ha nongbah Bengaluru ka jylla Karnataka.
Ha kane ka jingpyni nam ia ki marrep ki la don shibun ki ba la ia shimbynta, ban sei ia ki mar ki mata jong ki ha kane ka tamasa, ki ba dei na meghalaya ki ba kynthup ia u Soh Ñiamtra, u Soh Trun bad kiwei kiwei de ki mar rep.
Ia kane ka prokram jingpyni nam la sdang naduh ka 14 tarik haduh ka 17 tarik, ha kaba la pynlong ha Bengaluru ka phyllaw ki dukan bah ha LuLu Mal, Bengalore, Forum Mall, Kanakpura bad ka Lal Bagh Batonical Garden.
Kane ka dei ka sien ka ba nyngkong ha kaba ki nong Meghalaya ki ioh kum kane ka lad ban pyni nam ia ki soh jong ki, shaduh sha bar jong ka jylla, bad kane ka dei lyngba ka jingialam jong ka sorkar jylla.
La sakhi ruh ha kane ka sngi, ki paidbah ki ba na kylleng ki jylla bad ruh ki ba na kiwei pat ki ri ka pyrthei, ki la wan ban ia lum khrui ha ki dukan ba shong pyni nam ki nong Meghalaya ban thied bad bad ban bam ia u Soh Ñiamtra u ba bang bad u ba thiang.
Kane ka jingpyninam kam dei tang ban shu pyni ia ki mar rep jong ki nong Meghalaya, hynrei ka dei ruh shibynta ban burom ia ka jingtrei shitom jong ki nongrep bad ka jingriewspah ki marrep jong ka jylla Meghalaya.
Ha ba ioh ban iakren bad ki Khasi ki ba wan ban pyninam ia kine ki marrep ki la ong, ba kane ka dei ka sien ka ba nyngkong ba kin wan poi ha Bengaluru ban pyni nam ia ki marrep jongki.
Ki la pynpaw ruh ka jingsngewnguh ia ka sorkar jylla ba ka la ai ia kaba kum kane ka lad na ka bynta ban pyninam sha ka pyrthei hi baroh kawei.
Ha kaba iadei pat ban ka jingwanrah ia ki soh Ñiamtra na ka jylla Meghalaya ki la pynpaw, ba ym baroh ki bha lut haduh ban da poi sha Bengaluru, hynrei ki don bun kiba la paid, ba jem, ki ba la bam khñiang bad ki bym long shuh wat tang ban bam namar ki lah sniew na ka jingjngai palat ka lynti.
“Kane ka dei ka jingsdang bad ki briew ruh kim pat tip bha ia kum une u soh Ñiamtra, ka jinglong kyrpang ka jingbang bad ka jingthiang, bad ynda ngi la ioh biang ia kum kane ka program ngin sa nang pynithuh shuh shuh ia ki paidbah ha kaba iadei bad ka dor ruh kumjuh", ki la bynrap.
Ki la pynpaw ruh, ba kim kwah ban kut tang mynta ka sngi, hynrei ki kwah ba ka sorkar jylla kan pynlong biang ia kum kine ki jait program ban pyni nam, na ka bynta sa kiwei pat ki mar rep Khasi ba kin kiew bad ban donnam.
Guwahati:Ka jingbthei bom ha kawei ka camp jong ki shipai kaba don ha Lichubari jong ka jylla Assam Jorhat ha ka janmiet sngi palei.
Hadien jong kane ka jingbthei bom ki shipai ki la khang noh ia ka khyrdop ban rung sha ka ktem jong ki ha Lichubari.
Ha kane ka jing bthei bom, ym shem la don satia kiba mynsaw ne iap.
Na ka liang jong ka seng United Liberation Front of Assam(independent )(ULFA-I) ka la kam ba ka donkti ha kane ka jing pynbthei bom ha kaba la pynbna tang khyndiat minit.
Ha kaba u nongialam ba ha khliehduh jong ka ULFA, u Paresh Baruah, u la shim ka jingkitkhlieh haba iadei bad kane ka jingbthei bom ha kaba u la phone sha kawei na ka telibishon channel.
Kham hadien ki bor pyniaid distrik bad ki pulit ki la leit kyrkieh sha katei ka jaka ban peit ia katei ka jingjia.
Tang shibnai duna ka jingbthei bom ha upper Assam ka dei ha ka sien ba lai.
Nongpoh:U Bah Kennedy C.Khyriem, uba dei ruh u nongialam ka kynhun kaba la tip kum ka Petroleum Dealers Association of Meghalaya (PDAM), haba kren sha ki lad pathaikhubor mynhynnin ka sngi ha Nongpoh, u la ong ba ka Association kan iakhun tyngeh, na ka bynta ban pynduhjait ia ka kam tuh umphniang na ki Kali kit Umphniang, kiba iaid lyngba ka surokbah NH-6 ha Ri Bhoi, namar katei ka kam tuh Umphniang kam dei ka kam barit, hynrei ka dei ka kam tuh kaba shyrkhei bad kaba poi da ki phew klur, haba khein kyllum ha ka shisnem shisnem.
Kitei ki jingkren jong u Bah Kennedy C.Khyriem, ki la mih hadien ba la kut ka jingialang kaba la long ha Circuit House mynhynnin ka sngi ha Nongpoh, ha kaba ia katei ka jingialang la khot da ka sorkar jylla, kaba la sakhi ruh da ka jingdon ki u ADC ka East Khasi Hills, u Bah Peter Passah, nangta u Bah M.B Tongper, ADC Ri Bhoi, u Bah Kennedy C.Khyriem, ki nongialam ka Mazdoor Union lem bad kiwei.
U Bah Kennedy C.Khyriem, u la ai ruh ka jingkhublei sha ka sorkar Meghalaya, kaba la shimkhia halor ka jingiakhih ka North East Petroleum Mazdoor Union, kaba la shim ia ki lad jingiakhih da kaba sangeh ban pynpoi Umphniang sha ka jylla, hynrei lyngba ka jingshimkhia ka sorkar jylla ban pynlong ia katei ka jingialang bad ban iaphylliew jingmut halor ki jingeh ki paidbah lada sangeh ka shalan umphniang sha ka jylla da katei ka Union, hynrei lyngba ka jingshimkhia ka sorkar, katei ka Mazdoor Union ka la rai ban bteng biang ia ka kam pynpoi Umphniang sha ka jylla.
Shuh shuh, u Bah Kennedy C.Khyriem, u la ong wat lada katei ka Mazdoor Union ka la sangeh ia ka jingiakhih bad ka la rai ban bteng biang ban shalan umphniang sha ka jylla, hynrei na ka liang ka Association, ka la rai ban dang iakhun pyrshah ban pynduhjaid ia ka kam tuh Umphninang na ki kali kit Umphniang ha shiteng lynti, kata shwa ban kin poi sha ki Petrol Pump, namar lyngba katei ka kam tuh umnphniang, ym tang ba ka ktah tang ia ki trai Petrol Pump, hynrei ka ktah ruh ia ki paidbah ha ka jylla.
Ka jingtuh Umphniang kam dei ka kam kaba tuh tang khyndiat khynsoit, hynrei ka dei ka kam kaba tuh da ki phew Klur Tyngka, da kaba pynshai ruh ruh ba lada khein tang da ki jingshah tuh kaba tang 50 litar ha ka shisngi, hynrei kan poi la kumno kumno T.27 klur ha ka shi snem, namar lyngba kane ka surok ha ka shisngi, ka jingiaid ki trok kit Umphniang kam ia ka 400 tylli ban shalan umphniang sha ka jylla Meghalaya bad kiwei ki jaka kum sha Silchar, Halagandi, Karimganj, Tripura, Mizoram bad kiwei kiwei ki jaka, ong u Bah Kennedy C.Khyriem.
Haba iadei bad ka jingshah kem ki katto katne ngut ki briew kiba la shah kynnoh donkti ha ki kam tuh Umphniang ha Ri Bhoi, u Bah Kennedy C.Khyriem, u la ong ba ka jingkem Pulit ia kito kiba la shah kynnoh, ka dei hi ba ki lap ia ki sakhi sabut kiba biang bad ki hap hi ban kem, namar ba ka kam tuh Umphniang ka dei hi ka kam kaba long beain, hynrei ban dawa pat na ka sorkar ban pyllait noh ia ki kam dei ka kamram jong ka sorkar, namar ia kata kan dei hi ka kamram jong ka Iingkashari ba kan ai ia ka jingbishar bad lada lap ba kim donkti, kin sa lait hi na ka jingpynshitom katkum ki kyndon ain, u la bynrap.
Shillong:Ha ka sngi ba nyngkong jong ka U-19 men’s Cooch Behar Trophy ba la ialeh ha MCA Ground Polo hynnin ka sngi, hapdeng ka Megha laya bad ka Manipur, ka kynhun ka jylla ka la kamai 264 run da ka jingduh hynniew ngut ki wicket.
Da kaba jop ia ka toss, ka Meghalaya ka la jied ban tied shwa.
Ha ka inning kaba nyngkong jong ka, ka Meghalaya ka la duh shwa san ngut ki nongtied kiba hakhmat eh kiba kynthup ia u Shu bham Rasaily 48 run na ki 92 bol bad u Shavian Blah 46 na ki 68 bol.
Watla ka Megha laya ka la duh saw ngut ki wicket ha shwa ka por shongthait, hynrei ka run rate jong ka ka long kaba biang da 4 bad 5 per over ha shi lynter ka kylla step.
Da ka jingduna ban ap bol ha ki bynta jong ka boundary, ka Manipur ka ju pyllait bun tylli ki bol sha kane ka phang ha kaba ka Meghalaya ka la shim la ka lad ka kabu ban kamai na ka.
Uba la ioh ban kamai boundary u dei u Shubham uba la thlieh khyndai tylli ki 4, Dipan kar Baruah u la kamai 37 run na ki 42 bol da kaba thlieh phra tylli ki 4, u Pushkar Raj Singh 25 run na ki 21 bol da kaba thlieh san tylli ki 4.
Ha ka nohphai sngi, ka Megha laya ka la suki noh ka rukom kamai, hyn rei ka iai ialeh ban pynkiew ia ka jingkamai run jong ka bad kumne la iohi ia ka jing ianeh paralok kaba heh hapdeng u Shavian ba u Avinash Rai kiba la ia kamai 84 run na ka bynta u wicket uba san.
U Avi nash u la tied 35 run na ki 105 bol.
Hadien jong ki u Kishlay Vishlux (17 run bad dang iaineh) bad u Angkit Tamang 19 run ki la lah ban pynkot sha ka jingkamai kaba 264 run ha shuwa ban pynkut noh ka jinglehkai hynnin ka sngi.
Na ka liang ka Manipur ka la pyndonkam phra ngut ki nongkawang bol ha kaba san ngut na ki ki la la ban shim mar uwei u wicket bad napdeng jong ki u liyas u ioh ka poin kaba heh ha ka jinglehkai hynnin ka sngi da 2/42.
Ha ka sngi kaba mynta, ka Meghalaya kan buh thong ban poi sha ka jingkamai kaba 300 run khnang ba kan lah ban pyn khlain ialade ha ka jinglehkai kaba bud.
Ki 1260 sngi, ne 42 bnai, katkum u Daniel, ki long ki por jong ki 3 ½ snem jong ka shitaiew Bakhadduh.
Daniel 9:27.
Dei tang kane ka taiew ne ki snem bakhadduh hashwa ba ka 1000 snem (New millennium) kan wan.
Hapoh ki 1260 sngi ne 42 bnai, kan long ka por ban pynskhem ia ka Jutang iateh jingiasuk hapdeng ka Israel, Palestine bad ki Arab Muslim kiba dang don hapdeng ka thma haduh mynta.
Ia kane ka Jutang yn pyniateh da uwei u nongsynshar bakhraw (great ruler) bad ngim pat tip uei uta? Ka por hi kan batai.
U Ioannis ha ka jingpynpaw jong u Blei ha u, u ong – La ai ha nga ia u stew ba syriem kum u dieng, bad don uba la ong – To ieng to thew ia ka Temple u Blei bad ia ka Duwan (alter) bad ia kita kiba mane ha ka, hynrei ia ka phyllaw kaba shabar kata ka Temple u Blei, men iehnoh noh, men ym thew ia ka, naba la ai ia ka ha ki Jentil.
Jingpynpaw 11:1.
Ka mut aiu kane? Kane ka mut ka jaka ba yn sa pynieng ia ka Temple ha Temple Mount ha Jerusalem, hajan ka Dome of the Rock jong ki Muslim, namar kane ka dei ka jaka kyntang jong u Blei Jehovah, hooid wat lada u Blei um mon shuh ba ki Israel kin pynieng Temple, hynrei u shah pat ia ki Israel ban sa pynieng Temple katkum ka jingkwah jong ki katkum ka rukom ki kpa tymmen jong ki hyndai.
Nangta u ong pat – “Hynrei ia ka phyllaw kaba shabar kata ka Temple u Blei, men iehnoh noh, men ym thew ia ka: Balei? Namar la ai noh ia ka ha ki Jentil" Jingpynpaw 11:2.
Ha kino kita ki Jentil ba u Blei u la ai? Ha ki Muslim kein.
Kumta la pynieng ia ka Dome of the Rock halor Temple Mount ha ki snem 685 AD – 691 AD.Kaba mut ba ki Jiw kim bit ban knieh ia ka Temple jong ki Muslim kaba ha Jerusalem namar ba u Blei u la ai ha ki.
Nangta pat u ong- “Bad ia ka Nongbah kaba khuid (Jerusalem) kin ia iuh top jin 42 bnai.
Jingpynpaw 11:2.42 bnai ka mut 1260 sngi.1260 sngi ka mut 3 ½ snem, lane shitaiew Bakhadduh ba la ong da u Daniel Nongiathuhlypa.
Daniel 9:27.
Kine ki 42 bnai ki dei ki por ha kaba yn sa pynieng ia kata ka Temple kaba lai (Third Temple) ha Jerusalem.
Ym shuh na ka bynta ka burom jong u Blei, hynrei na ka bynta ka jingkwah jong ki Jiw ne Israel hi namar ba ki la kwah Temple ban mane Blei, ia kaba ki la duh noh ha u 70 A.D.Kata ka por jong ki 42 bnai ne 1260 sngi, kan long ka por jong ki jingjynjar bah (great tribulation period) tang shu pynieng ia ka Temple ha Jerusalem.
Ka jingkordit khamtam ia kiba pun khun kiba dang ai buin ha kita ki sngi.
Mathaios 24:19.
Kan long ka kordit bah ka bym pat ju long na myndang long ka pyrthei.
Mathaios 24:21.
U Jisu u pynkynmaw ha ngi ia kata ka por da kaba ong – “Namar kata ynda phin iohi ia kata ka jingijli Bapynduh ba la ong shaphang jong ka da u Daniel Nongiathuhlypa, ba ka da ieng ha ka jaka bakhuid (Holy place in Jerusalem) Mathaios 24:15.
Kumta, halor Temple Mount, hajan ka Dome of the Rock, yn sa pynieng ia ka Temple kaba lai jong ki Jiw, dei hangne kein un mih uta u Jingijli Bapynjot u Mrad khlaw kein.
Ka por jong ki jingjynjar ym tang ia ki Jiw hynrei ia ka pyrthei hi baroh kawei.
Namar ba u Jingijli Bapynjot un shong ha kata ka Temple ha Jerusalem, yn leh ialade kum u Blei , ia uba ka Bible ka khot ‘u Briew jong ka pop’ (Man of sin) 2 Thessaloni 2:4.
Kan long ka por ba jynjar sat ia ki Israel namar bun kin sa shah pyniap lait noh ki 1,44,000 (Shi lak sawphew saw hajar ngut kiba la jied).
Jingpynpaw 7: 1-8.
Hapoh ki por 42 bnai, u Blei un aibor ia ki arngut ki nongphla te kin iathuhkypa 1260 sngi.
kine ki arngut ki dei u Enoch bad u Elijah kin ialap ha ki khun Israel halor ka jingbym ngeit ba u Jisu u dei u Messiah jong ki.
U Enoch bad u Elijah ki khlem iap, hynrei la pynkynriah ia ki da u Blei na kane ka pyrthei sha ki jaka bneng na ka bynta ka jingthmu bymjukut jong u hi ha ki por jong kata ka shitaiew ne 42 bnai.
Ah ka jingjylliew bah ka jingkynrei spah ka jingstad bad ka jingtip u Blei! Ah katno ba kita ki jingkut bishar jong u ki bym lah bud shuh, namar uei ba la tip ia ka jingmut u Trai? Lane uwei ba la ju long u nongiasylla lem bad u? Lane uei ba la ai shwa ha u? bad ba yn ai jingai kylliang pat ha uta? Naba, NA U, DA U.BAD SHA U, long kiei kiei baroh: Ha u To long ka Burom sha ki Bymjukut! Amen.
Rome 11: 33-36.
Nongpoh: Ha ka jingjia aksiden kaba la jia mynta ka sngi ha Jorabat, arngut ki samla kiba pule ka skulbah Assam Don Posco University Sonapur, ki la khlad noh katba u wei pat u la mynsaw bad uba dang don hapdeng ka jingshah sumar ha GMC Hospital Guwahati.
Katkum khubor la iathuh ba kitei ki 3 ngut ki khynnah pule ki ba dang shu mih na ka jaka pule jong ki da kaba ki shonglang ha kawei thuk thuk kaba don ia u number AS-01-EJ-7870, kaba mih na Sunapur bad kaba thmu leit sha Guwahati, hynrei haba ki la poi ha katei ka jaka kata ha jingkieng suin ha Jorabat, katei ka thuk thuk thuk ka la leit ban tynrah nadien jong kawei ka trok kaba don ia u number NL-01-AE-1887 bad kaba la wanrah ia katei ka jingjia ba sngewsih.
Tang mar ia tip halor katei ka jingjia, ki pulit ka Jorabat ki la leit mar mar sha katei ka jaka ban ai jingiarap bad la lah ban pynkit noh ia ki sha Guwahati Medical College and Hospital naka bynta ban ai iaka jingsumar, hynrei kitei ki arngut ki la khlad noh la sla pyrthei.
Shillong:Ka Tnad Custom ka la ïoh kem ïa uwei u nongkhaïi ksiar tuh bad ïoh kurup ïa bun bah ka ksiar ba shongdor haduh T.1.42 klur na ka surok Diengpasoh, East Khasi Hills District.
Ïa kane ka ksiar la ïoh ban kurup na kawei ka Maruti EECO ha ka janmied 13 tarik, ha ka jingkhynra ha ka thaiñ Diengpasoh.
Ka Commissioner of Custom Preventive (CCP), kaba la pynlong ïa kane ka jingkhynra halor ka jingïoh khubor ba ka don ka jingpynrung tuh ïa bun bah ka ksiar na khappud, kaba la pynkit da kawei ka kali kaba thmu leit sha Barpeta.
Ha ka jingtalasi ïa kane ka kali, ka CCP ka la ïoh ban kurup haduh 20 tylli ki biskit ksiar ba la song da ka tape rong ïong.
Ka jingkhia jong kine ki ksiar ka la kot ïa ka 2331.82 gram bad ka shongdor haduh T.1.42 klur.
Ka CCP kala ïoh ban kem ïa u nongñiah jong kane ka kali bad ka jingtohkit mynta ka la ïaid shakhmat.
Ha kawei pat ka jingjia, ha ka sngi Palei, ka Tnad Custom kala ïoh ban kurup haduh 50 byrni u rynsun China ba khia haduh 950 gram, uba la shalan tuh na khappud.
Une u rynsun u dei jong ka kompeni ba ai kyrteng Huanguang.
Ka jingtohkit mynta kala ïaid shakhmat.
Bhopal: U Mohan Yadav, ula bam smai kum u myntri rangbah ba thymmai jong ka  Madhya Pradesh ha ka sngi balang ba ladep.
U Yadav, u dei uba wan na ka kynhun jong ki RSS, ula rai ban khang ia ka jingdie ha ki jaka paidbah ia ka doh bad ia ka pylleng ruh bad ia katei la rai, ha ka jingialang jong ka kynhun myntri, kaba nyngkong tam jong ka sorkar ha katei ka jylla.
La rai ruh, ba ka tnat sam bam jong ka sorkar jylla lem bad ki pulit bad ki tnat kiba pyniaid ia ki jaka sor, kin pynurlong ia katei ka hukum jong ka sorkar, ha kaba yn khang ruh ia ka jingdie dohkha, ha ki jaka paidbah, naduh ka 15tarik Nohprah haduh ka 31tarik Nohprah.
Nongpoh: Ka jingsangeh shalan Umphiang da ka North East Petroleum Mazdoor Union, kiba la iakhih na ka bynta ban dawa na ka sorkar Meghalaya, ba ka dei ban pynlait noh ia ki dkhot kiba la shah kem halor ka jingkynnoh ba ki donkti ban die tuh shiteng lynti ïa ki Umphniang, hynrei katei ka jingdawa jongki kam shym la urlong satia, namar lyngba katei ka jingialang, ki briew ka sorkar ki la pyneh hi triang bad kaba la pynlong ia ki nongialam jong katei ka Union, ba kin mynjur ia kaei kaba la pyni da ki briew ka sorkar bad kiba la rai ban bteng biang ia ka kam shalan Umphniang sha ka jylla.
Ia katei ka jingialang, la pynlong ha Circuit House Nongpoh, ia kaba ka jingialang la lamkhmat da u Additional deputy Commissioner ka East Khasi Hills, u Bah Peter Passah bad u Additional deputy Commissioner ka Ri Bhoi, u Bah M.B tongper bad na ka liang ka Mazdoor Union la ïalam da u Bah Ramen das kum u general secretary bad na ka liang ka Petroleum Dealers Association of Meghalaya pat la ïalam da u Bah Kennedy C.Khyriem.
Lah ruh ban kdew hangne, ba ka nongrim kaba la pynlong ia ka ba kan khot jingialang ia kitei ki nongialam ka North East Petroleum Mazdoor Union bad kumjuh ruh ia ki nongialam ka Petroleum Dealers Association of Meghalaya, ka dei namar dang shen katei ka Union, ka la dep ban pynban paidbah ba kan sangeh noh ha kaba shalan Umphniang sha Meghalaya bad kaba la dawa ban pynlait ia ki dkhot, kiba la shah kem halor ka jingshah kynnoh ba ki la donkrti ha ki kam lehtuh ia ki Umphniang ha shiteng lynti bad ba ki la shah kem noh ha ki Pulit ka Meghalaya.
Halor katei ka nongrim, kaba la pynlong ia ka sorkar jylla ba kan khot ban iakren ia ki nongialam ka Mazdoor Union lem bad ia kiwei kiba don bynta ha kaba shalan Umphiang sha Meghalaya, khnang ba kin ioh ban iakren sngewthuh bad ban pynshai paidbah halor ka jingshah ktah ki paidbah lada ka Union ka dang bteng ban sangeh ha kaba shalan Umphniang sha ka jylla.
Haba la kut katei ka jingialang, u Bah Peter Thabah, ADC East Khasi Hills, u la iathuh ba kane ka jingiakynduh bad ki nongialam ka Mazdoor Union, ka la long kaba seisoh bad kata ka long ba katei ka Union, ka la rai ban sangeh noh ia ka jingiakhih sangeh shalan Umphniang, hynrei mynta pat ki la shim ia ka rai ban bteng pat ka kam shalan Umphniang sha Meghalaya, namar katei ka Mazdoor Union ruh ka sngewthuh ia ka jingeh ki paidbah, lada ki sangeh ia ka kam shalan Umphniang sha ka jylla.
Haba iadei bad ki jingdawa jong ka Mazdoor Union, kaba la dawa na ka sorkar jylla ban pynlait noh ia ki dkhot ba la shah kem jong ka Union, namar ki la shah kynnoh ba ki la donkti ha ki kam die tuh ia ka Umphniang ha shieteng lynti, hynrei halor katei ka jingdawa na ka liang ka sorkar kam lah ban leh eiei ne tuklar, namar katei ka kam ka la iaid ha ka Iingbishar bad baroh ki rai la hap ban shanniah ha ka rai bad hukum ka Iingbishar.
Shillong:Ka sorkar jylla ka la pynkhreh shaid shaid ban pynjlih bad ban shna ia ka surok kaba kynsai ka ban ngiam saw tylli ki kali ne ka 4-Lane ha baroh ka Sor Shillong Thymmai.
Katkum ka khubor, ka tnad pynroi sor ka la pynkhreh ban khot tender shen ban shna ia ka surok 4 Lane ha sor Shillong thymmai ha ka jingmang pisa ka bym duna ia ka 150 klur tyngka.
“La pynkhreh ban shna ia ka surok 4 Laning ha baroh ka sor Shillong Thymmai bad ka jing mang pisa kan long kumba T.150 klur", la ong ka tyllong khubor.
La iathuh ba ka jingkhot tender kan sa plie shen bad la kumno kumno ha u bnai Jymmang ban wan.
Kane ka dei ka thong jong ka sorkar jylla ban pynsting noh ia ka sor Shillong barim, ha kaba kan sa rah ruh ia ki ophis sorkar sha ka sor thymmai, bad kane ka kam ka la iaid ter ter.
Ka sorkar jylla ka la pynkhreh ruh ban tei thymmai noh ia ka Secretariat sha Mawdiangdiang.
La iathuh ba ka sorkar ka la pynkhreh shaid shaid mynta ban khot tender ban shna ia ka secretariat ha sor Shillong thymmai bad ka la buh thong ban pyndep nadong shading hapoh kane ka san snem ban wan.
Lah ban kdew ba u myntri rangbah u Conrad K Sangma kham mynshwa, ula ong ba hadien ba la rah ia ka Secretariat sha Sor Shillong Thymmai, ka jingdheng kali ha ka nongbah barim kan sa rngad noh, bad khamtam hadien ba la rah ia ki ophis sorkar kiba kham heh sha katei ka jaka thymmai.
Mano phi tharai ban jop ia kane ka tender lada baroh phi lah sngewthuh?.
U Elon Musk, uba dei u trai jong ka kompeni Tesla, ula thaw ia u robot, uba stad tam, haduh ha kine ki sngi bad utei u robot, u lah ban pynkhih ia ki shympriah kti jongu bad u lah ruh ban iaid lane ban shong bad ban dem, katba donkam.
Utei u robot, u dei uba kyrteng u  Optimus II bad u lah nang ruh ban sdieh pylleng dalade hi, u nang ruh ban shad, tang da kaba shu phah, ba un leh ia kitei ki kam.
Shillong:U myntri rangbah ka jylla u Conrad K Sangma ula ong ba ka jingsangeh ka jingshna ia ka surokbah Shillong-Pynursla-Dawki ka dei namar ba bun ki diengpynkiang bad ki jyrwit jyrwat.
Haba kren ia ki nongthoh khubor mynta ka sngi, u Conrad ula ong ba ka don ka jingthut ha kaba iadei bad ka jaka, namar ba ki don kiba iatyngkhuh bad ka jaka ka tnad khlaw, don ki jaka jong ki riew shimet, don ki jingpyrshah na ki nongshong shnong bad kane ka la pynsahkut ia ka jingshna ia ka surok.
“Kumba 2-3 tyll ki package ki kontraktor kiba la ioh ban pyntrei ia ka surokbah Shillong-Pynursla-Dawki, kila kynran dien noh.
Ka NHIDCL kala dep aiti biang ha kiwei ki kontraktor bad ki la sdang wanrah ia ki kor ki bor mashin bad shen ka kam kan sdang biang", la ong u Conrad.
Ha kajuh ka por ula ong ba ka jingeh kaba sohsat tam ha ka jylla ka dei namar ba ia ka jaka, la long trai ki riew shimet.
“Ka jingsahteng ka surokbah Shillong-Pynursla-Dawki ka dei na ka jingeh ban shim jaka ha ki katto katne ki bynta, ka jingpyrshah ki shnong, ka jingiatyngkhuh bad ki jaka ka tnad khlaw nalor bun kiwei pat", la ong u Conrad.
Lah ban kdew ba ka jingmang pisa ban shna ia ka surokbah Shillong-Pynursla-Dawki ka la kiew sha kumba 1500 klur tyngka na ka 1200 klur bad ia kane ka surok la bei pisa ka kompeni Japan International Corporation Agency (JICA).
Shillong:U myntri ka tnad ialehkai ka jylla u bah Shakliar Warjri u la pyntip mynhynin ka sngi ba ka sorkar ka pynlut kumba T.22 klur tam na bynta ka Meghalaya Games 2024 ka ban long san sngi ha Tura, West Garo Hills.
Ka Meghalaya Games kan long naduh ka 15-20 tarik Kyllalyngkot 2023 bad kin don 22 tylli ki jait jingialehkai kynthup ka kynjatbol, bad kiwei.
U myntri u la ong ba ka la don ruh mynta ka jingpynkhreh ban pynrung ia ki jingialehkai tynrai kum u mawpoint bad kiwei.
Ha kane ka jingialehkai, kumba 3000 tam ki nongialehkai ha ki jait jingialehkai bapher bapher kin wan ban iashim bynta na kylleng ka jylla.
Haba kylli halor kaei ka daw kaba pynlong ia ka sorkar ban pynlut haduh 22 klur, u bah Shakliar u la ong ba ka sorkar ka la pynkhreh lypa ban iakhun ban ioh pdiang ia ka National Games bad na kane ka daw, ka la pynlut ban tei ban maramot ia ki madan ialehkai, ia ki jaka ialehkai, ki tiar bad kiwei ki jingdonkam khnang ban kham pynsuk ynda la ioh pynlong ia ka national games.
Ha kajuh ka por halor ka jingkylli ba ka Meghalaya kam lah ban wanrah takma eiei na ka lympung National games kaba long dang shen, u myntri u la ong ba tang namar bym ioh takma kam mut ban sangeh noh ban pynlong ne ban pynlut na bynta ki jingialehkai namar ba ha ka jingialehkai, ym lah ban tip lypa ban ioh ne em ia ka takma namar ba hap ban iakhun.
U la pynthikna ba ka jingpynkhreh ia ka Meghalaya Games ka la iaid shaid shaid bad kam don kano kano ka jingthut ha kaba u la leit ban jurip bunsien ban pynthikna ba kan long kaba biang nadong shading.
Shillong:Ka kong Ampareen Lyngdoh kaba ka seng saiñ pyrthei National People Party (NPP) ka la sngewdei ban pynïakhun kum ka kyrtong jong ka party na shillong seat ha ka election MP kaban sa long ha u snem 2024, ka la kob ba ha kane ka kynti dei ka kynthei ka ban sa jop na Shillong Parliamentary seat.
Haba kylli ki nong thoh khubor halor kumno ka jingpynkhreh jong ka haba ïadei bad ka ilekshon MP, ka kong Ampareen Lyngdoh ka la ong ba ka jingpynkhreh jongka ka dei ka jingim jongka bad watla katta ruh ka dang donkam shuh shuh ban dang pynkhreh khambha.
Kala ong ba ka la long kaba la pynkhreh.
Shuh shuh ka la ong ruh ba haba ka party ka la ibit ïa ka ban long ka kyrtong sha ka election MP, ka hap ban leit sha man ki shnong katba lah hapoh kine ki khyndiat bnai ba sah shuwa ka election.
Ka la ong ba ka la dep tyrwa la ka jong ka mon na ka bynta jongka Shillong Parliamentary seat ba hapoh ka jylla.
“Nga kyrmen ki paitbah kin pdiang ïa nga kum ka candidate jong ka seng," ong ka kong Ampareen da kaba bynrap da kaba ong ba kan dei ka sien ba nyngkong ka longkmie na Shillong Parliamentary seat kan long ka nongjop ha ka election MP.Shillong:Ka Meghalaya Speed Skating Association kan sa pynlong ia ka 2nd Meghalaya open to all Speed Skating Championship hapoh ka ryta bapher bapher, ha ka 16 tarik u Nohphrah 2023, hapoh ka St.Anthony’s Higher Secondary School Basketball ground ha ryngkat ka jingiatrei lang bad ka Meghalaya Roll Ball Association bad ka St.Anthony’s Higher Secondary School.
Ia ka Meghalaya Speed Skating la ithuh da ka ka Speed Skating Federation of India.
Ha kane ka chamionship, kin sa don shibun ki nongiashim bynta ki ban sa mih khmat na ki skul bad ki district, ba hapoh ki ryta bapher bapher.
Shillong:Ka seng kur Lyngdoh Thabah Seng kmie kan pynlong ia ka jingrakhe ia ka Silver Jubilee, ha kaba kan pynlong da ka jingiakynduh lang jong baroh ki kur ha ka 16 tarik Nohprah 2023 ha Ïingdorbar Jaiaw Lumpyllon ha ka por 10 baje mynstep.
Haba iathuh ia kane, u president jong ka kur Thabah Sengkmie u bah N.R Thabah, u la ong ba kin don shibun ki prokram nalor ka jingpynrung dkhot thymmai ha ki bynta bapher bapher ha ka shatri jong ka kur Thabah.
“Ngi khot ngi wer ia ki para kur ba kin ia poi ha ka tarik ba la buh khnang ba kum ka kur ngin nang khlaiñ bad iar".
U President u la kyrpad ruh ia kito ki parakur kiba pyndonkam tang Lyngdoh ha ka jaka jong ka Lyngdoh Thabah ba ki dei ban pyndonkam biang ia ka jait kumba ki juh leh mynshwa.
Ki don shibun ki jait Lyngdoh ha Khasi, Jaiñtia, ki dei ban pyndonkam beit ia ka jait Thabah, khnang ba kan ym don ka jingbakla khamtam ia kito kiba dang don jingiadei.
Ha kane ka sngi u General Secretary jong ka kur Thabah Sengkmie u bah RB Thabah, u la iathuh ba kan don ruh ka jingpynkup burom ia ki kur kiba la pass bha ha ki jingpule bapher ba bapher ki jong ki naduh ka matrik haduh PhD, kumjuh ruh ban pynkup burom ia ki riew rangbah jong ka kur kiba la don 80 snem karta.
Namar ka jingdon jong ka khlam ha u snem 2020, kan don, ka jingpynkup burom ia ki samla pule kiba la pass bha ha u snem 2021 haduh 2023 ruh kumjuh.
Kumba 500 tam ki dkhot kur na kylleng ki bynta kin poi sha ka jingiakynduh lang, la iathuh u president jong ka Seng Samla kur Thabah u bah Kiewshaphrang JW Thabah ha kaba u la ong ruh ba ka jingpoi jong ki para kur ka lah ban bun bad ka resol jong ka lucky draw jong ka kur yn sa pynbna ha katei ka sngi ha kaba la kyrpad ia baroh kiba thied ia ka tiket kin wanrah ioh ki jop.
U General Secretary jong ka seng samla kur Thabah u Banteibor Thabah, u la iathuh ruh ba yn sa pyllait ha katei ka sngi ia ka almanak jong ka kur Thabah na ka bynta u snem 2024 ha kaba la buh jingkyrpad ruh ia ki samla jong ka kur Thabah ba kin ia poi lang ha katei ka sngi.
Shillong: Ka Shillong Lajong FC, ka la pynkhreh bha ialade ha ka jingkilan ha Srinagar na ka bynta ka jingiakhun pyrshah ia ka kynhun Real Kashmir kaba yn ialeh lashai ka sngi ha TRC Turf Ground, Srinagar naduh ka por 2 baje janmiet.
Ka jingialehkai lashai ka sngi kan long ka sien kaba lai ia ka Lajong kaba la ioh ban iakhun shabar na la iing hadien ba ka la iakhun nyngkong eh ia ka Mohammedan SC bud sa ka Rajasthan United ia kaba kitei ki jingiakhun ki la shu kut ha ka jingiadraw da mar 1-1.
Ia mynta, ka Lajong ka ieng ha ka kyrdan kaba san da 16 poin na ki 9 tylli ki jingiakhun.
Ka Real Kashmir ka ieng ha ka kyrdan kaba lai da 17 poin na ki 9 tylli ki jingiakhun.
Na ka daw ka jing shitom bad ka jingphah sumar, ngin ym iohi ia ki katto katne ngut ki rangialeh ka Lajong ha ka jingialehkai lashai ka sngi kiba kynthup ia u Phrang ki Buam, Damaitphlang Lyngdoh, Kenstar Khar shong, Everbrightson Sana Mylliempdah bad u Sangti Janai Sianglong.
Wat lada la jingbym ioh ban shim bynta jong kitei ki rangialeh, ka Lajong ka dang long ka kynhun kaba khlain da ka jingioh mih madan biang u midfielder jong ka Brazil u Renan Paulino De Souza hadien ba u hap shong shuki noh na ka daw ka jingioh saw tylli ki yellow card ha ki jinglehkai kiba la dep.
Kumta la khmih lynti ia ka jingmih kaba bha na ka kynhun jong ka jylla ha ka jingia aireng bad ka Real Kashmir lashai ka sngi.
New York: U Vivek Ramaswamy, uba dei u nong America, uba ka tynrai jongu, ka dei na India, u dei uwei na ki nong iaknieh ia ka tiket jong ka seng Republican, ban iakhun ia ka shuki President bad haba la kylli, hynnin ka sngi, shaphang ka niam jongu, ula ong “Nga dei u hindu".
Katei ka jingkylli, ka dei, namar ba u hindu, um lah ban long U President jong ka United States, namar ba ki nongseng ia ka Ri America, kim shym la thew satia, ba u hindu, un synshar ia katei ka Ri.
Halor katei ka mat, U Vivek, ula ong “Da kaba sngew burom, ngam mynjur satia ia kata".
“Ngan kren ia ka jingshisha bad lada rem elekshon ruh kam pher, ban ia kaba kren shutia, da kaba ialehkai bsein bad kaba kiew jingkieng bad nga kren shai iaphi, ba nga dei u hindu.
Nga leit sha ki skul Kristan bad ngan iathuh iaphi, ba kine ki niam, ki don ia kajuh ka dor, kaba khraw ha ki.
Ka niam jongnga, ka hikai ia nga, ba U Blei u buh iangi hangne ha sla pyrthei, halor ka daw, kaba ngi dei ban leh bad ka dei ka kamram jongngi, ba ngin pynurlong ia katei ka jingthmu" ong U Vivek Ramaswamy.
“U Blei, u don bad ngi, ha ki rukom treikam bapher jongu, hynrei ngi ia im ryngkat iwei ia iwei pat, namar ba U Blei, u shong u sah ha ka jingim jongngi" ula ong shuh shuh.
U iathuh ruh ia ka rukom im bad ka jingngeit jongu, ha kaba u kam, ba ki don ki bynta jong ka rukom im bad ka jingngeit kiba ia syriem bha, hapdeng ka jingngeit jong ki hindu bad ki Khristan.
“Ngim ju jied ruh ia kaei kaba U Blei, u trei namar jongngi, hynrei u dei U Blei, uba jied ia u ei uba kohnguh, ia ka hukum jong U Blei.
To ngin ia peit ia ka jingthoh jong ka kotbah kaba rim bad ngin leit sha ka kitab U Isaiah.
Ngam tip, la phi, phi ju pynleit jingmut ne em ia kane kawei ka dkhot, ha kaba U Blei, ula jied ia U Cyrus, uba dei U Jentil, na ka ri kaba jngai na Persina, ba un ialam lynti ia ki Jew sha ka ri ka jingkular" ula ong bad “Kumta nga ngeit ba U Blei ula buh iangi ha kane ka pyrthei, da ka jingthmu, kaba u don bad ka jingngeit jongnga, ka dei kaba ialam lynti ianga, ba ngan iakhun ia ka shuki ban long U President" ong U Vivek.
Shillong:Ka District Magistrate jong ka East Khasi Hills lyngba ka Office Memo No C&S 3/2009/PT.III/194 kaba la pynmih ha ka 3 tarik Naiwieng 2023, ka la khang ia ki kali ban iaid na ka jingkieng Umiam, ha kaba ki kali kiba iohlad ban iaid na jingkieng Umiam kin long tang ki bus kit ia ki nongleit nongwan bad ki kali rit.
Katba kiwei pat ki kali kum ki MMVs/HMVs na West/ East Jaiñtia ki hap ban iaid na Mawryngkneng sha Shilllong Bye-Pass.
Ki kali na thain West Khasi Hill/South West/Eastern West Khasi Hills District kin iaid na Pomlakrai sha Mawryngkneng sha Shillong Bye-Pass.
Kane ka jingpynbna kan treikam pura noh, ong ka kyrwoh khubor.
Agartala:Kawei ka kynhun seng ha jylla Tripura kaba la tip kum ka Janajati Suraksha Mancha kaba ka parti Congress bad CPIM ki la kynnoh ba ka la ioh jingkyrshan na ka seng RSS, ka la pynbna ban pynlong da ka rali ha ka 25 tarik Nohprah ban dawa ba dei ban weng noh ia ki briew kiba dei ki riewlum na ka thup kyrteng Schedule Tribe (ST) jong ki lada ki pynkylla niam sha ka niam Kristan.
U Milan Rani Jamati, u dkhot jong ka mancha u la pynshai ba kane kam shem la dei satia ka mat tang ia ki katto katne ki kynhun balang ne jaitbynriew, hynrei ka long beit ban khanglad noh ia ia ka jingioh myntoi jong ki na ka jing long Kristan.
Ka jingdawa ban weng kyrteng noh ia kito ki riewlum ka la sawa ha ki snem 1966-67, ha kaba ka la don bad ka Joint Parliamentary Committee ha kaba ia ka jingai jingmynjur la phah ruh sha ka komiti ha u snem 1970 sha u myntri rangbah duh jong ka ri.
U Binud kumba u ba dei u dkhot jong ka Mancha u la ïathuh ba ka la don ka jingthmu na bynta ka ralli bala tip kum ka challo Delhi, ha kaba u la ong ba kumba sanlak ngut ki briew kin shim bynta ha ka rali bad phah ia ka memorandum sha ka President jong ka ri.
Haba iadei bad kane, ki parti ba don ha ka liang pyrshah kum ka Congress,CPI bad Tipramotha ki la pynpaw ba ka jingleh jong ka macha ka long tang ban rah ia ka jingiakulmar jaitbynriew.
Na ka liang u Sudip Roy Barman, u nongialam jong ka parti Congress, u la ong, ba ka jingdawa ka long beain bad kynnoh ruh ba ki thrang ban phiah ia ka saiñ hima sima.
Ka Tipramotha ka la pynpaw ia ka jing pyrshah ban phiah ia ka imlang sahlang, na ka liang jong U pradik Kishore u la ong ba ka jing pyndonkam ia ka niam ban phiah ia ki riewlum kum ha kum kane ka por ba donkam ban don ka jingiatylli.
Ka jingleh jong ka Mancha ka dei kaba la thawdur bad ia sylla da ki bor jong ka kynhun Hindutva.
Shillong: “Naduh ki nongiaidkai step haduh ki khynnah skul, kiba leit trei leit ktah haduh kiba leit iew leit hat, mano mano ba iaid ba ieng ha ki surok ha sor Shillong ki mad beit ia ka jingeh namar ka jingsniew palat ki surok.
Kum ban shu kdew ba jan baroh ki surok ka sor Shillong bad khamtam eh ki rurok ha ka thain Nongthymmai, Garikhana, Demseiniong ki la nang sniew na ka jingtih ka bym i kut shuh kaba la pynthut ia ka leit ka wan jong ki paidbah haduh kala pynlong ia ka tnad traffic ban pyndap hi dalade ia ki thliew kumba la paw ha ki lad pathai khubor khamtam kum ha kane ka por Khristmas kaba dei kawei na ki aiom bakhraw na ka bynta ki khun khristan ha kylleng ka pyrthei bad kumjuh ha kane ka jylla" ong ka kyrwoh jong ka seng BJP.Da kaba shim khia ia kane, u vice president ka seng BJP Meghalaya u Wankitbok Pohshna u buh ka jingkyrpad ia ka sorkar jylla ba ka dei ban shim khia wut wut ban pyllait ia ki paidbah na ki jingeh namar ka jingsniew palat ki surok ha ki shnong ki thaw khnang ba ka jinglehkmen khristmas kan long kaba shnongkun ym tang ban shu ia khuslai na ka jingbymbiang ki surok.
U bah Pohshna ha ka kyrwoh ula ong ba “Ngi sngewthuh ba kam long kaba suk ban khanglad ia ka jingsniew ki surok ki lynti syngkien namar ka jylla Meghalaya ka ioh ia u slap ba bun tam ha ka shisnem.
Hynrei lada mon hi ka sorkar ka lah ban shimkhia ban saindur janai ia ka rukom shna surok bad ha kano ka rukom yn lah ban lait na ka jingjot khari khari.
Ka party BJP, ka sngewdei ba ka sorkar jylla ka hap pynbiang noh da ka kynja song pisa ba la mang lypa ban pynlut marmar ban maramot ia ki surok man ka por haba don ka jingjulor la kadei kaba rit ne kaba heh.
Ka long kaba sngewlyngoh haduh katta kattta ba kat haduh mynta khamtam hadien ka jingdon jong ki kor ki bor ba thymmai, ka tnad badei peit ia ki surok kam pat don ia ka rukom treikam kaba janai ban khmih bniah ia kum kine ki jingjia khamtam ban lait na ka jingjlan ban ioh jingmynjur na ka sorkar ban maramot ia ki jingjulor kiba rit, namar lada shu ieh ia ki jingjot jingpeit barit, ka lam pynban sha jinglut bunshah lada leh bymsuitniew naduh basdang kumba ong hi ka ktein phareng, a stitch in time saves nine"Kum kawei na ka party kaba long dkhot ha ka sorkar MDA, ka BJP Meghalaya ka long barabor kaba kloi ban iatreilang bad baroh ki party kiba sngewiahap jingmut khnang ba ka jylla kan nang kiew nang bha ha baroh ki liang.
Namar tang da ka jingiatreilang, ngin sa lah ban pyntikna ba kin nym don shuh ki thliew ha ki surok nangne shakhmat bad ka leit ka wan ki paidbah kan aaram khamtam kum lei ha kane ka por aiom khristmas" la bynrap u vice president ka party.
Lah sdang KYNIH sa ka BJP, na ka bynta ka advance election ki ban wan shen….
Bhopal:Ha ka jing shim rai ba nyngkong duh kum u myntri rangbah jong ka Madhya Pradesh u Mohan Yadav ha ka sngibalang u la hukum ban khang noh shi syndon ia ka jing pyndonkam ia ki tynghung, ba sawa jam ha ki jaka Mane Blei bad ki jaka paidbah.
Kane ka hukum ka dei ruh ka jingshimrai jong ka ïingbishar ha ka jingshong bishar naduh u snem 2005 ban khang ia ka jingpynsawa jam ia ki tiar pynsawa naduh ka por 10 baje mynstep haduh 6 baje mynstep ha ki jaka paidbah, kaba lah ban wanrah ia ka jingsngewthut ia ka koit ka khiah jong ki paidbah kiba sah ha kitei ki jaka.
Ha ka 28 tarik Naiwieng 2005 ka ïingbishar jong ka Supreme Court, ka la ailad ban pyndonkam ia ki tiar ba sawa jam tang ha ka por janmiet bad tang 15 sñgi ha ki por tamasa ha ka shi snem.
Dang shen u MLA jong ka BJP u Mohan Yadav u ba la jop na ujjain South u la bam smai kum u myntri rangbah jong ka Madhya Pradesh.
Une u nongialam ba la 58 snem ka karta u la shah pynbam smai ha u lat jong ka jylla u Magubhai patel ha Nongbah Bhopal.
Nongpoh:Mynhynnin ka sngi kaba dei ruh ka sngi, ba kawei ka Kompani kaba la tip kum ka ITC Cementation India Limited, ka la sdang ban maramot ia ki bynta ba la sniew jong ka jingkieng heh ha Pung Umiam, hynrei haba iadei bad katei ka jingmaramot ia katei ka jingkieng, ka la wanrah ia ka jingkulmar ha ka iaid ka ieng ki kali bad kaba la wanrah ruh ia ka jingsahkut kali ha ki bynta jong katei ka jingkieng heh ha Pung Umiam.
Ha kaba nyngkong, mar ia sdang ka jingmaramot ia katei ka jingkieng, ia baroh ki kali kiba kiew bad hiar sha Shillong, la phah ba kin iaid na katei hi ka jingkieng, hynrei haba la iohi bad lap ba katei ka rukom pyniaid kali, ka la wanrah ia ka jingsahkut kali, ki bor Pulit ka Ri Bhoi, ki la bthah ia baroh ki kali kiba thmu ban kiew sha Shillong, ba ki dei iaid lyngba ka Umroi Airport, Umrynjah, da kaba pyndonkam lyngba ka surok VIP Road Mawlai Mawtawar, NEHU bad sha Pole ter ter.
Ka jingmaramot ia katei ka jingkieng, ka dei hadien ba ki stad ki la lap ba katei ka jingkieng kam long shuh kaba shngain ban iaid ki kali bad kaba la donkam ban maramot hi noh mardor, namar ynda la dep ban maramot, katei ka jingkieng kan sa long pat kaba sngain, na ka bynta ki kali kiba iaid lyngba katei ka jingkieng.
U Hanuman Kalamb, uba long kum u Construction Manager ka ITC Cementation India Limited, u la iathuh ba ka jingsdang ban maramot ia kane ka jingkieng Damsite ka long hadien ka jingiohbor na ki bor ka sorkar Meghalaya bad uba la ong ruh ba ka jingmaramot ia katei ka jingkieng kan shimpor kumba 4 bnai eiei.
Shuh shuh, u la iathuh ruh ba katei ka jingmaramot ka long ban ksam thliew ha ki bynta jong kane ka jingkieng bad ban thep da ka dewbilat ha kito ki bynta, ba la don ka jingsynjor hapoh katei ka jingkieng.
Utei u Construction Manager jong katei ka Kompani, u la iathuh, ba hapdeng katei ka jingmaramot ia katei ka jingkieng, ka la don shisha ka jingktah ia ka leit ka wan jong ki paidbah, namar la kham pyrkhing bha ia ka jingiaid ki kali khamtam ki kali heh, ha kajuh ruh ka por u la ong ba lada ki nongtrei jong katei ka Kompani, ki ioh ban trei miet bad sngi, kaba mut ba kin lah ban maramot ia katei ka jingkieng hapoh ki 4 bnai ban wan.
Ynda ngi la dep ban maramot ia kane ka jingkieng, kan sa long pat kaba shngain ha ka leit ka wan ki paidbah ha ki 25 snem ki ban wan, namar ki la ioh ban pynskhem ia baroh ki bynta ba la kham synjor jong katei ka jingkieng bad khamtam eh namar ka jingkhlain jong ka um kaba don ha kane ka dam.
Nongpoh:U Bah B.B Makdoh, Chairman ka Synjuk ki Rangbah Shnong ka Ri-Bhoi District, u la kyntu ia ka sorkar jylla ba ka dei ban pynkren lem sha ki bor ka ITC Cementation India Limited, ba ka dei ban kren lem, na ka bynta ban phah pynsangeh ia ka jingmaramot ia ka jingkieng heh Umiam, namar ba ka dang dei ka Aiom lehkmen ki briew bad bun ki briew kiba donkam ban hiar kiew sha Shillong, da kaba pyndonkam lyngba katei ka jingkieng.
Haba pyntip sha ki lad pathai khubor, u Bah B.B Makdoh, u la ong ba ka nongrim kaba la pynlong ia ka Synjuk ba kan kyntu sha ka sorkar jylla, ka dei hadien ba ki la iohi bad lap ia ka jingsyrtok ki paidbah kiba thmu ban kiew sha Shillong, namar ba kim ioh shuh ban iaid lyngba katei ka jingkieng bad kiba la hap ban pyndonkam lyngba kiwei pat ki surok kiba la kham kyllain bad jngai, ha kaba ka la ktah eh ha ka leit ka wan ki paidbah.
Ha kawei ka liang, ngi sngewkmen eh ba ka sorkar ka la shimkhia ban phah maramot noh ia katei ka surok, hynrei ha kaba kum kane ka por ba ki briew ki bunkam ban leit thied jingthied sha Nongbah Shillong, ka la ktah eh ia ka por ki paidbah bad kumta lada long kaba lah ka sorkar ka la dei ban btah sha katei ka Kompani, ba ka dei ban sangeh shwa shipor bad sa bteng pat ia ka jingpyntrei, hadien ba la kut ka Aiom rakhe Khrismas bad pdiang snem thymmai da ki paidbah.
Shillong:Ka kyrtong MP ka NPP na Shillong Parliamentary konstitwensi, ka kong Ampareen Lyngdoh ka la ong mynta ka sngi ba kum ka nongialam paidbah, ka la long lypa kaba la pynkhreh ban iakhun ia ka elekshon.
“Nga dei ka nongialam jong u paidbah, ka jingpynkhreh jong nga na bynta ka elekshon ka dei ka jingim jong nga.
Ngam tharai ba dang hap pynkhreh shuh shuh", la ong ka kong Ampareen mynta ka sngi.
Ka la ong ba ka la leit ban peit leit kynduh ia ki shnong ki thaw, ki briew kylleng ki jaka ba hap ha ka Parliamentary konstitwensi bad ka lah ban ioh ban iaid haduh u bnai Iaiong ban wan.
kum ka kyrtong kaba la pdiang bad tyrwa ialade da ka mon sngewbha ban long ka MP, bad lada ki paidbah ki ibit kin jied ia ka bad kam kwah ban iathuh lut ia ka buit ia mynta.
“Ha ka politik, ngam kwah than ban kren mynta, ngin sa pynpaw kham hadien", ka la ong.
Ka la ong ba ia mynta ka bor pyrkhat ka la kham biang, hynrei ka donkam ban tur sa da ka bor met bad kan sa pyni bha ia ka jingtreikam jongka ha u bnai Rymphang kum ka longkmie.
“Kane ka dei ka sien ba nyngkong ba ka longkmie ka ioh lad ban long ka kyrtong ban jop MP na Shillong Parliamentary konstitwensi bad lada ki paidbah ki ibit ia nga ban leit ban iasaid kum ka MP, nga kloi kaba la kloi", ka la ong.
Shillong:U Bah Silvester Nongtnger Superintendent ki pulit jong ka East Khasi Hills District mynhynnin ka sngi u la ong ba shen ki pulit kin sa kyndang ïa ki kali tah ïit ïong kiba long palat ïa kaba la buh.
Wat la u Superintendent ki Pulit ka East Khasi Hills District um shym la batai bniah, hynrei u la kren shai ba shen kin sa sdang ban kyndang ïa ki kali tah ïit ïong kiba la sdang ban bun biang mynta kiba ïaid ha ki surok.
Kane ka jingkren jong u SP ka East Khasi hills, kala wan ha ka por ba bun ki kali rem dor bun kiba tah ïit ïong bad kane kala buh ïa ki pulit ha ka jingeh la kine ki kali ki dei ki kali shimet jong kito ki heh sorkar kiba la ïoh jingbit ban tah ïit ïong ne ki dei jong ki riew shimet kiba khlem ïoh jingbit.
Ka jingtah ïit ïong ïa ki kali la khang pyrshah hynrei la shah tang ïa ki kato katne kiba la ithuh da ki bor sorkar, hynrei kane ka jingtah ïit ïong kumba ka long mynta ym tip shuh hato kiba la ïoh jingbit ne em ïa kata ynda kila khynra kin sa tip.
Shillong: Ka shiteng sngi jong ka 13 tarik u nohprah 2023, la lap ia ka met iap jong iwei i khyllung ba dang shu kha, na ka wah umkhrah Iewrynghep, iba la sahkut ha pdeng jong ka wah.
Katkum ka jingioh jingtip ba ia katei ka met iap la iohi nyngkong da ki nongtrei bylla kiba bylla hajan bad kane ka wah umkhrah.
Ka jingsahkut katei ka metiap jong i khunlung hapdeng, ka dei ba la neh u thied sohpet ha ki niut ba la lang ha kane ka wah.
Ha ka jingiathuh ki tei ki nongtrei bylla ki la ong, ba nyngkong ki dangmut ba im dei i khyllung, hynrei hadien ba ki la pyrshang ban dung da u dieng, ki sa iohi pat ia ka kti ba i dei i khyllung.
Kumta marmar ki la pyntip noh sha ki bor shnong ka Iewrynghep bad hadien kata la wan shimti noh da ki bor pulit jong ka Lumdiengjri Police Station ha kapor kumba 2:30 eiei.
Shillong:Ki pulit jong ka Shillong Traffic Police (STPs), ha ka sngi balang ki la pynjot noh ia ki 181 tylli ki silencer kiba la ioh ban kurup naduh u Nailar haduh mynta jong u snem 2023.
Ia kitei ki silencer pynheh sur, la tylliat, da ka bull dozer.
Kane ka jingpynjot ia kine ki silencer la pynlong ha Police Reserve Shilllong ha ka jingdon lang u Superintendent of Police jong ka East Khasi Hills District u bah Sylvester Nongtnger, SP City bah Vivek Syiem bad u SP Traffic K.Prasad bad kiwei pat.
Na ka liang jong u Superintendent of Police jong ka East Khasi Hills District, u la ïathuh ba ki pulit ki la ioh ban kurup ia 300 tyllI ki silencer.
Ha kaba nyngkong ki pulit ki la ailad ia ki trai ki la ailad ba ki trai kin pynbeit noh ia kine ki jing pynkheiñ kyndon jong ki hynrei ki pulit ki la shim ia ka rai ba tyngeh hadien ba kim shem la bud satia ia ka jingbthah jong ki pulit, ha kaba ki pulit ki la kurup noh ia kine.
Ha kane ka jingkurup ia kine ki silencer, ki pulit ki la ioh ban kurup 12 lak tyngka ka kuna kum shibynta ban tehlakam ia ka jingsawa jam jong ki silencer ha kine ki bynta.
Shillong:Ha ka sngi bakhad duh jong ka U-16 boys’ Vijay Merchant Trophy ba la ialeh ha Cuttack ka Meghalaya ka la lah ban pynliem noh ia ka Arunachal Pradesh da 78 run.
Ka la long ka jingjop kaba nyngkong jong ka Meghalaya ha kane ka tournament hadien ba ka la iadraw bad ka Nagaland bad liem kawei ka jingiakhun bad ka Sikkim ha ka sngi ba nyngkong jong kane ka lympung.
Da kaba bteng ia ka inning kaba ar na ka 31/5, ka Arunachal ka la shah pynkut noh da 110 run hynnin ka sngi.
Da ka jingioh kamai jong ka da 116 ha ka inning kaba nyngkong, ka la long ka jingbuh thong kaba rit ia ka Meghalaya kaba la lah ban kamai 304 ha ka inning kaba nyngkong jong ka.
Ki san ngut ki nongtied ka Arunachal kiba sah ki la shah pynhap lut noh hynnin ka sngi ha ki bol jong u Paisal Ali bad u Gaurav Jyoti Thakuria.
U Ali u la ioh ban shim lai ngut ki wicket bad u la pynkut ia ka jingkawang jong u hynnin ka sngi da 4/29 ha ki 10 over.
U Thakuria pat, u la ioh ban shim ar ngut ki nongtied ka liang pyrshah da 10 run ha ki 3.3 over kiba kyn thup ia u Armaan Jain bad ia u nongtied uba 11 jong ka Arunachal.
Hynnin ka sngi u Apandanka Marak ym shym la ioh ban shim wicket ei ei bad pyndep ia ka jingkawang bol jong u hynnin ka sngi da 4/50 ha ki 20 over.
Da kaba ioh ban shim 3/43 ha ka inning kaba nyngkong u Apandan ka Marak u la ioh ia ka poin ha kane ka jing iakhun da 7/93.
Katba u Thakuria uba la ioh 6/23 ha ka inning kaba nyn kong u la ioh ban wan ha khmat ia u Marak da kaba ioh poin 8/33.
Ka jingiakhun kaba bud jong ka Meghalaya kan long pyrshah sa bad ka Mizoram ka ban sdang ialeh naduh ka 16 tarik Nohprah.
New Delhi: Mynta ka sngi, ki arngut ki riew runar, ki la kynthih, na ka jaka shong ki paidbah, shapoh ka iing dorbar Lok Sabbha bad kitei ki la kynthih, kum ki shrieh, na kawei ka jaka sha kawei pat jong ki MP bad mar kumta, ki la synreit ha katei ka jaka, da ka lyer pynsat khmat, kaba rong stem bad ki la ia hylla ia kyrkait ha katei ka jaka.
Donbok, ba ki don ki MP, kiba kham khlain bor, ki la kynrup noh ia kitei ki arngut ki runar.
La tip kyrteng, ia kitei ki arngut, da U  Sagar Sharma bad u Manoranjan D.Ha katei kajuh ka por, la iathuh ba ki don sa arngut, uwei u shynrang bad kawei ka kynthei, kiba synreit dawai pynsat khmat ha bar jong ka Parliament ruh bad kitei ki dei kiba la tip kyrteng, kum u  Anmol bad ka Neelam.
La shimti noh da ki pulit, ia kitei ki saw ngut, ha kaba kum kane ka sngi, kaba dei ruh ka jingkynmaw, ia ka jinghiar thma ia ka Parliament, kaba la jia la arphew snem mynshwa, ha kane ka sngi.
La iathuh, da ki lad khubor, ba kitei ki sawngut ki iatip iwei ia iwei bad ki dei kiba ia ithuh lyngba ka social media bad ki ia plan lang ruh ia katei ka jingleit pynkulmar sha iing Lok Sabha.
Ki lad khubor, ki iathuh, ba ki don baroh hynriew ngut, kiba don bynta ha katei ka kam ba sniew, ha kaba arngut ki dei kiba poi leit rung shapoh iing, arngut kiba pynkulmar shabar jong ka iing dorbar bad sa arngut, kiwei pat, ki la lait phet noh.
Ki 5ngut na kitei, ki dei kiba na shabar Delhi bad ki ia sah ha Gurugram, ha kaba ki shong ki sah, ha ka iing jong uwei u briew, uba la tip kyrteng, U  Lalit Jha.
U Sagar Sharma, u dei u khun jong u Shankarlal Sharma bad u leit rung shapoh iing dorbar, da ka jingkhot sngewbha jong U MP ka Mysuru, U  Pratap Sinha.
U Manoranjan D, 35, u dei uba shong ba sah ha  Mysore, Karnataka bad u don ia ka kyrdan, kum u Bachelor of Engineering degree ha ka Computer Science na Vivekanand University ha Bengaluru.
U Sagar Sharma bad u Manoranjan D, ki dei ki arngut kiba kynthih shapoh jong ka iing dorbar.
Ka Neelam, kaba kyrkait shabar jong ka Parliament, ka sah ha  PG ha Hisar jong ka Haryana.
Ka dei kaba dang pynkhreh ia ka  Haryana civil services exam.
Ki pulit ka Delhi, ki kam, ba ka Neelam bad U Anmol, kim shym rah mobile phone satia bad kim don pla ne kino kino ki kot, kiba pynsakhi shaphang jongki bad ki kam, ba ki leit rung sha Parliament, da ka mon jongki hi bad kim don bynta satia bad kiwei kiwei ki kynhun.
Shillong:U MLA jong ka Congress bad u ba long ruh u shabuk rangbah, jong ka liang pyrshah u Saleng A Sangma, u la kynnoh ba dei ka pisa kaba la khanglad ia ki briew kiba tbit bad ki ban long ki nongialam kiba biang ba kin rung sha ka jylli jong ka saiñ-pyrthei ha jylla Meghalaya.
U la ong ruh ba bun ki briew kiba lah ban synñiang shikatdei ki hap ban kiar noh ban rung sha kane ka jylli na ka daw jong ka jingtieng na ka jing shah die ha ki nongthep vote.
U Saleng Sangma u la kam ruh ba ka la don kam ka jingkylla ha ka jingmut jingpyrkhat jong ki paidbah, ha kaba u la ong ruh ba lada ki don tang khyndiat persen ki nongthep vote ki kam ba ka pisa ka lah ban pynduh jingkyrmen noh ia ki briew ba kin shim bynta ha ka sain hima sima.
Haba pynpaw ia ka jing sngew bynñiaw ia ka jing jngai jong ki nongialam balang na ka sain hima sima, ha kaba u la ong ba ka jingdon bynta ka jong ki ka lah ban ai mynsiem ia ki katto katne ki briew ki ba biang ban rung sha kane ka bynta.
Haba iadei pat bad ka elekshon Lok Sabha ban wan na Shillong Parliamentary constituency bad Tura Parliamentary constituency u Sangma u la ong ba ka parti kam pat shem la shim satia ia kano kano ka rai haba iadei bad u kyrtong na kine ki artylli ki Constituency.
U la kyntait pat ia ki jingsuba jong ki katto katne ba u lah ban iakhun ia ka elekshon MP, ha kaba u la ong ba ka kamram jong u ka long beit ban pyndep ia ki kam kum u MLA bad ban shakri ia ki paidbah.
Shillong:U nongialam ka liangpyrshah hapoh ka iing dorbar thawain na ka seng Congress, u bah Ronnie V Lyngdoh u la ong ba ka jingkynnoh bad kynthoh ki briew ba ka Congress ka dei paralok bad ka NPP, ka dei rukom pyrkhat kaba bakla shibun.
Haba kren halor kane ka bynta, u bah Ronnie, u la ong ba ka seng Congress ka dei ka national party kaba don la kajong ka nongrim.
“Ka dei ka rukom pyrkhat kaba bakla, ban ialam bakla ia u paidbah, ngi dei ka national party, ngi la kajong ka party, bad ynda la dei ka por, ngin pynieng ia ujong u kyr tong bad kyrpad ia ki paidbah ban ai ia ka jingkyrshan", la ong u bah Ronnie.
Ka Congress mynta ka iatreilang bad ka NPP ha KHADC hadien ba ka NPP ka la bret noh ia ka UDP kaba la ju iatreilang ha kine ki saw snem ba la leit.
Ha ka jingshisha, ka Congress ka shong ha ka liangpyrshah ha ka sorkar jylla ha kaba ka NPP ka la iatreilang bad ka UDP, HSPDP bad ka BJP.Ka Congress kam treh ban iadon lang ha ka sorkar MDA2 namar ba ka don lang ka BJP.Ka Congress kaba don u MP ba mynta u bah Vincent H Pala kam pat pynbna ia u kyrtong watla ka la don ka jingngeit na kiba bun, ba kan pyniakhun biang ia u bah Pala, katba ka Voice of the People Party (VPP) ka la pyniakhun ia u Dr.AJ Syngkon, bad ka NPP ka la pyniakhun da ka myntri sorkar ka kong Ampareen Lyngdoh.
Ka UDP kawei na ki seng riewlum ba kham heh tam ha ka jylla, kan sa pynbna ia u kyrtong shen ha kane ka taiew.
Shillong:Ka Hima Khyrim ka la ioh ia kali kit synrum ban pynkhuid ia ka iew Smit bad ki shnong ba marjan lyngba ka jingiarap u Chief Executive Member (CEM) ka KHADC u bah Pyniaid Sing Syiem, bad la pyllait paidbah ia kane ka kali ha madan iing sad ha Smit, ha ka 12 tarik Nohprah 2023, kaba la pynioh na ka Chief Minister Special Development Fund 2022-23.
La sakhi lang ha kane ka prokram da ka jingdon lang u Syiem ka Hima Khyrim, u Dr.Balajied Sing Syiem, ki myntri, sordar, bad kiwei.
Ka Hima ka donkam bha ban don kum kane kali namar ba ka don ka iew Smit kaba pynmih jaboh bun bha khamtam ba ka dei ka jaka iew.
Ha kane ka sngi la synran lang ia u CEM da ki Executive Member kynthup u bah Carnes Sohshang bad u bah Fantin Joseph Lakadong.
Haba kren ha kane ka sngi, u bah Pyniaid u la ong ba man ki shnong ki briew kila iakren ia ka umbam umdih bad ia u niut bad lada ki nongialam shnong ki bakla ia kine, ynda dei ka por pynthymmai, kin shah weng.
U la ong ba ka KHADC ka la hap ban tuklar ia kawei ka mat kaba thymmai bad kata ka dei ka jingpynkhuid ia ki synrum nalor ka bor ban pynneh ban iada ia ka riti dustur jong ka jaitbynriew.
U la pynbna ruh ba ka KHADC kan ai 50 lak tyngka ban shna ia ka Resource Recovery Centre ne ka jaka sain spah ia ki synrum kiba mih na iew na hat, na ki thliew iing.
Shillong:Ka Myntri ka rep ka riang kong Ampareen Lyngdoh ka la ong ba kumba 20 metric ton u soh niamtra ba pynmih na kane ka jylla la shalan sha ri Dubai bad sha kiwei de ki ri ha Middle East.
Ka Myntri ka tnad ka rep ka riang ka la ong ba une u soh niamtra ba la shalan shabar ri, ki dei ba pynmih na kylleng ki jaka kum na thain Garo Hills, South West Khasi Hills, East khasi Hills, East Jaintia Hills bad na kiwei ki jaka ha kane ka jylla.
Hynrei katkum ka jingiathuh ka Myntri, ka thaiñ Riwar kaba ju bna nam na ka jingdon u sohniamtra ba bang bad ba thiang, kam pat paw ha kane ka thup shalan shabar ri.
Katkum ka jingong ka kong Ampareen, ka dor ba shalan ia u soh niamtra baroh kan kot kumba T.50 lak eiei.
“Hadien ba ngi la pyrshang ban shalan 1.5 Metric ton u sohniamtra, sha ri Middle East, mynta la lah ban pynkhreh ban shalan kaba 20 metric ton bad mynta ka sngi, ka dei kaba kmen tam ia ki nongrep jong ngi.
Na kane ka jingshalan ki nongrep kin ioh kumba 20 lak tyngka tam eiei bad ynda la rah shathie shabar ri kan jingioh kan long 50 lak tyngka eiei", la ong ka Kong Ampareen.
Na bynta kane ka jingshalan ne pyniaid iew, la iarap ka APEDA na ka tnad Commerce ka sorkar India ban iarap ia ki jylla ka thain mihngi ban pyniaid iew ia ki mar na kane ka thain kum u sohniamtra, sohtrun, sohphan bad kiwei.
“U sohniamtra na kane ka jylla, u dei uba thiang tam, uba lah ban pyndonkam ha kiwei kiwei ki bynta, wat u snep u sohniamtra ruh lah ban pyndonkam ha ka jingshna jingbam", la ong ka myntri.
Ka myntri ka la iathuh ba ka sorkar kala ai jingiarap ruh ia ki nongrep ban rep, ban die bad ban pynbha ha ka rukom song ia ki mar rep ba kan long kaba iaryngkat kyrdan ha ka pyrthei.
Ha kane ka sngi la donlang u MLA ka thain u bah Ronnie V Lyngdoh uba la kyntu ia ka myntri ba kan phaikhmat ruh sha ki kam ri jingri khamtam ka ri masi dud ban thaw lad ban shalan i aka dud shabar ruh kumba leh ia u sohniamtra bad kiwei.
Ha kane ka sngi, ka kong Ampareen ka la pyllait paidbah ruh ia ar tylli ki kali ha ophis jong ka Agriculture Upper Shillong ka dak ban shalan ia u soh niamtra.
Ia ka jingshalan ia u Sohniamtra la pyniaid da ka kompeni LuLu Group International na Kerala kaba dang shen ka ladep ban iateh soskular bad ka sorkar jylla.
Shillong:U MLA ka 17 North Shillong konstitwensi, u Bah Adelbert Nongrum u la ong ba ka long kaei kaei ka bym lah ban pdiang satia ïa ka jingong jong u Symbud Myntri Rangbah u Bah Prestone Tynsong ban ong ba ka VPP ka leh politik ïa ka kam hapoh Them Ïew Mawlong ne kaba ki ong ka Them metor.
Ha ka jingpynshai jong u u la ong ba na ki lai tylli ki Jingkren jong u Bah Prestone Tynsong artylli kidei kiba um lah satia ban pdiang hynrei tang kawei kaba u sngew ïahab bad pdiang.
“Ki artylli kiba ngam sngew ïahab ka long ba la kynnoh ïa ka VPP ba ka leh politik bad ïalam bakla ïa u paidbah hynrei nga nud ban ong ba ka VPP kan ym ïalam bakla lano lano ruh ïa ki paidbah namar laseng ïa ka VPP halor ki policy ym dei tang ha ka politik, nangta ka jaka kadei ka jingim bad ban ong ba kum u Symbud Myntri Rangbah um don por ban batai bad lada kum u Myntri u ong bym don por te mano ban batai, ki sengbhalang ki la ong ba kin sa pan da ka RTI, nga ruh kum u MLA kan ïai buddien wat lada dei ha madan ne hapoh Assembly," ong u Bah Adelbert Nongrum.
U Bah Adelbert Nongrum u la ong ruh ba kane ka jingpyrshah ban ai jaka kam dei eh ba u long pyrshah jaitbynriew ne communal, hynrei namar ka jinglong jingman jong katei ka jaka sah jong ki, nalor ba ka long kaba khapngiah ka long ruh kaba ma ïa ka Koit ka Khiah jong ki nongshong shnong ha Them Ïew Mawlong.
“Kum u kpa jong ka konstitwensi nga la kwah ban pynkynriah ïa ki sha kawei ka jaka namar ka la long ka bym Koit bym Khiah bad ka la khapngiah shaba palat, bad nga ai ka jingïaroh ïa ka sorkar ba ka la thmu ban pynkynriah, hynrei ka jingkylli pat ka long balei hap ban ai tam pat ïa ka jaka, namar lada kidei tang ki nongtrei SMB ka la biang ban pynkynriah hynrei lada dei jong kiwei ki tnat balei ym pynsah ha ki quarter jong ka Sorkar," ong u Bah Adelbert Nongrum.
U la buh ruh ka jingkylli ba balei ka Sorkar kan hap ai tam sa 1.4 acre namar ïa kiba trei ha SMB la pynkynriah bad lada dang don kiba trei na kiwei pat ki tnat Sorkar aiba kin leit sah sha la ki quarter jong kiwei kiba dei ban shim ki jingkitkhlieh.
“Nga kwah ruh ban pynshai sa ïa ka jingkren jong uwei pat u muktiar uba la ong ba la don kiba balaiñ bad kiba batai stad, aiba u paidbah un bishar, hynrei nga ong ïaphi muktiar ba donburom nai sngew stad, yn nai hikai skul namar ngi tip bha shaphang ka Land Transfer Act (LTA), ngi tip bha hangno ka treikam ka aiñ bat khyndew bad hangno kam treikam bad ka jingkren jong phi ka long kumba pynshlur ïa ka Sorkar ba dei ka non schedule area bad ka European ward kaba lah ban leh katba mon, ka sorkar kadei jong u paidbah bad kam lah ban leh katba mon, bishar paidbah shuwa ban shim ïa ka rai," ong u Bah Adelbert Nongrum.
Ha kaba ïadei pat bad ka jingpynneh ïa ka MPDA ne ka Meghalaya Preventive and Detection Act u MLA u la ong, “U muktiar ba donburom u la kyntu ïa ka sorkar ban bat ne pynneh ïa ka MPDA, phi tip bha ngi ruh ngi tip bha hangno kadei ban treikam bad hangno kam dei ban treikam, bad yn ym don kano kano ruh ka aiñ ha ka pyrthei kaban khang wat ïaphi ruh kum u muktiar, kumta wat nym long ka daw ban thang ïa u kyndok jingpruid.
"U la kyntu ruh ïa ka kot khubor, ba kam dei shuh ban pyndonkam da ka kyrteng Punjabi line, Sweeper lane ne Harijan Parishad colony hynrei ban thoh beit da ka kyrteng ki nongshong shnong hapoh ka Them Ïew Mawlong, khnang ba kan ym wanrah ïa ka jingsngew ïapher jaitbynriew.
Hadien ka jinglaitluid, ka Ri India ka la pdiang ia ka rukom synshar paidbah (Democracy).
Dei u paidbah ban jied ia ki nongmihkhmat ba kin long nongthaw ain bad nongsynshar ia ka Ri India ne ia ki jylla (States) ki jong ka.
Ia kita ki nongmihkhmat pat la pynlong da ka jingiajied (election), bad uno uno ne kano kano kiba lah don kyrteng kum ki nongjied (voter) ki lah ban ialeh ia kane ka election.
Ki nongmihkhmat pat kin don katkum ka jingphiah ia ki jaka (Constituency) la ha ki State ne ha Ri India kumjuh.
Ha ki snem ba dang shu sdang kane ka jingiajied (election), kham niar kiba nud ban mih ruma bad ban pashat kum ki kyrtong nongmihhmat.
Ka daw ka long ba ki sngewthuh ka dei ka jingkit kaba khia bad kaba kyntang, ban pynwan ia ki ain bad ki rukom synshar ia u paid u hajar.
Dei tang kito kiba la rangbah bha ka jingmut jingpyrkhat, ka jingtip, ka jingshem ne jingiakynduh (experience) ia ka jinglong ka Ri India bad ki jaidbynriew bapher bapher kiba don ha ka khnang ba ki Ain ki kanun ne ka rukom synshar kan ym ia tyngkhuh bad kata ka Riti Synshar ka Ri India (Constitution).
Dei tang kum kitei ki riewrangbah, la shynrang ne kynthei, kiba nud ban pashat ialade sha ka lympung iakhun election.
La ju don ruh kiba la shu jop beit khlem nongiakhun (uncontested) la ha ki Dorbar Thaw Ain Jylla ne Sorkar Pdeng.
Hynrei mynta pat, imat ba la nang la stad lut bad baroh baroh lah ia sngew rangbah la ia pashat lang ialade la kum ha ka jingiakhalai, ba lada donbok, ka nusib, la ngat ei ka klur ka million wat la dei ban jot noh ka jaidbynriew.
Lada ngin bishar bniah ia kane ka jingiajied (election) kaba lah long da ki phew sien, hato ki nongmihkhmat kiba jop ne mih na kane, ki dei mo kiba lah jied da uba bun ba lang? Kham niar ba ngin shem ba ki nongiaknieh long nongmihkhmat mynta kin long tang arngut ne para marwei.
Ym ju duna ia ka lai bad sawngut shaneng, bad uba tam ia kiwei tang da iwei bad ar napdeng kiba ialeh u lah ioh long nongmihkhmat ei.
Iwei i nuksa barit, lada kawei ka Constituency kan don 20 hajar ki nongvote, lada ki candidate ki don 4 ngut, u candidate ba ioh 5 hajar tam u lah jop, kaba mut ki 13 ne 14 hajar ki pyrshah, u jop da ka minority vote ym dei da ka majority, bad u long nongthaw ain bad nongsynshar.
Haba kumne phin phylla lei haba mih tang ki huri hura hajan man ki State man ka por.
Kane ka jia namarba kiba bun ba lang ki dei ki bym iahap ne lah pyrshah lypa naduh ka sngi election.
Lah dei ka por ban wanrah ia ki jingkylla ha ka rukom ialeh election.
Uno uno ne kano kano ki ban ioh long nongmihkhmat dei ban ioh la kumno kumno palat ia ka shiteng na kito kiba wan ban vote (50 p.
c.
shaneng).
Ia kane lah ban ialeh da kaba pynbeit ba dei ban long final ka jingiakhun ba tang arngut ha kano kano ka Constituency.
Lada ia mih bun ngut dei ban don ki Preliminary round ban pynpoi tang ar ngut bad uba jop u ioh shisha ia kiba bun ba lang (majority).
Hynrei kumba ka long mynta.
Bun uba ioh long nongmihkhmat tang shu ioh 20 ne 30 p.
c.
na ki nongvote.
Ha ka State kaba don da ki phew lak, la pynlong sorkar da kito kiba ioh shi lakh ne ar lakh.
Don jinghun uba bun ba lang ne hap khih shi khih man ka por? Ki nongmihkhmat ruh ki ialehkai namar la pynlong ia ki tang da ki khyndiat ngut, ym dei da uba bun ba lang (majority).
Hato kane kam long pyrshah ia ka jingmut synshar paidbah (Democracy)? Hato ngin dang ia kyrsum bad kane ka jingiajied (election) kaba long pyrshah ia ka jingmut jong kane yn iawad lad da kumwei pat? Lada 10 ne 15 sien, kaba mut 60 ne 65 snem hadien ka jinglaitluid, lah long election bad dang donkam ban iathaw jingrwai ban rwai ban siaw, ban iashad ban iakynthih, ban ia kynhoi ia risa, ban khot paidbah ban ia vote, kane ka kdew shai ba ka jingioh jinglaitluid (Independence) ne kata ka Democracy (synshar paidbah) kam pat shym rung ha ngi haduh mynta, hynrei ka lah dei tang ka tamasa shi sien san snem.
Imat tang ka rukom synshar lajong ka don ha ki thied snam jong ngi, kum ki Dorbar Shnong, ki Hima Syiem bad kiwei kiwei de ba ju don ha ki por mynshuwa.
To ngin ia puson.
Shillong:Kum ka jingpynkhreh ïa ka Elekshon MP sha Lok Sabha ka ban long ha u snem 2024, ha ryng kat bad ka ri baroh kawei mynta ka sngi ka Deputy Commissioner jong ka East Khasi Hills District ka kong RM Kurbah ka la khaweh ïa ka lama ban pynïaid paidbah ïa ki kali ban don ïa ki kor thep vote EVM bad VVPat ha ophis mynta ka sngi.
Haba kren ha ka jingïalang kaba la long ha phyllaw jong ka ophis jong ka DC ka East Khasi Hills District kala ong ba kane ka jingsdang ban pynïaid ïa kine ki kali ka long ha baroh kawei ka Ri India bad ha Shillong ruh la sdang mynta ka sngi, kane ka long ban pynshai sha ki paidbah ba kin ïa shim bynta ha ka elekshon MP.La ong ba ha East Khasi Hills District ki don 102 ngut ki ophis ba dei peit ïa ki jaka ba ïadei bad ka elekshon, la pynkynmaw ba ka jingpyndonkam ïa kine ki kor thep vote EVM ka long ha ka Elekshon MLA ha Goa ha u snem 1999 bad sha kiwei ki jylla ha u snem 2003 bad ha ka MP elekshon 2004.
Kala ïathuh ba ha East Khasi Hills District ki don 113 tylli ki jaka thep vote bad 6 lak ngut ki nongthep vote bad ka jingpoi ki paidbah ban thep vote ha kane MLA ba la dep kala kot sha ka 80% kumta la kyntu ïa ki paidbah ba kin wan shakhmat ha kane ka MP Elekshon ruh kum juh.
Ka la kyntu ïa ki samla kiba la kot sha ka 18 snem ka rta ba kin wan sha khmat ban register ïalade ban long ki nongthep vote ban ïa shim bynta ha kane ka synshar paidbah kaba heh tam ha ka pyrthei.
Ha ka jingkren pdiang burom ïa kiba la wan ban ïa shim bynta u ADC u Bah D.Wahlang u la kyntu ïa ki seng saiñ pyrthei ba kin ïatreilang kumba la juh long man ka por ha kane ka kynti kaba mynta, la kdew ba ka Ri India ka dei ka ri synshar paidbah kaba heh tam ha ka pyrthei bad ki don ki ri ba marjan ki kwah ïa kane hynrei kim ïoh.
Ha kane ka sngi ki seng saiñ pyrthei kiba la ïa poi ban ïa shim bynta lang ha kane ka jingsdang ban pynkhreh ïa ka MP elekshon ki long ka INC, BJP, UDP bad HSPDP, ha kane ka sngi la pynlong ruh ïa ka jingthep vote ban pynthikna ba ki kor thep vote EVM bad VVPat ki treikam.
Shillong:Ha ka sngi ba-ar jong ka U-16 boys’ Vijay Merchant Trophy, u Apan danka Marak u la kawang bol bha hynnin ka sngi da kaba ioh hat-trick pyrshah ia ki nongtied kiba triem duh jong ka Arunachal Pradesh ba la ialeh ha Cuttack.
Ha ka sngi kaba nyngkong, ka Arunachal Pradesh ka la jop ia ka toss bad jied ban tied shuwa, hynrei ka lah ban kamai tang 116/10 hadien ba u Gaurav Jyoti Thakuria u la lah ban pynkhyllem hynriew ngut ki nongtied jong ka Arunachal.
Da kaba sdang ia ka inning kaba ar hynnin ka sngi, ka Arunachal ka dang long 31/5 ha kaba u Apan danka u la ioh lypa ban pynkhyllem saw ngut ki nongtied.
Ka jingioh hat-trick jong u ka la long tang ha ki ar tylli ki over ha kaba lai ngut ki nongtied ki la hap lynter ha ki bol kiba nyngkong ki jong ki.
Ha kaba sdang ka jing kawang bol jong u, u la ioh ban pynhap shuwa ia u nongtied uba 2 u Nabam Gania kaba long ha ka bol kaba san jong ka inning, bud pat sa u Tana Hurka ha ka bol kaba khatduh jong ka.
Ka jingioh weng ia u nongtied uba lai ha ka hat-trick ka jong u ka long tang ha ka bol kaba nyng kong jong ka over kaba bud ha kaba u la ioh ban weng ia u nongtied uba 4 u Nabam Jenam.
Hadien kane, u Apandanka u la ioh ban weng sa ia uwei u nong tied ha ki ar tylli ki over kiba bud bad ioh ban khur ia ka poin kaba 4/11 tang ha ki 7 over.
U Paisal Ali u dei uwei pat uba la ioh ban shim wicket hynnin ka sngi da 1/11 ha ki 6 over.
Ha ka sngi kaba hashuwa, u Apandanka u la ioh ban shim 3/43 ha ki 13 over, hynrei hynnin ka sngi ka la long ka sngi ia u Thakuria uba la ioh ban shim 6/23 ha ki 11.2 over hadien ba ka Arunachal ka la shah pynkut noh tang ha ka jingkamai kaba 116 ha ki 40 over.
Nalor jong u, u Mewankitbok M Khar puri u la ioh ban shim 1/16 ha ki 7 over.
U Thakuria uba lehse un nang ioh ban kawang bol biang ha ka inning kaba ar jong ka Arunachal, kumta lada u ioh, u la lah ban khur sa ma u ia ka hat-tri ck hadien ba u la ioh ban weng lynter ia ar ngut ki nongtied ha ka inning kaba nyngkong jong ka.
Ka jingianeh para lok jong ki nongtied ka Meghalaya ha ka inning kaba nyngkong jong ka, ka la long hapdeng u Rudra bad u Gaurav Narleng kiba la lah ban ia kamai 122 run na ka bynta u wicket uba lai hadien ba ka Meghalaya ka la bteng na ka 49/2.
Ka jingkamai run jong ka Meghalaya ka la long kaba suki ha kaba la iohi ba u Rudra u la kot ia ka 107 run ha ki 273 bol da kaba ioh thlieh khatar tylli ki 4, katba u Narleng u ioh 67 na ki 142 bol da kaba thlieh khatwei tylli ki 4.
U Paisal u kamai 34 na ki 71 bol bad u Mewankitbok 25 na ki 84 bol ki la long kiwei pat ki nongtied kiba la iarap ia ka kynhun ba kan kot ka jingkamai sha ka 300 khlieh, kaba la iarap shi bun ban lam khmat ia ka Arunachal da 188 run ha ka inning kaba nyng kong.
Nongpoh: Ha kawei ka jingjia shah lute kaba la jia ha ka shnong 15mer Byrnihat, kawei ka Kudam buh sikret jong ka Madan Mohan Obhrai & CO WSP of ITC limited, ka la shah lute ha kaba ka kynhun jong ki nonglute, ki la ioh ban rah haduh 255 ki synduk sikret.
Ha ka jingtohkit ki Pulit, la ong ba katei ka jingjia ka la jia ha ka por 1 baje eiei shiteng synnia, ha kaba ka kynhun jong ki nonglute kaba don kumba 10 ngut eiei bad ba ym tip ba ki dei kiba naei, ki la rung jubor sha katei ka Kudam bad rong jubor ia shibun ki synduk Sikret na katei ka Kudam.
Haba iadei bad katei ka jingleit rung jubor da katei ka kynhun ki nonglute, la ong ba ha kaba nyngkong, kitei ki nonglute ki la rung sha katei ka Kudam da kaba pyndonkam lyngba ki kynja jingkieng bad haba ki la ioh ban rung hapoh katei ka Kudam, ki la teh ia ki kti bad kjat ia ki nongap pahara bad nalorkata ki la teh ruh ia ki khmat jong ki da kaba pyndonkam lyngba da ki jain.
Shuh shuh, la ong ruh ba hadien ba ki la ioh rung ha katei ka jaka bad ioh ban teh kti bad kjat ia kitei ki nongap pahara, kitei ki runar ki la pyndonkam da ki nar rod ban pynpait pynpra ia 2 tylli ki jingkhang nar jong katei ka Kudam buh Sikret, hadien kata pat ki la pynphai ia ki kor CCTV sha ki bynta ban kham shaneng, khnang ba kitei ki kor CCTV kim iohi shuh ia ki ha ka por ba ki rongtuh ia kitei ki Sikret.
Kitei ki nonglute, nalor ba ki la rong tuh ia kitei ki 255 synduk ki Sikret, ki la rah ruh ia ki DVR, CPU lem bad kiwei ki tiar kiba don ha katei ka Kudam buh Sikret.
Haba iadei bad katei ka jingjia ki Pulit kin dang pynlong ia ka jingtokit, khnang ban lap ia kitei ki nonglute kiba la leit rung jubor bad rongtuh, kumba ka long haduh mynta ym pat lap ksai eiei halor kitei ki runar.
Shillong:U Symbud Myntri Rangbah ka Jylla ba khmih ïa ka Kam Pohïing u Bah Prestone Tynsong ha ka sngi Nyngkong, ula pyntip ba ka Sorkar Jylla kan sa thung pyndap noh shen ha ki 3000 tylli ki kam kiba lait hapoh ka Tnat Pulit.
Haba ïakren bad ki nongthoh khubor, u Bah Prestone ula ong, “Ki jingpynkhreh ki la jan dep lut bad ka jingpynbna laitkam kan sa mihnoh shen lada ym dei mynta u snem, lehse haba sdang jong une u snem".
Katkum ka jingong jong u, ki don palat 3000 tylli ki kam ba lait thylli hapoh ka Tnat Pulit.
“Phi ia shet jingtah aiu khun?" kylli ka kmie“Nga shet da ka dohsniang bad tyrso ba ka biang bha ban leh syrwa" ong u khun“Ni da bam doh than sngewngiah pynban" ong ka kmie“Kumno kumta mynshwa pat phi ong ym ju ioh ei ei" wohdaw u khun“Te mynshwa hooid kein katto ka jingduk jingsnai lah shah ban shisha kum ki sniang"“Oh hooid mo mei" wan ka jingkynmaw u khun ia ka jingiathuh jong ka kmie.
“Me la kynmaw em mynta.
Ba me dang rit mem pat da sngewthuh than.
Nga ba la trud ia ka maw ka dieng nga kham sngewthuh kham bha.
Mynta te nga sngewhun jrut ka mynsiem ba ngi la pher bun na kaba long mynshwa" ong ka kmie“Balei ngi duk mynshwa mei? Kaei ka daw?" buh jingkylli u khun ba dang rit“To shu pdiang ia kaei kaba nga iathuh namar lada ngan iathuh bniah ki ummat ki long kumba hap slap" ong ka kmie.
“Te sngewtieng pynban nga mei ba phi ong kumta ban jaw ummat kumba hap slap" ong u khun“Kham sngewthuh hi ma nga ban ia me uba shu bam un sngewthuh aiu ia kita kiei kiei" kren pynkut ka kmie bad ka leit sum kjat noh sha jingbuhumU khun u la shu sngap noh namar ka kmie kam kwah ban iathuh ia kata ka jingeh ha ki por mynshwa.
U shu kynmaw ba ha ki por ba dang kham rit u shu tah ja beit tang u phan sdieh ne phan khleh.
U la buh jingmut ba ha kawei ka sngi un sa kylli pat na la u hynmen.
U trei noh la ka kam kaba shah ba un trei.
U la leit ban sait ia ka muja, muphlor bad tupia syaid ha kor um kaba don hajan painkhana.
Haba la dap 8:30 mynmiet ka kmie ka la pynkhadja ia kiba lah don ha iing.
Ki la tah ja da ka syrwa dohsniang bad u tyrso bad ka tah lang bad ktungrymbai.
Ka syrwa bad ka ktungrymbai ki da iahap bha la kum u sohphlang bad u nei.
“Lah dei i bah tharai ita ba sawa ka gate" ong u khun ba dang rit“Dei beit tharai.
Khie leit pynshim pliang lypa noh" bthah ka kmie“To mei" ong u khun“Khadja lang noh mei" ong u Marchborn uba la ithait hi iar“To shong hangto ioh lap ba ka pjah" ong ka kmie“Me kamai katno mynta ka sngi" kylli kwah tip ka kmie“Lah jan dap Rs.1500/-" jubab u Marchborn.
“Biang ka kamai jong me.
Lada ioh kumne man ka sngi te shisnem ka la lang bun" ong ka kmie“Teng teng ka hiar tangba ia ka Rs.1000/- ym ju duna" ong u khun“To Me wat khuslai than ia kata namar mem duh wat tang shisngi ruh" ong ka kmie“Kaba la thikna bha te Rs.1000/- beit man ka sngi" kren thikna u Marchborn“Shu khein beit Rs.25,000/- shi bnai te lah klai hi ka kamai te lada nang lei ban byrtia" ong ka kmie bad ka taw sa ka ja“Nga te thik pa thik ngan kamai beit ba ngan suk hadien" ong u Marchborn bad u ieng ban leit thet kti nohKane ka longiing ka la sdang ban kylla nadong shadong.
Ka jingdon pisa bad ka jingkhraw kamai ym lah ban buhrieh na khmat jong kiba bun.
Ki dak ki shin ki paw ha ki kam ki jam, ka riam ka beit, ka iing ka sem bad kiwei kiwei ki bynta.
U Marchborn uba shisien u la long uba la duh jingkyrmen ha ka jingim jong u hynrei mynta u la kylla long pat u briew uba la kylla bamut thymmai nadong shadongKa jingkylla syndet ka jingim jong u ka la wanrah ka jingkyrmen ia kane ka longiing.
Kaba pynkmen eh ia ka kmie jong u ka long ba u ioh kata ka mynsiem ban trei bad bylla shitom samla na ka bynta la ka iing.
Wei shisien ba u briew u kylla bha pat la thikna ba kata ka longiing kan kylla.
U snem thymmai uba la pdiang hynrei ha ka jingtyllun stet jong ka por lah da poi noh hi u Naiwieng.
Ka pisa bai pyllang u Marchborn ka la poi kumba shilak shiteng.
Ka plan jong u ban thied auto pickup lah jan dap“Mei lada khyndiat khynsoit sa pyndap lang maphi mo" u ong ha la ka kmie ha ka miet sngi saitjain“Duna sa katno hajar?" kylli ka kmie.
“Ym pat nang ong yn sa tip pat ynda la leit kylli na showroom" u la ong“Nga tharai ym rat da duna bun hi" ong ka kmie da ka jingiphuh samrkhie“Mano ban niah pat ia kata ka kali?" kylli sngewtynnad ka kmie“Khuslai lei sa u nongniah haba ngi iadon katne ruh.
Ynda la ioh ka kali la mih la ka mih hi u driver" kren biria u Marchborn“To to lah biang" ong ka kmie.
Guwahati:Ka seng lehnoh bala tip kum ka United Liberation of Asom (ULFA) ka la rai ban pynjur ia ka jingthombor ha jylla Assam.
Ha u kyrwoh bala pyllait da kane ka seng ka la maham tyngeh ia u heh pulit jong ka jylla Assam u GP Singh.
Kane ka seng ka la kam ruh ba ka la donkti ban kawang bom ha ktem jong ki shipai ha Tinsukia Dirak Army bad ha ktem jong ki shipai CRPF ha Jaisaigar CRPF Camp ha Sivagar bad mana ruh ia u GP Singh ba um dei satia ban pyndonkam ia ki pulit Assam kum ka jing-ioh pateng jong u.
Ka ULFA -I, ka la mana ia u GP Singh ba um dei satia ban kam trai ia ka tnad pulit jong ka jylla Assam, lane ka seng kan sa leh biang ban kawang bom.
Ka jingleh jong u GP Singh ban kam trai ia ka tnad pulit jong ka jylla Assam kum ka jingioh pateng jong u, ka la ktah jur ia ka jing sngew jong ki ophisar bad kito kiba trei ha ka tnad pulit bad ki jingleh jong u ym shem la lah satia ban pdiang.
Ha kawei pat ka liang u Myntri Rangbah jong ka jylla Assam u Himanta Biswa Sharma u la kyntu ia u Paresh Baruah ba un sahngeh noh ia ka jingialeh da ka jingiaumsnam.
hynrei ban wan noh sha ka miej jong ka jingiakren iasuk bad ka sorkar.
Shillong:U Symbud Myntri Rangbah ka Jylla ba khmih ïa ka tnat Kam Pohïing u Bah Prestone Tynsong ha ka sngi Nyngkong, ula bthah ïa ka Voice of the People Party (VPP) ba kan kiar na ka jingleh politic ïa ka kam ba ïadei bad ka jingpynkynriah ïa ki 342 tylli ki Longïing ka Them Metor, Them Ïew Mawlong sha ka jaka ba long trai da ka Shillong Municipal Board (SMB).
Kane ka la mih shisngi hadien ba ka VPP, ka la pyrshah ïa ka rai jong ka Sorkar ban nang ai shuh shuh ïa ka jaka ha kaban pynkynriah ïa kine ki Longïing na Them Metor.
Haba ïakren bad ki nongthoh khubor, u Bah Prestone ula ong “Kito ki Nongïalam kila pynrem ïa ka rai ba shim da ka Sorkar, ki dei kiba leh politic.
Ka dei tang ka jingleh kai politic khlem da tip ïa ki jingshisha, khlem da tip ïa ka jingdon ki nongshong shnong ha katei ka jaka.
Namarkata, ngam kwah ban ïatai nia, ngam kwah ban pynlut por bad kum kine ki kam ba ki kren".
U Bah Prestone ula ong, “Haba ngi ong ba ngi donkam jaka biang sa 1.4 acre ka mut ba kane ka kam kam dei ban ai sha kine ki briew.
Ïa kane ka jaka yn aiti sha ka Shillong Municipal Board.
Kam dei ba kin long trai ma ki namar ka jaka ka dei jong ka SMB.Kane ka dei kaba nga ong bad wat leh politic eiei.
Lada phi donkam jingpynshai, wan bad ïakynduh ïa nga, ngan batai ïa baroh kiei kiei".
Haba pynpaw ba ka VPP kam dei ban shu ïalam bakla ïa ki paidbah, u Bah Prestone ula ong, “Nga tharai katto kala biang.
Balei ba ki dang ïai kren kumtei?, Balei ba ki pyrshang ban ïalam bakla ïa u paidbah? Mynno ba ngi la ong ba ngi ai ïa ka jaka sha ki?".
“Ïa kane ka jaka yn ai sha ka SMB bad ka SMB kan sa leh ïa kaba donkam haba ïadie bad ki nongtrei jong ka Board.
Nga la ïohi ïa ka jingkren jong ki bad lada ngi aiti ïa kane ka ishu sha ka VPP, kaei kaba kin leh haba kim tip ïa u ‘A’ u ‘B’ bad kim tip eiei ruh em, ki shu pyrshang beit tang ban ïalam bakla ïa ki paidbah," ula bynrap.
U Symbud Myntri Rangbah ula ong, “Sangeh noh katto ka la biang.
Ki paidbah ki sngewthuh khambha bad nga kyntu ïa kine ki nongïalam ba kim dei ban sngewthuh bakla bad ban nym ïalam bakla ïa ki paidbah ka Jylla".
Ngam kynnoh iano iano ruh hynrei kat kum ka jingiohi jong nga ba dei U symbud myntri Bah Preston badon burom ba ialam bakla ia ki paitbah bad la shu pynbieij ia ki paitbah bapli.
Ka VPP kam shym la leh politik eiei ia ka Them Iewmawlong, kumba ka paw baroh shi katta dei ka sorkar hi kaba shu kyllain shi kyllain bad ha nga hi nga sngew ba kane ka jingleh ka sorkar ka dei ka jingleh politic.
Shillong: U Myntri Rangbah Duh, u Narendra Modi u la ong ba ka rai jong ka Supreme Court halor ka jingweng ia ka Article 370 ka long kaba kyrpang bad ka pynskhem ruh ia ka jingiahap jong ka rai jong ka Parliament jong ka India ha ka 5 tarik u Nailar 2019 ha kaba iadei bad ka Riti Synshar jong ka ri.
U Modi u la ong ba ka Iingshari, ha ka jingstad jong ka, ka la pynskhem ia ka jingiatylli ba ngi, kum ki briew jong ka India ngi niewkor bha.
U Myntri Rangbah Duh u la post ha ka X:“Ka rai jong ka Supreme Court mynta ka sngi halor ka jingweng ia ka Article 370 ka long kaba kyrpang bad ka pynskhem ruh ia ka jingiahap jong ka rai jong ka Parliament jong ka India ha ka 5 tarik u Nailar 2019 ha kaba iadei bad ka Riti Synshar jong ka ri; ka dei ka jingpyni ia ka jing thmu, ka jingiaid shaphrang bad ka jingiatylli jong ki hynmen ki para jong ngi na Jammu, Kashmir bad Ladakh.
Ka Iingshari, ha ka jingstad jong ka, ka la pynskhem ia ka jingiatylli ba ngi, kum ki briew jong ka India ngi niewkor bha.
Nga kular ia ki briew jong ka Jammu, Kashmir bad Ladakh ba ngi ieng skhem ban pynulong ia ki jingthrang jong phi.
Ngi ieng skhem ban pynthikna ba ki jingmyntoi jong ka roi ka par ki poi sha phi bad ba kine ki jingmyntoi ki poi sha kito kiba shem jingeh duh ha ka imlang sahlang kiba la mad ia ki jingeh namar ka Article 370.
Ka rai mynta ka sngi kam dei tang ka kam kaba iadei bad ka ain; ka dei ka jingthmu, ka jingkular ia ka lawei kaba kham bha bad ka dak jong ka jingkut jingmut ban tei ia ka India kaba kham khlain bad ka ba kham tylli.
#NayaJammuKashmir".
U Jaswant Singh, uba don 82 snem ka rta bad uba dei ruh u myntri barim jong ka sorkar India bad u nongialam ka seng BJP, ula khlad noh mynta ka sngi.
U Rajnath Singh, myntri iada ri ka sorkar India, haba kynmaw ia U  Jaswant, u ong ba u dei uwei na ki myntri uba tbit bad u nongmihkhmat, uba paw  bha.
U Rajnath, u pynpaw, ia ka jingsngew diaw,  halor ka jingkhlad noh jong U Jaswant Singh.
Shillong:U MDC barim ka KHADC na Mawkhar-Pynthorumkhrah konstitwensi, u bah James Ban Basaiawmoit ula ong ba ula rai ban iasoh sha ka seng United Democratic Party (UDP), hadien ba ki nongialam kila leit rung noh sha ka NPP.Ka seng People Democratic Front (PDF), kaba don 2 ngut ki MLA ka la khylliap lama noh hadien katto katne bnai ba la kut ka MLA elekshon 2023.
Napdeng bun ki nongialam, tang u bah Ban uba la kyntait ban iasoh sha ka ka seng NPP.Haba kren hadien ba la rung dang shen sha ka UDP, u bah Ban ula ong ba hadien ba la puson bha, ula rai ban iasoh sha ka UDP watla ki don bun ki seng sain pyrthei kiba wan khroh ia u.
"Mynshwa, nga dei u nongtem drum, mynta ngan tem bom kham bha shuh shuh", la bynrap u bah Ban.
Kumba la ioh jingtip, u bah Ban un iakhun biang ia ka MDC elekshon ban wan na ka UDP na Pynthorumkhrah Constituency.
“Hadien ba ngam treh ban leit iasoh sha ka NPP, nga la iasyllok bad kiba haïing hasem, ki nongkyrshan bad nga la rai ban iasoh sha ka UDP", la ong u bah Ban.
Tem bha pat ioh pait ka bom pyut.
Ka Uma Bharti, ka nongialam ba ha khmat jong ka seng BJP, ka la ioh pang corona virus bad ka la pynthikna mynta ka sngi.
Ka Uma, la iathuh baka ioh khieshoh mynta la lai sngi kynthih, hynrei, ynda haba la leh test, la lap ba ka don ka jingpang corona.
Ka Uma, ka la bthah ruh ia kito kiba la ia kynduh ia ka, ba kin leit wad jing iarap mar mar sha ki doktor.
Kiba ioh pang covid 19 ha Assam, ki la kiew sa 1,736 ngut hynnin ka sngi bad baroh kiba ioh pang, ki la poi sha ka  1,69,110; katba kiba la jem na kitei ki long  1,36,712 bad kiba iap, ki long 638ngut bad kiba dang shah sumar, ki long  31,757ngut, ong ka kyrwoh na U  Himanta Biswa Sarma, myntri ka koit ka khiah ka sorkar Assam.
Na ka liang ka shnong Natbor East Jaintia Hills District Khliehriat, ngi la khang shuwa shipor ia kiba na bar shnong ban iarung iamih kum ka jingshim dawai thied tiar bad kiwei kiwei de ki jingdonkam, bad kumjuh ruh ka shnong ka khang ia ki nongshong shnong ban leit na kawei ka shnong sha kawei ka shnong khnang ban lah ban tehlakam ia kane ka khlam covid -19.
Khublei shibun ba burom ia ph Secretary shnong Shri S,Suchen Phone No 8787825312.
Shillong: Ha kawei ka jingjia kaba la jia hynnin ka sngi, uwei u khynnah samla uba na Mawtari Thaiang kaba don ha Ri-Bhoi, markhap bad ka khappud Assam, u la lait na ka jingiap hadien ba u la leit ban jngi bad ki paralok jong u ha wah Umsiang.
Hadien ba ioh kane ka khubor, na ka liang u Rupang u la hiar ban wad bniah jingtip halor kane ka jingjia.
Ha kane ka jingleit jurip, la ioh ban iakynduh bad u bah Petus Langi, uba la don ka mynsiem khlem jingsheptieng ban pyllait im ia une u khynnah na ka wah kaba la jylliew haduh 13 phut.
U bah Petrus, uba na Umbi Mathan, u la iathuh ba nyngkong ma u bad ki katto katne ngut ki paralok kiba leit khwai lang ki la maham lypa ia utei u khynnah bad ia ki paralok jong u ban nym ia leit jngi ne ban leh shongshit ha katei ka wah namar ka la jylliew na ka jingjur slap, hynrei kim shym la ngeit ia ki.
Dei tad hadien katto katne minit, ha ka por kumba 3 baje janmiet, utei u khynnah u la nud ban leit kynthih ha katei ka um bad u la sdang ban jngi bad ka kata ka por u la ngam syndon ha ka thwei jong katei ka um bad um shym la lah shuh ban dang pynmih khlieh.
Haba kine ki nongkhwai bad u bah Petrus ki la iohi ia kane, ki la ialeh ban pyllait im ia une u khynnah wat hapdeng ka jingjylliew bad ka jingkiew ka um.
Dei tad haduh ka por bym don lad shuh ban leh eiei, u Bah Petrus da ka mynsiem iatiplem, u la kynthih ha kane ka thwei bad u la pyllait im noh ia une u khynnah.
Hadien ka jingpyllait im, une u khynnah u la mareh da ka jingtieng bad um shym ia iakren ne ai khublei bad u bah Petrus.
Haba iakren bad uwei na ki samla, u samla Donbok Maiong uba la sakhi ia kane ka jingjia u la ong ba ka long kaei kaei kaba sngewkmen ba une u rangbah u la leh ia kaba bha khlem da pyrkhat ia la ka jingim lade bad ka long kaba sngewsarong ban tip lada ka bor sorkar bad ki MLA ne MDC kane ka thaiñ kin ai ia ka award sha une u rangbah.
“Lehse ka lah ban wanrah ia ka jingsngewsih sha ka shnong bad sha kiba haiing hasem une u khynnah lada ngim don ha kato ka por.
U bah Petrus u long u nuksa jong ka jingaiti lut, namar khlem da kheiñ ia ka jingim lade, u la nud ban pyllait im ia une u khynnah wat hapdeng ka jingkiew jong ka um," u la ong.
Ki nongrep, ki dang iai bteng ban khang lynti ia ka lain rel jong ka Amritsar-Delhi, ha  Devidyal Pura, kaba don ha Punjab, ha kaba ki don bun ki nongrep, kiba dang leit ban iasnoh lang ha katei ka jing iakhih ban pyrshah ia ka Farm bill jong ka sorkar India.
Ki nong iakhih, ki leit poi ha ki tractor, ki bus, ki saw shaka bad ki ar shaka ban shim bynta ha katei ka jing iakhih paidbah jong ki nongrep.
Katei ka dei ka jing iakhih, ba la pynlong da ka  Kisan Mazdoor Sangharsh Committee (KMSC) bad ha ka jing iakhih, ki nongrep, ki pyni ia la ka shadem, kaba dei ka dak jong ka jingsngew pyrshah ba ka sorkar India, kam shah shkor ia ka jing iakhih jongki ha ka sngi thohdieng.
Hadien ba ki la law noh ia la ki sopti bad pyni shadem, ki da pyrta shla pyrshah ia U Narendra Modi, ba u dei u briew, uba pyrshah nongrep.
U Sarwan Singh Pandher, General Secretary, ka KMSC, u kren pyrshah jur, halor ka jing kynnoh jong U Modi, ba ki dei ki liang pyrshah kiba pynshit ia ki nongrep, ba kin iakhih bad u ong “Kane ka pyni ia ka jingmut kaba don ha U Modi, ba u shim ba ki nongrep, ki shah ialam ha ki seng sain pyrthei, na bynta ka lawei  jongki.
Shen kin sa mih paidbah ki kynthei ban iakhih halor kane hi ka phang bad ka jingialang, ha ka 28tarik Nailur, kan rai halor ka bynta kaba dang dei ban bteng shakhmat" ula ong.
U JP Nadda, President ba heh duh ka seng BJP, ula jied thmmai ia ki nong kitkam jong ka seng, kiba trei kam ha ka Natilal Level bad kitei ki kynthup ia U M Chuba Ao, uba na Nagaland, uba ioh rung kum U Vice President, U Dilip Saikia MP na Assam, kum U  General secretary bad nangta sa U M Kikon, na Nagaland, kum u nongkren jong ka seng.
Ha kane ka jing thung kam, ym shym don uwei ruh na ka Jylla Meghalaya, uba shah jied ba kin don lang ha ka thup bad U JP Nadda ha ka National Executive Committee.
GOVERNMENT OF MEGHALAYAHOME (POLITICAL) DEPARTMENTJINGPYNBNANo.POL.75/2020/Pt I/69 Dated: Shillong the 25th September, 2020Ki kyndon pyniaid kam (SOP) ban iada bad teh lakam ia ka jingsaphriang u COVID-19 ha ki jaka leh niam/iingmaneKum ka jingbujli ia ka Order No.POL.85/2020/Pt I/112 jong ka 6 tarik u Jylliew, 2020, hadien ka jingiasyllok lang bad ki nongialam niam bad kiwei, la pynbna ia kine ki kyndon pyniaid kam (SOP) harum:I.JinglongKi jaka leh niam/iingmane ki dei ki jaka kiba bun ki briew ki leit ban ioh jingtngen ha ka mynsiem.
Ban iada na ka jingsaphriang u COVID-19, ka long kaba donkam ban pyniajngai iwei na iwei bad ban bud ia ki lad jingiada ha kum kine ki jaka.
Kane ka dulir ka batai ia ki lad jingiada kiba kyllum ban bud nalor ki lad jingda kiba kham kyrpang ban iada na ka jingsaphriang u COVID-19.
Ki jaka lehniam/iingmane kiba don ha ki jaka ba pyrkhing ia ka rung ka mih ne containment zone kin dang khang khyrdep.
Tang kito kiba don shabar jong kine ki jaka lah ban plie.
II.Ki lad jingiada kyllumLa ai jingmut ia ki briew kiba la palat 65 snem, ki briew kiba don kiwei ki jingpang, ki longkmie ba armet bad ki khynnah kiba hapoh 10 snem karta ba kin shong shwa ha iing.
La bthah ruh ia ki nongpyniaid ia ki jaka mane ba kin pynthikna ia kane.
Ki lad jingiada kyllum ki kynthup ia ki lad iada jingpang kiba dei ban bud ban teh lakam ia u COVID-19.
Baroh ki dei ban bud ia kine ki lad jingiada (ki nongpyniaid bad ki paidbah).
Kine ki kynthup:1) Dei ban pyniajngai iwei na iwei bad ki briew ki dei ban pynpajih ialade kumba 5 phut ha ki jaka paidbah.2) Dei ban pynthikna ba baroh ki deng ia ki jingda khmat/mask3) Dei ban pynmlien ban sait ia ki kti da ka sabon (kumba 40-60 sekhon) wat lada phi iohi ba ki kti ki khuid.
Haba don lad, dei ban pyndonkam ruh bad ki dawai sait kti ba don alcohol (kumba 20 sekhon).4) Dei ban bud pyrkhing ia ki lad iada jingpang.
Kane ka kynthup ia ka jingda ia ka shyntur bad khmut haba jyrhoh/synriah da ki tissue/rumal/tymbuit bad bret ha ka rukom ba dei ia kine ki tissue ba la dep pyndonkam.5) Sngap thuh bha ia la ka koit ka khiah bad haba sngew shitom dei ban pyntip mar mar sha ki bor ba dei peit ha ka jylla bad distrik lyngba ki nombar iarap.6) Dei ban mana pyrkhing bha ia ka jingbiah pathar ha ki jaka paidbah.7) Dei ban ai jingmut ia baroh ba kin buh bad pyndonkam ia ka Aarogya Setu App.
III.Baroh ki jaka leh niam ki dei ban pynthikna ba:1) Dei ban buh ia ki dawai sait kti (Sanitizer dispenser) lane jaka thet kti bad pynbiang tiar thew jingshit ha khyrdop.
Ki nongpyniaid ia kine ki jaka leh niam ki dei ban pan ia kine ki tiar thew jingshit na ki District Medical and Health Officer, ka tnat ka Koit ka Khiah jong ka Sorkar Meghalaya bad ka tnat kan pynbiang ia kine ki tiar thew jingshit da kaba siew dor.2) Tang ki briew ki bym don dak jingpang yn shah ban rung sha ki jaka mane.3) Tang ki briew kiba pyndonkam ia ki jingda khmat/mask ki lah ban rung.4) Dei ban wah ne pynieng ha jaka ba iohi bha ia ki poster ha ka ktien Phareng bad ktien lajong kiba batai ia ki lad jingiada na u COVID-19.
Ka tnat ka Koit ka Khiah jong ka Sorkar Meghalaya kan pynbiang ia kine ki lad ai jingtip.
Dei ruh ban pyni ne pynsngew lyngba ki lad pynsawa bad video ban pynphriang jingtip halor ki lad jingiada na u COVID-19.5) Lada long, lah ban phah wan suki suki ia ki paidbah.
Na ka bynta kane, ki Balang ki lah ban pynlong bun tylli ki jingshakri ha ki iingmane ha kano kano ka sngi.
Ka por long jingiaseng la buh ba kam dei ban palat ia ka shi kynta.
Kumjuh ruh lah ban phah wan suki suki ia ki paidbah ha kino kino ki jaka mane.
Hadien ba la wai ka jingiaseng ne jingmane, la mana ban ialum kynhun ha kano kano ka jaka jong ka iingmane/jaka mane.6) Lada lah, dei ban loit ia la ki juti ha la ki jong ki kali.
Lada donkam, ki briew ki dei ban buh hi ia la ki jingphong kjat ha ki jaka ba la buh kyrpang.
Lait nangta, dei ban pynbiang ka jaka ban buh ia ka kynja jingdiang ha khyrdop ban sait dawai ia ki juti.
Ki briew ki dei ban sait ia la ki kti bad kjat da ka sabon bad um shwa ban rung shapoh jaka mane.
Ha iingmane, lah ban shah ban phong juti shapoh tang lada la pynbiang ia ki tray ba la synreit dawa ha khyrdop ban sait ia ki juti.7) Dei ban buh ki briew ban pyniaid ia ki paidbah ha ki jaka pynieng kali bad shabar jong ki jaka mane – da kaba bud ia ki kyndon pynpajih para briew.8) Lada don ki dukan, ki jaka dih kophi bad kiwei shabar ne hapoh ki sawdong sawkun jong ka jaka mane dei ban bud pyrkhing ia ki kyndon pynpajih para briew.9) Dei ban buh da ki dak pynjngai ban pynieng lain ia ki briew khnang ban pynthikna ba ka don ka jingpynpajih ha ki jaka mane.10) Lada lah dei ban buh la ka jong ka jaka rung bad jaka mih ia ki paidbah.11) Dei ban pyniajngai iwei na iwei kumba 5 phut haba ieng ban rung shapoh.12) Dei ban pynbiang ia ki jaka shong ha kata ka rukom ba kan don ka jingpajih para briew.
Ha kaba iadei bad ki Iingmane, ka jingshah ban rung ia ki briew ha ka por long jingiaseng kam dei ban palat ia ka shipowa ka jingdon ki jaka shong ha ki iingmane.
Nalor kata, dei ban ieh thylli kawei ka ben hapdeng artylli ki ben shong.
Ki briew ki dei ruh ban pynpajih kumba 5 phut na kiwei pat.
Kumjuh, ha ki Temple, ki Mosque, Gurudwara bad kiwei ki jaka mane, ki briew ki dei ban pynpajih ialade kumba 5 phut iwei na iwei.
Kumjuh, na ka bynta ka jingpynlong jingduwai ha ki mosque/temple/kiwei ki jaka mane, ki briew kim dei ban palat ia ka shipowa na ka jingdon ki jaka shong.
Hapoh jaka mane, la ai jingmut ban iashong lang tang shi bahaiing.13) La shah ia ki jingleh niam kiba iadei bad ka jingkha, jer kyrteng, pynbaptis, bhog, jingrung balang bad jingpynkyntang Lyngdoh niam, kiwei ki riti dustur ha ki jaka mane.
La shah ruh ia ki jinglehniam pynrung balang kum ka jingpynbaptis, rung riew dkhot bad kiwei.
Yn shah ia kine tang lada:(a) Ka jingdon ki nongioh bynta, ki rangbah ba pyniaid ia ki jinglehniam bad ki jinglehniam dei ban long katkum ka jingheh ka jaka mane bad dei ban don tang shipowa na ka jingdon ki jaka shong.
(b) Ki tiar kiba donkam na ka bynta kine ki jingleh niam dei ban peit hi katkum ka jingsngewbit ki nongpyniaid niam.
(c) Ka jinglehniam bad jingsam ia kine ki tiar leh niam dei ban leh khlem da don ka jingpyndei para kti ne para met.14) La shah ia ki jingiathoh shongkurim ha ki jaka lehniam, tang lada:Ki briew (ki nongshong kurim, ki bahaiing, ki nongpyniathoh bad kiwei) kynthup ia ki nongshah khot sngewbha kim dei ban palat ia ka shipowa na ka jingdon ki jaka shong ha jaka mane.15) Ka jingleh niam khatduh haba iap briew bad tep, jingleit ontep bad thang la shah tang lada:(a) Ka jingdon ki briew kiba leit sha ka jingleh niam khatduh kan long katkum ka jingheh jong ka jaka lehniam bad dei ban don tang shipowa na ka jingdon ki jaka shong.
(b) Ym dei ban leit ontep da kaba iaid kjat sha jaka tep ne jaka thang, bad ki Dorbar Shnong/Welfare Society bad ki komiti kiba peit ia ki jaka tep lane jaka thang kin rai hi katno ngut yn shah shapoh.16) Ki balang ne kynhun mane ki dei ban thoh ia ki kyrteng jong ki briew kiba wan sha ki jaka mane bad dei ban phah ruh sha ki Deputy Commissioner ban buddien, lada donkam.17) Na ka bynta ki kor pynpyngngad/jaka pyllait lyer, dei ban bud ia ki jingbthah jong ka CPWD kaba batai ba ka jingshit jingkhriat ban buh ha baroh ki kor pynpyngngad ka dei ban long hapdeng 24-30oC, ka jingsngem ka dei ban long hapdeng 40-70%, dei ban don ki jaka ba pyllait ban rung lyer khuid bad dei ban biang ki jaka rung bad mih lyer.18) Ym shah ban ktah ia ki statue/ki dur blei/ki Kitab Bakhuid bad kiwei.
Ia ki Balang, ki briew ki dei ban wanrah la ki jong ki kot jingrwai bad ki Baibl bad dei ban kiar na kaba iapyndonkam lang.
Haba ym lah kiar na kaba pytndonkam ia kajuh ka tiar ha jaka mane, dei ban pyndonkam da kaba phong ia ki jingda kti bad sait bhai a ki kti, bad ym deiban ai pyndonkam bun briew.19) Namar ka jingma na ka jinglah ban saphriang ka jingpang, katba lah dei ban shu rekod bad pyntem ia ki jingrwai niam bad ym dei ban shah rwai da ki choir ne kynhun nongrwai.
Ha ki iingmane, wat haba rwai dei ban deng beit ia ki mask.20) Kiar na ka ba pyndei para briew haba iakhublei.21) Dei ban kiar na kaba pyndonkam lang ia u shylliah haba duwai bad ki bangeit ki dei ban wanrah la u jong u shylliah ne jain siang ia kaba ki lah ban rah noh bad ki.22) Ym dei ban shah ban sam para kti kum ki prasad/sam ne synreit umkhuid bad kiwei ha ki jaka mane.
Ha ka por ba don Holy Communion ne Jingkhawai u Trai ha ki iingmane, ki Phadar/Pastor/ki heh niam kiba sam ia ka Jingkhawai u Trai ki dei ban thet bad sait dawai ia la ki kti, bad phong ki jingda kti lada long, shwa ban sam ia ka Jingkhawai u Trai bad ban pynthikna ba ym don ka jingpyndei para briew.
Dei ban lum jingainguh bad pdiang jingtyrwa ha ki jaka mane khlem da pyndei para briew.23) Ki jaka shet paidbah/langar/Ann-daan bad kiwei ha ki jaka leh niam ki dei ban bud pyrkhing ia ki ain pyniajngai para briew ha ka por shet bad sam jingbam.24) Dei ban synreit dawai man ka por ha ki jaka mane, kaban long ka jingkitkhlieh jong ki nongialam ha jaka leh niam.
Ka jingpynkhuid ka dei ban long kaba biang bha ha baroh ki bynta jong ka jaka mane da kaba kham pynleit jingmut bha ha ki jaka leit shabar, ki jaka ha kaba la buh ia ki dawai sait kti/sait kjat.25) Ki nongpyniaid jong ki jaka lehniam ki dei ban pynthikna ba ka jingpynkhuid bad synreit dawai ka dei ban long barabor.26) Katba lah, dei ban sait bunsien ia ka madan jong ki jaka leh niam.27) Dei ban pynthikna ban don ki jaka bret kiba biang ia ki jingda khmat/mask/jingda kti ia kiba la kum ieh da ki bangeit ne ki nongtrei.28) Katba lah, ki Balang bad ki jaka leh niam ki lah ban leh live streaming ia ki jingshakri, ki jingduwai bad kiwei ki jingleh niam ban iarap ne ai bynta lang ia ki briew kiba la tymmen, ki khynnah bad ki briew kiba don jingpang.29) Katba lah, ki briew ki dei ban leit sha ki jaka mane kiba don hajan iing jong ki.
Kane ka long ban kiar na ka jingialeit iawan ki briew.30) Lada don jingsuba ne don ba ioh ia u COVID-19 ha jaka mane:a) Buh ia u nongpang ha ka kamra ne jaka kaba pynkyrpang na kiwei.
b) Pynbiang ka mask/jingda khmat tad haduh ba u doktor un da eksamin ia u/ka.
c) Pyntip mar mar sha ka jaka sumar pang kaba don hajan (hospital/clinic) lane phone sha ki bor ba dei peit jong ka jylla lane distrik.
d) Ki bor ba dei peit ia ka koit ka khiah (district RRT/u doktor sumar pang) kin sdang ia ki kam kum kaba sumar ia u nongpang, ban wad ne test ia ki briew kiba u/ka ki iakynduh bad ka jingdonkam ban synreit dawai.
e) Dei ban sait dawai ia ka jaka baroh kawei lada shem ba u/ka briew ki ioh ia ka jingpang.
IV.Ki Jingialang Baheh/Jinglehniam/Jingiaseng Heh kiba long Tengkhat/Shisien shi Aiom bad Shisien ShisnemKi don kiwei ki jinglehniam jong ki jait niam bapher bapher kiba long shisien shisnem, shisien shiaiom ne tengkhat.
Bun ki briew ki ju ialum lang ne iashim bynta ha kine ki jinglehniam, nalor kata ki ju don sa ki jingkhawai shnong bad ki prokram ha ki shnong ki thaw.
Don napdeng kine ki jingleh niam la niew kum ki sngi shuti.
Na ka bynta kum kine ki prokram bad jinglehniam, katba ka jingmana ban bun briew bad ialum briew ka dang treikam, ki nongpyniaid niam kin hap ban pan jingbit shuwa na ka Sorkar lyngba ki Deputy Commissioner jong ki ha kaba iadei bad ka jingpyniaid ia kine ki jait kam.
Ia kine ym dei ban khein lang bad ki jinglehniam kiba man ka sngi ne man ka taiew ha ki jaka mane.
(M S Rao)Chief Secretary,Government of Meghalaya.
Shillong: U Assistant Executive Engineer jong ka PWD Building u bah D Tariang,  u la aiti ia ki kot sha u President  jong ka Laban Bengalee Boys Higher Secondary School  u SK Changopadhya hadien ba la dep ban pyndep ia ka jingtrei ia ka iing skul ba thymmai.
Ia kane ka iing skul ka ba dang shna thymmai la bei pisa lyngba ka Asian Development Bank ha ka jinglut kaba la kot T.1.83 klur.
Ia kane ka jingialang la pynlong ha poh katei ka skul ha ryng kat ka jingiadon lang u MLA jong ka thain u bah Sanbor Shullai, u ba la trei shitom ban pynioh ia kane ka jingbei pisa na ka sorkar jylla.
Na ka liang u bah Sanbor Shullai, ha ba ai jingkren ha kane ka sngi u la pynpaw ia ka jingsngewnguh ia ka sorkar jong u Dr Mukul Sangma namar dei ha u snem 2018 la ioh ia ka jingmang pisa na ka bynta kane ka ing skul bad kum juh ruh ia kane ka sorkar jong u Conrad K Sangma kaba la shim khia ban pyndep ia kane ka jingtrei ha ka por kaba biang.
U bah Sanbor u la iathuh ba ia kane ka iing skul thymmai la ioh ia ka jingiarap lyngba ka skhim jong ka ADB, ha ka ba la don bun ki jingeh ha ka ba sdang hynrei u la lah ban pynsngewthuh ia ki bor sorkar ha kito ki snem bad la ioh ia ka jingmang pisa bad mynta ka sngi la ioh ban plie ia ka.
U la ong ruh ba kane ka skul ka dei ka skul ka ba la ailad ia ki long iing kiba duk ba rangli ba kin ioh ban pule ha kane ka skul bad kane ka skul kala lah ban pynpaw ia lade da ka jingpass bha jong ki khynnah ki eksamin jong ki bad kane ka dei ka jingtrei shitiom jong ki nonghikai.
U President ka skul u S K Changopadhya,u la iathuh ba ka jingangnud jong ki nong pyniaid ia kane skul ban ioh ia ka iing skul ka biang ia ki khynnah ka dei kaba la slem, kum ki nongpyniad kila leit sha NEC, ki la leit sha u MP u bah Vincent H Pala ban ioh jingiarap hynrei ki la sep ei ka jingpyrshang.
Ha dien ba ki la kut ki lad ki la leit ban ia kynduh ia u MLA jong ki u Bah Sanbor Shullai bad ha kaba nyngkong u la shu ong buh ia ki kot ki sla un sa peit, namar ka jingshim khia ka jong ban kyntiew ia ka pule puthi la ioh ka lad ban pynrung ia kane ka iing skul kaba thymmai na ka skhim ADB ia kaba ki la ioh ban plie mynta ka sngi.
Shillong: Ka Hynniewtrep Achik National Movement mynta ka sngi ka la rakhe ia ka sngi ka jingiaid lynti jong ka seng ka ba 12 snem kynthih.
Ha kane ka sngi U Rangbah shnong ka shnong Mawkasiang ha ryngkat u nongialam rangbah kane ka seng u bah Lamphrang Kharbani ha  ryngkat ki dkhot ka seng HANM, ki  la plie ia ka ophis trei kam jong ka seng ka ba don hapoh kane ka shnong.
Na ka liang jong u Assistant General Secretary ka HANM u bah Luis Dohtdong, haba ai jingkren, ha kane ka sngi u la ong ba long kaei kaei ka bym poi pyrkhat ia ka jingiaid lynti jong ka seng ba ka la poi sha ka 12 snem, shibun ki jingeh kiba ki la mat hynrei kine baroh ki long ki baseisoh lyngba ka jingdonlang bad ka jingiatylli jong ki para seng ka la pynioh ia ka seng ban iaid lynti haduh 12 snem.
Haba iakren ia ka jingia snoh kti jong ki dorbar shnong bad ki  seng bhalang u bah Luis u la ong “Ki seng bhalang bunsien ki long kum ki lang knia ha ki ka bor  jong ka ain hynrei ka jingsnohkti jong ki dorbar shnong ha ryng kat ki paidbah kadei  shi bynta na ka hok jong ki seng bhalang ba ki  lah ban pynpaw ia ka  jingsngew jong ngi ha ka Sorkar.
"“Haman ka sorkar ka ba la leit bad wan la da ym don ki sengbhalang  ka sorkar jylla ka la shu thom da ka bor ia ka ri bad ka jait bynriew kumta ka ban iada ia ka ri bad ka jait bynriew  donkam ia ki sengbhalang " u la ong.
U bah Luis u la ong mynta la 48 tylli ki snem ka sorkar kam pat lah ban pynbeit ia ka ne ka bynta, ha ka  21 tarik  u Kyllalyngkot  2022 ka jylla kan sa rakhe ia ka jingioh jylla  ba pura hynrei haduh mynta ka sorkar jylla kam pat ju shong jingialang ban ia kren bad ka sokar Assam halor u pud u sam  kumno kin rakhe ia ka ta ka jingioh jylla ba pura.
U la ong ruh ba kunba ka seng ka ieng ha ka nongrim ban pynbeit ia u pud u sam, lada kane ka kynti ka sorkar jylla kan ym lah ban pynbeit shuwa ban rakhe ia ka jingdap 50 snem ia ka jingioh pura ia ka jylla, ka seng kan mih sha madan ban ia khun tyngeh ia ka ne ka mat ban pynurlong ban pynbeit noh ia ka pud u sam hapdeng ka jylla Assam bad ka ka Jylla Meghalaya.
Na ka liang u Rangbah shnong  u bah T.Kharkongor ha ba ai jingkren ha ka ne ka sngi u la u la ong ba ka Seng HANM ka dei ka ba seng ka ba ieng ia ki nongrim ban ia leh ia u pud u sam bad ha kine ki sngi ka ba don kam ka dei ba kin ia kren ban tip ia u pud u sam ha ka jylla.
Halor ka jingplie ia ka ophis trei kam jong ka seng HANM u bah Kharkongor u la ong ba ka ne ka ophis trei kam ka ba la plie mynta ka sngi kan  long ka jaka ba phi dei ban burom bad ki dkhot ka seng ki dei ban burom bad ban ia tylli lang kawei.
La ialam ia kane ka jingialang da u President ka Seng u bah Lamphrang Kharbani bad ha kane ka sngi la wan shim bynta da ki nongialam jong ki unit jong ka Ribhoi District bad West khasi Hills District ha ryngkat ki nongialam shnong.
Shillong: Ka kong Agnes Kharshiing, kaba dei kawei na ki nongialam jong ka CSWO bad ka riewpawkhmat ka jylla, mynta ka sngi ka la ujor da ka ehjahar halor ka jingdkoh treikam bad ka jingtorti halor ka jingshna ia ka kynroh ha Sohiong by-pass.
Ia kane ka ehjahar, la ujor da ka kong Agnes Kharshiing ha Mawngap police station hadien ka jingkhyllem jong kane ka kynroh ha by pass.
Ka kong Agnes Kharshiing ka la iathuh ba kane broh kadei tang ka buit bamsap, jingpyndonkam bakla ia ka fund bad ka jingthok ia ki paidbah.
Ka la iathuh ruh ba kane ka buh jingma ruh ia ki paidbah kiba iaid ba ieng na kine ki lynti by pass.
“Nga buh ka jingkyrpad ba yn pyndep noh kloi ia ka jingtohkit ban lapdien ia ki briew ba dohkti ha ka jingpyntreikam ia kane ka kynroh, ia kiba ai plan bad kiba trei ia kane ka kynroh bad ban pynngat ia ki ha ka aiñ bad ruh ban pyngngat lang iano iano kiba pyrshang ban pynsangeh ia kane ka jingtohkit," ong ka kong Agnes Kharshiing.
Shillong: Na ki 54 ngut kiba ioh ia u khñiang jingpang COVID-19 ha ka jylla mynta ka sngi, ha East Khasi Hills ki don 31 ngut bad na kine 16 ngut kidei ki high risk contact, iwei i dei iba wanphai na shabar, 2 ngut na Oakland Road cluster, 2 ngut na Nongmynsong cluster, 4 ngut na Barapathar cluster, 2 ngut na Mawlai Phudmuri cluster bad 4 ngut na Malki cluster.
Ha West Garo Hills ki don 12 ngut ha kaba 11 ngut ki dei ki high risk contact bad iwei I dei ba wanphai na shabar.
Ha East Garo Hills ki don 6 ngut kiba kynthup 5 ngut ki high risk contact bad iwei iba wanphai na shabar.
Ha Ri Bhoi ki don 2 ngut kiba dei ki high risk contact.
Ha South Garo Hills i don iwei iba dei I high risk contact bad ha West Jaintia Hills don tang iwei i ba dei iba wanphai na shabar.
Kiba la koit ha ka jylla mynta ka sngi ki la don haduh 311 ngut bad baroh kiba la koit ki la don haduh 3,654 ngut.
Na kine 311 ngut, ha East Khasi Hills ki don 234 ngut kiba kynthup 35 ngut na ka armed forces, 10 ngut ki health worker, 103 ngut ki high risk contact, 15 ngut ki ILI cases, 5 ngut ki SARI cases, 9 ngut kiba wanphai na shabar, 5 ngut na Golflink cluster, iwei na Jhalupara cluster, 26 ngut na Keating Road cluster, 11 ngut na Laban cluster, 5 ngut na Nongmynsong cluster, 4 ngut na Oakland cluster, iwei na Khyndailad cluster, 2 ngut na Raj Bhawan cluster bad 2 ngut na Upper Jail Road cluster.
Ha East Jaintia Hills ki don 51 ngut kiba la koit kiba kynthup 3 ngut kiba wanphai na shabar bad 48 ngut kiba na Star Cement cluster.
Ha Ri Bhoi district ki don 16 ngut kiba kynthup iwei na ka armed forces, 14 ngut ki health worker bad iwei i ILI case.
Ha West Garo Hills ki don 7 ngut kiba kynthup 6 ngut na ka armed forces bad iwei iba wanphai na shabar.
Ha West Khasi Hills ki don arngut ha kaba iwei i dei i health worker bad iwei na Shallang cluster.
Ha West Jaintia Hills i don tang iwei iba dei iba wanphai na shabar.
Shillong: U Director of Health Service, u Dr.Aman War u la iathuh ba kiba ioh thymmai ia u khñiang jingpang coronavirus ha ka jylla ki la don 54 ngut bad haduh mynta kiba don ia une u khñiang jingpang ha ka jylla, ki la don 1,515 ngut.
Ha East Khasi Hills District ki don 31 ngut, ha West Garo Hills ki don 12 ngut, ha East Garo Hills ki don 6 ngut, ha Ri Bhoi District ki don 2 ngut, ha South Garo Hills i don tang iwei, ha West Jaintia Hills i don tang iwei bad ha East Jaintia Hills i don tang iwei.
La iathuh ba na kine ki 1,515 ngut, ha East Khasi Hills ki don 995 ngut kiba kynthup 185 ngut ki armed forces bad 910 ngut ki riewpaidbah, ha West Khasi Hills District ki don 7 ngut, ha South West Khasi Hills ki don 3 ngut, ha Ri Bhoi district ki don 125 ngut kiba kynthup 25 ngut ki armed forces bad 100 ngut ki riewpaidbah, ha West Jaintia Hills district ki don 8 ngut, ha East Jaintia Hills district ki don 224 ngut, ha West Garo Hills district ki don 100 ngut kiba kynthup 37 ngut ki armed forces bad 63 ngut ki riewpaidbah, ha South West Garo Hills district ki don 14 ngut, ha South Garo hills ki don 3 ngut, ha East Garo Hills district ki don 13 ngut bad ha North Garo Hills district ki don 22 ngut.
Kiba la koit na u khñiang jingpang coronavirus mynta ka sngi ki la don haduh 311 ngut.
Na kine ki 311 ngut, 234 ngut kidei na East Khasi Hills kiba kynthup 35 ngut na ki armed forces bad 199 ki riewpaidbah, 51 ngut ki dei na East Jaintia Hills,16 ngut na Ri Bhoi kiba kynthup iwei na ka armed forces bad 15 ngut ki riewpaidbah, 7 ngut na West Garo Hills, 2 ngut na West Khasi Hills bad iwei na West Jaintia Hills.
Baroh kiba la koit ki long haduh 3,654 ngut bad baroh kiba la khlad na u COVID-19 ki long 43 ngut.
Hadien ka jingdum jongka miet ynda ngi lah dep bamja bad teng teng Haka jingdum jong ka miet ruh de.
Teng teng u Shai u Bnai bad ki khlieng Ha sahit bneng ngi Ia shong ta wiar sawdong Harud dpei, I Mei Ieit (L) Kynsai Lynshiang I juh iathuh khana shaphang kata ka “Hima Lynshiang" kaba don sha sepngi jong ka jylla bad ka ba jngai tang katto katne naka Nongbah Shillong Hynrei Ha Ka jinglong khynnah patde jngai haduh Katno ngam tip ia kata namar Nga dongrit tang kumba 4/5 snem ei ei.
I Mei ieit I iathuh ba ka Kur “Lynshiang" kaba long Trai bad synshar ia kane ka Hima la bun bun Spah snem kumba ki long ha kiwei ki Jait kur ha ki Hima / Elaka, The Elaka’s and Traditional Heads: Khasi Hills Autonomous District Council / etc.Namar jong ka Khlam bad ki Thma kiba bun Ha kito ki por jong ka Thma Bah kaba Ar (world war ii) Kadei na kata kadaw ba Ka Jait kur “Lynshiang" ka lah saphret mynta kylleng ki jaka jong ka jylla Meghalaya, Assam, Nagaland bad kiba dang sah shapoh ka Ri Bangladesh bad Ri Bilat.
Haka jing Kyrduh bam ha kito ki por Kim Banse ban phet bad leit wad jaka rieh bad ban kamai ja kpoh Sha kiwei pat ki jaka kumba I Mei ieit I poi sha Assam bad wanphai pat sha Meghalaya haka por jong ka Thma bad ka Ri China ( Indo- China war ) Kiba bun hi na ka Jait “Lynshiang “ haduh mynta ki dang bun bha sha Kane ka Hima kiba hap iaka Nohron, Mawsna, Khlieh Hasem, Syntung, Jatah kumta ter ter.
Ki don kiba Ai Jait “Lyngdoh Lynshiang" Langchiang, Longshiang, Langshiang, Lynshing, Lyngshiang kumta ter ter.
Kumta la kyrpad ia ki Kur Ha sor Shillong kiba shong ba sah Jaiaw, Mawlai, Golf Link, Laban, Lumparing, Upper Shillong bad kiwei Kiba na Khasi Hills, Jaintia hills kiba pule ia kane ka Khubor kiba Dei na kine ki Jait kur haneng bad kiba tip Shai kham bniah kin thoh sha u ba soi kyrteng Ha rum.
Namar Mynta Katba nang Mih ki Sngi Lah bun kiba kyrpad ban pynlong ia kata Jing ia kynduh Para Kur (Gathering/ Meeting) ban ia pynbeit shibun kine Kitai hapdeng ka Kur Lynshiang.
Lada phi ong ba phi dei u khasi te phi bakla namar ym ju don c ha u alphabet khasi.
Bun bah ki khnai, ki dei tang ki nongtuh, ki nong pynjot bad ki ju shah beh thong bad ki dei ki nongshun ba khraw tam jong u briew, hynrei na ka bynta  une u khnai, uba na Africa, u ioh da ka takma ksiar bad ka daw, ka long ba u leit wad ia ki jaka ba ki buhrieh bom ha ki lynti iaid jong ki briew ha Cambodia.
Kane la iathuh, ba ka dei ka khusnam, kaba heh tam, kaba la ai da ka sorkar phareng sha u khnai, namar katei ka kam shlur.
U Magawa, u dei u khnai uba shlur bad  la iathuh ba ula trei ia ka kam leit wad ia ki jaka buh maw ha katei ka Ri, la san snem kynthih bad ula lap ia 39 tylli ki jaka buh maw bad sa 28 tylli kiwei pat kiba khlem bthei shuh bad kitei ki jinglap jongu, ki la pynlong ia utei u khnai, ba un ioh ia katei ka khusnam kaba khraw lane kaba ki ong  HeroRAT.Ki la don 30 tylli, kum kitei ki khusnam, ba la ioh da ki mrad, tangba kane ka dei ka khusnam kaba nyngkong ia u khnai, U  Magawa.
La iathuh ba ha ki san snem ba ladep, ula pyllait haduh  141,000 square metre ka jaka, kaba la buh da kitei ki bom khyndew, ha kiba bun ki jaka ha Cambodia.
U Magawa, la iathuh ba u don ia ka bor ban sma ia kitei ki bom kaba khlain bha bad haba u lap ia kitei ki bom, u ju ai dak ia ki briew, ba kin shimti noh ia ki.
Shillong: Ka sorkar jylla mynta ka sngi ka la ai jingkheiñ ba ka la pynlut la kumba 200 klur tyngka ha kaba iadei bad ka jingdonkam ban iakhun pyrshah ia kane ka khlam jingpang COVID-19 ha ka jylla.
Na ka liang u Myntri Rangbah ka Jylla, u Conrad K Sangma, u la iathuh ba ka jinglong jingman jong une u khñiang jingpang ha ka jylla ka la wanrah ia ka jingduna ha ka liang ka ioh ka kot bad ka la ktah ia ka pla pisa ka sorkar.
Da kaba kubur ba kane ka jingiakhun ka long kaba eh, u Myntri Rangbah u la ong ba ka sorkar ka jong u, ka dang iakhun triang ban iakhun pyrshah ia u coronavirus bad ka dang wad ki lad ki lynti ban pynduh pyndam ia une u khñiang jingpang.
“Ngi hap ban peit bniah bha shuwa ban sdang ia kano kano ka kam.
Kum ka nuksa, ha kiwei pat ki jylla, ki paidbah kiba phah leit test ki donkam siew, hynrei ha ka jylla jong ngi, ngim donkam ban siew satia, bad na ka bynta kane ruh ngi hap ban da khmih bniah bha shuwa," u la ong.
Ha kawei ka liang u Myntri Rangbah u la pynpaw sha ki paidbah ba kum ha kine ki por, ngi dei ban iatreilang la ka long ha ka bor synshar ne ha ka por pyrshah, kaba kongsan ka long ka jingiatreilang kum ka kynhun bad ngi hap ban iakhun lang ha kane ka por.
U la pynkynmaw ba kane ka jingiakhun pyrshah ia u COVID-19 kam dei ka jingiakhun tang jong ka sorkar ne ki bor synshar, hynrei ka dei ka jingiakhun jong baroh lang.
“Ka dei lyngba ka jingiatreilang ki kynhun bad ki paidbah baroh da kaba bud ia ki protocols, ngi lah ban iakhun lang, bad kadei tang kane ka dawai," u la pynkut.
Shillong: Ka jinghap slap ha ki 24 kynta ba ladep ha Sohra, ka poi sha ka 201.6mm, katba ha katei kajuh ka por, kaba sdang naduh 8.30 hynnin mynstep, haduh 8.
