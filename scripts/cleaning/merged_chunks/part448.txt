La sakhi ba ha kane ka jingiaid paidbah ki la rah ruh ha ryngkat ki jingthoh ha ki plakad bad ka jingpyrta, ban pynrem jur ia ki briew kiba donkti ban shim ia ka jingim u heprit bad ka jingpyrta ban dawa ia ka jingbishar ka ba hok na ka bynta ka longing jong utei u heprit.
Ia kane ka jingiaid paidbah, la sdang na ka shnong Umlur ter ter bad la pynkut pat ha ka madan Dohsohram,ka shnong Umtangar bad la pynlong ruh ka jingialang ka ba lyngkot, ha kaba la wan ban iadonbyntalang naduh ki nongialam ka Ri Bhoi Western Dorbar, ki nongialam ka Hima Jirang, ki nongialam na ka seng National Hynniewtrep People sengkmie bad ruh na Jirang Circle, ki nongialam jong ka Hynniewtrep Achik National Movement na sengkmie bad ruh na Jirang Circle, ki nongialam ka Hynniewtrep National Youth Front bad ia kane ka jingiaiaid paidbah la pyniaid da ka Hynniewtrep Youth Council (HYC),Jirang Circle.
Da ki spah ngut ki paidbah kythup naduh ki heprit, ki samla, ki longkmie bad longkpa ruh kumjuh nalor ki Rangbah shnong na ki shnong bapher bapher jong ka thain Patharkhmah ki la ia mih ryntih ha kane ka sngi ban pynpaw ia ka jingsngewsih kthang halor ka jingduh noh ia ka mynsiem ba lui lui jong u heprit Kitborlang Marbaniang khlem pat dei ka por kiba la pynpaw ruh ha kajuh ka por ia ka jingbitar ia ki ‘riew thrang snam kiba la nud ban shim ia ka jingim utei u heprit uba dang 10 snem ka rta bad u bym pat tip ia ka bha ka sniew bad ka hok ka pop.
Kum ban shu iathuh khyndiat, u heprit Kitborlang Marbaniang, udei uba dang pule ha ka Klass II ha Umlur LP School bad udei ruh u khun ba saw jong u bah Synshar Nonghyndah bad ka kong Diona Marbaniang, napdeng ki hynniew ngut ki shipara.
La iathuh ruh ba utei u heprit ha ka janmiet jong ka 17 tarik, u la mih na la ing ban leit sah pynshngain bad la ki paralok khynnah, ha kawei ka sem kaba la buh synsar kaba jngai tang kumba 200-300 mitar eiei na ka ingkmie ka jong u.
Ki kmie ki kpa hapdeng ka jingbym poi pyrkhat bad kumba iuh tdong bsein, pynban ki ioh da ka khubor kaba sngewsih kthang ha ka sngi kaba bud, kata ha ka 18 tarik ha kaba ia ka met jong utei u heprit la lap noh na ka kper kaba don marjan ryngkat ki dak mong dak mynsaw na ki bynta jong ka durkhmat.
Na ka liang ki nongialam sengbhalang bad kumjuh ruh na kiwei de ki rangbah kiba la ai jingkren ha kane ka sngi, ki la pynpaw ka jingsngewsih kthang haba iadei bad kane ka jingjia kaba shyrkhei bad pynpar niangkhriat ruh, ha kana ka la wan jia hapoh katei ka longing khamtam ia u heprit Kitborlang u bym don kano kano ka daw ka shun badno badno, uba dang dei tang u khynnah rit u bym tip ia ka dang ka duh, ka hok ka sot bad ka bha ka sniew.
Kitei ki nongialam ki la kdew ruh ba kane, kam dei shuh ka sien ba nyngkong ba kum kine ki jngpyniap klep ki la jia ha kane ka thain, hynrei ki la kdew pat ba ka dei ka sien ba nyngkong ba ka la jia hapoh u pud u sam jong ka shnong bad kyntu ia ki nongshong shnong baroh ba ki dei ban shimkhia ban nym ailad nangne shakhmat ba kum kine ki jingjia kin dang wan jia hapoh ka shnong ka thaw khamtam ban pynduh jait ia ki jingdih pynbuaid kiba lehse kidei kawei na ki daw.
Ha kane ka jingiaid paidbah ki la pynrem jur ia ki ‘riew thrang snam kiba donkti ban leh ia kane ka kam bad ki nongialam ki la kyntu jur ia ki bor jong ka ain ba kidei ban pynsted ia ka jingtohkit na ka bynta ban kem mardor ia ki ba donkti bad ban ai ia ka jingpynshitom kaba tyngeh katkum ki kyndon jong ka ain khnang ba kumne ki jingjia kin nym jia shuh ha ki sngi kiban dang wan.
Ha kajuh ka por, kitei ki nongialam ki la kyntu ruh ia ki paidbah bad khamtam eh ia ki bahaing ha sem jong u heprit Kitborlang ba kin ai ia ka jingtrei ryngkat bad ki bor jong ka ain, ba kin nym shim halade ia ka ain, hynrei ban shaniah ha ki bor pulit bad khamtam eh ha u Blei da kaba ong ba ki sngewthuh eh ia ka jingpang ka mynsiem bad ka jingsngewsih kthang bad ka jingbitar, hynrei kum ki nongialam kin don ryngkat bad ki paidbah bad khamtam eh bad ka ing ka sem kaba mad ia kane ka apot sepsngi la ha kano kano ka por kaba ki donkam na ka bynta ban ioh ia ka jingbishar kaba hok.
Hadien jong ka jingialang, na ka liang ki nongialam jongka seng HYC, NHP, HANM bad HNYF ki la leit ruh ban kynduh ia ki kmie ki kpa jong u heprit Kitborlang ban ai mynsiem bad noh synniang ruh da ka pisa kum ka dak ban tynrong lem ia katei ka longing kaba don hapdeng ka jingsngewsih kthang bad ka jingduk jingkyrduh.
Ha kawei pat ka khubor, laiathuh ba la ioh kem ia arngut kiba suba donkti, ha katei ka jingjia bad kitei ki kynthup ia u bah Pynshailang Warjri (32) uba dei na katei hi ka shnong bad nangta sa u Banshngain Tynsong (28), uba na Nongthymmai Lapalang kaba sha thain Pynursla.
Shillong:U myntri ka tnad jngohkai pyrthei ka jylla u bah Paul Lyngdoh ula pyntip hapoh ka ing dorbar thawain mynta ka sngi, ba ki don 22991 ngut ki nongwankai ha ka tamasa Cherry Blossom 2023.
Ia kane u myntri ula jubab halor ka jingkylli ba la wanrah u bah Adelbert Nongrum ha iing dorbar.
Ula iathuh ba ka sorkar ka ioh khajna na ki hotel, ki homestay ka long T.1.44 klur na kane ka tamasa kaba long u Naiwieng 2023 katba ha u bnai Risaw ka jingioh khajna ka long T.1.36 klur.
U myntri ula ong ba ki nongwankai kiba sah wag hadien ba la kut ka tamasa la khein kum ki high value tourist.
dang lah ba leit jingiaseng u Billy Graham ban ia kane ka Cherry blossom meikhaloi.
Shillong:U myntri rangbah ka jylla u Conrad K Sangma, ula ong ba ki paidbah ka jylla kim dei ban sngewthuh bakla, ba ka sorkar ka khang ban tih maw tih shyiap ha ka jylla.
Ha ka jingshisha, kam don satia ka jingkhang ia ka jingtih maw tih shyiap, hynrei kiba leh ia kane ka kam, ki hap ban ioh jingbit bad bud katkum ki kyndon ba la buh, katkum ka rai ki ïing kashari.
Haba jubab halor ka jingiatai ia kane ka mat hapoh ka ïing dorbar thawain kaba la wanrah u MLA ka Nongkrem u bah Ardent M Basaiawmoit, u Conrad u la ong ba ki hap ban pan jingbit ban pynbiang ia ka mining plan, environmental clearance bad ka pollution clearance bad kiwei ki jingdonkam katkum ka Mines and Minerals (Development and Regulation) Act 1967.
“Ka ministry of Forest, Environment and Climate Change katkum ka Environment Protection Act 1986 ka la pynmih ia ka jingpynbna kaba la pynmih ha u snem 2016 ka la kren shai ban ioh jingbit ban tih shyiap, maw, mawshun ki bym pyndonkam ha karkhana.
Ka donkam ban ioh jingbit ia ka jingheh kaba wat hapoh 5 hectare", la ong u Conrad.
Ula ong ba kane ka jinglong trai ia ka jaka ka dei kawei ka bynta ha kane ka jylla kaba kdup ka Sixth Schedule.
Ula ong ba ka sorkar kan thaw lad ban peit lah ne em ban pynjynsur ia ki kyndon ka Meghalaya Minor Mineral Concession Rule 2016.
“Kam don ka jingkhang ban tih maw, tih shyiap hynrei hap ban bud ia ki kyndon kumba la hukum ka iing kashari", la ong u Conrad.
Ka kamram mynta ka long kumno ban thaw lad ban pynsuk ia ki briew ban ioh ia ka jingbit bad ula kular ban bishar bniah ia kane ka tnad kaba u bat, ban kham pynsuk ia ki kyndon ka rule.
Shillong:U MLA ka North Shillong Konstitwensi u Bah Adelbert Nongrum haba wanrah ïa ka mat kaba ïadei bad ka Jal Jeevan Mission u la ong ba ka sorkar ka la shu kob naba kane ka skhim Kam don ka jingïaid beit ha ka rukom sam um sha ki thaiñ nongkyndong.
Ïa kane u la kren hapoh ka Ïingdorbar Thaw Aiñ jong ka mang tyngka da kaba ong ba ka jingwan rah ïa ka online hapoh ka Web Portal ka la pyni ba 651412 tylli ki longïing katba 485927 tylli ki longïing kiba la lah ban pynpoi um haduh ha Ïing, hynrei haba wad jingtip pat la lap ba bun na ki shnong ki la ïoh tang ki pipe um katba ka um ka khlem poi sha ki thliew ïing.
Halor kane na ka liang u MLA u la ong ba u la wanrah ïa kane ka mat namar ka um ka long kaba ju pyndonkam manla ka sngi da ki nongshong shnong.
U la ong ba haba wad jingtip kum sha ka shnong Thynroit bad Mawpat la shem ba ia ki pipe um la lah ban pynpoi hynrei ka um pat kam don.
Haba jubab ïa kane ka mat ba la wanrah da u MLA ka North Shillong u Myntri ka tnat PHE u Marcuise N Marak u la ong ba ka jingpyntreikam ïa kane ka JJM ka la long kaba seisoh ha kaba ki la lah ban pynpoi kor um sha ki hajar tylli ki longïing.
Shillong: U Myntri rangbah ka jylla u Conrad K Sangma ula pyntip hapoh ka ing dorbar mynta ka sngi ba ula ujor ha u myntri rangbah ka Assam hadien ba kawei ka sister ka la shah pyndik ha ki briew ha Assam.
Haba jubab halor kane ka mat kaba la wanrah u MLA ka Nongthymmai u bah Charles Pyngrope mynta ka sngi ha ing dorbar, u Conrad ula ong ba u myntri rangbah ka Assam ula kular ban leh da kaba tyngeh ia ki briew kiba thombor ia ka sister kaba shah pynhiar na ka bos.
Hynrei u Conrad ula ong ba ka sorkar ka dang buddien namar ym pat ioh ia ka jingtip kaba biang kum ka number bos, ki briew kiba pyndik ia ka.
“Nga la pyntip mardor sha u Myntri Rangbah ka Assam hadien nga la ioh ia ka jingtip na u Bishop halor kane ka jingjia.
Kaba iakynduh ia kane ka jingjia, ka dang don ha ka jingsyier, bad ym pat ioh ia ka bos number, ia ki briew bad ka jingbuddien ka dang iaid", la ong u Conrad.
Shwa ia kane, u bah Charles Pyngrope ula ong ba ka jingshah pynhiar jyndat ka sister Rose Mary na bos ba trei ha Siju, South Garo Hills, ha Assam ka dei ka jingleh jong ka jingisih niam bad ka sorkar ka dei ban tuklar mardor ba kum kane kan ym jia shuh.
“Ka Sister Rose Mary ka leit sha Goalpara, Assam ha ka 17 tarik Rymphang bad u conductor ka bus bad katto katne ngut kila kren ia ka riam jongka bad ki la beh bad pynhiar na ka bos ia kane ka riewniam.
Da ka jingiarap ki briew ka la ioh ban kiew da kawi ka bos sha Goalpara.
Ka jingpyndik ia ki briew na ka jinglong niam ka long kaba sngewsih bad bym lah ban pdiang.
Ka sorkar ka dei ban shim ia ki lad ki lynti ban khang lad shi syndon", la ong u bah Charles.
U nongialam liangpyrshah u bah Ronnie V Lyngdoh u la ieng bad u ong ba um kren eiei hynrei u shu aiti ia ka dorkhas sha u Myntri Rangbah halor kane ka jingjia.
Hynrei kham hadien, u Lamphang u la ong ba kum kane ka jingleh ym dei ban leh bad u la pyndam noh na ka proceeding ka iing dorbar.
Shillong: Hynnin ka sngi, ka jinghap slap ha Sohra, ka long 25.0mm, katba mynta ka sngi, ka jinghap slap, ka long 30.0mm.
Mynta ka sngi, ka jinghap slap, ha Shillong, ka long 6.9mm, katba ha Umiam, ka long 3.7mm.
Ha ki 24 kynta ban wan, kan don ka jinghap slap bad khie eriong kaba kham jur, ha ki bynta jong ka nongbah Shillong bad ki jaka ba marjan.
Ha ki bynta jong ka jylla, kan don ka jingkhie eriong, kaba 30 haduh 40 Kilometre ha ka shi kynta bad kan don ka jingkhie eriong bad tied pyrthat.
Shillong:U myntri rangbah ka jylla u Conrad K Sangma ula wanrah ia ka mang tyngka jong ka jylla na bynta u snem 2024-25.
Ka mang tyngka na une u snem ka long T.25,574 klur lait noh ka jingsiew ram kaba T.1498 klur.
Kane ka mang tyngka ka kham bun ka jingpynlut ban ia ka jingioh.
Katba ka jingpyllut kan long T.25,574 klur, ka jingmih pat kan long T.23,545 klur lait noh ka jingshim ram kaba T.3527 klur bad ka jingduna pisa kan long T.2029 klur.
Haba wanrah ia kane ka mang tyngka hapoh ka ing dorbar, u Conrad ula buh thong ba ka sorkar kan ioh lum T.27,072 klur kynthup ka jinglum khajna antad kan long T.23, 515 klur, bad ka Capital kan long T.3,557 klur.
Ha kajuh ka por, ula khein antad ba ka jingpynlut baroh kan kot sha ka T.27,072 klur , bad na kane yn ioh lum khajna kumba T.19,653 klur bad ka jingpynlut ha ka Capital kan long kumba T.7419 klur.
Ka jingsiew ia ka sut jong u snem 2024-25 kan long T.1236 klur bad ia ka baibam tymmen yn pyllut T.1865 klur.
Haba wanrah ia kane ka mang tyngka, u Conrad ula buh thong ba kane ka mang tyngka ka dei ka ‘Mission 10’ na bynta ban pynpoi ia ka ioh ka kot jong ka jylla sha ka 10 Billion US Dollar ha u snem 2028.
“Ban pynurlong ia ka ioh ka kot sha ka 10 billion US Dollar ha ki saw snem ban wan, ka donkam ia ka jingtheh pisa kaba jur ha ki kam bym dei sorkar (private investment) kana T.8000 klur ne 1 billion US dollar.
Ngi la plie ia ka lad kaba biang tam ban khring ia ki nongtheh pisa ha ka thain", la ong u Conrad.
Kane ka thong ka long shi bynta na kaba la pruid dak ka sorkar pdeng lyngba ka Viksit Bharat.
La buh thong ba ka jingkiew ka ioh ka kot ka jylla ha u 2024-25 kan long 11.4 percent.
Shillong:U MLA ka Congress na Umsning Dr Celestine Lyngdoh ha ka sngi Balang ula buh jingkylli, la ki Judge ba la shong thait ki dang bteng ban long ki VVIP hapoh ka Jylla.
Haba wanrah ïa ka jingkylli bynrap ha Ïingdorbar, u Dr Celestine ula ong ba daw ba pynlong ïa ki ban kylli ïa kane ka jingjia ka dei namar haba ki leit sha Meghalaya House, la ju pyntip sha ki ba ïa kane ka kamra ne katai ka kamra, la buh na ka bynta ki Judge ba la shongthait.
Ula ai jingmut ruh ba donkam ban bishar thymmai ïa ki jingmyntoi ba la ai sha ki Judge ba la shongthait.
Katkum ka jingong jong u, kan long ka jingkit kaba khia ia ka Jylla ba rit kum ka Meghalaya lada ka ai ïa ki juh ki jingmyntoi wat sha ki Judge ba wan tang lai bnai bad mih noh na ka jingshakri ha ka High Court ka Meghalaya.
Haba jubab ïa kane, ka Myntri ka Tnat Aiñ Kong Ampareen Lyngdoh kala ong, “Baroh kine ki jingmyntoi ba la ai sha ki Justice bad ki Judge ka dei kaba la buh da ka aiñ ka Parliament.
Ngi hap ban bud ïa kine ki kyndon bad ruh ïa ki katto kane ki hukum jong ka Supreme Court kaba la ai jingmut ïa kine ki jingmyntoi".
Shuwa kane, ka Myntri ka pyntip ba ka Secretariat Assistance bad Domestic Help Allowance sha ki Chief Justice ba la shongthait ka long T.50,000 bad ki Judge ba la shongthait ka long T.40,000.
Kat kum ka jingong jong ka, ki juh ki jingmyntoi ba la ai da kiwei ki Jylla ka Ri sha ki Justice bad Judge ba la shongthait ba sah satang lai bnai ha ka jingshakri, yn ai ïa kijuh ki jingmyntoi.
Shillong:U symbud myntri rangbah u bah Sniawbhalang Dhar, ula pyntip hapoh ka ing dorbar ba ka sorkar ka dang eksamin ban khang noh ia ka kar khana Mawmluh Cherra Cement Limited ne MCCL.Ia kane ka mat la wanrah u MLA ka Nongkrem u bah Ardent M Basaiawmoit, hapoh ka ing dorbar thawain mynta ka sngi.
U bah Sniawbhalang ula ong ba baroh ki nongtrei ka MCCL ki don 278 ngut bad ka sorkar ka dang eksamin ban thaw lad ia ki ynda ka la khang ia ka karkhana.
Ula iathuh ba kane ka karkhana, ka la sangeh ban treikam naduh u snem 2020 bad ia mynta, ka sorkar ka shu siew tulop tang shiliang shiphiah.
Ula iathuh ba ka sorkar ka la wanrah da ka Dry process ha u snem 2016 bad kala pynduh noh ia ka Wet process.
Ula ong ba ka sorkar kan iasyllok thikna shwa ia ki nongtrei, ia u Syiem, ki shnong bad u MLA, MDC ka thain shwa ban shim ia ka rai ba khadduh.
Shillong: Ka Khasi hills Bazaar Bus Association Mawlonghat (KHBBA) kan pynlong ia ka jingiakynduh lang ha ka 24tarik u Rymphang 2024 hapoh Meghalaya Scouts and Guides, Umtyngar ha lynti sha Pynursla bad Sohra.
Ha katei ka sngi baroh ki Bus ba kamai napoh Municipal Parking lots Mawlonghat bad Cantonment Parking lots Mawlonghat kin sangeh kamai lut.
Shillong:Ka Sorkar Jylla ka la rai ban pynkhlaiñ noh ïa ki Police Outpost (PO) bad ki Border Outpost (BO) khamtam kiba don ha khappud ka Assam da kaba thungkam ïa palat 3000 ngut ki Pulit.
“Ngin pynthikna ïa ka jingïohi ïa ki Pulit jong ngi khnang ba ki paidbah kin sngew Shngaiñ bad heh mynsiem," ong u Myntri Rangbah haba jubab ïa ka motion ba la wanrah da u MLA ka Congress na Mawhati u Bah Charles Marngar ha Ïingdorbar, haba ïadei bad ki jingeh ba ïakynduh da ki briew basah ha ki jaka ïakajia ha khappud.
Ula ong ba ka Sorkar Jylla ka la pynkhlaiñ ïa ka jingdon ki pulit khamtam ha ki border outpost bad bynrap ba ka jingpynbun ïa ki Pulit kala urlong ha ki hynriew tylli ki border outpost ba la rim bad dang bun ki border outpost ba thymmai ruh la pynkha ban pynthikna ïa ka jingshngaiñ bad ai jingïada ïa ki paidbah ha khappud.
U Conrad ula pyntip ba ha kine ki khyndiat bnai, ka Sorkar ka la pyndep ïa ka jingthungkam sa 996 ngut ki Pulit, kiba dei na ka bynta ki border outpost.
Ula pynbna ruh ba ka Sorkar ka la rai ban pynlong ïa ka jingthungkam ba palat 3108 ngut ki Pulit.
“Kine ki dei ki kam kiba lait ha ki Outpost bad Border Outpost.
Kumta, shisien ba la dep ban thungkam ïa ki 3108 ngut ki Pulit, kine kin sa leit sha ki outpost bad ngin sa ïohi ïa ka jingdon ka bor pulit kaba khlaiñ ha ki shnong khappud," ula ong.
Ha kane ka por nga kwah ban pashat jingmut sha ki paidbah katkum ka jingiakynduh jingeh ba nga la iakynduh ha kine ki 14 snem ha ki jingshah lyngshop ha ka jingpang ba la tip kum ka ‘PARKINSON DISEASE’.
Bad haduh kine ki sngi ba mynta nga dang shah pynjynjar ha kane ka jingpang ka bym ailad shuh tang ban bam ban dih ban iaid ban ieng ban thiah ban dem ban sum ban sleh bad bun ki kam la hap shu peit kai da ki khmat.
Kumta nga la pyrkhat ba dei ban wanrah jingshai khnang ban lait na ka jingshah ialam bakla ha ka jingbym sngewthuh ia kane ka jingpang.
To mynta ngin ia peit noh (lyngkot) ban ioh jingsngewthuh, kaei kane ka Parkinson diseases (Pk).
Ka Pk ka dei ka jingpang bym lah ban pynkoit ha sla pyrthei haba buh ia kine ki kyntien ka long kumba pynduh mynsiem ia kito ki paralok ba ioh ia kane ka jingpang hynrei ka dei pat ka jingshisha ha kaba ma nga ruh nga dei uwei u lanot ha kane ka jingpang la 14 snem tad haduh kine ki sngi ba pynmih ia kane ka kotkhubor.
Kane ka jingpang ka ktah na ka khlieh bad ha shirynieng ka met ka pyrkhing bad khum bad teh na ki dohksah ha kaba ka la pynlong ia u nongpang ban nym lah shuh ban pynkhih ia ki kti ki kjat bad um lah shuh ban kam ban iaid stet hap iaid suki suki bad u duh noh ban khih ban ksiad bad um lah shuh ban ieng ne ban shong bad um lah shuh ban khie hi dalade naba thiah bad ym long shuh ban thoh jingthhoh bad ka don ruh ka jingkylla ha ka sur kren.
Ka don ruh ka jingkhynniuh kaba jur bha bad ka jingkynjut na khlieh haduh pohjat kaba la pyllong ia u nongpang ban nym lah shah ban thiah ban shong hynrei kane ka jingpang ka don ka jingiapher na uwei ha uwei pat u nongpang ka shong katkum ka jinglong ka met jong u.
Kane ka jingpang ka la kylla na ka por sha ka por ka don da ki kyrdan katkum ka report na ki doctor bad ki doctor barabor ki ai jingmut ban leh exercise kum ka lad iada hynrei ym lah ban leh hi hap ban leit shah hikai ha kito kiba la pass ia ki rukm exercise namar lada bakla exercise kan sa pynshitom 3 ne 4 shah.
Haba peit hangne ha ri khasi imat kane ka jingpang ka dang duna haba pynshong nongrim halor ka jingdon ki dukan ba die ia kine ki dawai ki dukan ki don tang khyndiat tylli ha ka nongbah Shillong.
Haba wan jia ryngkhat kane ka jingpang kum ia nga hangne ha nongkyndong ki nongshong shnong ba pli ki bym pat ju iohi nongpang uba long kum ka jingpang jong nga baroh ki ong ba ka dei ka jingpang ksuid khlem da pynshong nia bha namar ban ianujor hapdeng ka jingpang ksuid bad ka Parkinson ka la iapher bak li bak la long kumba pyniapher u kba bad u khaw.
Kumta nga kum ku nongpang ba don ka jingpyrkhat ban pyllait ia ka imlang sahlang na ka jingngeit biej.
Bad ngam kwah ban tei mot ha ka jingdum kaba kumta nga kyntu ia ka health department ryngkat ki nongmihkhmat paidbah, ki seng bhalang bad ki riewshemphang bad ka koit ka khiah ban shim ia ki lad ki lynti ban pynshai paidbah ha ki shnong ki thaw halor kane ka jingpang bad kiwei de kiba ym pat ym pat don dawai ban pynkoit hynrei ki dawai tang ba iada namar dang don kiwei de ki jingpang bym pat lah pynkoit khnang ba ki paidbah kin ioh jingshai ban lait na ka jingsngewthuh bakla namar ki don ki khep ba ki longiing longsem ki shnong ki thaw ki poi sha ka jingbym ia sngewthuh jngmut tang na ka daw ka JINGBYMTIP bad halor ka jingbymtip ki mih ki jingbatai stad sa na kito kiba leh kum ki KONGSAN ha ka lynti kaba bakla kumta ban khanglad ia ka jingsynshar jong ka jingdum hapdeng ka jingshai nga kyntu jur ia ka health department ba kan shim khia ia kane ka mat ban pynshai paidbah halor ki jingpang kiba ki stad ki doctor ki saiantis ki dang iai wad ia ki dawai ban pynkoit, kaba khatduh eh nga buh ia ki paidbah ba kin long kiba peitngor ba lada don ba mynsaw na ki bynta ka khlieh ki dei ban leit sha ki doctor ba don certificate ban sumar lane sha ki hospital ban ioh ia ka jingsumar ym dei satia ban leit phah sumar na kito ki bym ioh certificate kata ka dei tang na ka bynta jong ka khlieh hynrei lada na kiwei pat ki dkhot met ka iaid da kumwei pat namar ba ka jingioh jong nga ia kane ka jingpang mynta ruh dei ka jingbakla sumar ha ka por ba don jingmynsaw ba jur bha na khlieh ha ki ar tylli ki jingmynsaw namar ha ka jingbym pat sngewthuh ia ki kyndon jingsumar leit poi ei sha ka jingjynjar ba shirta, kumta ngam kwah shuh ban dang pynjrong namar ka jingpang ruh kam ailad kumta nga kyrpad ia kiwei ki para nongpang ban mih sha khmat ban ai jingpynshai ia la ka jiingiakynduh, khnang ba ka imlang sahlang kan lait na ka jingsahdum.
,.
Ko Bah, kaba kongsan eh ka advice ka jongnga, ka long ban phai sha U Trai, da kaba aiti lut med bad mynsiem sha U Blei, namar kane ka long ka lad ka kabu kaba biang eh iaphi ban pynsngewbha ia U Blei, kata Peit bad pule naka ktien ka jong U Blei(Mt6:33,34;Rom 12:1terter bad kiwei de) Duwai ha U Blei(2khro7:14,Philipi4:4terter bad kiwei )phin iohi ki kambah.
ka jingpang ibd( crohn bad ulcerative colitis ka kham eh ban ia ka parkinson bad ka  India ka wan ba ar haka pyrthei ia kane ka jingpang, ha jylla jong ngi ka la bun bad ba shitom kin hap leit sumar shabar namar ha jylla jong ngi ym don gastroenterologist lait tang u thangkhiew.
Katba baroh ngi la ïa kwah ba ka ktien Khasi jong ngi kan rung noh sha ka riti synshar jong ka ri India ne ka Khynit ba 8.
Hynrei dang bun kiba thoh phareng jubor wat ïa ki kyrteng ne ki jait Khasi paka.
Kaba sngewphylla ba don ki kyrteng jong ki briew kiba ki kmie kpa kiba la pynkyrteng khasi paka bad kiba Don jingmut hynrei ki khun namar ba ki sngewstad palat bad sngewkhaiñ ban thoh phareng ki thoh noh da khongpong ïa ki dak kum ka nuksa ha jaka ban thoh da u ‘I’ ha Khasi ki thoh da u E ha English.
Ha jaka ban thoh da u ‘B’ ki thoh noh da u ‘V’ ,Ha jaka ‘K’ ki thoh da u ‘C’.
Don kiba kyrteng ‘Iba’ki thoh ‘Eva’, Iban ki thoh Evan’ bad kumta ter ter.
Don ruh ha kiba thoh bad pynkylla Phareng wat ïa ki jait ruh kiba ngam da kwah ban kdew ïa kita.
Hynrei nga kwah ban ai jingmut hangne ba haba ka kyrteng ka dei kyrteng Khasi paka dei ban thoh bad spel beit da ki dak Khasi ym ban pynbakla ïa jingmut ba don ha ka.
Namar don bun ki kyrteng kiba don jingmut hynrei ki blad noh da ka jingsngewstai ne ne sngew standard jong ki.
Hooid don kiba ki kmie kpa ki pynkyrteng da ka Phareng kito te ngim lah ban ong eiei namar hap hi ban thoh katkum ka Kyrteng.
Ngin nym ïa phai dien shuh ngi lah biang pura ka rynieng rynioit.
Ka lah dei ka por ban ithuh noh da ka riti shynshar jong ka ri baieit jong ngi.
U Bah Wankitbok Pohshna state vice president jong ka BJP ha ka kyrwoh ula ong “ ba dang shen ngi la iohi ha ki kotkhubor bad iohsngew sharum shaneng ba ka BJP bad ka NPP kidei ki juh.
Kane ka jingpyniasriem ia ka BJP bad ka NPP ka long tang ka jingpynthame ban ialam bakla ia ki paidbah ka jylla Meghalaya.
Baroh ki tip ba ka BJP kadei ka national party ba la seng hadien jong ka Jan Sangha ha ka 4 tarik u Iaiong 1980 bad ka nongrim jong ka seng ka dei halor ka ktien Intergral Humanism kaba la wanlam da u khrawpyrkhat u Pandit Deen Dayal Upadhaya.
Ka dei ka party kaba burom ia ka kolshor jong ka ri, kaba phaikhmat sha ki jingdonkam ban kyntiew ia ki jylla katkum ka rukom im jong ki nongshongshnong bad kaba lamkhmat ban kyntiew ia ka roi ka par jong ka ri.
Na ka bynta ka BJP ka ri ka wan hakmat duh bad ka trei borbah ban ai jingmyntoi ia ki paidbah.
Bad la lah ban sakhi ia kita baroh lymba ki skim ba ka sorkar BJP ka la wanlam sha ki paidbah kum ka ujala, vishwakarma, pmay, Atal pension yojana, jan dhan yojana, ayushman bharat, rashtriya krishi vikas yojana, pradhan mantri suraksha bima yojana bad kiwei kiwei.
Kino kita kiwei ki party kiba la lah ban wanrah ia ki jingmyntoi shibun na ka bynta ki paidbah? Ym don wat ka NPP ruh kan nym lah?Ka BJP mynta ka synshar ha 18 tylli ki jylla ha ka ri bad ia ka sorkar kmie ruh synshar da ka BJP bad ban shu nujor ka NPP tang ha kane ka thain shatei lam mihngi ruh kam pat da don kyrteng klet noh sha kiwei ki jylla shabar ka thain.
Ka NPP ka dei kaba la mih na ka NCP kaba la pait na ka seng Congress ha kito ki snem.
Da kaba ong ba ka BJP ka dei ka NPP, ki klet ba ka pythei baroh ka tip ba u president rangbah ka BJP dei u Jaggat Prakash Nadda bad u myntri rangbahduh ka ri dei u Narendra Modi bad ym don uwei ruh u dkhot ka NPP uba lah ban tuklar ha ki kam pohiing jong ka BJP.Ka NPP ka dei tang ka dkhot ha ka NDA ka sorkar synrop ba la thaw ha ki por ba la long myntri rangbahduh u Atal Bihari Vajpayee ba la khlad.
Bad hangne ha jylla ka BJP ka shu ai jingkyrshan ia ka sorkar synrop ba la lamkhmat da ka NPP kumba leh lang kiwei.
Kaei kaba pyniapher ia ka BJP na kiwei pat ki party dei ba ka ieng skhem ha ka nongrim ban pyrshah ia ka bamsap, ka shahliang bad ban kyntiew ia kawei ka longing ha ka sain hima sima (dynastic politics).
Ym pat don ba lah ban mih bujli ia u Narendra Modi bad um salia iano iano kiba kren pyrshah, bad kam pher la ki dei na ka jylla ne na kiwei ki party.
Bad ngi iai ban ia kane kawei ba ka BJP ka iakhun hi marwei ha ki elekshon bad kam ju donkam ban iasynroplang bad kiwei.
Ka party ka la long kaba la khreh lypa ban wan biang sha ka bor synshar ha ka ri ynda la dep ka elekshon MP bad hadien ka jingwanphai na ka lympung iakynduhlang jong ka party kaba dang shu dep shen ha nongbah New Delhi ka BJP Meghalaya ka la nang iaid shakhmat ban pynkhreh ia ka elekshon MP da kaba pynkhlian ia ki tnat hangne ha jylla bad ka la sdang ban pyntyllun ia ki prokram ‘leit sha ki shnong’ bad ‘kynduh ia ki paidbah’ kiban long ki lad ban kynduh ia ki nongthep vote ban pynshai halor ki kam jong ka seng hapoh ka jingialam jong u president ka seng hangne u Rikman Momin.
Katkum ka rukom ka central parliamentary board jong ka party kan sa ai ia ka rai khatduh halor ki kyrtong ki ban ioh ia ka tiket jong ka party na ka bynta ka Shillong bad Tura" la ong u Bah Pohshna.
Ha ka jingiaid wad tuh syiar, ha ka por mynmiet bad ha ka jingdum jong ka miet, u myrsiang,  ula hap ha kawei ka pung kaba jrong bha bad ula sahkut hangta baroh shimiet.
Ha ka step, kaba bud, uwei u blang sohmoh, ula iaid najan jong katei ka pung bad ula kylli ia u myrsiang, ba kumno u leit poi sha katei ka pung kaba jrong bha.
U myrsiang, ula jubab “Nga hiar khnang hangne ban ioh dih ia kane ka um, kaba shngiam haduh katta katta" bad u khot lang ruh, ia utei u blang sohmoh, ba un hiar sha katei ka pung bad ban dih lang ia katei ka um kaba bang.
U blang ha ka jingbieit, ula kynthih pum ialade shapoh pung bad ula dih ia ka um na ka pung bad pynduh ia ka jingsliang jongu, hynrei, ynda la poi hapoh katei ka pung, ula sahkut ialade hangta.
Ha katei ka por, u myrsiang, ula ong “To ngin leh da kawei ka buit bad me ieng mame, ngan kiew halor ka met jongnga bad nga tang shu lait shatei shajrong, ngan sa tan ba men ioh kiew shatei shajrong".
U blang ha ka jingbieit, ula kyrshan borbah bad u myrsiang, ula lait im ialade.
Ynda ula lait, ula phet na katei ka jaka bad u da ong ruh ia u blang “Lada me dei uba stad, me la dei ban peit shwa ban rung shapoh, la me lah ne em ban kiew pat shajrong".
Shillong:U Myntri Rangbah ka jylla u Conrad K Sangma u la kyntait ia ka jingkynnoh ba ka Meghalaya ka shah jem ha ka Assam.
Haba jubab halor ka jingiatai halor ka mat ba la wanrah u MLA ka Mawhati hapoh ka iing dorbar mynhynnin ka sngi, u Conrad u la ong ba ka jingkynnoh ba ka Meghalaya ka shah jem kam dei satia namar ba bun bah ki kam ba la leh ka Assam, la pynsangeh da ka Meghalaya.
“Ka jingong ba ka Meghalaya kam leh eiei ia ka jingleh ka Asam kam dei kumta namar ba bun ki kam ba shna ka Assam ba pynsangeh ka Meghalaya", la ong u Myntri Rangbah.
Halor ka jingjia ha Jatalong ha kaba saw ngut ki Khasi ki la shah thwet ha ki pulit ka Assam, u Conrad u la iathuh ba katkum ka kaiphod na u DC Nongpoh, la don ka jingpynpra ia u maw nongrim ha Jatalong ba shna ka Karbi Anglong Autonomous Council bad halor kane la don ka jingujor ejahar.
“Ki pulit ka Assam kim register pyrshah ia kitei kiba shah thwet hynrei ia ka FIR la leh da Ranger ka Karbi Anglong Autonomous Council, kaba don la ka bor kaba iapher bad ka sorkar Assam", la ong u Conrad.
U la pyntip ba u Chief Secretary ka Meghalaya ula thoh sha u Chief secretary ka Assam ban weng ia ka mukotduma pyrshah ia ki saw ngut kiba shah pyngngat ain.
Kumjuh na ka liang jong u, u la iakren ia u myntri rangbah ka Assam ban pynbeit ia ka kam da kaba iasngewthuh jingmut ym da ka lynti kaba da ka bor.
Halor ka jingshim khajna ia ki mar rep ha khappud, u Conrad u la ong ba ka jingshim khajna kam dei ha Meghalaya, hynrei ka lah ban dei ha jaka ba peit ka Karbi Anglong Autonomous Council, kaba don la ka bor jongka.
Ha kajuh ka por, ka sorkar kan shim ban iakren bad ka sorkar Assam ban kren ia ka Karbi Anglong Autonomous Council.
Halor ki kam pynroi, u la ong ba man ki jingialang bad ka Assam, la rai lang ban iasyllok hapdeng ki bor district baroh ar liang bad ia ki skhim sorkar pdeng, ym dei ban iaujor ne ban pynsangeh la ka dei sha kano kano ka liang bad bun kiba dei na ka sorkar pdeng kam don eiei ka jingeh bad ki iaid beit.
U la ai nuksa ba ha ka shnong Tarabari sector ki don 8 tylli ki shnong, kiba la hap ha Assam, hadien ba la iasoi MoU, ka Assam ka la kynriah noh na katei ka jaka bad la aiti suk mynsiem sha Meghalaya.
“Hapdeng ki jyrwit jyrwat bad ki jingeh mynshwa ha thain khappud, mynta ka jinglong jingman kala kham nang bha shibun shah", la ong u Myntri Rangbah.
Shillong:Ki briew na Assam, ki la pyndik bad pynsangeh ia ki jingtrei kam pynroi man ka por ha khappud kiba la wanrah ka Meghalaya.
Ia kane la ong u MLA ka Mawhati u bah Charles Marngar, haba wanrah ia ka mat hapoh ka iing dorbar mynta ka sngi halor ki jingeh ba kynduh ki paidbah ha khappud.
Haba wanrah ia kane ka mat, u bah Charles ula pynpaw ia ka jingsngew khia halor ka jingshah thwet ki saw ngut ki Khasi na shnong Jatalong ha ki pulit ka Assam.
U la ong ba ka la don ka jingialang hapdeng ki DGP ka Assam bad Meghalaya ha khappud bad hadien ka jingialang, u DGP ka Meghalaya ula ong ba ka sorkar Assam, kan ym kem ia kine ki rangbah hynrei la pynngat ain pynban ia ki.
Ula iathuh ba u la kynduh ia u Deputy Commissioner ka Nongpoh, ia u Chief Secretary, kumjuh ia u Deputy.
Chief Minister ban shim khia ia kane.
“Nga ioh jingtip ba u Myntri Rangbah ka Meghalaya ula iakren bad u Myntri Rangbah ka Assam.
Hynrei, ki pulit ka Assam dang hynnin, ki iaid pahara ha ki shnong Khasi bad kane kala wanrah ka jingsyier ia ki paidbah.
Nga kyntu ia ka sorkar Meghalaya, ban pynsted ba ka jingshngain jong ki paidbah ka khappud kin ioh ia ka jingshngain", la ong u bah Charles.
U la ong ba bun ki kam pynroi ha khappud kiba la wanrah ka Meghalaya, ki la shah pynsangeh jubor ha ki pulit Assam, ha ki briew ka Forest bad kumjuh ha ki briew ka Karbi Anglong Autonomous Council, kaba long khongpong ia ka jingiakren ka sorkar jylla ban pynbeit ia u pud u sam.
“Ki kam pynroi na Meghalaya, ka Assam ka pynsangeh hynrei haba leh ka Assam, ka Meghalaya kam ju leh eiei", la ong u bah Charles.
U la pynsngew ruh ia ka jingshah khniot ki Khasi ha khappud ha ki briew kiba na Assam bad shah khrong khajna da ki hajar tang shi trok ban kit ia ki mar rep jongki kum u synsar.
“Ki paidbah ka thain ki la shah khrong khajna ha ka Karbi Anglong Autonomous District ia u synsar bad kiwei kiwei ki mar rep.
Ia ki trok pick-up ki shim T.1300, ia ki Bolero 4×4, ki shim T.1500", la ong u MLA ka Mawhati.
U la kyntu ia ka sorkar jylla ba kan tuklar ia kane mardor, ban pynbeit ia ki jingeh jong ki paidbah ha khappud.
Shillong:U myntri ka tnad ri jingri ka jylla u bah AL Hek ula ong ba ki khun sniang ba sam ka sorkar sha ki nongrep, ka long ba ki hap siew pynkhuid ia ka ram kaba ai por haduh 8 snem.
Haba jubab ia ka jingkylli ba la wanrah u MLA ka Mawhati u bah Charles Marngar ha ing dorbar mynta ka sngi, u bah Hek ula ong ba kam don ka jingburia haba iap ki sniang ha ka Piggery Mission.
“Ka jingiap ki sniang na ka African Swine Fever ka jia ha Ri, Bhoi, West Khasi bad Eastern West Khasi, West Garo Hills, bad ha East Khasi Hills.
Ka don ka injek ia kane ka jingpang", la ong u bah Hek, bad bynrap, “Ia ka ram, hap ban pynkhuid hapoh 8 snem".
Hynrei ula ong ba ki nongri sniang ki hap ban thep insurance ia ki sniang bad kin ioh T.4000 lada jia ba iap uwei u sniang.
Haba bynrap lang ia ka jubab, u myntri rangbah u Conrad K Sangma ula ong ba ka sorkar ka ai ram sha ki Cooperative Society ha ka kam ri sniang bad ki don ruh ki prokram ba ka sorkar ka sam khun sniang sha ki nongrep namar ba ka hap ban bud ia ki kyndon ba la buh ka sorkar pdeng bad ki don ruh ki skhim ba la bei ka sorkar jylla.
Ha kajuh ka por, u Conrad ula pyntip ba ka sorkar jylla ka la pynkhreh ia ka Hospital Mrad ha Upper Shillong hapoh ka skhim PM DEVINE ne ka Prime Minister’s Development Initiative for North-East Region (PM-DevINE) skhim ka sorkar India ha ka jingmang kaba T.30 klur.
Shillong:Ka myntri ka tnad kam rep ka jylla ka Kong Ampareen Lyngdoh ka la pyntip hapoh ka iing dorbar ba ka jingpynmih kwai ka jylla ka la kot sha ka 51,650 metric ton tang ha u snem 2022-23.
Haba jubab ia ka jingkylli kaba la wanrah u MLA ka Amlarem u bah Lahkmen Rymbui, hapoh ka iing dorbar mynhynnin ka sngi, ka myntri ka la ong ba kane ka jingpynmih ia u kwai ka la kot sha ka 382.22 klur tyngka.
Haba pynpaw ba ka jingpynmih kwai ka la nang kiew man u snem, ka kong Ampareen ka la pyni ba ha kine ki saw snem ba la leit, ka jylla ka la pynmih kwai 24,032-ton ha u 2019-20, ha u 2020-21 ka pynmih 24,059 ton, ha 2021-22 ka pynmih 28,390 ton, katba ha u snem 2023 ka pynmih 51,560 metric ton.
Ka myntri ka la ong ba ka sorkar jylla ka la shim ia ki lad ki lynti ban kyntiew ia ki nongrep, bad ka la buh 46 tylli ki jaka pynbha ia u kwai ha ki 21 tylli ki block ha ki 10 tylli ki district haka jinglut kaba T.10.06 klur.
Na kine ki 46 tylli, 34 la dep ban shna katba sa 12 tylli dang iaid ka jingshna ban sa pyndep ha ki bnai ban wan.
Shuh ka la pyntip, ba ka sorkar ka la ai ram 10 lak tyngka khlem sut sha ki 46 tylli ki Cooperative Society ki nongrep ba kin pyniaid iew bad kiwei ki jingdonkam.
Ka sorkar ka la iarap ruh da kaba sam ia ki tynrai sha ki nongrep nalor kiwei.
U Myntri Rangbah ka Jylla Conrad K Sangma ha ka sngi Ba-ar, ula kular ba ka Sorkar kan sa shong bishar ïa ka jingtyrwa ban wanrah noh da ka Minimum Support Price (MSP) ïa u kwai.
Hynrei u Conrad ula ong ba ka dor jong u kwai ba la thad tyrkhong u ïaid ïew palat 10 shah ïa ka dor bad bynrap, “Kumta, ka jingpynmih mar da u kwai ka dei ka lynti ban pynïaid shakhmat".
U Myntri Rangbah ula kren ïa kane haba jubab ïa ka jingkylli ba la wanrah da u MLA ka UDP na Amlarem u Bah Lahkmen Rymbui, uba la kyrpad ïa ka Sorkar ban pyrkhat lem ha ka ban wanrah da ka MSP ïa u kwai.
U Bah Rymbui ula ong ba ka dor jong u kwai ka la hiar bha bad kane ka la ïa lam sha ka jinghap pynmih bun u kwai bad duna ka jingïoh ïa ki nongrep.
Ula kren halor ka notification ba la pynmih da ka Sorkar India ha u 2020 ban buh ïa ka MSP ïa u kwai ha ka dor ba T.200.
Haba pynpaw ïa ka jingsngewhun ïa ka jubab u Myntri Rangbah, u Bah Rymbui ula kyrpad ïa ka Sorkar ban pyrkhat noh ha ka ban buh ïa ka processing unit ha Amlarem ban kyntiew ïa ka jingpynmih kwai bad jingpynïaid ïew ïa u.
U Conrad ula pyntip ba artylli na ki 46 tylli ki processing unit kila don ha Amlarem.
Ula ong ba jan kumba T.41 lak la kynshew pisa nalor ka T.1 klur kaba la dep ban pynlut.
Shillong:Ka kompeni na Ri Japan ka Japanese International Co-operation Agency (JICA), ka la mynjur bad soi ia ka soskular ban ai ram pisa kumba 887 klur Tyngka bad ka sorkar india na bynta ban pynbha ia ki surok lyngba ka phase ba 7.
Lyngba kane ka projek la buh thong ban pynbha ia ka surokbah National Highway 127 B na Phulbari sha Goeragre ha jylla Meghalaya.
Kane ka Projek ka dei shibynta ban pynheh ia ka surok bad pynbha ia ka surok bah ha ki bynta shathie jong ka jylla Meghalaya, kaba pyniasnoh ia ka jingkieng Dhubri sha Phulbari sha Goeragre hajan Tura.
Ka surok Phulbari Goeragre ka don ka jingjrong ba 180 kilometer kaba la bei pisa da ka Jica ban pyniasoh ia ka Sirampur jong ka jylla Assam ha East West Corridor sha ki khapud jong ka Dalu jong ka Meghalaya kaba lah ruh ban dei kaei na ki lad khaïi hapdeng ki ri ba marjan kum ka Bhutan bad Bangladesh.
Kane ka Projek ka dei kaba la mang kyrpang da ka sorkar india ban pynduna bad kyntiew ia ka ioh ka kot bad ka roi ka par ha baroh ki liang ha ka thain shatei lammihngi ban pynbha ia ki surok ban pynpoi ia ki marbam, ban kyntiew ia ka ioh ka kot bad pynkhlaiñ ia ka ioh ka kot ha kane ka thaiñ.
Kane ka dei ruh lyngba ka Japan Assistant Policy na bynta ka India ban ai jingiarap bad kyrshan ia ka jing kiew.
Da kaba pynleit jingmut ia ka roi ka par jong ka thaiñ shatei lammihngi, la pynpaw u Myntri Rangbah jong ka Japan u Kishida ha ka jing wan jngoh jong u ia ka Nongbah Delhi ha u Lber 2023 ha kaba u la pynbna ruh ia ka Bay of Bengal North East India industrial value ban phai khmat sha ka duriaw bay of Bengal kum kawei ban kyntiew bad pyniasoh ia kane ka thaiñ ban kyntiew ia ka ioh ka kot.
Kane ka projek kan sa wanrah ia ka jingiohi jngai ban pynbun bad kyntiew ia ka jing iaid jong ki mar bad ki briew.
Ka jingmynjur ia kane ka ram la iasoi hapdeng u Vikash Seel u additional secretary Department of Economic Affairs, ministry of finance bad u Saito Mitsunori u ba dei u nongmihkhmat ba rangbah jong ka JICA,ha India.
Haba ai jingkren ha katei ka sngi u chief representative jong ka kompeni JICA u Saito Mitsunori, u la ong ba ka jingkyrshan ban kyntiew ia ka ioh ka kot ha ka thaiñ shatei lammihngi.
Ka jing pyniasnoh ia kane ka surok Phulbari Goeragre ka long kum shibynta ban pyniasoh ia ka surok ba jah jong ka East – West Corridor sha ki khapud jong ka Dalu ka jylla Meghalaya bad tang shu lah ban pyndep kane ka thaiñ kan dei kawei na ki thain ban pyniasoh bad ki ri kiba marjan.
Ban pynlong ia kane ka projek kaba jop donkam ka jingiatreilang jong baroh kiba ia don bynta lang naduh ka Meghalaya Public Work Department (MPWD) ka sorkar Meghalaya ki bor pyniaid shnong.
Ka JICA ka long kaba kloi ban iatreilang bad baroh ki kynhun kiba don bynta lang ban pynlong ia kane ka projek kaba jop.
Shillong:Ki paidbah ka thain Mukroh ruh ki shah kajuh ka jingeh kumba iakynduh kiwei ki paidbah ha khappud, ha kaba ki shah pyndik ha ki briew na Assam laiphew jait khamtam ki nongrep.
U MLA ka Mookaiaw u bah Nujorki Sungoh, ula pynsngew ia kane mynta ka sngi hapoh ka iing dorbar thawain ka jylla.
“Nga la ioh jingtip dang shen, ba mynta ka sorkar Assam ka la buh biang kawei ka khyrdop rit ban shim pisa na ki nongrep ba kit mar rep ha Mukroh.
Kino kino ki mar rep kiba kit na lyngkha, ki shah khrong ha ka Assam", la kynnoh u bah Nujorki, bad u la kyntu ia ka sorkar jylla ban tuklar ia kane, ban ym shah ban buh khyrdop ha thain Mukroh.
Ha kajuh ka por, u la ong ba hadien shi snem ba la jia shah siat iap ki briew ha Mukroh, ki paidbah ka Mukroh ki la wan ban kynduh ia u, ba ka sorkar kan leh eiei ban iarap ia kito ki longing kiba duh noh ia u khlieh ka iing, kiba shem jynjar ban pyndap pynbiang.
U MLA ka Mookaiaw u la dawa ruh na ka sorkar ba kan wanrah kam pynroi kum ka bording, surok sha katei ka thain khappud kaba dang sahdien haduh katta katta.
“Ka Mukroh kaba don kumba 600 tnum iing kam don tang ka Secondary School bad ki hap leit sha Jowai, Shillong ne Barato", la ong u bah Nujorki.
U la ong ba ka surok na Khatkasla-Moojem sha Mookyndeng ka donkam ban shna noh ban pyllait ia ki paidbah na ka jingsuhsat.
Shillong:Ka Sorkar Jylla ka la mang pisa haduh T.338 klur ban pyntrei ïa ka Tura Smart Town bad ka la mang ruh ïa ka pisa ba T.79 klur na ka bynta ka sor Jowai.
Haba jubab ïa ka jingkylli jong u MLA ka Nongstoiñ u Bah Gabriel Wahlang, u Myntri Rangbah Conrad K Sangma ula ong ba ki artylli ki Smart Town ka Jylla ki dei ka Tura bad ka Jowai.
U Myntri Rangbah ula pyntip ba ka pisa baroh ba la mang ïa ka sor Tura ka long T.338 klur, katba ïa ka Jowai la mang T.79.8 klur.
Haba wanrah ïa ka jingkylli bynrap, U Bah Gabriel ula kyntu ïa u Myntri Rangbah ban kynthup lang ïa ka Nongstoiñ hapoh ka Smart Town Project.
U Conrad ula pyntip ba ka Sorkar ka angnud ban kynthup ïa baroh ki District Head Quarter hapoh ka Smart Town Project bad ïa kane yn sa leh da ki pali pali watla kam pat don satia ka plan ïa kane.
Shillong:Ha ka jingiakhun final jong ka lympung Ranji Trophy Plate Group ba la ialeh ha Rajiv Gandhi International Cricket Stadium, Hyderabad, ka Hydera bad ka la khur ia ka nam jop da kaba pynliem noh ia ka Meghalaya da san wicket.
Da kaba bteng ia ka jinglehkai hynnin ka step na ka 71/1 ban nang donkam sa 127 run ban poi sha ka thong, ka Hyderabad hynnin ka sngi ka la duh sa saw ngut ki wicket.
Ki nongkawang bol ka Meghalaya ki la ia bol katba lah ban iada ia ka la ka jingbuh thong hynrei da ka jingtied bha jong u Tilak Varma 64 run na ki 50 bol, ka Hydrabad ka la ioh ka jingkyrshan bad ioh mynsiem ban poi beit sha ka jingjop.
Utei u nongtied u la hap noh ha ka bol jong u Raj Biswa da 1/49.
U Cheng kam Sangma pat u dei uba la ioh bun poin da 3/47, katba u Aryan Borah u ioh 1/13.
Ha ka jingpynhap pyrda ia kane ka lympung, u Secretary jong ka MCA u Gideon Kharkongor, u la pynpaw ba ka Me ghalaya ha kane ka samoi ka la ialehkai bha haba ianujor bad baroh ki samoi kiba ka la iashim bynta kata na duh u snem 2018.
Da kaba poi sha ka jingiakhun final, ka Hyderabad bad ka Meghalaya ki la shah jied lypa na ka bynta ka samoi ialeh ka ban wan hapoh ka thup jong ka Elite Group jong ka Ranji Trophy.
Napdeng ki nong ialehkai shimet, u Ki shan Lyngdoh u dei uba la wan hakhmat da kaba ioh ban kamai 695 run ha ki hynniew tylli ki jinglehkai da kaba ioh ruh ar tylli ki century ha ka first class-cricket.
Haba phai ha ka ri hi baroh kawei u la long uba hynniew haba khein ia ka jingkamai run jong u.
Kham hapoh jong u, wan sa u Raj Biswa uba la ioh kamai 441 run bad thlieh ar tylli ki century.
Hadien jong u pat, wan sa u Jaskirat Singh Sachdeva uba la ioh 422 run bad lai tylli ki half century.
Napdeng ki nong kawang bol, u Aksah Kumar Chou dhury uba la ioh 34 wicket na ki san tylli ki jinglehkai u la poi ha ka kyrdan kaba 10 ha ka ri baroh kawei, hynrei haba phai na ka thup jong ka Top 10 u Akash u la dei u snar kawang bol uba ar haba khein na ka average jong u da 13.76 bad ha ka strike rate da 28.58.
U Aryan Borah u dei uwei pat u nong kawang bol ba tbit jong ka Meghalaya, wa tla ha kane ka jingialeh u la ioh ban weng tang uwei u nong tied ka Hyderabad hynrei ha ki ar tylli ki jinglehkai kiba la dep u la ioh ban pynkhyllem 23 ngut ki nongtied.
Nangta u Dippu Sang ma u dei sa uwei uba la ioh 17 ngut ki wicket ha baroh ki jinglehkai jong kane ka lympung.
Shillong: Ka tnat peit mariang jong ka sorkar India, ka pyntip, ba lashai ka sngi, kan don ka jinghap slap kaba malu mala lane kaba kham jur, ha ki bynta jong ka nongbah Shillong bad kiwei de ki jaka ba marjan.
Ka lah ruh ban don ka jingdum lyoh kaba malu mala lane kaba kham jur ha ki 24 kynta, ki ban wan.
Ha kiwei pat ki bynta jong ka jylla, ka lah ban don ka jingtied pyrthat bad khie eriong.
Islamabad: U heh duh ka tnat pyniaid elekshon jong ka Rawalpindi, ula hiar shuki noh, ha ka 17tarik Rymphang 2024 bad u da phla paidbah, ba ula leh thok ia ka elekshon kaba la long, ha ka 8tarik Rymphang 2024.
U Liaquat Ali Chattha, Rawalpindi Commissioner, ula pynbna, ba ula iehnoh syndon ia katei ka kam.
U Liaquat, u kam, ba ula shah pynbor, na ka bynta ban leh thok, ha katei ka kam thep vote bad u da pynbna ruh, ba ula pyrkhat, ba un pyniap noh ialade, hynrei, u kwah pat ban pyntip sha ki paidbah, halor katei ka kam shukor jongu.
Don ruh ki khubor, kiba kam, ba U Liaquat, ula shah kem, hynrei, ki pulit, ki kyntait ia kata.
“Nga la jah burom shikatdei, ba ngam lah ban pyniaid beit ia ka elekshon bad nga iehnoh ia katei ka kam.
Nga la leh ia ka jingbakla kaba la jubor haduh katta katta bad ngi la shu pynjop jubor ia 13ngut ki kandidet kiba rem" ong U Ali Chattha.
Katei ka jingkren jong U Ali Chattha, ka dei kaba kit jingmut shikatdei, namar ba ka Supreme Court jong ka Pakistan, ka dang shong bishar, halor katei ka kam, ha kaba iadei bad ka jingleh tuh, ia ka elekshon hi baroh kawei bad ka don ka jingiakren, ba ka lah ban pyndam noh ia katei ka jingpyniaid elekshon, ha baroh kawei ka Ri Pakistan.
Ka elekshon, ha ka 8tarik Rymphang 2024, kam shym la ai ia ka jingjop ba pura sha kano kano ka seng sain pyrthei bad ka seng jong U Imran Khan, ka  Pakistan Tehreek-e-Insaaf (PTI) lem bad ki kandidet kiba la kyrshan da katei ka seng, ka jop 92ngut ki dkhot, ka Pakistan Muslim League (Nawaz) bad ka  Pakistan Peoples Party (PPP) ki jop da 75 bad 54 ngut ki dkhot bad kumta ka PML-N bad ka PPP, ki la thaw sorkar synrop, ha kaba ki la jied ia U  Shehbaz Sharif, myntri rangbahduh ba rim, ba un long u myntri rangbah duh bad ba kin iatreilang hapoh jong ka iing dorbar jong ka  National Assembly.
Shillong:U MLA ka Mawkyrwat u bah Renikton L Tongkhar mynta ka sngi, ula wanrah ia ka mat hapoh ka ing dorbar thawain halor ka jingpynslem ki district selection committee (DSC) ban khot pynlong ia ka eksamin thungkam.
Haba wanrah ia kane, u bah Renikton ula ong ba ki ophisar ki ai daw ba slem ban pynlong ia ka DSC examin dei namar ba don ka Roster system.
U la ong ba baroh ki tnad sorkar ki la hap ban buh ia ka bui Roster Register bad kin phah sha ka Directorate ban phah sha ka sorkar jylla.
Kane ka la bam por bad ka pynduh lad ia ki samla bad baroh ki tnad ki leh ia kane bad ka jingslem kam long shuh kaba kai namar tang ban iaid ka file na uwei u ophisar sha uwei ka shim por bun.
Ka don ruh ka jingkulmar ki ophisar ha ki district halor ka Roster system, kaba 80 percent ia ki Khasi-Jaintia bad Garo ha ki district.
“Ki ophisar ha ki district ki kulmar, la kin bud ia ka 40/40 ne ia ka 80 percent combine reservation kumba la kdew ha ka office memorandum (OM) 1972 ia ki Khasi-Jaintia bad Garo khamtam ha ki district ba duna kiwei ki jait bynriew Khasi-Jaintia ne Garo", la ong u bah Renikton.
“Kane ka 80 percent combine reservation ka lah ban treikam tang ha ki district bym don kiwei pat ki jaitbynriew, hynrei kan eh haba don kiwei tangba ki duna ia ka percent kumba la buh", la ong u bah Renikton.
Kane ka mut ba ha jaka ba don tang ki Khasi-Jaintia ne kaba don tang ki Garo ka lah ban long hynrei lada don ki jaka ba bun ki Khasi-Jaintia hynrei don khyndiat ki Garo kan eh ban pyntreikam ia ka bhah 40-40 percent.
U la ong ba katkum ka OM kaba pynmih ha u jylliew 2023, ka la batai ia ka jingpynrung kam ia ki Khasi-Jaintia bad Garo kaba long 80 percent, hynrei kane ka la wanrah jingkulmar namar ba don ki district ba duna ki Khasi bad don kiba duna Garo bad ula ai jingmut ba ka la donkam ban pynbeit shwa ba kan nang rben ka jyrwit jyrwat.
Ha kajuh ka por ula ai jingmut ba ka jingmang bhah kam 80 percent, dei ban bteng ia ki Khasi-Jaintia bad Garo, bad dei ban pynkylla noh ia ka Office Memorandum ban ailad ia ki DSC ban shim jingkhein ia baroh ki tnad sorkar ba lait kam ha jaka ban iaid sha personal department.
Shillong: Ka longïing jong I Meirad Thaneh Warjri ki la poi shong shnong sha Kyrdemkulai la bun snem mynshwa, hynrei ka lanot ka lawan hap shop ha ka ba ka kmie ka la kem byrïe lah palat phew snem haduh banda matlah syndon.
Nalor kata, dang kumba katto katne bnai mynta lah khlad marbud u pyrsa kurim bad ka khun khatduh ka ba dei ban sumar ïa la ka kmie ka ba lah matlah jynduh.
Kiwei kiwei ki khun ruh ki lah ïa poikha bad shong shnong sha ba kham pajih bad ki shem shitom ban kit ïa la ka kmie namar ba ïalade ruh ki logki ba duk ba kyrduh bad hap beh bylla kylleng kylleng.
Kumta ka jingkitkhlieh ka la ban khia ha I tymmen matlah bapli.
Ka khun khatduh ba dang shu khlad shen, ka la iehnoh khunswet ïa lai ngut ki khun, ka Aidalin Warjri bad la ki ar ngut ki para shyrang ba dang rit.
Kumta ka Aidalin ba dang khathynñiew snem ka ryta ka la hap ban shimti ïa ka lyngkor ban bsa la ka kmierad ba matlah bad ki arngut ki para shynrang da ka ba trei bylla ha marjan shnong.
Ka lanot jong kane ka longïing ka long ka ba la palat liam namar ba ka ïing ka ba kishong ki sah ruh ka ba lah tor bad kim don lad ban maramot, nalor ba ki shu ïoh jaka riehtngen ha ka khyndew jong ka Meghalaya Electricity Corporation Limited.
Kane ka khubor shemlanot ka la poi sha ka jingtip jong ki rangbah kur Warjri ha nongbah Shillong.
Kumta mar mar ki la hiar sha shnong Kyrdemkulai ban leit khmih bad jurip ïa ka longïing jong I meirad Thaneh Warjri bad ha ba ki la shem ïa ka jingshisha, la pynkhreh mar mar ki lad jingïarap.
Ha ka sien ba nyngkong lyngba ka kyrpad kyrpon jong u Saiñpynïar (Secretary) ka Seng Kur Warjri, Bah Sunshine Warjri la noh jingïarap da ki marbam mardih kat ban dap bam bnai bad shisong ki jaiñphong ryngkat bad ka pisa ba la synñiang da katto katne ki rangbah kur bad ka India Every Home Crusade.
Hadien kata ka Seng Kur Warjri ka la mang tyngka ban noh synñiang na ka bynta ban shna bha ïa ka ïing ka ba lah jot.
Ha ka sngi nyngkong 19tarik Risaw, 2020 saw ngut ki rangbah kur ba kynthup ïa u Khliehduh (President) Bah D L Warjri, Saiñpynïar , Sunshine Warjri ha ryngkat ki dkhot rangbah, Bah Rudy Warjri bad Bah Raphael Warjri ki la leit ban sakhi ïa ki kam ba lah bynshet na ka bynta ban khmih ïa ka ka bha ka miat jong ka longïing ha ryngkat u synñiang, ka kyntu kynpham bad kyrkhu kyrdoh ba kin ïa bit ïa biang.
Na ka liang ki khlieh nongkitkam jong ka Seng Kur Warjri ki la pynpaw ba wat la ki la ïohlad ban shimkhia bad pyndep la ka kamram ïa la ki parakur parajait, phewse ka khlam Covid 19 ka la ktah jur ïa ym tang ïa kane ka longïing, hynrei ïa ka imlang sahlang baroh kawei.
Na kata ka daw ka Dorbar Kur ba shisien shisnem ka ba la thmu ban pynlong ha Sohryngkham ruh la rai ban sangeh noh shwa ha kane ka snem ba jur than ka hiran bad ba pyrkhing ki adong ha satlak ka jylla.
Ka Seng Kur Warjri ka la kyntu ïa ki shnat ha kylleng ka Ri Khasi Jaintia ban long ki ba peitngor ïa ka imlang sahlang khamtam eh ïa la ki parakur parajait ba kin lait na kano kano ka shitom ka jynjar.
Kumjuh ruh la pynpaw ba ha kawei ka liang pat don ki parakur ki ba la wanrah burom ba dei ban pyrto ïa ki kam ki ba la rasong ha ka imlang sahlang.
Ka long ka ba sngewphieng ban tip ba ha Ri Argentina, ha ka ba ka sorkar jylla ka la ainam ïa ka shilynter ka surok ha ka kyrteng jong u Sohblei Patrick Warjri na ka daw ki kam babha ha ka imlang sahlang.
Ha ka jingïakren bad u Bah Rudy Warjri la sngewthuh ba ki kam radbah jong u Sohblei Patrick Warjri ka dei namar ba u la jop ban rat dyngkhong ïa ki kam sniew kam smeh na ka ba kyrni dih aphin (drugs) bad ki kam awria ha shnong ha thaw.
Nongpoh:Myn hynnin ka sngi Saitjain ka Kynthuplang Village Organization (VO) na Mawlong Nongtluh, ka la rakhe kyrpang ban pynsah jingkyn maw halor ka jingdap kaba shi snem halor ki kam sakhi paidbah hapoh katei ka shnong.
Ha katei ka jingrakhe dap shisnem ka Kynthuplang VO, la sakhi da ka jingdonlang u Bah Mayrald Born Syiem, MLA Nongpoh, u Bah Balajied Rani, MDC, Bah Hobar Langi, Rangbah Shnong Mawlong Nongtluh lem bad ki nongkitkam katei ka Kynhun, kaba kynthup ia ka Kong Ridian Syiem, President ka Kynthuplang VO lem bad ki nongkitkam jong ki 13 tylli ki SHG’s kiba don ha katei ka thup jong ka VO.Haba rakhe ia katei ka sngi dap Shi snem, ka Kynthuplang VO, ka la pynkup burom ia ki nongtrei mon sngewbha, kiba kynthup naduh ki Cadre, ki nongtrei ASHA bad ki nongtrei Aganwadi, halor ka nongrim ka jingtrei shitom ka jong ki, na ka bynta ban pynbit pynbiang ia ki jingdonkam ki paidbah nongshong shnong.
Ha katei hi kajuh ka sngi, ka Nala Rympei Village Organization na Shnong Mawlein Mawkhan Pyllun, kaba kdup ia ki 16 tylli ki SHG’s, ka la pynlong lem ia katei ka jingrakhe das hi snem halor ki kam shakri sha ki paidbah ka shnong.
Nongpoh: Tang ha kine ki khyndiat Taiew ba u Dasakhiatbha Lamare MLA Mawhati Constituency, u la long kum u Myntri ha kane ka sorkar MDA kaba mynta, ki NPP ha Ri Bhoi, ki la pynkup burom ia u la arsien kynthih, kata ha kine ki khyndiat bala dep u la shah pynkup burom ha ki NPP District bad hynnin ka sngi Saitjain, la pynkup burom da ka NPP Mawhati Block Committee.
Kiba la donlang ha kaba pynkup burom ia utei u MLA Mawhati uba la long Myntri Sorkat mynta, ki kynthup ia u Bah Sosthenes Sohtun, MLA Jirang, u Ma Ngaitlang Dhar, Adviser ka NPP ha Ri Bhoi, u Bah Victor Ranee, MDC Jirang, u Bah Rangkynsai Kharbuki, MDC Umroi lem bad kiwei de ki heh Nongialam ka NPP ha Ri Bhoi lem bad ki Nongkitkam ka NPP Mawhati Block.
Lyngba katei ka jingpynkup burom, kitei ki NPP ka Mawhati Block Committee, ki la ong ba ki kmen eh ba u MLA jong ki na katei ka Constituency, ba un ioh ban long kum u Myntri Sorkar bad uba deipeit ia ka tnat Fishery, PWD Building lem bad kiwei.
Ha katei ka jingpynkup burom ki NPP Mawhati, ki la ai ia u da ki Syntiew ki skut, ka Jain ba remdor, ki tiar pynsah jingkynmaw lem bad ka Sati Ksiar, kaba ki la pynshna kyrpang na bynta jong u.
Palat ia ka 90 percent na ki Nongshong shnong ka shnong Jarain,West Jaintia Hills, k ila mih sha surok ha ka 17tarik Risaw  2020 na ka bynta ban ieng pyrshah ia ka jingleh donbor bad thombor u Jemewell Pyrtuh Dolloi Elaka Amwi halor ka jingthung Acting waheh shnong ia u Ami Tariang ha Jarain khlem ka mon jong ki paidbah, kum ki paidbah ngi la rah ia ki banner, ki placard bad ryngkat ki jingpyrta slogan pyrshah ia u Dolloi bad ki jingthoh ki long kumne harum:-Ngi pyrshah ia u Dolloi, u nonglehbor u nongthombor.
Weng noh ia u Acting Waheh Shnong ba shu sieh.
Baroh baroh ngin iatylli,pynduh bor ki kwah shuki.
Long live shnong Jarain, NO JUSTICE NO REST.Ngi pyrshah Ami Tariang, Jingieit Nongbah.
kwah shuki khlem u paidbah.
Ka rai u paidbah, Burom ka shnong ka thaw.
Ia kane la Sakhi da baroh naduh ki briew jong ka ain bad baroh kiba iaid lynti lyngba ka surok bah National Highway 40E.Ka Agenda jong ngi ki paidbah Jarain ka long pyrshah ia u Dolloi bad ia ki Acting waheh shnong bad Acting secretary shnong jong u.
Kata ia u Ami Tariang bad ia u Jingieit Nongbah.
Ha ka kotkhubor u Mawphor kaba 19/10/2020 u Ami Tariang bad u Jingieit Nongbah kila kynnoh kumne:-Ba ki nongpyrshah ki don tang 100ngut, ngi ki paidbah ngi pynshai ba kiba mih surok baroh kila tam ia ka 700ngut.
Kine ki juh ki briew kila kynnoh ia u Kliarbha Sana bad ia u Skhemtriang Pohti.
To tip phi ki briew baroh ba ki jingiakhih baroh kadei ka mon jong ngi hi ki paidbah.
U Ami Tariang bad u Jingieit Nongbah ki heh ki kyrteng tang ha ki kot khubor, kila shu kam ialade ba ki dei ki Nongialam shnong.
Katba ha poh shnong Jarain pat ki long Zero lane khlem nongbud.
Ki dei tang ki Self styled waheh shnong khlem paidbah.
Kila kynnoh ba u Jephrin Sumer u dei u dkhot shnong, hynrei u Jephrin Sumer u la kren da kaba shai nga dei u paidbah shnong.
Ka Agenda jong ngi ki paidbah ki long tang kane kawei pyrshah ia u Jemewell Pyrtuh(Dolloi) u Nongthung Acting waheh shnong jubor ha shnong Jarain bad dawa ban weng mardor ia u Ami Tariang kum u Acting waheh shnong shu sieh da u Dolloi.
Ym don ba pyrshah shnong ha Jarain kumba la kynnoh.
U nongpyrshah shnong ba No.1 dei u Dolloi Nongsynshar Elaka lem bad ki kotto katne ki briew jong u ha Jarain ban ioh control ia ki kam pohshnong pohthaw jong ngi, na ka bynta ki jingmyntoi ba shimet jong ki.
Ngi ki paidbah ngi kren ia ka jingshisha, peit ha spot ba phin shem ia kane kumba ka long.
Kane baroh ka long tang kawei ka common Agenda jong ki paidbah shnong pyrshah ia u Dolloi bad ki Acting jong u.
Wat pyniakhleh Agenda nawei shawei tang ban ioh darapjot ialade.
Na ki paidbah shnong Jarain.
Shillong: U myntri rangbah ka jylla u Conrad K Sangma mynta ka sngi u la iathuh ba ka sorkar jylla kam pat rai kano kano ka rai ha ka ba ia dei bad ka jingplie noh ia ka skul ha ka jylla, namar ba mynta ka jingpang ka dang kiew sted bad ka long ka ba buh jingma lada plie noh ia ki skul.
U la ong ruh ba lada plie ia ki skul, ka don jingma ia  ka ing ka sem ia ki khynnah bad kumjuh ia ki briew ba la noh ka rta  ha ka ing ka sem namar ba ka ju long hi ba ki khynnah ki juh ban shong bad ban pynlut ia ka por bad la ki mei ieid paieid (grand parent  ha ing ynda ki la wan na ki skul bad ka ne kan buh ia ki ha ka jingma.
Na ka liang jong ka Sorkar MDA ka kamram, kaba ha khmat eh ka long ban pynthikna ba kan don ka jingshngain bad ka jingiada ia ki nongshong shnong ka jylla bad yn ym lah ban buh ia ki nongshong shnong ha ka jing ma.
Shillong: Ka Deputy Commissioner, East Khasi hills, ka la pynmih ia ka jing pynbna mynta ka sngi, ba  kito kiba ioh pang khlam corona bad kiba sah ha ki jaka sumar, ba la pyniaid da ka sorkar jylla, kin hap ban siew ha ka dor T.380 shisngi ka bai sah bad katei kan sdang trei kam, naduh ka 15tarik Risaw 2020.
Ki jaka sah kiba la pyniaid da ka sorkar Jylla, ki long ha  (i) IIM, Shillong, Umsawli, (ii) MIIT, Shillong (Moreau Institute of Institute of Integral Training), (iii) MATI, Shillong, (iv) NIFT, Mawdiangdiang, (v) TB Hospital, Umsawli.
La iathuh ba kito kiba ioh ia katei ka jingpang bad kiba don ha ka kyrdan A lane B bad ki bym donkam ban leit shah sumar sha hospital bad ki bym don jaka sah ha la ki jong ki iing, ki lah ban leit sha kitei ki   Corona Care Centre.
La iathuh shuh shuh ba kito kiba shah test ha ki jaka test ha  Polo Sample Collection Centre/ Civil Hospital bad ha kiwei ki jaka bad kiba dei ban sah ha kitei ki Corona Care Centre, kin hap ban siew ia ka bai bam, ha kitei ki sngi  ba ki sah.
Kito kiba don ha ka kyrdan BPL, kim donkam ban siew pisa, tangba ki dei ban  pyni ia ki Yellow (AYY) lane ki  Pink (PHH) NFSA Ration Card.
Kitei ki hap ban pyni ia ki  original NFSA card ha ki Corona Care Centre ha ka por ba ki leit sah lane ia ki kot ki sla dei ban leit pyni hapoh san sngi ban leit shim na iing jong uba pang.
Kiba sah ha ki centre, ki lah ruh ban bam da kaba wan rah na iing, katba ki dang sah ha kitei ki jaka sah bad ka Centre, kan buh ia ki nongtrei, kiba lah ban pynbeit ia ka rukom leit ai bam, ia kitei kiba sah ha kitei ki jaka sumar.
Kiwei ki jingdonkam jong u nongpang, kum kiba donkam ha jaka leit painkhana, yn khein da ka dor ha ki Corona Care Centre.
Hynrei kiba leit sah ki lah ruh ban leit rah hi ia la ki jong ki tiar jing donkam kiba ki pyndonkam haba leit painkhana.
La iathuh ba katei ka hukum, kan trei kam naduh ka 16tarik Risaw 2020, ong ka kong  Miss Isawanda Laloo, Deputy Commissioner, East Khasi Hills District, Shillong.
U la iathuh ia la ka kyrteng ba ka kyrteng jong u ka dei Ferdinan bad kumjuh ruh ka Ri ka la iathuh ia la ka kyrteng.
U Nai Jymmang u la mih.
Dei ha ka taiew ba nyngkong kaba dei ka sngi palei, u Ferdinan u la kylli ia ka.
Hadien kumba shitaiew tam, ka Ri ka la jubab bad ka jubab ka long – Hooid.
Kane ka la pynkmen ia u bad kumjuh ruh ia ka Ri watla kam da pynpaw eh, ka ri ia la ka akor kum ka samla donburom.
Hadien kumba shi bnai ei ei, ka Banrilang ka iathuh nyngkong ha la ka kmie.
Ka kmie pat ka iathuh ha u menkpa.
Haba la tip baroh ha iing, ka kmie ka ong ia ka khun ba ka dei ban phah wankai ha iing ban long kum ka jingpynithuh.
“Ap in da wan peit jingtrei ngan sa ong" ong ka Banrilang.
“Kane ka mobai shisha ka dei kawei phi.
Lyngba jong ka, ka pynsuk ia kiei kiei baroh.
Ngim lah ban khein troin ia ka hynrei ngim dei pat ban lapmiet bad ban pyndonkam bakla ia ka.
Peit nga ruh tang ioh number phun khlem da iakynduh mar met lait noh tang ha kato ka sngi ba i wan thew iingskul lah shu biang bad ka kam ka iaid shaid shaid" ong ka khun ia la ka kmie.
“Ka dei kata ruh.
Hynrei ban kum u Rangsan la i lamwir shisha, pha te pha lah ban pyndonkam ha ki kam kiba dei ym kum u para jong pha uba la shu kdup beit ia ka" ong ka kmie.
“I Hep pat i dang khie bad artat ruh ka dei ka bud tynneng" ong ka Ban.
“ Hei Ban! ngan ong ia pha kane kawei wat pynslem than ho" ong ka kmie.
“Ngan ap na ka sur u Rangbah phi Mei.
Da ong ma nga nga sngew kumno re" pynphai ktien ka khun.
“Hooid, tangba pha hap sngewthuh" ban ktien biang ka kmie.
Ka dei ha u bnai Jylliew ha ka taiew kaba ar ba kita ki briew kin wan peit ia ka jingtrei u Ferdinan u la phun ia ka Ban ban pyntip ia kane.
Hadien lai sngi ka Ban ka ong ia u ba un wan shongkai ha iing kum ka jingpynithuh ha iing.
U ruh u la mynjur.
U samla rangbah uba la khlain tyrpeng bad uba donburom um da don jingsngew lehrain ia ka jingong ka Ban hynrei u sngewiahap ba katno ka jingsngew donburom ban leit sha iing ka kynthei ban iakynduh ia u kpa, ka kmie jong ka.
Ki sngi ki leit ki sngi ki wan.
Ka por wan peit jingtrei u Ferdinan ka dei ha ka sngi Balang.
U kpa u la don lang ha iing ban iashongkai.
Ha kata ka sngi wan u Ferdinan u wan tang marwei namar uba dei wan lang um wan ba khlad u Kni jong u.
Da lah dep peit jingtrei u Ferdinan u la wan sha iing ka Banrilang.
“Phi lah wan slem?" kylli u kpa bad u khublei.
“Lah bit hi" u jubab.
“Khublei" la wan ai khublei sa ka kmie.
Ki la ia shongkai katto katne por bad ka Ban ka la pynkhreh ja step ia u.
Katba ka Ban ka dang pynkhreh ka kmie bad u kpa ki nang iashongkai hangta bad la mih shibun ka jingiakylli pyrthew kumba ju dei ka rukom.
Ka jingiakren ka kham thew eh ia ka longiing longsem jong u da ka jingkylli kum ka kur aiu, katno ngut shi para, ki jingtrei bad kumta ter ter.
Ka kmie bad u kpa ka Ban ki la ihun jrut ia u briew watla kim da tip than hynrei tang shu peit ia u briew ka batai shibun.
Babu Kular KhongjiremHa kine ki khyndiat sngi ba la dep pat,ka thma ktien(war of words) bad ka jingiakawang ktien hapdeng ki nongialam ka NPP bad ki nongialam ka BJP ka nang lynguh hi pum katba nangmih ki sngi ki taiew.
Ka daw ba kongsan kalong halor ka jingkwah ka BJP ban shai halor ka bamsap ha GHADC bad JHADC bad ban ai ka jingtokit(enquiry) ba laitluid ha ka CBI.Ka jingrai ka sorkar MDA ban pyntreikam ia ka Central Bonded Ware House ka la pyning khong shuh shuh ia ka BJP namar kane ka rukom kan ialam pynban ia ka Meghalaya sha ka Mafia state bad ka jingbam sap ba shyrkhei ia ki political leader kiba pyniaid ia kane ka sorkar MDA namar ha Rajasthan bad Uttar Pradesh kin hap pynduh noh ba ka ialam pynban sha ka mafia state katba hangne ha Meghalaya pat, ka state kaba la niew bad tip ia ka kum ka Ri tip briew tip Blei ka sorkar ka kwah pynban ia kum kine ki jaitkam shyrkhei.
Ka jingai ding shuh shuh u Deputy Chief Minister ban ai Yellow Card ia ka BJP na ka sorkar MDA ka la nang meh ding shuh shuh ia ka thma ktien hapdeng kine ki ar tylli ki party.
Hynrei,lada shah weng noh ka BJP na kane ka sorkar MDA,kan wan rah ka jingeh, kynrum kynram bad ka jingktah(impact) kaba shyrkhei bha ha Meghalaya jongngi.
U Chief Minister bad u Deputy Chief Minister kin kham lehrain lehsuin bha ban leit rah bolw man ka por na Meghalaya sha Delhi na ki Minister bapher bapher jong ka Delhi.
Wat lada ki leit khrong ruh,ka Delhi kan nym satia ne patiaw eh shuh ia ki.
Ym tang katta,u Governor udei u jong ka Sorkar BJP na Delhi.
Ka lah ban mih ka jingia pyni bor hapdeng u Chief Minister kane ka sorkar MDA bad u Governor kumba ka la jia ha ka sorkar AAP ha Delhi,ka party TMC ha Kolkatta bad ha Rajasthan ruh.
Ka President’s Rule ruh ka kloi bha lada don tang i jingjia ba malu mala hangne ha Meghalaya.
Tang shu don ka BJP sharud ka sorkar MDA,ka jingiadei ka NPP bad ka sorkar NDA ha Delhi ruh kan ktah lang.
Bad tang shu bakla tiak,kane ka sorkar MDA ka lah ban kyllem noh pynban namar ka Delhi kan sa thaw lad hi sia ban pynkhyllem noh kumba long ha kiwei kiwei ki state ki bym synshar ka BJP.Ka bor u Chief Minister bad ka jingkop u Deputy Chief Minister ka Meghalaya kin nym lah satia ban shan ha ki bor u Modi,u Rajnath Sing bad u Amit Shah na Delhi.
Kan don ka jing ia kynduh ba kyrkieh mynta ka sngi, hapdeng ki Chief Secretary jong ka Assam bad ka Mizoram, ban iakren halor ka jing ia kynad kam pud jong kitei ki ar tylli ki Jylla.
Ia katei ka jingialang, yn lam khmat da U Secretary, kam poh iing ka sorkar India, ong u myntri kam poh iing ka Mizoram, U   Lalchamliana hynnin ka sngi.
U Lalchamliana, myntri kam poh iing u iathuh ba ka Assam, ka la thaw jing kulmar ha ki khyndiat taiew ba ladep, ha ki lai jaka bad kitei ki long ha   Thinghlun ha Mamit district, Saihapui ‘V’ bad ha  Vairengte, kiba dei ha  Kolasib district.
“Ngi la iakren bad ka sorkar India halor kane ka jing ia kynad bad U Secretary ka sorkar India, U  Ajay Bhalla, un pyniaid ia katei ka jingialang mynta ka sngi" ong shuh u myntri.
Ki pulit, ki la ioh kem ia uwei u briew, uba leit tuh dieng phna, na kawei ka iingmane ha ka nongbah London.
Ha ka dur, la iohi, ba uwei u briew, ula leit kiew ha tnum ka iing mane bad u la tan bunsien ia katei ka iingmane, kaba la shna da ka dieng ha ka iingmane  Chadwell Heath Baptist Church ha Romford.
Ha ka jingthait ban tan ia ka dieng phna, la iohi, ba utei u briew, ula law ia ka coat jongu bad u tawah ha jrong ka diengphna, katba u dang pyrshang ban tan naduh na tynrai, ba la pynieng ia ka diengphna.
Ki pulit hadien ba ki la ioh jingtip, ia katei ka jingjia, ki la shimti ia ka jing tohkit, ha kaba ki la ioh kem ia utei u nongtuh bad ki la ioh biang ruh ia ka diengphna kaba la shah tuh.
Shillong: Ha ka 17tarik Risaw  2020 ka Khatarshnong Area Sports Club, ka la pynlong ia ka General Meeting hapoh ka iingdorbar jong ka shnong Khrang ban jied bad ban pynthymmai ia ki nongkitkam ha ka Seng.
Ha kane ka sngi ia ka jingialang la pyniaid da U Vice President Bah Khambit Sing Khongshei uba shah jied syndon kum u President, Vice President ba thymmai bah Lamkupar Sohkhlet, ia ka kam Genl Secretary dang bat hi da u Samla Iamangstone Mawkhiew, Ast Genl Secretary Samla Laitphas Shabong, Sports Secretary Samla Iengskhem Mawkhiew uba dei u Ast Genl Secretary barim,  Ast Sports Secretary Samla Tishu Khongsit, Finance Secretary Samla Rahmaniam Mawkhiew bad u Adviser bah Stogen Lynrah.
Ki member ki long u Samla Ktawbinson Mawkhiew, samla Sto Dohling, samla Tenlang  Diengdoh, samla Khlainborlang Majaw, bad Henry Diengdoh.
Kine ki nongkitkam kin neh ha ki 3snem kata naduh u snem 2021 haduh 2023.
Ha kane ka General Meeting la shim ruh ia ki rai ban kham pynbha shuh shuh ia ia ka rukom trei kam bad ruh ban thaw lad thaw lynti ban lah ban kyntiew ia ki samla ha ka liang ki sports khnang kan long ka jingmyntoi ia ki samla kiba don ka sap ha kane ka liang.
Ha kane ka sngi lah ioh ka report na u General Secretary uba batai ia ka jingiaid lynti jong ka Seng naduh u snem 2011, ba la thaw ia ka bad ia ki jinglut jingsep baroh haba iadei bad ki jingpynlong ia ki program bapher bapher  bad ia ki tournament ha ka thain.
U Joe Biden, u dei u dkhot ba shitrhem jong ka Balang Catholic bad kat shaba u leit u deng ia u rosary, ha ki kti jongu bad u da sngewnguh shi katdei, ba ka Balang Catholic, ka la btin lynti ia u, ha ka jingim kaba ula iaid baroh shi katta.
Kumta ha ka 3tarik Naiwieng 2020, kaba dei ka sngi ban jied ia U President ka America, U Biden, u khmih lynti ba ki para ba ngeit katholik, kin kyrshan rad bah ia u, wat la ki la kyrshan ia U Donald Trump, ha u snem 2016.
U Biden, u dei uba smat bha ban leit mass, ha kaba u ju leit man ka Sngi U Blei ha  St.Joseph kaba ha Brandywine bad ka dei ruh hajan jong katei ka iingmane, ha kaba ka don ka jaka tep jong ki kmie ki kpa jongu, u khun jongu, uba la khlad noh ha u snem 2015, ka tnga ba nyngkong jongu, ka Neilia bad ka khun kynthei jongu, ka  Naomi, kiba la iap noh ha ka jing tyngkhuh kali ha u snem 1972, ha ka por ba ka Neilia lem bad ki lai ngut ki khun, ki leit ban thied dieng Kristmas.
Ha katei ka jingjia, ki arngut ki khun shynrang jongu, U  Beau bad u  Hunter, ki la iap lang ha ka jing tyngkhuh kali.
Hynnin ka step, U Biden bad ka Jill, kaba dei ka kurim ba ar jongu, ki la leit sha katei ka jaka tep.
U Biden, u dei uba shit rhem bha, ha ka jingngeit jongu, kum u dkhot ka balang Katholik bad um ju lehrain ban kren ia ka jingngeit niam jongu.
Kumta, lada jia ba U Biden, un jop ha kane ka kynti, un dei uba ar na ka kynhun jong ka balang Katholik, ba un long U President jong ka Ri America, hadien jong U  John F.Kennedy.
Kiwei ki khubor, ki iathuh ba kat haduh mynta, ki la don  27.7 million ngut ki nong America, kiba la dep thep vote, da ka email lane da kaba leit hi sha ki jaka thep vote jongki, ong ka  khubor jong ka US Elections Project jong ka University of Florida.
Baroh arngut ki dei ki Kristan ba shitrhem U Wei U dei U Presbyterian bad U Wei U dei katholik Mano ban jop ki nong American ki sa bishar ia kane ngin sa ia peit.
Guwahati: Ka jing ia kynad khappud hapdeng ka Assam bad ka Mizoram, ka la poi mynta sha ka shkor jong u myntri rangbahduh bad kumjuh sha ka tnat kam poh iing jong ka sorkar India, ha kaba U  Sarbananda Sonowal, myntri rangbah ka Assam, ula pyntip mar mar, da ka phone; hynnin ka sngi sha kitei ki nongialam ha Delhi.
U Sonowal, ula wad ruh ia u myntri rangbah ka Mizoram, U Zoramthanga, ha kaba ki la iakren, halor ka jingjia, kaba la jia ha khappud jong kitei ki ar jylla, ha ka sngi saitjain ba ladep.
Ha ka jingiakren, U Sonowal, ula pynsngew halor ka jingdon kam ban iakren ia sngewthuh jingmut hapdeng ka Assam bad ka Mizoram, ban poi sha ka jing iabeit halor u pud u sam bad u pynsngew ruh halor ka jingdonkam ban teh lakam ia ka shongsuk shongsain ha ki khappud jong ki ar tylli ki jylla.
U Sonowal, ula kren iaroh jur, ba U Narendra Modi, myntri rangbahduh ka Ri, ula plie ia shibun ki kam pynroi jong ka thain shatei lam mihngi bad kumjuh, u pynsngew ruh ba ki jing iapher jingmut halor u pud u sam, hynrei ka donkam ban don ka jing iakren ia sngewthuh jingmut jong ki arliang mamla.
U Zoramthanga, ula kren shai sha U Sonowal, ba un pynthikna ba kan wan biang ka suk ka sain hapdeng ki khappud jong kitei ki ar jylla.
Ha ka sngi saitjain, ki don bun bah ki iing trep ba la shna ha khappud jong ka Assam bad ka Mizoram, kiba la shah thang ingkhong lut plain bad katei ka jingjia ka dei ha ka jing ia kynad hapdeng ki nongshong shnong ka Lailapur jong ka Assam bad ki nongshong shnong ka Vairengte, kaba don ha Kolasib District jong ka Mizoram.
Shillong: Namar ka jingthrang jong ki Nongrep ka thain Sonidan ka ba kynthup ia ki 14 tylli ki shnong, myn ha ka sngi saitjain u General Secretary jong ka Hills Farmers Union u bah Allfondbirth Kharsyntiew u la hiar hi dalade ha ryngkat ka jingsynran ki Nongialam na Bhoirymbong Block bad Umsning Block, ha kaba la ioh ruh ban  pynskhem ia ki nongkitkam jong ka HFU Sonidan Circle.
Ha katei ka jingialang haba la ioh ban iamir jingmut shibun ia ki jingeh jong ki nongrep khamtam ha ka jingshah ktah ha kane ka khlam Covid-19.
Ki nongrep ki la pynpaw ruh ia ka jingsngewsih kaba khraw ba wat hapdeng kane ka jingeh kaba ki mad, tangba ki ong ba ka jingshah khniot bein ha ki nongkhaii ki ba wan thied ia ki mar jong ki nongrep, ka la long shaba palat.
Ka jingshah khniot ha ka dor ka mur, nangta sa ka jingshah ot kilo bein kaba ktah shisha ia ka ioh ka kot jong ki nongrep.
U president jong ka Sonidan Circle u bah Roswell shadap u la ong ba kum ki nongrep bunsien ki duh jingkyrmen bad haba ki mad jingeh bad ba kim lah ban ksaid shano shano ruh.
U bah Kharsyntiew haba ai ia ki jingkren ha ka tei ka sngi u la ong ba katba u nongrep u dang iaid marwei marwei un shah khniot kat sha u leit.
Kumta donkam ia u nongrep ban pyrkhat thymmai bad dei tang da ka jingiatylli kaba lah ban weng ia u shah uba thar ia u Nongrep.
U la pynsngew ruh sha ki para nongrep ba ka Seng ka la iakhun ban pynduh ia ka jingot kilo, hynrei dei namar ka jingtlot palt jong ki ain kiba dei ban teh lakam ia ka jingot kilo kumta kane ka shah ban bein jong u nongrep ka dang bteng haduh mynta mynne.
U la pyn kynmaw ruh ba ki nongrep ki dei ban form ia ki Cooperative Society khnang ba ki nongrep kin ioh shibun ki jingiarap khamtam kum ka Piggery Mission kaba ka sorkar ka la pynkhreh shait shait, na ka bynta kane ka project ka ban long ka jingmyntoi ban kyntiew ia ka ioh ka kot jong ki nongrep.
Hadien katei ka jingialang laioh ruh ban leit jurip ia ka wei ka processing unit kaba khlem lah ban pyntreikam shuh naduh u snem 2012.
Kane ka dei ha ka shnong Mawpat ribhoi Dist.
Kane ka dei ka project jong ka MRDS(Meghalaya Rural Develoment society).
Ki nongshong shnong jong katei ka shnong ki la pynpaw ka jingsngewsih kaba khraw halor ka jingkut noh jong ka project MRDS naduh U snem 2012.
Kumta kitei ki machine kiba la wan buh ha katei ka jaka, khlem da lah ban pynbiang pura ia ki tiar ki tar ban pyniaid ia katei ka machine, kumta kine ki machine ki la shu sah khongreng khlem da lah ban pyntreikam ia kam haduh mynta.
Shillong: Namar ba u don uba ioh pang covid 19, na ka  State Bank of India, Main Branch, Shillong; kumta kaDeputy Commissioner, East Khasi Hills District, mynta ka sngi, ka la pynmih ia ka hukum ban khang ia ka SBI, Main Branch baroh kawei lashai ka sngi, ka 19tarik Risaw 2020, na ka bynta ban pynkhuid ia katei ka ophis baroh kawei.
Ha ka 20 bad 21tarik Risaw 2020, yn plie tang ia ki jingdonkam kiba kongsan eh ka Bank, hynrei, yn nym pat plie satia ia ki kam paidbah.
Shillong: Ka jingpynslem jong ki bor pyniaid ka west khasi hills district ban ai jingbit ban plie noh iaka iew Langpih hadien bala khang dam namar ka pandemic halor ka jingkhie u  Covid – 19 bad ka jing suki u BDO jong ka Mawshynrut C&RD  block ban pyndep iaka kamram bala bynshet ha u ban  plie noh iaka iew Langpih kaba don tang kane ka iew kaba don haka thain kala pynjynjar iaki paidbah haka liang ka thied ka pet ha kaba ki hap ban leit iew shaduh iew Nonglang bad shaduh iew Nongstoin.
Haba phai bun kiwei ki iew kila plie naduh baka sorkar kala shah ban plie ia ki iew hynrei ha iew Langpih la shah tang katno katne ki dukan ban plie.
Halor kane ka jingbym pat plie laitluid iaka iew Langpih ka pyn long iaki khar nepali ban nang pynheh shuh shuh iaka iew ia die ia thied hajan camp jong ki pulit Assam katba nang mih ki taiew.
Kane ka iew ka nangheh nangheh katba Dang mih ki sngi bad man ka taiew da ka jingkyrshan ki nongkhaii na Assam, kane kan sa buh jingma iaka jaitbynriew jong ngi lada ia ka khaiï ka pateng ka ioh ka kot la sha knieh haki briew ba na bar, shaei ka lawei jong ka jaitbynriew jong ngi kan poi,kane ka iew jong ki khar Nepali ha langpih  ka la nangheh nangheh bad ki pyn long iew ha man la ka sngi thohdieng.
Ka FKJGP Langpih area unit ha kine ki sngi ba la dep ka la kren pyrshah haki lad patai khubor halor ka jingthmu ki khar Nepali  ban seng iew thymmai laka jong kabu jingma iaka jaitbynriew jong ngi bad ngin sa shah knieh noh  iaka khaiï ka pateng.
Kum ban khanglad noh ia katei ka iew ba thymmai ki khar Nepali bad kaba la sdang heh mynta kum ka seng ngi kyrpad ia u Deputy Commisioner jong ka West khasi hills ba un shah noh ban pli noh iaka iew Langpih bad haka juh ka por la kyrpad ia u BDO jong ka Mawshynrut block ba un pyndep noh iaka kam bala pyn  shet ha u khnang ba ki paitbah kin suk haka juh ka por kum ka seng ngi kyrpad iaki paitbah jong ka thain Langpih kin ym leit thied leit tda na katei ka iew jong ki Nepali, ong ka khubor na ka seng.
Khliehriat: Hynnin ka janmeit sngi saitjain, ar tylli ki trok kiba dang thmu ban leit buh mar sha Assam ki la iaid lait ia u surok bad hap shapoh synrang kaba jylliew kumba 200 phut eiei kaba don hajan ka Mandir ha Sunapur, East Jaintia HIlls.
Mar synjia kane ka jingjia, ki riew paidbah bad ki pulit na Umkiang ki la pyrshang ban wad ia ki nongniah hynrei kim shym la lap satia ia ki hynnin hynrei hadien pat ka khubor na ki pulit ka la iathuh ba baroh kiba don ha kitei ki ar tylli ki trok ki la lait im wat lada ka trok ka la hap shapoh riat kaba jylliew, hynrei la iathuh namar ba ki la sahkut noh ha ki dieng ha jrong suin ki la ioh ban lait im na katei ka jingjia.
Nongpoh: Mynha ka miet Sngi Thohdieng, ha ka por 9 baje ei ei mynmiet, ki dkhot ka HYC, ki la ioh ban bat haduh Phra ngut ki bar jylla, kiba don ia ka Tiket ban leit sha Silchar, hynrei ki la hiar pat ha Umiam, Ri Bhoi District.
Haba pyntip sha ki Nongthohkhubor, u Bah Hercules Suting, President ka HYC ha Ri Bhoi, u la iathuh ba ki dkhot ka seng, hadien ba ki la ioh jingtip halor ka jingdon kitei ki bar jylla kiba hiar ha Umiam, ki la bat noh ia ki bad haba ki la pyrshang ban wad jingtip na kitei ki bar jylla, ki la lap ba ki don ia ki Tiket ban leit sha Silchar, pynban ki hiar noh pat ha katei ka jaka.
Utei u Nongialam ka HYC, u la ong ba katei ka jingleh da kitei ki bar jylla bad kiba la pyndonkam da ka Tiket leit Silchar bad hiar ha katei ka jaka, ka long tang ban lait na ka jingshah bat ha Infiltration kaba don ha Byrnihat.
Shuh shuh, u la iathuh ruh ba katkum ka jingiathuh da kitei ki bar jylla, la ong ba don ki briew kiba phah hiar ia ki ha katei ka jaka, na ka bynta ban phah trei ha ki bynta jong katei ka thain, hynrei haba ki dkhot ka seng ki la bat ia kitei ki bar jylla, kitei ki nongphah wan, kim shym la nud ban mih shakhmat na ka bynta ban iakren.
Ka seng kan ym shong klikti, hynrei kan iai peit pyrman halor ka jingioh wan rung beain ki briew nabar, khamtam eh ia kito kiba shu rung tuh ne khlem ki kot ki sla kiba biang, u la bynrap.
Shillong: Na ki 104 ngut kiba ioh pang thymmai, ki don 61 ngut na East Khasi Hills bad kitei ki kynthup ia 46 ngut ki high risk contact bad na kitei ki don 7ngut kiba ioh pang thymmai ha Jail Road Cluster, sa saw ngut na Rynjah Cluster bad 2ngut na Golflink Cluster.
Ha Ribhoi District ki don 7ngut ki high risk contact bad uwei uba wan phai na shabar.
MEGHALAYA COVID 19 DAILY UPDATEDATED: 18th October 2020, 2PM.NEW CASES: 104EKH: 61High Risk- 46Jail Road Cluster- 07Rynjah Cluster- 04Golflink Clister- 02Madanryting Cluster -01Mawprem Cluster- 01EGH: 18High Risk- 18Health Worker- 01Police Personnel- 01WGH: 13High Risk- 08Returnee- 01Screening Purpose- 04RBD: 08High Risk- 07Returnee- 01SWGH: 02Mahendraganj Cluster- 02EJH: 01High Risk- 01NGH: 01High Risk- 01.
Shillong: Kiba ioh pang corona thymmai mynta ka sngi, ki long 104.
Na kitei ki kynthup ia 61 ngut na East Khasi Hills, 18 ngut ha East Garo hills, 13 ngut na West Garo Hills, 8 ngut na Ribhoi District.
Kiba la jem na ka jingpang, ki long 248 ngut mynta ka sngi bad kitei ki kynthup ia 191 ngut na East Khasi Hills, ha kaba kitei ki long 187 ngut ki riew paidbah.
Ha Ribhoi District, kiba la jem ki long 18 ngut, ha South West Garo Hills, ki long 13 ngut bad na kitei ki riew paidbah, ki long 12 ngut.
Kiba dang don ia katei ka jingpang khlam haduh mynta, ki long 2,151 ngut bad kitei ki kynthup ia 1,424 ngut ha East Khasi Hills bad 1,395 ngut ki riew paidbah.
Ha Ribhoi ki don 266ngut bad na kitei ki kynthup ia 216 ngut ki riew paidbah.
Ha West Jaintia Hills 79 ngut, ha East Jaintia Hills 17 ngut, ha West Khasi Hills 49 ngut bad ha South West Khasi Hills 15 ngut.
Baroh kiba la jem na ka jingpang, ki long 6,282 ngut bad kiba iap ki long 75 ngut baroh.
Ka la mih ka jing ia shoh ia dat ha khappud jong ka Mizoram bad ka Assam bad katei ka dei ka jing ia shoh jong ki riew paidbah, kiba don ha kitei ki khappud jong ki ar jylla, kaba la jia hynnin ka sngi, ha Vairengte, jong ka Mizoram bad ka Lailapur jong ka Assam, kiba don ha ki khappud jong kitei ki ar tylli ki Jylla.
Ka Vairengte, ka hap ha Kolasib District jong ka Mizoram, kaba pyn iasoh ruh ia ka Assam, lyngba ka  National Highway 306.
U H Lalthlangliana, Deputy Commissioner, ka Kolasib, u iathuh ba ki nongshong shnong ka Vairengte, ki la leit tur sha ki jaka ba ki ialum ki riew paidbah na Assam, kiba rah da ki wati bad ki dieng bad hangta, ka la don ka jing ia lum maw mar kylliang.
Hangta ki nongshong shnong ka Vairengte, ki la thang ingkhong ia 20 tylli ki iing trep kiba shah ha ka jaka ba don jing ia kynad, ba la thaw da ki nongshong shnong ka  Lailapur.
La iathuh ba ki la don bun ngut kiba mynsw, ha kaba ki don saw ngut na Mizoram, kiba la mynsaw ha katei ka jingjia bad uwei na kitei, u dei uba shah ot na ryndang, uba shah sumar ha  Kolasib district hospital bad u dei uba shitom jur.
U MLA jong ka Mizoram, uba dei na ka liang synshar, ka  Mizo National Front (MNF), U Lalrintluanga Sailo, ula leit jngoh mar mar ia katei ka jaka bad u iathuh ba ka Mizoram, ka iada ia la u jong u pud u sam bad ka iada ruh na ka jing buhai shnong ki khar Bangladesh, kiba don ha kitei ki khappud bad u iathuh ba 80 percent na kitei kiba shong ha khappud jong ka Assam – Mizoram, ki dei ki poiei kiba na Bangladesh.
La iathuh ba halor katei ka jingjia, ki don mynta 11ngut ki MLA, kiba la mareh mar mar sha katei ka jaka ban peit hi, ia ka jinglong jingman jong ka thain  Vairengte hi baroh kawei.
Na ka bynta kito ki nongpule kotkhubor ki bym smat lane ki bym pat shang kylleng kylleng ban iohi, ban tip bad ban mad ia ka jinglong jingman jong ki briew bad jingitynnat ka mariang ha ki shnong ki thaw jong ka Ri Khasi, Jaintia bad Garo, sngewdei ban ai jingmut ia phi ban leit sha ki shnong jong ka thain War Jaintia, War Hima Khyrim, War Hima Sohra, War Hima Mawsynram, War Hima Maharam, War Hima Langrin bad ka thain Nongtrai jong ka Hima Langrin bad ka thain Nongtrai jong ka Hima Nongstoin, ha ka por Synrai.
Ki shnong jong ka thain Mawrok ha Hima Rambrai ruh ki long ki jaka kiba bitdor bad kiba itynnat bha ban leitjngoh kai, bam lyer bad ban tip ia ki jinglong jingman jong ki briew.
Ha kaba iadei bad kane ka bynta, une u Nongthoh u khubor u la leit jurip ia ka shnong Mawpon ha ka 16 tarik u Risaw, 2020.
Kane ka shnong ka don kumba 15 km shathie na Nongstoin bad ka hap hapoh ka Hima Nongstoin Syiemship, West Khasi Hills District.
Lada leit sha kane ka shnong (Mawpon) na Nongstoin hab ban leit da ka Kali Bolero Pick-up na Nongstoin sha Nongpyndeng, sha lad Nongsba, sha Risiang, kam ia ka Wah Umiang sha kadiang ban poi ha Nongmynraw, nangta sa poi ha Mawpon.
Ki pud sawdong jong Kane ka shnong jong kane ka shnong ki long; Shatei iakhap bad ka shnong Nongmynraw, shathie iakhap bad ka wah Kynshi, Mihngi iakhap bad ka wah Kynshi bad ka shnong Sangriang, Sepngi iakhap bad ka shnong Maweitksar.
Ki shnong kiba iajan bad ka shnong Mawpon ki dei ka Maweitksar, Mawlangriang, Nongmynraw, Nongriangpoit, Nongthymmai, Mawpharduh, Mawkynjoin bad Sangriang.
Kane ka shnong Mawpon, kaba la kynjoh 100 snem, ka don 70 tylli ki tnum iing bad ki khlieh briew ki don240 ngut ki shynrang bad 280 ngut ki kynthei, baroh ki don 520 ngut.
Ha shnong ki don ar tylli ki Balangj (niam), ka Balang Presbyterian 29 tnum iing bad ka Balang Katholik 41 tnum iing.
Ki skul ki don ar tylli, ka L.P deficit bad ka SSA U.P, ha baroh ar ki don 59 ngut ki khynnah skul bad ki nonghikai ki don 6 ngut.
Kiba la pass B.A ki don 2 ngut bad kiba la pyndep ia ka Matrik ki don 35 ngut.
La seng ia kane ka shnong da ki lai kynthei, ka Niawni Puwein, ka Riwir Puwein bad ka Laipyrdi Puwein kiba la kam ia ka khyndew bah ba la khot ka Khyndew Puwein.
Hadien la wan mih pateng sa ka Niewshong Marshra, ka Pahshong Puwein, ka Liarksan Sohphoh, ka Monpah Puwein, ka Laipyrdi Puwein bad ka pharmuit Marshra bad hadien shuh shuh la wan hiar pateng sa ka Perimai Puwein, ka Helina Puwein bad ka Iawni Puwein, kiba dang im haduh mynta mynne, lait non ka Niawni Puwein kaba la khlad noh ha ka snem 2011.
Lait noh tang 2 tnum iing kiba kamai ha ki kam khaii bad trei sorkar, kiwei ki 68 tnum iing ki dei ki BPL lane kiba duk bad kyrduh bha.
Ka kam jong kiba bun ki long iing ka dei ka kam rep.
Ki rep riewhadem, Phanmungor, Phankaro, Phandieng, Shriew, Sying, Sohngang, Sohkhia, Pathaw, Nei, bun jait ki Sohmynken, Tyrso, Sohjew, Sohniamtra, Sohpriam, Sohiong, Kait, Sohkynphor bad kiwei, tangba ki jait soh kim da man bha ba bam khniang bad iaptram ki diengsoh.
La kham bun tylli ki snem ki mar rep kim da long namar ba la ktah ka mangriang bad mynta ka snem lei lei ba jur u slap ki jingkheit ki la julor palat.
Nalor ba rep ia ki mar rep, ki don kumba, 5 ngut ki nongri masi, khyndiat ruh kiba ri blang, Jan baroh ki ri syiar khasi mar mar 9-12 tylli shi tnum iing ban bamdoh bad ban die, ki don kumba 4 ngut kiba nang ban ai kynbat puh bsein, dait ksew, dait miaw bad kiwei ki mrad lane lada don ka proi, mynsaw, kem prum, ur bad khein shyieng, don 2 ngut ki nongpynkha khun, don ruh 3 ngut kiba tbit ban thain khoh, star, kriah, shang, ruh, shylliah thri ban shoh kba, thain knub, prah, mula, shylliah siej, shylliah tyra, shylliah thiar kiba bad kiwei kiwei, suh jain tang 1, shnong dukan ha Nongstoin kumba 10 ngut bad ki nongkhwai dohkha ha Wah Kynshi kiba ioh dohkha shibun ban bam bad ban die ha iew Nongstoin.
Ki riew rangbah jong ka shnong ki la iathuh ha une u nongthoh khubor ba ha ki khlaw ba kham pajih na shnong, kynthup ha ki khlaw ha ranab bad ki riat jong ka Wahkynshi, ki dang don ki sniang khlaw, ki syiar khlaw, ki Niuhrei, ki Sim babun jait bad ha ki katto katne ki jaka dang don ki Khiat ruh.
Ki la iathuh ruh ba ha ka snem 2009 ka la don ka jingphuh syntiew ki siej bad la wan mih shibun ki khnai kiba bam ia ki syntiew siej bad ki la pynjot ruh ia ki jingthung jingtep ba la wanrah ia ka jingduh ka ba jur ha ki nongrep.
Haba kren halor ki jingiarap jong ka sorkar ki rangbah bad ki longkmie jong ka shnong ki la iathuh ba ka don kawei ka Anganwadi bad ka Anganwadi Helper kiba iarap ia ki khynnah ha shnong ban pynkmen bad pynsngewthuh katba lah halor bun kiei kiei bad ban sam ia jingbam tei met.
Halor ka koit ka khiah jong ki khynnah bad ki kynthei ba dang armet bad dang aibuin ym don Asha ha shnong ban iakhmih lem.
Ki khynnah ba 6 bai haduh, 3 snem ki don 35 ngut bad kiba 3 snem haduh 6 snem ki don 45 ngut.
Lajar katta ruh ki don tengkhat ki ANM ki wan ban ai injek ha shnong, la iathuh ki rangbah bad ki longkmie.
Ki la iathuh ruh ba ka Sub-Centre ka don ha Mawkadiang kaba jngai kumba 15 km da ka kjat na shnong bad kumba 18 km da ka kjat sha Civil Hospital kaba ha Mawiaban.
Haba phai biang sha ka jingkner ne khlem kner ka sorkar, ki la iathuh ba ka PWD kam pat ai surok ia ki, ka PHE ruh kam pat leh ei ei ia ka shnong, ka Agriculture, Horticulture, Soil bad Water Conservation, Water Resources, Forest, Veterinary, Sericulture, Fishery bad kiwei kiwei ki tnat sorkar kim pat pynjaw ei ei ia ka shnong.
Tang ka Education, Social Welfare, ka ICDS bad ka C& RD ki la kham kner da ki skhim bapher bapher.
Kaba sngew sangsot ia ki nongshongshnong hangne ka long ba shiteng na ki, kim don khyndew lajong hynrei ki dei ki Nongshongsap lane ki nongshongthap.
Kine ki dei na ka kur Marshra, Marshillong, Iawlar bad Sohphoh.
Tang ka kur Puwein kaba long ka trai khyndew ha Mawpon.
Kaba sngewsih jur ka long ba hapoh kane ka Kur, ka don hapdeng ka Mokutduma ba iaknieh ia ka jinglongtrai halor kane ka khyndew kur.
Ki nongshongshnong ki la iathuh ba kane ka la sdang naduh 1992- 1993 bad ka dang bteng haduh mynta , kaba la wanrah ia ka jingiakynat ka ba jur ha shnong ha thaw bad ka la ktah ruh wat ia ka jingpalei mynsiem jong kiwei ki kur.
Ki jingeh kiba ka shnong Mawpon ka dang iakynduh haduh mynta ki long halor ka kam Sordar lane ka kam Rangbahshnong.
La kynnoh ba u Sordar shnong u na mynta um kit satia ia ka khia ka shon jong ka shnong bad bun ki jingmyntoi kiba ka shnong ka dei ban ioh, ka la duh non bad bun ki kam shnong ki la pulom noh namar um ju don ha shnong hynrei u sah lynter ha Nongstoin ba u hab ban korbar ia ka business lajong.
Bun bah ki kam kiba iadei bad ki bor sorkar ha ki kam pynroi pynsan jong ka shnong, ka shnong la shu duh ei.
Bun ki briew jong ka shnong ki la ofng ba ka la bha shibun ia u ban resign non na ka kam ban ym long ka diengpyngkiang ia ki kam shnong.
Ki jingeh kiba kham kongsan jong ka shnong ki long ka jingbym don surok PWD.Mynta ka don tang ka surok jong ki trok four-wheel ba kit dieng supply bad rnga ha ki snem kiba mynshuwa.
Mynta tang ki Bolero Pick-up (four-wheel) kiba lah ban poi sha shnong lyngba Kane ka surok khlaw, kata ruh ba la iarap da ka skhim 100 sngi (NERGS) hangne hangtai.
Ka skhim umbam uhdih na ka PHE ruh kam don satia ha shnong katta ruh la 48 snem naduh ba ioh jylla lajong.
Ia mynta ki nongshongshnong ki ioh um na ki katto katne ki wahduid kiba tyrkhong noh ha ki bnai tlang.
Don ruh ki tnum iing kiba shu ioh um madei mata na ki tyllong um na ki lawbniap kiba pajih bha.
Ha ki bnai slap pat (April – September) ka shnong ka ioh umslap.
Sa kawei pat ka jingeh ha shnong ka dei ka ding ilektrik.
Ki Post ilektrik ki la don, ki sainar ki la dep teh pynpur ka Transformer ruh la dep pyndait hynrei ka ding ilektrik kam don namar la sniew ka Mashin (Transformer).
Ki paidbah jong ka shnong ki kyntu ia ka MeECL ban wan ai noh ia ka ding ilektrik ban lait na ka jingshong dum.
Na ka liang jong ka koit ka khiah ruh ki paidbah nongshong ki la ud bha namar kim don ki lad jingiarap kiba jan ban ioh ia ka jingkoit jingkhiah.
Kumta ki kyrpad jur ia ki bor sorkar ban buh noh ia ka PHC ha Risiang lane ha thain ba kham jan ban ioh jingmyntoi lem kiba ha ka thain Nongtrai.
Ki jingpang kiba kynrei ha shnong jong ki dei ka Flu, prie-pynhiar, Suhot, Malaria, ka bampong ha ki khyndiat ngut.
La iathuh ruh ba bun ba bun ba la khakhun ha hospital.
Na ka liang ki nongmihkhmat ki MP, MLA, MDC, ki rangbah bad longkmie ki la iathuh ba baroh ki MP Kim shym la iarap skhim ei ei ruh.
U MLA u la iarap 5 kg u khaw shi iing bad u MDC 2 kg.
Ha ka jingai rashon la ai khaw AAY tang shi iing, khaw PHH 42 iing bad u khaw non-NFSA 29 iing.
Ka shnong ka khlem ioh ei ei shuh lait noh tang u khaw.
Ki la kynnoh ruh ba wat ha ka jingai khaw ruh ki nongmihkhmat ki leh politics.
Ki la iathuh ruh ba u MLA ba mynta um pat wanjngoh ia ka shnong jong ki wat hadien 3 snem ruh.
Ha ka liang ki Mobile service pat kane ka shnong Mawpon ka ioh network na ka Jio Tower ha Mawlangriang bad ha Sangriang bad nangta na ka Cell One Tower ha Mawnar, Nongpyndeng bad Umdohlun.
Ki kur kiba don ha kane ka shnong ki dei ka Puwein, Marshra, Iawlar, Sohphoh bad ka Marshillong.
Kane ka shnong ka long kawei na ki shnong Nongtrai ( a geographical area having a moderate type of climate and semi green vegetation).
Ka long kawei na ki shnong Nongtrai kaba itynnat bha ha ka mariang.
Ka shnong ka don hajan tmier jong ka riatbah kaba noh sha Wah Kynshi ha kaba la mut ban den ia ka Kynshi Stage-I Hydel Project jong ka kompeni Athena bad kaba khlem seisoh ei ei.
Ka area naduh shnong shaduh phang sepngi bad shaduh phang shatei ka long ka pyntha phlang ba ka pynitynnat shuh sbuh da ka jingdon ki wahduid kiba don dohthli bad shalynnai bad hateng hateng ki lawlynnong bad ki lawbniap.
Namar ba ka long padun kum ka jin kulai bad kaba kynjang, nangne lah ban iohi ia bun ki bynta jong ka Ri Lyngngam, ki syntai lum jong ka South West Khasi Hills kum u Kohtyllaw, u Kubuit, Kubah, u Niangram, syntai lum Wahkaji-Umjarain, u Kyllailyngsngun bad u syntai lum Ngundilang.
Lah ruh ban iohi ia u lum Mawthadraishan bad bun ki bynta jong ka West Khasi Hills.
Oh ka dei ka jaka kaba paka tam ban wangkai ki nongshang pyrthei (a perfect tourist spot) lane ka jaka ba shnong ki blei.
Shillong: Ki nongialam jong ki saw seng bhalang, ba kynthup ia U bah L Marngar, na ka KSU, Bah W Rani, na ka FKJGP, Bah BP Thangkhiew na ka RBYF bad U bah SK Blah, na ka HNYF, ki la pynpaw ia ka jingsngew khia jongki, halor ka jingleit ujor jong ki lai ngut kiba kyrteng U  Prantush Sarkar, Mridul Das bad U Vinayak Roy, sha U Lat ka Jylla, ha ka 15tarik mynta u bnai, ha kaba ki la pyni ba ka Meghalaya, ka dei ka jylla, kaba iaid ha ka jingsngew pher jaitbynriew.
Kitei ki la  ujor ba ki Hindu ha Meghalaya, kim ioh EPIC, EPIC, PAN card, Birth certificate bad kiwei de ki kot ki sla, kiba pyni ia ka jinglong nong India jong ki.
Kitei ki sengbhalang, ki ong ba katei ka jing ujor, ka pyni, ba ka don ka jingsngew niam ha ka Jylla bad ka bym don jingshisha satia, ha kaba ki don bun bah, kiba ioh ia ka  EPIC, Birth certificate, Ration card bad ba ki sengbhalang, kim donkti eiei satia halor katei ka kam, lada jia ba kito kiba wan ki pyni ialade ba ki don ki nong India.
La ong shuh shuh ba kitei ki lai ngut, ki dei kiba trei mawshun ha Ichamati bad ki dei ruh kiba im ha ka kam benami bad kitei ki la khanglad ia ka kamai kajih jong ka jylla bad kim shym la bud kyndon satia ia ka jingai laisen bar jylla bad mynta ki kynnoh ia ki sengbhalang, ba ki pyn iapher jaitbynriew.
Kitei ki shitniam Hindu, ki pynbudnam ruh ba ki jingtrei kam ha ka jylla, ki dei kiba pyniaid ha ka jingsngew niam khristan bad ban khanglad ia kito kiba dei na ka niam Hindu bad ki kynnoh ruh ba wat ki pulit, ki don bynta, ha kaba khanglad ha ka jingsngew niam bad la dawa ba ki pulit, ki de ban shim khia bad leh tyngeh ia kitei ki briew.
Kitei ki kynnoh ruh ba wat ki kashari ha Meghalaya, ki don bynta lem ha kaba pyn kylla niam ia ki briew, da ka jingdon bynta lang bad ki District Council bad ki pulit bad ki kashari, ki dei ban shim khia ia kum kitei ki jing kynnoh, la ong shuh shuh, da kitei ki sengbhalang.
Kitei ki sengbhalang, ki kren shai ba ka thong jongki, ka long ban pynneh ia ka jinglong kyrpang ki trai jylla, ban iada ia la ki jong ki hok bad ia la ka jinglong kyrpang bad ba kim shym la niew tang satia, halor ka jing iapher niam, ong shuh ki sengbhalang.
Kumta la dawa ba ka sorkar Jylla, ki District Council, ki dei ban leh tyngeh ia kitei ki briew, ha shwa ba kiei kiei kin iaid shaba palat pud.
U bah Spiton Kharakor, u dei uwei na ki nongthoh uba don ia u khulom, uba nep bad u dei ruh u nongthoh artikel, uba rim duh bad uba iai neh ha kane ka kam thoh, la 52 snem eiei.
Ha ka jing iakren bad U Rupang, U bah Spiton, u iathuh ba ula sdang ban thoh naduh u snem 1968, ha kaba ula ju long tang kum u nongthoh shithi sha U Editor, ha ka kotkhubor Ka Pyrta U Riewlum, kaba dei ka kotkhubor, kaba iaid iew bha ha kitei ki por.
Hadien kata, u iai bteng bad ula thoh ia kumba 600, 700 tylli ki artikel haduh ha kine ki sngi.
Haba la kylli, ba balei u shait thoh bha ia ki jingthoh tang ha ki kotkhubor Khasi, utei u rangbah, u ong ba u kwah ban thoh da ka Khasi, khamtam, ia ki kam iing jong ka jaitbynriew.
Namar ba utei u rangbah, u shait thoh bha ruh ia u pud u sam hapdeng ka Assam bad ka Meghalaya, kumta utei u rangbah, ula kynthoh, ha ka jing iakren, da kaba ong “Ki nong synshar Meghalaya, naduh ba ioh hill state kim shym phikir ia u pud u sam" bad hangta, u ai nuksa da kaba ong “Ha ka jaka jongngi hapoh Killing, kam jngai satia na Khanapara bad ka Assam ka wan tur ka wan shwa lyngba ka Assam State Electricity Board bad ka thaw ia ki electric post hapoh Meghalaya, hynrei ka Meghalaya, kam shym la leh eiei".
La pyn kynmaw biang U Bah Spiton, ba ha u snem 1976, ha ka por jong ka jing ialang jong ka seng Congress ha Guwahati, ka Assam, ka la thaw ia ar tylli ki iing sem pyngngad jong ka Indira Gandhi, kiba la tip, kum ka Indira Guest House No.1 and No.2.
Kitei ki iing, ki dei kiba ieng halor ka khyndew ka shyiap jong ka hima Mylliem bad hadien kata, katei ka jaka, ka iai neh bad ka Assam, ha kaba mynta kitei ki iing, ki dei ki jaka sah jong u myntri rangbah ka Assam.
U bah Spiton, ula kren biang, da kaba ong ba ka jing ia kajia pud, kam don satia hapdeng ka sorkar Assam bad ka Meghalaya, namar ba kam don hi ruh ka jing ialeh mukotduma ha Supreme Court, ha kaba ka Assam ruh kam ai ju ai mukotduma bad ka Meghalaya ruh kajuh hi.
Utei u rangbah, u pynkynmaw ba ha u snem 1968, ka Beltola bad ka Basistha, ki hap hapoh ka Hima Mylliem, ha kaba ha u snem 1960, u myntri Lebanon Kharkongngor, u ju leit lum khajna na Beltola, ha kaba kiba don ha katei ka jaka, ki ju siew ia ka khajna sha ka Hima Mylliem.
[sngewbha ban peit ruh ia ka youtube jong u rupang].
“Bad ka jingim bymjukut ka long ban ithuh ia me, u Blei…bad kaba ithuh ia u Jisu Khrist, ia uba me la phah.
"Lehse ki nongsngap bad nongpule ki lah ban lyngngoh ia u dak jingkylli uba don ha ba kut ki kyntien “Ka Jingim bymjukut".
Hato u nongkren u artatien mo ia ka jingim bymjukut? Em kam dei kumta, pynban u dak jingkylli u pynpaw ia ka jingiaksaid kaba jur ban sngewthuh ia ka jingjylliew jong kane ka sobjek bad kumno ban pynmynta ia ka jingim bymjukut.
Ha ka jingngeit bad jinghikai Khristan, wat ha ka niam tynrai ki khun ki ksiew ki hynniewtrep ruh, la bynta ia ka jingim ha ki ar bynta, kawei ka jingim ha pneh pyrthei bad kawei pat ka jingim sha lyndet ka pyrthei ne ha bneng ne ha dwar u Blei.
Ki paidbah salonsar ki sngewthuh ba ka jingim bymjukut ka dei kata ba u ne ka briew ki leit ban shongneh bad shongthait junom ha bneng ne ha dwar u Blei hadien ba ki la iehnoh ia ka jingim ha pyrthei.
Lada shu shim beit ia ka jingmut ki kyntien, ka jingim bymjukut ka thew ia ka jingim ka bym mad shuh ia ka jingiap.
Niuma, ka jingim bymjukut kam dei ka sain pyrkhat tynrai jong ki Jiw bad ki Jiw kim ngeit ha ka jingim bymjukut.
Ki riewstad Baibl ki batai ba ka khanatang shaphang ka jingkhie im biang ki shyieng kiba tyrkhong ha ka kitab U Ezekiel kam thew ia ka jingim bymjukut, hynrei kane ka shat phalang ia ka jinglaitluid ki khun Israel na Babilon.
Ka jinghikai shaphang ka jingim bymjukut ka ioh ban bsut ha ka jingim jong ki Jiw hadien ba ki la laitluid na Babilon.
Ka jingngeit ha ka jingim bymjukut hapdeng ki Jiw ka kha bad san na ka jingiatyngkhuh jong ki bad kiwei pat ki jaidbynriew bad khamtam eh bad ki nongpersia.
Katkum ki riewstad, ka kitab u Daniel 12:1-2 ka dei ka jingthoh kaba nyngkong eh ha ka Baibl shaphang ka jingim bymjukut bad kane ka kitab ka iathuh shaphang ka jingshah pynshitom bein ki Jiw ha u Syiem Antiochos IV uba la pynbor ia ki ban iehnoh ia ka niam tynrai jong ki bad kito ki bym pdiang ki shah pynshitom bad shah pyniap.
Ha kane ka jingpynbor bad jingpynshitom ki don ki Jiw kiba laitim bad kumta ia kane ka jingjia la thoh bad pynwandur ha ka kitab u Daniel kum ka jingiada u Blei bad ka jingmihpat.
Ha ka kitab Jingstad U Solomon 2:23 la iathuh ba u Blei uba la thaw ia u khun bynriew ha ka dur ka jong U hi, U don ruh ka jingthmu ba u khun bynriew un im junom bad un ym iap.
Ki nongthoh komentari pat ki artatien la kane kan dei ka sain pyrkhat tynrai ki Jiw.
Ki riewstad Baibl ki batai shuh shuh ba ki Jiw ki ngeit ba ka Bneng ka dei ka jaka shong jong U Blei bad ki briew kim lah ban leit shata wat ynda ki la khlad na ka pyrthei, pynban ki leit sha ka jaka ba ki khot ka Shoel ha ka ktien hebru bad ka shoel kam dei ka jaka shongneh kaba junom.
Hoid ki don ki jingthoh shaphang ka jingim hadien ka jingiap ha ka Baibl bad ha kiwei de ki jingthoh, hynrei kane kam dei ka sobjek ba ki Jiw ki pynleit jingmut haduh katta katta.
U Josephus u nongthoh histori ba hyndai tam u pynpaw ia ka jingiapher jingmut hapdeng ki sadusi bad ki pharisi halor kane ka sobjek.
Katkum u Josephus, ki sadusi kim ngeit ha ka jingim bymjukut , kim ngeit ha ka jingim hadien ka jingiap bad kim ngeit ruh ba u Blei un ai nong ne pynrem iano iano ha kata ka jingim bymjukut.
Katba ki pharisi pat ki ngeit ba ka mynsiem ka iai im junom, bad u Blei u ai ka nong ha u ba hok bad u pynrem ia u bymman ha kata ka jingim bymjukut.
Kawei na ki jinghikai shong tynrai jong ka Balang Khristan ka dei ka Jingim Bymjukut bad man la ka por ngi phla ia kane, “…nga ngeit ha ka jingmihpat bad jingim bymjukut".
Hapdeng ki khristan ka Bneng, kaba u ne ka briew kin shong neh junom, ka dei ka jaka kaba dap da ka jingsuk bad jingkmen.
Ki don ruh ki jingrwai ba ki nongthaw jingrwai ki pynwandur ia ka Bneng da ki rong ki rup.
Kum ka nuksa, ki kyntien jingrwai kiba pynpaw ba ha bneng “ia ka lynti iaid la siang da ka ksiar nylla".
Hato ka jingim bymjukut ka thew tang ia kata ka jingim ka ban sa wan ynda u ne ka briew ki la leit nangne na pyrthei? Hato ngim lah mo ban mad bad iohi ia ka jingim bymjukut naduh mynta? Lane naduh ka jingim hangne ha pyrthei?Ka jingim bymjukut ka dei ka jingngeit kaba iasnoh bad ka jingim, ka jingshah shitom, ka jingiap bad jingmihpat u Jisu Khrist.
Ka thong jong u Blei lyngba u Jisu Khrist ha ka pyrthei ka long ban ai ha ki khun bynriew ia ka jingim bymjukut.
Ki nongthoh komentari ki kren shai ba ka jingim bymjukut ka dei ka jong u briew bad ka sdang naduh kane ka sla pyrthei.
Ka khubor ba bha ba u Jisu u ialap ka kynthup ia ka jingim bymjukut.
Hynrei ka juk ne ka por ba u Jisu u im bad treikam ka dei ka juk kaba ki briew ki kham pynleit jingmut bad khein kor ia ka jingim ha pyrthei lane kumno ban im bad kumno ban ia imlang ne ban iadei para briew bad ruh bad u Blei.
Kane ka juk ka la saindur ia u Jisu, ia ki jinghikai bad jingialap jong U bad ruh ka la saindur ia ki briew kiba iashem bad U.Ym lah ban len ba u Jisu u kren shaphang ka jingim bymjukut, ka hima u Blei bad ki hima ki Bneng.
Don ki por ba kine ki paw ba ki iasnoh kawei ha kawei pat, hynrei don pat ki por ba i kumba ki kit la ka jong ka jingmut.
Ar hajar snem mynshuwa u Jisu u la wan sha ka pyrthei ban pynjia long ia ka Hima u Blei ne ka Hima ki bneng hangne ha khyndew bad ha ka Gospel u Ioanis 10:10, u Jisu u la ong “… nga nga la wan ba phin ioh ia ka jingim bad ioh kyrhai ruh ia ka".
Ki nongthoh komentari ki batai ba ka kyntien jingim ba dap kyrhai ha ka ktien tynrai Grik ka mut “ka jingim ka ba khiah krat, ka jingim ba tngen ba palei, ka jingim ha kaba ka rep ka riang ka bha, u slap u hap dei por bad ki saw aiom ki bud ryngkhi khlem thut bad ka kamai kajih bad ka ioh ka kot ki briew ka biang na dong shadong.
" Ka jingim ka pura khlem tam khlem duna.
Balei ba ka jingim u Jisu ka iasnoh bad ka jingim bymjukut? Ki kam ba u Jisu u leh ki dei ki kam ba radbah, kiba ai jingkyrmen bad jinglaitluid.
U Jisu u wanlam ia ka hima u Blei sha ka pyrthei.
Ha kiwei pat ki kyntien lah ban ong ba u Blei bad ka bneng ki hiar khyndew ha ka longrynnieng u Jisu ban ai jingkyrmen ia ki briew.
Ka jingngeit ha ki kam u Jisu ka dei ka jingim bymjukut bad ka jingim bymjukut ka sdang naduh nangne na sla pyrthei.
Ka jingkren shaphang ka jingim bymjukut ha ka Gospel u Ioanis 17:1-11 kam dei ka jingkren shaphang aiu kan jia ia ngi hadien ba la iap.
Hynrei ka jingim bymjukut ka mut ka jingtip ia u Blei bad ka jingiadei bad U.Ka jingtip ia u Blei ka dei ka jingiashim bynta lang bad u Blei ha kaba pynjia long ia ka Hima u Blei hangne ha pyrthei.
Ka hima jong ka hok bad ka jingshisha- ka hima jong ka jingieid- ka hima jong ka jingiaburom kylliang bad jingiabhah -ia bynta lang ia ka spah bad jingkyrkhu ba u Blei u la theh.
Ka jingtip ia u Blei ka dei ka jingim bymjukut bad ka jingim bymjukut kam mut tang ka jingim hadien ka jingiap.
Ka jingtip ia u Blei kam dei ruh kata ka jingtip kum ba tip ki riewstad.
Hynrei ka dei ka jingshemphang bad jingiadei bad u Blei kaba man la ka sngi.
Ka jingim bymjukut kam thew tang ia kaei ka ban sa jia ia u ne ka briew hadien ba ki la iap, kam dei ruh ka jingkylli mano ban ioh rung sha bneng bad mano ba shah kyntait.
Hynrei ka jingim bymjukut ka dei kata ka jingshem mynsiem, ka jingshemphang, ka jingtip bad ka jingiadei bad u Blei man la ka khyllipmat, bad man la ka por ba ngi jam ha ka jingim bad sha ba palat ka jingim.
Kane ka dei ka jingim bymjukut bad ka dei ka bneng.
Kam dei ka kam jong u Blei ban kyntait ia ki briew sharud na U.U Blei u dap da ka jingieid, u kdup bad kynthup ia baroh ha ka sem jong u.
U Blei u kwah ia ngi ba ngin ithuh bad tip ia u bad kumta u la wan khnang sha ka pyrthei ba ngin ioh ka jingiadei bad U bad ruh bad ki para briew lem bad ki para jingthaw.
U Blei un ithuh ia ngi bad ma ngi ngin ithuh ia u.
Ban ithuh, ban tip bad shemphang ia u Blei ka mut ba dei ban ioh ia ka jingpynkylla na u Blei hi.
Ban ithuh ia u Blei ka mut ban ieid bad burom ia u para marjan, ban iatiplem bad sngewlem para marjan bad para shnong.
Khatduh eh, nga la sot bad pynwan sha ka ktein khasi na ka jingthoh jong ka Rev Elizabeth Rawlings bad kata ka long “ Moments of Eternity" lane ki Khyllipmat Jong Ka Jingim Bymjukut.
“Ki don ki khyllipmat ba ngi mad ia ka jingim bymjukut hangne ha pyrthei.
Ki khyllipmat ba ngi dap bad shlei da ka jingieid bad ngim sngewkwah shuh ba kata ka por kan kut.
Ngi kwah ba kan neh sah bad ngi.
Ki khyllipmat kiba ngi iohi ia ka jingithiang bad jingitynnat jong ka jingthaw jingpynlong bad ka mariang, bad ba ngi iam lung mynisem.
Ki khyllipmat ba ngi lah ban map bad iamap mar kylliang, bad katno tam ban map ia kiba ngim shym la lah ban map.
Ki khyllipmat ba ngi iehnoh ia ki kam ki jam ne ki jingpyrkhat tang ia ka malade bad ia ki jingbukam jong ngi.
Bad ngi kner ia ki kti ban iarap bad kyrshan ia kiwei kiba donkam eh ia ka jingiarap.
Ki khyllipmat kiba ngi mad ia ka bneng bad jingim bymjukut.
Ki khyllipmat ba ngi ithuh bad tip ia u Blei.
Ki khyllipmat ba ka jingieid ka shlei.
Ki khyllipmat ba ka hok, ka bishar hok bad jingshisha ki tuid kum ka wah khlem sangeh.
Ai ba ngin tip bad mad ia u Blei.
Ai ba ngin mad ia ki khyllipmat ka jingim bymjukut ha ka jingim ba man la ka sngi".
Amen.
Khlem poi pyrkhat kyndit kynsanJingsngewsih sha pyrthei ka wan;Jingiam briew kaba sngew shyrkheiKa jia haki ri ka pyrthei.
Nangiaid ki por nangiaid ki sngi;Kala wan jia ha ri jongngiN’duh ba nga dangrit h’duh myntaKum kane keiñ ym pat ju jia.
Jingpang kynsha bad ba phyllaBun ki mynsiem kila shah ktahNgam lah khlem da jaw ki ummat,Jingkthang jong ki h’ba nga pyrkhat.
Lada long ka mon jong MeKynrad Sha Me ngi wan ud ngi kyrpad;Jingkhiah na Me ngin shem ia kaU Nongpyllait, U Nongiada.
Shillong: Na ki 101 ngut kiba ioh pang corona thymmai ha ka Jylla, ki kynthup ia 56 ngut ki high risk na East Khasi Hills.
Ka West Khasi hilla, ka don 30ngut kiba ioh pang thymmai bad kitei ki kynthup ia 29 ngut ki pulit bad uwei u high risk lane uba don jing iajan bad uba la ioh pang lypa.
Ka West Garo Hills, ka don 11 ngut kiba ioh pang bad kitei ki kynthup ia 8 ngut ki high risk, uwei uba wan phai na shabar bad nangta sa uwei u nongtrei ka tnat ka koit ka khiah bad uwei uba lap ha ka jaka leh screening.
Ka Ribhoi District, ka don ar ngut kiba ioh pang kiba la tip kum ki high risk contact lane kiba iajan bad kiba la don jingpang lypa.
Shillong: Katkum ka kyrwoh ba la wan na u Bernard N Marak, u State Vice President, jong ka BJP Meghalaya Pradesh la ong ba ka seng NPP kan ym lah ban ong ia ka Party BJP, ban ieh noh ia ka Meghalaya Democratic Alliance (MDA) namar ba ka MDA ka ieng namar ba ka don ka BJP.U la ong ruh ba ka MDA kam dei ka party tang jong ka NPP namar ba lathaw ia ka Meghalaya Democratic Alliance (MDA) ha ryngkat ka jingia synrop lang bad ka party BJP.Ka jingkren U Bernard, ka long ba ha ka 16 tarik u Risaw 2020, na ka liang jong u Symbud myntri Rangbah u la ong ia ka Party BJP ban mih noh na ka Sorkar MDA lada kam hun ban ia trei lang ha ka Sorkar bad u Bernard N Marak u la pynpaw ba ka long kaba sngewsih ba na ka liang u bah Prestone u khlem pyrkhat ba khlem ka party BJP, ia ka MDA yn ym lah ban thaw.
U la ong ruh ba ha ka Sorkar pdeng  ia ka  National Democratic Alliance (NDA) la pynlong da ka jingiasynrop lang bad ka party NPP.Ha  ka jylla,ka Party  NPP ka dei kaba  la jop bun ki seat ha ryngkat ka jingiasynrop lang ka Party BJP na kata ka daw ba la ai kyrteng ka Meghalaya Democratic Alliance (MDA) bad ha  Garo Hills ka Party  NPP ka dei kaba iasynrop bad ka Party  BJP ha GHADC ka ba ki la ai kyrteng ka Garo Hills Democratic Alliance (GHDA) kumta ka party NPP ka dei kaei khlem ka party BJP?Ka jingkynthoh jong u bah Prestone Tynsong ka ba la ong ia ka BJP ban ieh noh ia ka MDA, ka dei ka jingkynthoh kaba ym don jingkitkhlieh bad kane ka jingkynthoh jong ka jingphah ieh jong ka NPP ia ka BJP, ka dei ka buit ban pynphai ia ka phang bam sap jong ki nongïalam jong ka NPP.Ka NPP ka dei ka party kaba iasynrop  lang bad ka BJP ha ka MDA, ka  NPP kam dei trai   jong ka MDA  bad ka jingong jong ka NPP ia ka  BJP ban iehnoh ia ka MDA kalong kum ba shu kren biria, bad lada lada ka  NPP ka kwah ban donkti ha ka kam bamsap, ki dei ban rai ba ki kwah ban dang don ha ka MDA ne kin ieh noh namar ba na ka liang ka  BJP kan ym ia snoh kti lang ha ka jingdonkti ban ia tuh na u paidbah jong ka jylla.
Ki briew ki la thait ia ka jingjur jong ka jingbam sap ha ka jylla bad kim don jingshaniah shuh ha ka MDA, namar ba ka  NPP ka kyntait ban ia kren bad ka khlem ai lad ruh ban ia kren halor ka jingbam sap ha GHADC, halor ka jingjyllei ka jingkhaii beain ia u dewiong bad kiwei kiwei.
Ka jingleh jong ka party NPP ka long ba kam khein ia ka party BJP bad dei na kane ka daw ba ka seng BJP ka la shim ia ka rai ban pynpaw paidbah ia ka jingjyllei ka jingbamsap ha kane ka Sorkar synrop MDA.U Bernard, ula ong ruh ba khlem ka BJP, ka MDA kan ym lah ban ban neh, u bah Prestone u dei ban sngewthuh shai ia kane.
Ka BJP ka la thung ia u Conrad Sangma kum u Myntri Rangbah, wat la ha shuwa ka jingshah jied jong u kum u National President bad halor kane ka jingkren jong u bah Prestone ki donkam ban pynshai ba ka wan tang lyngba ka jingkren jong u Conrad ne ka dei ka ba kren tang da u bah Prestone marwei?U bah Prestone u la pheil ban sngewthuh ba ka  Democratic Alliance ka mut ka ka jingsynrop lang jong ka party BJP, te  ka dei kaei ka ta ka  NPP ka ban ong ia ka  BJP ba kan ieh noh ia ka NPP? Ka BJP ka kwah ia ka jingsynshar kaba bha  “Good Governance" bad ka la kdang ban shah ia ka jingjur jong ka jingbam sap  ha ka jylla.
La ong shuh ba lada ka  NPP ka kwah tang ban ioh ia ka jingiarap pisa na ka Sorkar pdeng bad la ong shuh ba ka  BJP kan rah ia kane ka bynta sha ki bor ba kham halor  bad sha ka CBI, lane kan leit ruh sha ka Court bad la ong ruh ba kin sa ujor ia ka ne ka case sha ka Lokayukta court ruh pyrshah ia ki nongïalam bad ia ki ophisar jong ka.
Ka NPP ka la shet kylla ia ka BJP naduh ba la thaw ia ka NPP u Conrad Sangma u jop bun bah na Tura seat, namar ka jingkyrshan ka BJP hynrei ka jingkyrmen ba un jop ka long tang 50%.
Ia u Conrad la iada da ka BJP ha ki jingkynnoh da ka liang pyrshah ha ka “Reservation policy" bad ka “Work permit for Bangladeshis".
Ia u Conrad la thung kum u Myntri rangbah ba un ialam ia ka MDA ban pynbiang ia ka jingsynshar ka ba khuid ia ki paidbah dei na kane ka daw ba ka BJP ka la kyrshan ia u.
Mynta ka NPP ka la klet ia ka tynrai ba la ai da ka BJP? Ai ba u Conrad Sangma un pynshai paidbah ba ka NPP kam donkam ia ka BJP bad yn sa shim khia ia kane ka phang sha ka Sorkar pdeng.
Shillong: Kiba ioh pang corona virus mynta ka sngi, ki long 101 ngut bad ka East Khasi Hills, ka don 56 ngut ki riew paidbah, kiba ioh pang thymmai.
Ka West Khasi Hills, ka kiew bha, da ka jingdon ki 30ngut ki riew paidbah, kiba ioh pang thymmai.
Ka West Garo Hills, ka don 11 ngut bad ka Ribhoi District, ka don arngut ki riew paidbah.
Kiba la jem na ka jingpang, ki long 298 ngut bad kitei ki kynthup ia 223 ngut na East Khasi hills, ha kaba ki riew paidbah, ki don 217 ngut kiba la jem na ka jingpang; nangta ka Ribhoi District, ka don 55 ngut bad ka West Garo Hills, ka don 18 ngut ki riew paidbah kiba la jem na ka jingpang.
Baroh kiba dang don ia ka jingpang, ki long 2,295 ngut bad kitei ki kynthup ia 1554 ngut ha East Khasi Hills, ha kaba na kitei ki kynthup  ia 1521 ngut ki riew paidbah.
Kiba la jem na ka jingpang, ki long 6,034 ngut bad nangta kiba iap, ki don 75 ngut.
Shillong:Mynhynnin ka sngi nyngkong ka 17 tarik Rymphang 2024, kaba dei ruh ka sngi long skul, la sakhi ba ka basa die kot ha Ïewduh ka la khapngiah da ki paidbah kiba wan ban thied kot.
Kane ka jingkhap ngiah kam dei ka sien kaba nyngkong hynrei manla u snem haba ladei ka por long skul ba ki khynnah skul kynthup ruh ki kmie ki kpa ki wan ban thied kot da kaba ïathyngngian para ma ki ha kaba kiwei pat kiba ïaid lynti na katei ka basa die kot kim lait shuh ban ïaid.
Dei hangne ruh ba ki don bun ngut kiba shim kabu khamtam kito kiba ju mlien ban kloh pla bad lyngba kane ka khubor lehse ki paidbah ruh kin hap ban husiar bha dalade ban lait na kino kino ki jingjia shah tuh shah thiem.
La sakhi ruh ba ka Hima Mylliem kaba peit bad khmih ia ka Ïewduh ka la pynjur ki pulit pahara ha katei ka jaka.
Shillong: 5 ngut ki briew, kiba kynthup ia 4 ngut ki longkmie bad uwei u Rangbah ki la duh ei ia la ka jingim, hadien ba ka trok ka la leit ban rat ia ki dukan die jhur ha ka jingkieng Umkhen kaba don ha ka shnong Thangshalai, Mawryngkneng East Khasi Hills District.
La iathuh ba kane ka jingjia ka la jia ha ka por 8 baje mynstep ha ka ba  ka trok ka ba don ia u number kali  UP 51 AT 2949 ka ba dang wan na Jowai bad thmu ban leit sha Guwahati lyngba ka surok By-pass, ka la rat ia kine ki dukan.
Ha kane ka jingjia ki 4 ngut ki longkmie ki ba la khlad hashen ki kynthup ia ka kong Balarihun Kharkongor, ka kong  Gracefully Nongbri, ka kong Banteibha Bina, ka kong Shantilang Nongbri katba u bah Korbar sing Kharumnuid u la khlad noh ha lynti ban leit rah sa CHC.Na ka liang ki pulit  ki dang pynlong ia jingthwet ia u nongniah jong kane ka trok u ba la phet noh mar sien jia, kane ka jingjia.
Shillong:Ka jingiakhun final jong ka lympung U-23 men’s Col CK Na yudu Trophy hapdeng ka Nagaland bad ka Meghalaya ka la kut noh hynnin ka sngi, hadien ba ka Nagaland ka la khur ia ka nam jop pyrshah ia ka kynhun ka jylla da hynniew wicket ba la ialeh ha Kohima, Nagaland.
Katei ka jing iakhun kaba dang shu sdang myn shi sngi, la iohi ba ka Meghalaya kaba la tied shuwa nyng kong ka la shah pynkut noh tang ha ka jing kamai kaba 108 run bad ha shuwa ban pyn kut ia ka jingiakhun ha katei ka sngi, ka Na galand ka la ioh shuwa ban kamai 50/1.
Hynnin ka sngi pat, la ioh ban sakhi ia ka jinghap jong 22 ngut ki wicket, haba ka Nagaland ka la kyllon lut baroh ki nongtied jong ka ha ka jingai jubab jong ka ia ka Meghalaya da 109 run, hynrei haba ka Megha laya ka la tied biang na ka bynta ka inning kaba ar jong ka, ka la ioh ban kamai tang 53 run ia kaba ka Nagaland ka la lah ban tam ia katei ka thong da ka jingduh tang lai ngut ki wicket.
Uba la tied bha na ka liang ka Nagaland u dei u Mughavi Sumi uba la kamai 62 run bad dang iaineh.
Na ka liang ki nongkawang bol ka Meghalaya, u Manish Sharma u la ioh ban weng san ngut ki wicket ha kane ka jingiakhun da 5/22 ha ki 16 over, u Bipin Kumar u ioh 2/35 ha ki 8.5 over, katba u Abhishek Kumar hyn nin ka sngi ym shym la ioh shuh ban pyn khyllem wicket kumta u la neh ha ka jing ioh poin da 1/43 ha 9 over.
Tang arngut ki nongtied ka Meghalaya ki la lah ban kot sha ka shiphew run shaneng – kata u Mrityunjay Bha rali bad u Bipin kiba la ioh mar 11 run.
U Nei zekho jong ka Naga land uba ju kawang bol da ka diang kum u Ma nish u la ioh ban weng hynriew ngut ki wicket da 15 run katba u Hem u ioh 4/24.
U President jong ka Meghalaya Cricket Association u Naba brata Bhattachar jee u la don lang hynnin ka sngi ha katei ka jingiakhun final, bad ha kaba kut jong ka jing lehkai, u la pynkham ia ka BCCI Championship Trophy sha ka Nagaland kaba la khur ia ka nam jop ha katei ka jingiakhun.
Na kane ka Plate Group, ka Naga land bad ka Me ghalaya kiba la poi sha ka jingiakhun final ki la shah jied lypa sha ka thup Elite Gropup na ka bynta ka samoi ialeh ka ban wan.
Watla ka Me gha laya ka la pyndep tang ha ka kyrdan runners-up, hynrei ha kane ka samoi ialeh ka la pyni shisha ia ka jing an gnud ban kyntiew ialade ha kane ka jing lehkai da kaba ka la ioh jop baroh hynriew tylli ki jingi akhun ha shuwa ba kan poi sha ka final.
Ki nongkawang bol ka Meghalaya kiba la ai mynsiem shisha sha kiwei pat ki para nong ialehkai ki kyn thup ia u Manish Shar ma uba la ioh ban weng 45 ngut ki nong tied bol na ki hyn niew tylli ki jing iakhun, katba u Abhi shek u dei ruh sa uwei uba la ioh ban we ng 40 ngut ki nongtied ha kane ka samoi ialeh kai.
Shillong:U MLA ka Umsning u Dr.Celestine Lyngdoh ula ong ba kum u nongmihkhmat na Ri Bhoi, u kyntu ia ka sorkar ban ai madan ialehkai artificial turf ha RiBhoi, namar ba kam pat don ha ka district, wat la ka pynmih bun ki nongialehkai kiba paw nam ha ka jylla.
Haba kren mynhynnin ka sngi ha ka jingiatai halor ka jingkren u Lat ka jylla ha ing dorbar ka dorbar mang tyngka, u Dr.Celestine ula ong ba um sngew pher lada ka sorkar kam shna ia ka madan ialehkai ha Umsning konstitwensi jong u, namar ba um dei na ka liangsynshar, hynrei ka lah ban ai sha Umroi ne Nongpoh kon stitwensi kiba don ha ka liangsynshar, na bynta ka burom ka ri Bhoi bad un sngew hun ialade kum u nongmih khmat na ka thain.
Ha kajuh ka por, ula pynsngew ruh ia ka jingdonkam ban ai ia ka MCH hospital ha Um sning ha ka Khristmas ban wan.
Kum u MLA ka thain ula kyntu ruh ba ka sorkar ka dei ban ai kam kiba rit ba ria ia ki trai shnong ha Umtrew Biological Park.
Ha kajuh ka por, ula kyntu ia ka sorkar ka dei ban shim ki lad ki mardor ban khang lad ia ki kam sniew khamtam ha sor, ha kaba lah ban long ka slum ba thymmai kaba long ka ktem ki runar ki leit rieh hajan ka market.
Shillong:Ka Tnat Police Traffic kala pynbna ba kan khang ïaid kali ha ka thaiñ Golflink bad Mawroh ha ka 22 bad 23 tarik u Rymphang namar ka jingpynlong ïa ka All India Police Golf Tournament kaba 27 ha Shillong Golf Course.
Kane ka jingkhang ïaid kali kan treikam naduh ka por 5 baje mynstep haduh ka 5 baje janmied ha kine ki sngi.
U Superintendent of Police (Traffic) u K Prasad ula pyntip namar ka jingpynlong ïa ka Golf Tournament, ka la don ka jingpynbeit ïa ka rukom ïaid kali kiba wan na Lad Mawroh sha Golflink.
Ki kali kiba wan na Mawlai Bypass-Lad Mawroh kiba thmu ban wan sha Polo, ynda kila poi ha Lad Mawroh kin hap ban ïaid noh sha FCI ban poi sha Polo bad kumta ter ter.
Hynrei yn shah ïa ki kali ba kin ïaid tang haduh ha MPPS ne ka PTS kaba rim na ka bynta ban leit buh skul.
Ki kali kiba wan na Lad Golflink kiba kwah ban leit sha Lad Mawroh, kin hap ban ïaid noh na Tiara Restaurant ban mih sha Cahandmari- Lad Mawroh bad kumta ter ter.
Kane ka jingkhang ïaid kali kan long naduh ka por 5:30 Mynstep haduh 5 baje janmied bad yn ym shah ruh ban pynïeng ïa ki kali hajan jong ka Golf Course.
Shillong:U Myntri Rangbah barim ka Jylla Dr Mukul Sangma ha ka sngi Nyngkong, ula bthah ïa ka Sorkar MDA ba kan sangeh noh ïa ka jingleh politic bad ka Meghalaya Residents Safety and Security Act (MRSSA), kaba thmu ban tehlakam ïa ka jingrung kyrthep ki bar jylla bad poi wir hapoh ka Jylla.
Haba ïashimbynta ha ka jingïatai ïa ka jingkren u Lat, u Dr Mukul ula ong ba ka MRSSA ka dei kawei na ki aiñ ba biang bha kaba don ha kane ka pyrthei ban tehlakam ïa ka jingrung kyrteng ki bar jylla bad ki poi wir.
La mynjur lang ïa ka da ka Ïingdorbar Thaw Aiñ ha ryngkat ka jingïadon bynta lang jong ki kynhun bapher bapher ha ki snem bala leit noh.
“Kiba bun ki ri kynthup ka USA, UK ki dang wad ïa ki lad ki lynti kumno ban tehlakam ïa ki poiwir namar ba kim don satia ïa ka aiñ kum kane," ula ong haba bynrap, “Nga kwah ban kyntu ïa baroh kynthup ka Sorkar ba kan kheiñ kongsan ïa kane ka aiñ ba donkam, kaba la wanrah na ka bynta ka bit ka biang jong ka Jylla.
To ngin ym ïaleh politic ïa kane".
Une u Myntri Rangbah barim ula kynnoh ba ïa kane ka aiñ la set ha ka duli pjah naduh u snem 2018 namar, “Ngi rai ban ïaleh politic bad kane ka aiñ, kaba ktah ïa ka bha ka miat jong u paidbah".
Nalor kane, une u Myntri Rangbah barim ula maham ïa ka Jylla ba ka bamsap ka dei kaba kham shyrkhei bad ktah ban ïa ki kam lehnoh, kaba lah ban ïalam sha ka lawei ka jingjot.
Haba kren halor ka jingtih dewïong beaiñ bad khaïi beaiñ, ula buh jingkylli la ka Sorkar ka nud ne em ban thung ïa ka jingtohkit ba laitluid bad ong ba ka jingleh bym hok kat kane ba jia mynta kan ym jia satia khlem ka jingtip jong ki briew kiba don ha ka bor.
Ka don ka jingong ba" U Blei Un ym pynjot ia kano kano ka jait bynriew hynrei dei ki nongialam kata ka jait bynriew hi kiba pynjot ia ka".
Shillong:U nongshim wai ia ka jingkieng thew ne weight Bridge ha Amsarin, Sohkha Model, ka surok Jowai-Dawki, West Jaintia Hills, ula sah ha ka lyngngoh hadien ba ki trok kit mawshun kim treh wan thew shuh ha katei ka jaka bad, ki leit thew ha kawei pat ka jingkieng weight bridge kaba dang shu buh dang shen.
Katei ka jingkieng thew ka don tang kumba shiteng kilometer eiei na ka jaka ba don ka jing kieng thew kaba la don lypa.
Ia ka weight Bridge ha Amsarin, la shim wai u bah Deipormi Dkhar na ka tnad Transport Department ka sorkar jylla ha u snem 2016 bad la pynthymmai biang ha u snem 2022.
Haba kren sha ki lad pathai khubor, ki nongtrei jong kane ka weight bridge kynthup u bah R Khonglah bad kiwei, ula iathuh ba ka sorkar jylla kala pyrshang ban khang jubor ia kane ka weight bridge hynrei na ka liang, u nongshim wai ula ujor sha ka High Court, Meghalaya bad ka High Court, ka la pynmih ia ka hukum ban pynksan ia u nongshimwai.
Ula iathuh ba kaba lyngngoh ka long ba wat haba ka High Court ka la pynksan ia u nongshim wai hynrei ka sorkar kala plie ia kawei pat ka weight Bridge kaba don kham pajih na katei ka jaka hi bad, ka la rah lut ia ki nongtrei kynthup na ka Directorate of Mineral Resources (DMR), ka Transport Department bad ka Forest ruh kumjuh bad namar kane ka daw, ki trok kit mawshun kim leit thew shuh ha katei ka weight Bridge namar ba kim don shuh ki nongtrei jong kitei ki tnad sorkar.
U bah Khonglah ula kynnoh ba kane ka dei ka jingiuhroit bad ka jingthombor ia ka hok jong u nongshimwai bad ym banse ban leit pyntip biang sha ka kashari halor kane, bad kyrmen ba kan ai ia ka rai kaba hok kaba shisha.
“Ngin leit ban pyntip biang sha ka High Court halor kane ka jingshah iuhroit, ka jingshah thombor kaba long ruh kum ka jingpynkhein ia ka hukum ka kashari ba don burom", la ong bah R.Khonglah.
Ula ong ba kumno lah ban plie sa kawei ka weight Bridge ha kajuh ka jaka khamtam haba tang ka jingiateh bad u nongshimwai ruh kam pat kut.
Katkum ka jingiathuh, u bah R.Khonglah, ka jingiateh u nongshimwai bad ka sorkar jylla kan kut ha ka 31 tarik Jymmang 2025.
U bah R.Khonglah, ula ong ba ha ka shithi kaba la phah u Commissioner ka tnad Transport sha u nongshimwai u bah Deipormi Dkhar kaba 16 tarik Kyllalyngkot 2024, ula ong ba katkum ka rai ka High Court, Meghalaya kaba 8 tarik Nohprah 2023, katkum ka mukotduma WP ( C ) No.299, ka sorkar kala weng noh ia ka jingiakhun ia ka mukotduma.
La iathuh ba katei ka weight Bridge thymmai, ka dang treikam naduh ba mih mynta u bnai Rymphang 2024, bad shwa ban plie ia katei ka weight Bridge thymmai, kam shym la don kano kano ka jingpyntip ne ka jingthoh na ka sorkar sha u nongshimwai ia ka weight Bridge kaba don mynta, bad kane ka paw ba la shu leh thombor ia ka hok jong u nongshimwai.
Kumba 150 haduh 200 tylli eiei ki trok kit mawshun na katei ka thain ki hiar ban leit pynhap sha Bangladesh.
Ka kynhun ki nongthoh khubor kiba hiar sha katei ka jaka, kila sakhi ba da ki spah tylli ki trok ryngkat u mawshun smam, ki hiar sha Dawki ban shalan sha Bangladesh.
Ha kajuh ka por, ula ong ba ka jingbym treh wan thew shuh ki trok ha katei ka weight Bridge, ka la buh jingeh ba kin leit siew sha ka sorkar kumba ka iateh bad kumjuh ban siew ia ka bai nong ki nongtrei.
Aizawl:U Myntri Rangbah jong ka jylla Mizoram u Lalduhoma ha ka sngi palei, u la pynpaw ba ka sorkar ka jong u, ka pyrshah jur ia ka jing tyrwa ban ker sainar ia ka khapud india Myanmar.
Haba iakren bad ki dkhot jong ka NGO Co-ordination Committee ha nongbah Aizawl, u Laldu homa u la ong ba ka kha pud india Myanmar, la khang pyrshah da ki phareng ia ki mizo lyngba ka Divide and Rule policy bad ka khapud ka la phiah hapdeng kine ki ar tylli ki ri.
U la ong ruh ba ki paid Mizo, kiba sah ha kine ki ri artylli ki ri ki don ka jing thrang ba kin hap ha kawei ka jingpeit bad synshar.
U Myntri Rangbah u pynpaw ruh ba u dang kwah ba ka Free Movement Regime FMR ka dei ban bteng ha kine ki artylli ki ri.
U la iathuh ruh ba u la ia kynduh ia u myntri ki Tnad kam-pohïing jong ka ri u Amit Shah, u la iakynduh ha u bnai Kyllalyngkot bad Rymphang bad iathuh ruh ia ka nongrim ba ka jylla Mizoram ba ka ïeng haba iadei bad ka jingkren sainar ia ka khappud bad ban pyllait ia ka FMR.U la kyrpad ruh ia u Home Minister ba un ker sainar ha ki bynta jong ka jylla Mizoram, wat la ka khappud jong ka Manipur ruh hap ban ker sainar ha khapud Indo-Myanmar.
U la ong ruh ba ka sorkar pdeng ka lah ban ym ker sainar ia ka khapud ba 150 kilometre jong ka Mizoram Myanmar.
Ka NGOCC kan sa pynlong ia ka jing iakhih ha ka 21 tarik Rymphang, pyrshah ia ka sorkar pdeng ban ker sainar ia ka khapud india Myanmar bad pynduh noh ruh ia ka Free Movement Regime.
Ka NGOCC ha ryngkat ki san tylli ki kynhun seng bhalang, Central Young Mizo Association, Mizo zirlai pal,ki seng ki samla pule bad ki kynhun seng bhalang.
Ka commitee ka la dep phah ia ka dorkhas sha u myntri jong ka tnad kam pohïing jong ka ri ha kaba ki la kyntu ba ki dei ban peit bniah bad pynshong nongrim biang ban ker sainar bad pynduh noh ia ka FMR.Shillong:Kumba ka la paw na ka jingdon kam pisa shuh na ka tnat ka kit ka bah jong ka jylla ïa kaba la wanrah da u Myntri ba dei peit ïa ka kam ka kit kam bah u Bah Sniawbhalang Dhar la kdew shai ba ka sorkar jylla ka la mang pisa phra klur ha kane ka snem mang tyngka 2023-2024 ban siew bai Helikopter kaba dei ka bhah jong ka jylla.
Kane ka bai Helikopter ka long ba hap ban siew sha ka M/s Aryan Aviation Private Limited kaba la kot sha ka T.6.16 klur, kata ka jingpynlait pisa ka long tang T.2.13 klur, hynrei katba dang ap ïa ka pisa ban ïoh la dang siew noh T.29.47 lak ha kane ka snem mang tyngka 2023-2024.
Ïa kane ka Helikopter la pyndon kam da ka sorkar Meghalaya na ka bynta ka leit ka wan jong u Myntri Rangbah ka jylla bad na ka bynta ki Myntri sorkar haba ki donkam na ka bynta ki kam kiba ki hap ban pyndep katkum ka kam kaba ki bat ha ki Tnat bapher bapher.
Shillong:U Myntri barim ka tnat Arts and Culture u Bah Sanbor Shullai, uba long ruh mynta kum u Chairman ka MTDC uba la sdang ïa ka jingpyrkhat ban pynïeng ïa u dur mot ba shi rynïeng jong u nongïaleh laitluid ki Khasi U Tirot Sing Syiem ha Dhaka, u la pynpaw ïa ka jingsngew lyngngoh ban ïohi ba ha ka jaka jong u Mot ba shi rynïeng la pynïeng da uba shiteng rynïeng ha ka sngi ba plie ha ka Sngi Thohdieng.
Ïa kane u la pynpaw sha ki lad pathai khubor hadien ba la dep jurip ïa ki artylli ki projek ba u la sdang hapoh ka Laban konstitwensi ha ka sngi Saitjaiñ da kaba kam ruh ba kam shym la don satia kano kano ka jingshah khot sngewbha ha kata ka rukom kaba dei.
“Nga ïoh ïa ka jingshah khot sngewbha ha ka minit kaba khatduh hadien ba nga la wanphai napoh ka Ïingdorbar Thaw Aiñ ha ka Sngi Thohdieng", ong u Bah Shullai.
Ha kawei pat ka liang u la ong pat ba u sngewkmen ba ka jingleh burom ïa u nongïaleh laitluid ki Khasi la lah ban buh ha Dhaka bad kane ka long ka khyllipmat kaba sngew sarong ba ka bynta baroh ki nongshong shnong ka Jylla Meghalaya bad ïa u Myntri Rangbah ka jylla uba la pynpaw ruh ïa kane hapoh ka Ïingdorbar Thaw Aiñ haba ai jingkren ha ka sngi sdang jong ka dorbar mang tyngka ha ka Sngi Thohdieng.
U la ïathuh ruh ba ha ka por ba u dang bat ïa ka tnat Arts and Culture ka la don ka proceeding bad ki record ba la dep ïa mynjur ban pynïeng ïa u Mot jong u Tirot Sing Syiem u ba shi rynïeng hynrei u la ong ba ym lah pat ban tip balei ki la tei da uba shiteng rynïeng.
Shillong:Kumba la ïaphylliew jingmut bad u Chief Executive Officer jong ka Shillong Cantonment Board bad u Executive Engineer ka PWD Roads Shillong Central Division ha ka Sngi Saitjaiñ na ka liang u MLA bad u Chairman ka MTDC u Bah Sanbor Shullai la pynlong ïa ka jingleit jurip lang khnang ban ïoh sdang noh ka mang tyngka ïa kiba bun ki kam hapoh ka konstitwensi ka 19 South Shillong Konstitwensi.
Kane ka jingleit jurip ka la long na ka bynta ban tei kaba kynthup ïa ka jingpynheh, jingsiang rong ïa ka surok kaban pynïasoh na ka surok PWD kaba lah don lypa lyngba ka Rilbong Community Hall shaduh ka surok Umshyrpi ka surok PWD jong ka Rilbong Shillong.
Ha kane ka jingleit jurip na ka liang u MLA bad ki heh ophisar ki la leit ruh ban jurip ïa ka jingtei ïa ka Aqueduct Channel ha surok ka Kench’s Trace na Bishnupur Taxi Stand kynthup ïa ka surok ba pynïasoh shaduh Bethesda Hospital Kench’s Trace Shillong.
Haba ai khublei ïa ka tnat PWD Roads ba ka la shim khia naduh u snem ba la dep ban pynkhreh ïa ka DPR sha ka sorkar, u Bah Sanbor Shullai u la ai khublei ruh ïa u Myntri ka tnat ki Kam Pohïing bad uba bat ruh ka tnat PWD Roads u Bah Prestone Tynsong bad u Myntri Rangbah ka jylla u Conrad Sangma kiba la pynïoh ïa ka jingmang pisa ïa kine ki projek.
“Kan long kaba eh bha ban ïoh ïa ka jaka na ki shipai bad mynta kan long ka jingkmen ba ka Tnat ki Kam Ïada Ri (Defence ministry) kaba la mynjur ban ai ka jaka ki shipai na Rhino museum ba la ïakhun napoh ka defence ministry ban ïoh shna noh ïa ka surok ban mih sha Umshyrpi kaban pynsuk ïa ki kali rit kiba na Laban konstitwensi kiba kwah leit sha Upper Shillong ne sha Guwahati lada ka don ka jingdheng kali na ki thaiñ jong ka 101 ter ter," ong u Bah Sanbor.
U la ai khublei ruh ïa u Myntri ka tnat Ïada Ri u Rajnath Singh uba la ai hukum sha ka Cantonment Board ba kadei ban ai jaka na ka bynta ka suk ka saiñ ki paidbah.
“La donkam ban siew T.1.69 Lak ïa ka bai jaka sha ka Cantonment Board bad mynta la ïoh ka NOC ban ïoh ïa sdang noh ïa ka jingshna ka surok na Umshyrpi ban ïoh myntoi ki nongshong naduh Lawsohtun ban leit sha upper Shillong bad Guwahati.
“Ka shim por haduh 9 bnai ban ïoh ka NOC na ka defence.
Ïa ka Umshyrpi ka skhim ba la mang ka long T.3.61.
klur katba ïa ka surok bad ban shna ïa ka Aqueduct Channel ha surok ka Kench’s Trace na Bishnupur Taxi Stand, nangta ki nala bad hapoh kane ka surok yn thep ïa ki pipe um ka jingmang pisa ka long T.2.34 klur bad kane kan sdang naduh Sankerdev shaduh Bethesda," ong u MLA.U la ong ruh ba na ka liang ka shnong Kench’s Trace hapoh ka jingïalam u Bah K Nongbri, ha ka jingïalang ki la rai ba ka shnong kan ai ka jingïatreilang kaba pura bad ka PWD bad kumjuh u MLA ban ïatreilang.
U la ïathuh ba ka por ban pyndep na ka bynta ka surok Aqueduct ka kam kan sdang noh ha une u taïew bad yn pyndep hapoh ki 18 bnai, katba ïa ka surok na Umshyrpi kan long hapoh ki 24 bnai.
Ha kane ka jingjurip la ïadonlang u EE ka PWD Roads u Bah Joel Marbaniang, u CEO ka Shillong Cantonment Board u Aayush Moria nalor kiwei pat ki Engineer ka PWD.Shillong:Ha ka jingiakhhun final jong ka lympung Ranji Trophy ba la bteng sha ka sngi ba-ar hynnin ka sngi, la iohi ba ka Hyd erabad ka la ioh ban lamkhmat ia ka Megha laya da tang khyndiat ha ka inning kaba nyngkong jong ka, ba la ialeh ha Hyderabad.
Ha ka sngi ba nyngkong ba la sdang ia kane ka jingiakhun, ka Hyderabad ka la ioh ban kamai shuwa 25/2 ha shuwa ban pynkut ia ka jinglehkai myn ha ka sngi saitjain, da kaba buddien ia ka Megha laya da 279 run hadien ba ka kynhun ka jylla ka la ioh ban kamai 304/10 run ha ka inning kaba nyngkong.
Hynnin ka sngi, ki nongkawang bol ka Meghalaya ki la pyn kulmar jingmut shikatdei ia ki nongtied jong ka Hyderabad, hynrei da ka jingioh kamai century ki arngut ki nongtied katei ka kynhun kata u K Nitesh Reddy (122 run) bad u Pragnay Reddy (102 dang iaineh), ka la pynlah ia ka Hyderabad ban kot sha ka jing kamai kaba 350 run.
Haba ka Meghalaya ka la tied bol biang ka la duh noh ia u Ram Gurung u bym shym kamai ei ei bad pynkut ia ka jinglehkai hynnin ka sngi da 0/1.
Ha ka jingtied bol ka inning ba nyngkong jong ka Hyderabad, baroh khyndai ngut ki nongtied ki la hap ha ki nongkawang fast bol jong ka Meghalaya, lait noh uwei uba la kyllon da ka run-out.
U Chengkam Sangma uba la shim arngut ki wicket ha ka sngi ba nyngkong, hynnin ka sngi u la ioh ban weng sa ia uwei u nongtied bad ioh ia ka poin da 3/54 ha ki 14 over.
U Akash Kumar Choudhury uba la tied half century ha ka sngi ba nyngkong, hynnin ka sngi u la ioh ban pynkhyllem lai ngut ki nongtied da 59 run ha ki 21 over.
U Dippu Sangma haduh hynnin ka sngi u la ioh 3/68 ha ki 16.
