Lada ngam bakla kane ka jingialang ka la long ha Laitlyngkot bad ha kane ka jingialang la iakren shaphang ki jingeh ba kine ki iakynduh ha kaba iadei bad ka jingtreikam jong ka Meghalaya Minor Mineral Concession Rules, 1960.
Ha kane ka juk mynta bad mynshuwa ruh, ki don la ki jong ki ain bad ki Rule ban hab bud na ka bynta ban trei ia kino kino ki kam.
Ki don ki ain ha kaba iadei bad ka pomdieng, ka kam tih dewiong, tih mawshun, tih uranium bad kiwei kiwei ki jait kam.
Balei ki mih kine ki ain bad ki Rule? Namar kine ki jingleh jingkam thurmur baroh lada leh khlem bud ia ki ain ba la bthah, ka ktah ia ka mariang namar ka pyndkhaw bad pynjot ia ka mariang bad, kane ka jingktah ia ka mariang ka ktah pat ia ka iap ka im jong u khun bynriew, ki longdien mandien.
Kumba la ioh pule ha ki kotkhubor, ki nongtih maw bad tih shyiap kiba la poi sha ka jingialang ki dei na bun ki thain Mylliem, Laitlyngkot, Laitkroh, Nongkynrih, Mawjrong, Khatar mer, Umtangar bad kiwei kiwei.
Ka dei ka jingshisha ba kiba imja bad kamai ki im da kaba tih maw bad tih shyiap na lum ne tong shyiap na wah.
Ha Meghalaya ym pat don kiba shim khanasamari haduh mynta katno ngut lane katno tylli ki thliew iing ki imja bad kamai na kine ki jait kam.
Ha ka jingshisha ha Meghalaya ka jingtih maw bad tih shyiap ka la kham rim shibun ban ia ka jingtih dewiong bad mawshun bad ki briew kiba im na kine ki kam ki kham bun shibun shah ban ia kiba tih dewiong ne mawshun.
Lada kheinlang ia baroh kiba trei ha kine ki kam ha jylla ki la kot da ki lakh ngut mynta, lada kheinlang ia baroh ki district naduh Jaintia Hills haduh Garo Hills.
Kine ki kam tih maw bad tih shyiap ki long kiba donkam haduh katta katta na ka bynta baroh ki jingdonkam – ban tei iing tei sem paki dulan, ban shna kynroh, ban shna dukan.
shna ia ki jingker, shna surok bad siang lynti iaid kjat, shna ia ki pung, ki nan, ki den um, ki nala, ki project pynroi bapher bapher bad kumta ter ter.
Khlem ki nongtih maw bad tih shyiap ngin ym lah ban tei ia ki jait jingtei bapher bapher.
Kumta ki nongtih maw bad ki nongtih shyiap ki long kiba donkam bad kiba kongsan haduh katta katta.
Ka ain kaba iadei lane kaba treikam bad kane ka kam tih maw bad tih shiap ka dei kaba ki khot ka Meghalaya Minor Mineral Concession Rules, 1960 (MMMCR).
Kane ka ain ka mana ban leh thurmur tih thurmur ia ki maw bad ki shiap bad hab bud katkum kita ki ain bad ki rule ba la bthah ha kane ka MMMCR.Wat la kane ka Rule bad ka ain ka la don naduh ka snem 1960, pynban ka sorkar kam shym la pyntreikam ia kane ka ain kumta ka jingtih maw bad tih shiap baroh shi katta ka la iaid lymmuh bad thurmur, khlem bud ia kaei ba la buh.
Tang mynta ka sorkar ka la pyrshang ban pyrkhing ia kane ka ain bad la iakynduh jingeh.
La iakynduh jingeh namar baroh shikatta ym don ba salia lane kitkhia ban pynjari ia kane ka ain bad ki paidbah nongtih maw tih syiap ruh kim ju mlien ban bud ia kita ki Rule.
Dei na kane ka daw ba ka dei ban don ka jingiamir jingmut kaba janai bha hapdeng ki nongtih maw bad nongtih shyiap bad ki briew kiba dei khmih ia ka Directorate of Mineral Resources Department ha kano ka rukom ban leh bad ha kano ka dur ban poi sha ka thong.
Ka ain ne ka Rule ka la don bad kan long kaba shitom ban pynkhein ia ka, hynrei lah ban thaw ki lad ki lynti kumno ban kham pynsuk ia ki nongtih maw bad ki nongtih shyiap.
Pynban ka juk leh thurmur bad tih lymmuh kumba mynshuwa ka la leit.
Ki don da kiwei pat ki lad bad ki buit ban tih maw lane tih shyiap ban ym pynjot than ia ka mariang bad ha kajuh ka por ban ym pynkhein ia ka MMMCR.57 ngut ki koidi, ki la iap ei bad 16ngut na ki, ki la shah khrai khlieh.
Katei ka dei hapoh phatok ha ka nongbah Altamira jong ka Brazil bad la iathuh ba katei ka jing ia pyniap, ka dei namar ka kput jong ki ar kynhun ki nonglute kiba satar tam ha Brazil.
Ka jingjia, ka dei hynnin ka sngi, ha ka por 7baje mynstep lane ka por 1000 ha ka GMT.La iathuh ba ka kynhun nonglute Comando Classe A, ka la thang da ka ding ia kawei ka kamra kaba ki set ia ka kynhun ki nonglute kiba dei na ka kynhun Comando Vermelho lane Red Command, ong ka khubor.
Bun na kiba iap, ki dei kiba la shah thang ha ka ding bad la iathuh ba ki arngut ki nongap ruh ki la shah rahbor, tangba kham hadien la pyllait noh ia ki.
“It was a targeted act," state prison director Jarbas Vasconcelos said in the statement, adding there was no prior intelligence that suggested an attack would take place.
Shilong:  U paralok ba iajan bha u Dr Donkupar Roy uba dei ruh u MDC na kajuh ka jaka, u bah Teinwel Dkhar  u la pynpaw ia ka jingsngewsih ka bym lah shuh ban batai hadien ka jingkhlad kyndit noh u nongialam uba long ruh kum u nonghikai ia u.
“Ha kine ki snem ba nga la long MDC,  nga jop lyngba ka syrngiew jong I bah Don", la ong u bah Teinwel uba dei ruh u CEM ka KHADC.Haba kren mynta ka sngi, u bah Teinwel u la ong ba ha kine ki phew snem ba u la don ha ka sain pyrthei, u ju iatreilang bad u Dr Donkupar bad kam ju don kano kano kaba da kumwei pat.
“Ngam ju shem briew kum I bah Don, uba khuid bad uba jemnud", la ong u bah Teinwel.
Hynrei kawei kaba u bah Teinwel um lah ban klet ha ka jingiadei bad u, ka long ba um ju shet kylla ia u bad ma u ruh um ju shet kylla.
“Im ju shet kylla ia nga bad nga ruh ngam ju shet kylla ia I",  la bynrap u bah Teinwel uba pynpaw ba ka dei ka jingduh kaba khraw ia u shimet bad kumjuh ia ka konstitwensi, ia ka jylla hi baroh kawei.
Lah ban kdew ba u Dr Donkupar ula jop 7 sien kum u MLA ka Shella naduh u snem 1988 bad ula khlad kyndit noh ha kane ka sngi u Blei ha Medanta hospital, Gurgaon, Haryana hadien ka jingpang kaba bat katto katne por.
Shillong:  Ka tnad pule puthi ka jylla shen kan pyllait noh ia ka arrear kaba ar ne 2nd instalment ha shwa ka sngi nonghikai ne teachers’ day khnang ba ki nonghikai kin ioh ban leh kmen ha ka sngi jongki ha ka rukom kaba iphuh iphieng.
Haba pyntip ia kane, u president ka KJDSTA u Babu Kular Khongjirem u la ong ba ia kane, la pynthikna da ki heh sorkar na ka tnad pule puthi ha ki nongialam ka KJDSTA ha ka jingiakynduh mynta ka sngi.
La iathuh ba ka DSEL ka la pyllait mynta ka sngi ia ka DA arrear kaba sahteng 2% sha baroh ki DSEO khnang ba kin sam noh sha ki skul deficit ha ka jylla.
U president ka KJDSTA u la iathuh ruh ba ia ka tulop jong ka bhah kaba ar ne 2nd quarter jong u bnai Jylliew haduh Nailar yn sa pyllait ha ka taiew ban wan.
Shillong:  U nongialam ka liangpyrshah u Dr Mukul Sangma, ula ong ba u Dr Donkupar Roy Dkhar, um ju pynkheiñ ia ka jingiateh namar um kwah ban wanrah ia ka jingsynjor ha ka synshar ka khadar bad kane ka long hadien ba u la mad ia ka jingkylla ka sorkar kum uwei na ki riew sain pyrthei ka jylla, uba la rim bha.
Ka Congress Legislature Party (CLP) myn hynnin ka sngi, kala iashong jingialang ban pynpaw ia ka jingsngewlem ia ka jingkhlad u Dr Donkupar uba long u Lamphang ka iing dorbar.
“Kawei ka jinglong ba kham kyrpang ka long ba u ieng skhem ha ka jingkut jingmut ban neh ha kaba la iakut, ym ju shet.
Kane ka dei ka jinglong ba kham kyrpang ba ngi lap ha u", la ong u Dr Mukul hadien ba la wai ka jingialang ka Congress Legislature Party (CLP) mynta ka sngi ban pynpaw ia ka jingsngew lem ia ka jingkhlad kyndit jongu.
U Dr Mukul uba iakynduh ia u naduh u snem 1993, u la iathuh ba u Dr Donkupar u dei uba shisur, uba bha, ba khuid.
“Nga ioh ia ka lad ban iadon iatreilang bad ngi la tip ia u, u dei uwei na ki nongialam seng riewlum uba kwah ban don ka jingskhem ha ka sorkar bad shi sien ba la iakut, um ju shet".
U la ong ba ha ki sorkar synrop ha ki snem ba  la dep, u Dr Donkupar u la mad shibun ki jingsynjor ia ka jingkylla sorkar khah khah kaba ktah ia ka jylla.
“U dei u MLA barim tam ha kane ka iing dorbar, uba la jop 2 sien kum u MLA shimet shwa ba un rung sha ka seng riewlum bad jop 5 sien kynthih ban ialam syndon kum u president.
Ngi sngewthuh ia ka jingiadei bad ki paidbah ha ka konstitwensi ka long kaba jrong bad ka jingkhlad jong u, ka dei ka jingduh kaba khraw", la ong u Dr Mukul.
U la bynrap, “U dei u MLA barim tam ha kane ka iing dorbar, uba la jop 2 sien kum u MLA shimet shwa ba un rung sha ka seng riewlum ban jop lynter 5 sien bad ban ialam syndon kum u president.
Ngi sngewthuh ia ka jingiadei bad ki paidbah ha ka konstitwensi ka long kaba jrong bad ka jingkhlad khlem pat dei por jong u, ka long ka long ka jingduh kaba khraw".
U Dr Mukul u la ba la jop MLA ha u snem 1993, u la ioh ban iatreilang bad u Dr Donkupar, u la ong ba u dei uba shisur, uba bha, ba khuid.
" U dei uwei na ki nongialam seng riewlum.
Ha ki sorkar synrop ha ki snem ba  la dep, u la mad shibun ki jingsynjor ia ka jingkylla sorkar khah khah kaba ktah ia ka jylla, hyrnei ngi iohi ba u Dr Donkupar uba kwah ban wanrah ia ka jingsynshar kaba skhem ban lait na ka jingkylla sorkar khah khah", la bynrap u Dr Mukul.
Shillong:   U senior working president ka UDP u bah Bindo M Lanong, um lah ban set khlem da jaw ummat haba u kynmaw ia ka jingiadei bad jong u bad u Dr Donkupar Roy, uba khlad noh na kane ka pyrthei ha kane ka sngi u Blei.
“U Dr Donkupar u don ka sap kaba khampher, uba shi sur, um ju kynriah sha kiwei ki party, u don ka jingieid kaba jylliew ia ka party riewlum bad ia ka jaitbynriew", la ong u bah Bindo haba kren myn hynnin ka sngi.
U bah Bindo uba la ju iadon bad iatreilang bad ha ka UDP la bun phew snem, u la ong ba u Dr Donkupar u angnud ban don ka jingiatylli jong  ki seng riewlum.
“Ka jingjied ka jingshaniah ki paidbah ia u Dr Donkupar ym lah shuh ban batai namar haduh 7 sien ban jop lynter kam dei shuh kaba kai", la ong u bah Bindo.
U Dr Donkupar ula khlad kyndit ha kane ka sngi u Blei ha Medanta Hospital, Gurgaon Haryana hadien ba la shah sumar katto katne por.
U la shah jied MLA nyngkong ha ka snem 1988 kum u Independent bad hadien ula iadon bynta ban seng ia ka UDP ha u snem 1997.
Ula long u Myntri rangbah ha u snem 2008-09, bad ula ialam ia ka UDP kum u president haduh mynta.
Ula shah jied kum u Lamphang ka ing dorbar mynshem snem haduh mynta ba u la khlad noh.
Shillong:  Myn hynnin ka sngi na ka liang ka KSU Sohra Circle, ha ka  jingialam u President u samla M.Skhembill  ryngkat ka jing iadon lang jong ki dkhot jong ka seng, namar ka jingud jingnam ba la iai iohsngew na ki paitbah ka thain iaka jing bym wan tista bad ka jing poi slem da ki nongtrei jong ki ophis, ki la pynlong ka jing leit jurip ia ki ophis sorkar kiba don hapoh ka shnong Sohra ban lap da lade ia ka jing lehmon jongki nongtrei sorkar kiba don ha ki ophis bapher bapher.
Haka jingjurip kitei ki dkhot ki la ong, “La lap ba 13 tylli na ki ophis sorkar ki kynjah jar jar wat haduh ka por 11.30 baje mynstep,bad napdeng jong kitei don kiba la don ha ki kamra ophis tang  u Chowkidar ne tang 2 bad 3 ngut ki ngongtrei.
"Ki ophis ba la ioh ban leit jurip ki kynthup ia ka ophis ICDS don tang uwei u nongtrei, ka ophis u EE PWD, ka  dang khang tala bad la iohi ba la wan plie haduh ka por 11.30 mynstep, ka ophis MeCL la don ki nongtrei, ka ophis Sub Registrar of Cooperative Society  ki kham biang por ha kaba ki nongtrei ki la poi khambun,ka ophis Sub Divisional Employment, ka don tang u Chowkidar katba kiwei pat kim pat don, ka ophis Agriculture ki nongtrei ki la poi biang por, ka ophis Weight and Measure pat ym pat don u wei ruh u nongtrei,ka ophis Border Area Development Office pat la don 2 ngut na ki 5ngut ki nongtrei, ka ophis Soil la poi biang por  ki nongtrei,ha ophis Fishery pat ladon tang 4 ngut na ki 11 ngut, ka ophis u Asst.Executive Engineer PWD ym pat don uwei ruh, katba ka ophis u SDO PHE la don tang u SDO lem bad u Chowkidar bad ha ka ophis u BDO la wan tang 4ngut.
Ka seng ka la ong ba ka jing bym wan biang por bad jing bym tista jongki nongtrei sorkar ka la bun jingeh shibun ia ki paitbah haba ki leit ban donkam haki ophis jongki.
Shuh shuh, ki la ong ba lada kum mynta, ba dei ka sngi iew sohra kim leh suitniew ban poi trei,kiwei ki sngi lei yn nai iakren.
Naki ophis sorkar kiba don la leit jurip kumba 13 tylli lashem ba wat haduh ka por 11.30 am ruh kim pat don briew,lait tang katto katne ba don 1 ne 2 ryngkat ki chawkidar.
“Na ka liang jongngi ka seng ngi kyrpad jur ia ki bor ba halor ban shim khia halor kane ka bynta, ngi kyrmen skhem ba naka liang u SDO Sohra Civil Sub Division ba un shim khia lem halor kane ka bynta khnang ban wanrah ia ka rukom trei kam kaba biang bad ba pura naka bynta u paidbah jong ka thain Sohra bad Shella hi baroh kawei.
"la pynkut ki nongialam  ka seng.
Nongstoiñ:  Ka Hima Nongstoiñ Land Owner Coal Trader & Producer Association (HNLOCT&PA) ka la pynbna ba ka hap ban pynsangeh noh shwa ia ka jingialang kaba la thmu ban pynkup burom ia u Chief Minister ka jylla kumjuh ia u Deputy Chief Minister ryngkat ki riew rangbah halor ka jingjop iaka mukotduma jong ka kam  dewiong jong ka ïingng bishar ka Supreme Court.
Katei ka jingpynsangeh noh ia katei ka jingialang kaba la thmu ruh ban pynlong ha ka 31 tarik mynta u bnai ka dei namar ka jingjia kaba sngewsih ha kaba ka Jylla kala duh noh ia u Lamphang ka iing dorbar thaw ain jong ka sorkar jylla u Dr.Donkupar Roy Dkhar u ba la khlad kyndit noh kane ka pyrthei ha ka sngi u Blei.
U A.L.Syiem, General Secretary ka Association, u la iathuh ba ka jingleit on tep ia U Dr.Donkupar Roy Dkhar, kan long ha ka 31.07.2019 kumta ia ka prokram ban wan u CM bad Dy.CM ha Nongstoiñ ban pynkup burom la pynsangeh noh bad sa ai jingtip pat ha dien.
Ha ka jingshisha na ka liang jong ka Association ka la dep ban pynkhreh nadong hadong ia ka jingialang kaba heh bha hapoh Nongstoin ka ban sa long ha ka 31 tarik mynta u bnai, hynrei namar katei ka jingjia kaba sngewsih ka Association kam banse ban hap pynsangeh noh shuwa kum ka dak ban pynpaw ia ka jingsngew lem halor ka jingkhlad noh.
Bah Monarch ShabongU Dr Donkupar Roy, um shym dei tang u riew sain pyrthei, lane u MLA jongnga, hynrei hanga u kham dei u paralok bad u nonghikai.
Nga la ia kynduh ia U Dr Roy, ha ki snem 83-84, ha ka jing ia kitkam ha ka Synod College Students Union, ha kaba u long President jong ka Kolej Union ha kitei ki por, U Dr Don, u dang kham sngaid bad kham lieh ka dur ka dar bad hangtei ngi ia kynduh bad ia shong jingialang khah khah bad ngi ia kren ia khana bad ia ithuh ithaw bha.
Namar ba nga dei na War, u ialam ianga sha kawei ka sengbhalang, kaba kyrteng Border Youth Students Union (BYSU) bad u long President bad nga long Assistant Secretary.
Hangta ka jing ia long paralok, ka nang kham jan shuh shuh bad nga shait leit kai ha iing jongu ha Jaiaw Laitdom bad ha katei ka por, u dang pynkhreh ia ka Ph.
D bad kawei ka mat, kaba u shait kren ianga, ka long “Nga kam ban ialeh elekshon" bad hangta, nga ai jingmut malu mala, kat kum ka jingshemphang jongnga.
Ka mih ka jing iakhih mynder ri, ha ki snem 86-87, la thaw ia ka ARMS bad ha katei ka por, U Dr Donkupar Roy, u iakhun elekshon nyngkong na katei ka seng bad haba la ibit u nongthaw, u dei tang ma u, uba jop, na katei ka seng, kaba la trei bor bah da U bah Bull N Lyngdoh, President ka KSU bad nga shait kynmaw ba nga ia kynduh ha surok bah Jaiaw Pdeng, ba u leit shong dorbar, da kawei ka Jeep Willyn, kaba la kham rim shibun.
Hadien kata, ngi la kham iajngai shibun, namar nga, nga wan sha ka kam thoh kotkhubor bad U Dr Don, u leit sha ka kam sain pyrthei; tangba ngi ia kynduh tyngkhat bad haba ia kynduh ianga, u ju  ong “U Rupang, u shait thoh pyrshah beit ianga" bad kam dei tang katta, namar ba ngam ju nang ban ong Doktor, hynrei nga shait ong beit “Babu",  ula mai ia nga shisien bad u ong “Wat ju ong shuh babu", hynrei hangta ruh ka kyntien na ka shyntur jongnga, kam shym la kylla satia bad katba ia kynduh nga shu ong beit “Babu".
Ha ki snem 90, ha ka por, ba nga sdang rung politiks bad nga don ha ka seng UDP, ngi la sdang ia kynduh biang bad ha katei ka por, ula long Minister bad nga shait leit ha iing sah jongu ha Laitumkhrah bad ngam haram, ba u ju kohnguh beit ban ialeit jingleit bad nga bad nga la ialam sha kiba bun ki shnong kiba hap sha ka thain jongnga ha Nongshken Constituency.
Hynrei ha ka jingduh tiket jongnga ha u snem 2003, nga la mih noh na ka UDP bad hadien kata, ngi sdang ia jngai biang bad utei u rangbah, katba ynda haba la pyniasoh ia ka Shella Constituency bad ka shnong jongngi, hangta ngi sdang ia kynduh tyngkhat naduh u snem 2013.
Dang shen ha u snem 2018, ngi ia sahkut kali lang haneng Phlangtyngur, ha ka jingleit ban plie ia ka skul ha Umniuh Tmar.
Ka jingtwa kaba la kham jur bad ka sahkut sa ka bos saw hapdeng bad nga nang mut ba U Dr Don, un phai dien noh, hynrei ynda nga wan peit sa shiphang, ki iathuh ba ula kam sha shiliang bad shong da ka Sumo sha Umniuh Tmar.
Ynda poi ha shnong, ula ong ianga “Oh u trai shnong ruh u poi slem" bad nga la jubab “Nga nang mut phim treh shong Sumo" bad ula ong biang “Ngi ba lah mlien ban shong Sumo".
Hangta ngi ia shong mar syndah, ha kaba u shong ha khmat bad nga shong ma nga hadien bad ngi ia kren iathuh khana, la jan ar kynta eiei shaphang ki sobjek kiba bun bad kumjuh ia ka politiks ruh.
Khadduh ngi ia kynduh biang bad ia bam ja lang ruh, ha ka jingplie ia ka jaka shang pyrthei ha Mawkliaw, ha ka kut snem jong u 2018 bad hangta ruh ngi ia shong mar syndah bad ngi ia kren ia shibun ki mat.
Hadien kata, ngam ia kynduh shuh bad ngam mutdur ba ngan nym ioh shuh ruh ban dang ia kynduh biang nangne shakhmat.
Ha ka jingshakri paidbah, kaba la 31snem, U Dr Don, um shym la mad tang ia kaba don ha ka bor synshar, hynrei nga shait leit kai ha MLA Hostel, ha ka por ba um pat iasoh UDP bad u shait iathuh khana shaphang ka jingeh kaba u iakynduh kum u nongmihkhmat, namar ba u long kum u dkhot marwei.
Kawei kaba nga lap, ka long ba U Dr Don, u don ka jinglong jingim kaba jai jai bad ka sur kren jongu ruh, ka long kaba jai jai bad um ju dei ruh u briew, uba bun ktien.
Ha kaba kum kane ka khep, nga duwai ba U Blei, un ai ia ka jingjah thait ia utei u nongialam, uba la mihkhmat lynter naduh u snem 1988 bad ngan pynkut da kaba ong “Leit suk babu sha dwar U Blei".
Nongpoh:  Ka 2nd Pineapple Festival ne ka Tamasa ban pyni nam ia u Sohtrun, kaba la pynlong da ka Ri-Bhoi Tourism & Environmental Forum (RBTEDF) ha Madan Pahamsyiem Nongpoh, ka la khring shisha ia kiba bun ki paidbah bad ha katei ka Tamasa la iohi ba bun ki paidbah ki la leit ban sakhi ia katei ka Tamasa kaba la pynlong da ka RBTEDF.Ha katei ka Tamasa ba shisngi jong ka RBTEDF, la sakhi ruh da ka jingdon u Bah Banteidor Lyngdoh Myntri ka tnad ka rep ka riang ka jylla, u Bah Jason Mawlong MLA ka Umsning, Bah Mayralborn Syiem MLA ka Nongpoh, ki heh ophisar na ki tnad sorkar lem bad kiwei.
Lyngba jong katei ka Tamasa, ki paidbah na kylleng ki dong bad ki thain ki la wan ban sakhi ha katei ka sngi ia katei ka Iew pyn-i-nam ia ki sohtrun kiba mih na Ri Bhoi, na ka bynta ban iohi bad mad ia kitei ki sohtrun kaba la pynmih da ki nongrep na ki shnong bapher bapher ha Ri-Bhoi.
Haba kren ha katei ka sngi, u Bah Banteidor Lyngdoh Myntri, u la ai ka jingiaroh ia ki nongialam ka RBTEDF bad khamtam eh ia u Bah Pliellad Tiewsoh, u Chairman jong katei ka kynhun, namar ka jingshimkhia ka jongki ban pynlong biang ia katei ka Tamasa Sohtrun, kaba long ruh kum kawei na ki lad ban iarap ha ka ban kyntiew bad pynshlur ia ki nongrep Sohtrun ha Ri Bhoi.
Shuh shuh, u la ong ruh ba ka Ri-Bhoi, ka dei kawei na ki jaka ba pawnam ha kaba pynmih ia ki jaitson bapher bapher kata nalor u Sohtrun bad dei na kata ka daw kaba la pynlong ruh ia ka sorkar ba kan phaikhmat kyrpang sha Ri Bhoi, da kaba thmu syndon ban wanrah syndon da kawei ka Food Processing Unit, kaba long ruh kum ka jingailad ia ki nongrep ban sengkam sengjam, namar lyngba jong katei ka Food Processing Unit, ki nongrep kin lah ban pynmih ia ki jait jingdih na u Sohtrun lem bad na kiwei pat ki jait soh.
Ha katei ka sngi, la ioh ruh ia ka jingkren na u Bah Jason Mawlong Sawkmie bad u Bah Mayralborn Syiem, kiba la pynpaw lem ia ka jingkmen ban don kum kane ka Tamasa pyninam ia u Sohtrun, kaba long ruh kum kawei na ki lad ban nangkyntiew ia ka kam rep Sohtrun ha ki shnong bapher bapher ha Ri Bhoi.
Shillong:  U Philomath Passah u la ujor ba ha ka 24tarik Naitung u la ioh ia ka phun na u ba la iathuh kyrteng da u Sarma,  uba kam ba u trei  ha SBI Laitumkhrah bad u la kam ba la bthah ban iathuh ia  u  bad ia ka tnga jongu ban bujli noh ia ka ATM jongki.
Hadien ba ki la leit ban peit ia ka jingdon pisa la lap ba T.98,531/- la ot na ka account  jong u bad  T.49,985/- la ot na ka account jong ka tnga jong u.
Shillong: Sa shisien pat ka long kaei kaei kaba sngewsarong ban iohi ba ki khun samla khamtam na ka ri Khasi-Jaintia jong ngi ki la nangkiew ha ka liang ka kam ialehkai sport, bad man ka sien ba ki leit mih khmat la ka long ia ka jylla ne na ka bynta ka ri, ki ju wanrah ia ki takma.
Ha kane ka kynti ba mynta ka long ruh ka burom ia ka Meghalaya Jeet Kune do Association, ia ka jylla bad ka ri hi baroh kawei, ha kaba lai ngut ki samla na kane ka jylla kiba leit mih khmat ia ka ri ha ka International Jeet  Kune do Championship 2019 kaba la long ha 27 tarik bad kan kut ha ka 30 tarik mynta u bnai, ha Alhaj Mokbul Hossain University college, Dhaka, Bangladesh ki la ioh ban khur takma.
Kitei ki lai ngut ki samla ba leit mih khmat ia ka ri na ka jylla jong ngi, ki long u Francis Ricardo Ranee Songthiang, u Ferdinand Suchiang bad ka Ribhalin Marbaniang, hapoh ka jingialam jong u Donny Ranee bad u Gemansingh Warjri.
Baroh lai ngut kitei kiba la leit mih khmat na ka jylla jong ngi ki la ioh ban wanrah ia ki takma, ha kaba u Francis Ricardo Ranee Songthiang na Laitkor Kynton-u-Mon, uba dang shong klas XII, u la jop ia ka takma ksiar ha ka 57 kg weight Category FC, u Ferdinan Suchiang na Dongmihsngi Ladthadlaboh, West Jaintia bad ruh uba trei ha Civil Defence and Home Guards u la ioh ban khur ia ka takma ksiar ha ka Jeet Kune do Form Competition, katba ka Ribhalin Marbaniang pat kaba shong ba sah ha Lumparing ba  dang pule klas VIII, ka la khur ia ka takma rupa ha ka 45kg weight Category LC.Kane ka long katkum ka kyrwoh na u bah D.R.Ranee uba long u nongseng ia ka Jeet Kune do bad ruh uba bat kum u General Secretary jong ka MJKA, bad u Vice President ka All India Jeet Kune do Federation.
Mynta imat, kumba ka masi ruh ka la long niam bad katei ka dei ha ka jing batai jong U Ranjit Shrivastava, nongialam ka seng BJP ha Assam, namar ba ula batai ba nangne shakhmat, ym ju dei shuh ban tep ia ki masi kiba iap, namar ka dei ka jing pynbud ia ka niam jong ki Muslim, hynrei dei ban shu thang, namar ka dei ka jingngeit jong ki Hindu.
Halor katei ka phang, U Ranjit, ula pyntip, ba un sa iakren ia kane ka mat bad U  Yogi Adityanath, myntri rangbah ka Uttar Pradesh, uba dei uwei na kiba ju burom bha ia ki masi.
U Ranjit, uba dei u nongialam ka seng BJP na Barabanki, ula kren ia katei ka mat ha ka jingialang jong ka Municipal, ha kaba u pynpaw ia ka jingsngew pyrshah jur jongu ban tep ia ki masi bad ula ai jingmut, ba dei ban don ka jaka thang kaba kyrpang ia ki masi.
“Ka dei ban don ka jingleh niam, katba kum ka rukom ngeit ki hindu" ong URanjit Shrivastava bad u ai jingmut ruh ba ia ki masi kiba iap, dei ban tap da ki jain sala kiba lieh bad nangta sa thang ha ka ding, katba kum ka dustur ki hindu.
Shillong: “Ka long ka jingduh kaba khraw na ka bynta ka party UDP  ngim pat lah ban ngeit ia kaei kaba ngi laduh ia u nongialam rangbah jong ka party jong ngi,bad ym dei tang ha party hynrei ia ka jylla baroh kawei bad yn ym don u wei ruh u ban lah ban trei kum batrei ma i" la ong u Metbah Lyngdoh u cabinet minister jong ka UDP haba ia kren bad ki nongpathai khubor.
Na ka liang ka seng UDP ka la phah ia ka jing sngew lem ia ka ing ka sem  jong u Dr Donkupar Roy da ka ba ong “Ka long  ka jingduh kaba khaw ba ngin duh  ia u nongialam u ba khraw jong ka party u Dr Donkupar Roy.
Ngi la shim ia ka rai ba ngin phah ia ka khubor jingsngewlem bad don ryngkat bad ka ing ka sem ha kine ki lai sngi lashai ka sngi ruh ngin leit buh ia ka met na shillong sha Sohra ha ka ing jong ka constituency jong i bad kumjuh ruh sha Shella ban pyndep ia ka jingai khublei ba khadduh bad ka jingsngewnguh ka ba khraw ia u nongialam kaba khadduh ia u".
Ha kawei pat ka khubor,  ka Regional Democratic Aliance ha ka jingialang ka ba long ha MLA Hostel, ki MLA kiba don hapoh ka shatri jong RDA (ka UDP bad ka HSPDP) ki la rai ban bynshet ia ka kam shongknor  ha u Renikton Lyngdoh Tongkhar, u ba long u MLA ka Mawkyrwat Constituency.
Na ka liang u bah Renikton Lyngdoh Tongkhar  u la ong “Ka long ka jingduh kaba khraw ban duh ia u nongialam jong ngi, hynrei ngim dei ban duh jingkyrmen hynrei ngi dei ban bud ia ki dien kjat bad ki nuksa ka ba u Dr Donkupar u la ialam lynti ia ngi.
"“Kum u nongialam ka jingang nud bad ka jingkwah jong u  Dr Donkupar Roy ka long ka jingiatylli jong ki seng riewlum bad ka jingmih ka RDA ka long ban pyn iatylli ia ki seng riewlum,"la ong u Bah Renikton.
Na ka liang ka RDA ngi ai ia ka jingsngewlem ia ka ing ka sem baroh kawei bad ka long kaba sngewsih ba ngi la duh ia u nongialam u bakhraw.
Ha kawei pat ka khubor, la iathuh ba ka Meghalaya Democratic Alliance (MDA), ha ka jingialam U Conrad Sangma, myntri rangbah ka Jylla, ka la ia kynduh mynta ka sngi ban pynlong ia ka jingialang sngewlem halor ka jingkhlad noh U Dr Donkupar Roy.
Hadien ka jingialang, ki nongialam ka MDA, ki la leit sha ka iing sah jong utei u nongialam, ha kaba ki la leh burom, da kaba buh syntiew ha ka synduk jongu.
Nongpoh: Uwei u samla na ka shnong Umsawnongkharai ha Ri Bhoi bad uba la tip kyrteng kum u Romeo Ronghang (19) snem ka rta, u la jah na iing naduh ka 15 tarik mynta u Bnai bad khlem da wanphai iing shuh haduh mynta mynnne.
Utei u samla u dei u khun jong ka Kong Meristela Ronghang, na ka shnong Umsaw Nongkharai bad ha katei ka por ba utei u samla u la jah na iing, u la rah ryngkat bad ka kali Maruti Alto kaba don ia u number ML 10 B 8355.
Katkum ka jingiathuh da ka kmie jong utei u samla, la iathuh ba ha katei ka 15 tarik, utei u samla u la mih na iing ha ryngkat bad katei ka kali, da ka jingthmu ban leit sait kali sha Umsamlem, hynrei khlem poi pyrkhat utei u samla u khlem wanphai iing shuh naduh katei hi ka sngi.
Haba iadei bad katei ka jingjah bad khlem wanphai iing shuh utei u samla, ka kmie ha ryngkat bad ki ba haiing ki la ujor ruh da ka ejahar ha Umsning Police Outpost.
Nalor ka jingpyntip sha ki Pulit, kiba ha iing ki la kyntu ruh ia ki paidbah kiba iohi ia utei u samla lane ia katei ka kali, ba kin sngewbha ban pyntip sha ki pulit lane phun ban sha u number 6909545317 u number jong kiba ha iing jong utei u samla uba la jah na la iing.
Shillong: Lashai ka sngi, ka 30tarik Naitung, ha ka por 1baje nohsngi, kan don ka jingleh burom ia U Dr Donkupar Roy ha Crinoline View bad ha ka por 2baje nohsngi, yn rah ia ka met jong u lamphang dorbar sha Sohra, ha kaba yn buh shi miet ha Sohra.
Ha ka 31tarik Naitung, kan don ka jingialang leh burom ha ka iing sah jongu ha ka por 10baje mynstep ha Sohra, katba naduh ka por 12.30 haduh 3.00baje nohsngi, yn don ka jingleh burom lane ka State Funeral Service, ha kaba la sngewthuh ba kin leh ha Stadium ha Sohra bad ha ka por 3baje nohsngi, yn leit rah ia ka met ban leit on tep ha Shella.
Shillong: The office of the Meghalaya Legislative Assembly, in a statement issued today has informed that a prayer service for late Shri Donkupar Roy, will be held tomorrow by 1 PM at Crinoline View and at 2 PM the body will be taken to Sohra and halt their for a night.
On the 31st July a funeral service will be held at home at 10 AM and then a state funeral state from 12.30 noon upto 3 PM and later it will proceed to Shella for a final journey and the body will be buried in the native village of the late leader.
Shillong: U Commisioner & Secretary ka iing dorbar Jylla, U Dr Andrew Simons, ula pyntip mynta ka sngi, ba lyngba ka jingkhlad noh jong U Dr Donkupar Roy, MLA jong ka 26-Shella Constituency, ha ka 28tarik Naitung 2019, kumta katei ka Constituency, kam don nongmihkhmat satia.
Katei ka jing pyntip ka leit ruh sha U Chief Election Commissioner jong ka sorkar India, sha U Chief Electoral Officer jong ka Meghalaya nalor kiwei pat.
Ha ka 12tarik Nailar 2019, yn sa iohi ia U Narendra Modi, myntri rangbahduh ka Ri, ba un shim bynta ha ka prokram Man vs Wild, kaba dei ka prokram, kaba hap ban im ha ka jingim kaba eh ha khlaw, ha kaba yn lam khmat da U Bear Grylls, uba ju pyni ia ka jingim jongu ha ki khlaw ki btap.
“U paidlang na ki 180 tylli ki ri, kin sa iohi ia ka jingim kaba ngim pat ju iohi shaphang U Narendra Modi, ha kaba u iaid ha ki khlaw ki btap ban pynlong, na ka bynta ban pynneh ia ki mrad ki mreng bad kumjuh ban iada ia ka mariang" ong U  Grylls ha ka tweet jongu bad ia katei yn pyni ha ka  Discovery channel, ha ka 12tarik Nailar ha ka por 9baje mynmiet.
U Narendra Modi, myntri rangbah duh, u iathuh shaphang katei ka jing shim bynta ha katei ka prokram, da kaba u ong “Nga la ju im bad ka mariang, ha ki lum ki wah, ki khlaw ki btap.
Kine ki dei ki jingiaid lynti kiba ju pynsah kynmaw ha ka jingim jongnga.
Kumta haba la ong ianga, ba ngan shim bynta ha ka prokram, kaba iadei shabar jong ka sain pyrthei bad nga ruh ba nga ju im hapdeng ka mariang, nga la sngew kwah bha ban shim bynta".
Ha ka trailer, la pyni ia U Modi, 68, ba u iaid ha ka Jim Corbett National Park, kaba don shatei jong ka India, ha kaba la ialam da U Grylls, ha kaba la iohi ia ki khla, ki hati bad ki skei kiba iaid kham sha pajih.
“Phi dei u briew, uba donkam bha ha India bad kumta ka dei ka kamram jongnga ban sumar bha ia phi" ong U Grylls ia U Modi.
Shillong: U Lat jong ka jylla Meghalaya u Tathagata Roy mynta ka sngi u la leit ban jngoh pyndon burom ia u Dr Donkupar Roy bam kwai ha dwar  u Blei ha iing sah jong u ha Pine Mount Ridge ban burom ia une u rangbah u la la khlad khlem pat dei por.
Ha ka jingkren jong u Lat ha ki lad pathai khubor, ha dien ba u la pyndep ia ka jingleh burom ia u tei u nongialam, u la ong ba u Dr Donkupar Roy u la pynin ia ka jinglong nongialam ka jong u na ki kam kiba u bat, ha kine ki jinglong nongialam jong u u la bat ia ka kam myntri rangbah ha ka jylla, kum u president jong ka party UDP bad kum u Speaker ka iing dorbar kane kala kren shai ba u long shisha u briew ba khlraw.
U la iathuh ba ka jingiakynduh bad u markhmat ka long ha Kolkatta ha kaba kila ia kren bun ki kam, hynrei kane ka jingkhlad kyndit jong u ka long ka jingduh kaba khraw ia ka jylla, kane kan wan rah shipor ia ka jingduh ha ka sian pyrthei.
Na ka liang jong u Lat ka jylla u la pynpaw ba hapdeng kane ka jinglongkot jong ka por u la pynpaw shisha ia la de kum u nongialam.
Na ka liang jong u Myntri rangbah ka jylla u Conrad K Sangma ha ka jingkren jong u la pynpaw ia ka jingduh kaba khraw ia ka jingduh noh ia u Dr Donkupar Roy, namar u long shisha u nongialam u ba jai jai bad u ba kloi ban sngap ka jingduh ia u ka long ka jingduh kaba khraw ia ka sorkar MDA.La ong ba u kpa jong u, u Purno A Sangma bad u Dr Donkupar ki don ka jingiajan bad kane ka jingiajan jong ki kala pynlong ia u ban iathuh ithaw naduh ki por mynshuwa , u myntri rangbah u la pynpaw ka jing sngewsih halor ka jingkhlad kyndit jong u Dr Donkupar Roy.
U nongialam ka liang pyrshah u Dr Mukul Sangma u la ong, ka long kaeikaei ka ba sngewsih ban duh ia u nongialam u ba la ih bha , u don ka mynsiem kaba shida bad u long u nongialam uba ki lah ban shaniah ia ka jingialam lynti ban tei ia ka Jylla.
Ha kane ka sngi kiba la ia poi sha iing jong u Dr Donkupar Roy ban pyndon burom ia u kum u nongialam ki long u Deputy Speaker ka iing dorbar thawaiñ ka jylla u Timothy D Shira, ki myntri jong ka sorkar jylla, ki MLA bad ki nongialam seng sain pyrthei.
Ia ka met jong u Dr Donkupar Roy la wanrah mynta ka sngi na Delhi sha Shillong, ymbuh mynta ka miet ha Shillong, la shai ka sngi rah sha iing shah jong u ha Sohra bad ka jingtep kan long ha shnong jong u ha Shella ha ka sngi Balang.
U met bneng asteroid, uba don ka jingheh kaba 100 metre antad, u iaid biang ha syndah jong ka pyrthei bad ia katei, ki dang shu lap ki saiantis jong ka Brazil lane ka  Brazilian SONEAR, ha kaba ki la ai kyrteng 2019 OK.Hadien ba ki saiantis na Brazil, ki la lap ia kitei ki jingshisha, la buddien sa ki stad na  Ohio State’s All-Sky Automated Survey, ha kaba ki la nang pynthikna shuh shuh.
La lap ia utei u met bneng, uba dei da ki maw kiba eh shibun, ha ka sngi balang, hynrei la iathuh ba ki saiantis, ki la lap dier por, namar ba mar ia kumta hi ula iaid noh na syndah jong ka pyrthei, tangba donbok, ba kam don kano kano ka jingjia kaba sngewsih.
Ka jingiaid jong utei u metbneng, khlem pep, ka la pynkyndit ia ki stad haw haw, namar ba ma ki ruh, kim shym la ioh lum jingtip lypa.
“Ka jing bym ioh jingtip lypa, ka pyni ia ka dak ka jingma kaba khraw, namar ba kitei ki met bneng, kiba khlain bor bha, ki lah ban hap ha kano kano ka por ha ka pyrthei jongngi" ong u Michael Brown, na ka  Monash University.
ki saiantis ki pyrkhat ialade ba kidei kiei ban tip lupa lut nadong shadong kum U Blei?  ka riew biej suda.
U khynnah uba 15 snem ka rta, uba dei na ka niam Muslim, ula mynsaw jur, na ka jingshah thang ha ki saw ngut ki briew, namar ba um shym la ong Jai Shri Ram.
Ka khubor kaba la pynmih mynta ka sngi ha ka India Today, ka iatuh ba ki don saw ngut ki briew, kiba la thang ia utei u khynnah samla ha  Chandauli district jong ka  Uttar Pradesh.
La leit rah mar mar ia utei u samla ha  Kashi’s Kabir Chaura hospital bad u don ha ka jingmynsaw kaba jur, namar ka jingshah thang ka la poi sha ka 60 percent ha ka met jongu.
Utei u khynnah, u iathuh ha ka  Aaj Tak, “Nga iaid ha ka jingkieng ha  Dudhari bad ki saw ngut ki briew, ki la rah bor ianga.
Arngut na ki, ki la teh ia ki kti jongnga bad saw uwei pat u theh da ka sharak bad hadien kata, ki thang ianga bad ki sa phet bak na katei ka jaka".
Ki pulit ki iathuh ba utei u khynnah samla, ula dep ing, ha shwa ba un poi ha la iing bad ki pulit ki shim ba katei ka jingjia, ka long kaba pyn artatien jur.
Shillong:  Ha ka 26tarik mynta u bnai, ka seng The Ultimate Legend Biker’s Association (TULBA) Sohryngkham Unit, ryngkat ka jingiadon lang ki dkhot jong ka TULBA central body kata U bah Rangkitboklang Tallang, U bah Odycious Shullai, U bah Splendourrein Sawkmie lem bad kiwei kiwei de ki dkhot na ki unit bapher bapher, ha ka jingiasnoh kti lang ka Green Hill Higher Secondary School ka la pynlong ia ka prokram, halor ka phang “Ki jingsniew bad ki jingktah na ki jingpyndonkam ia ki jingdih pynbuaid" kiba bun jait kum ki drugs, kyiad, kynja bad kiwei kiwei (Substance Abuse).
La pyniaid ia kane ka prokram, da U President ka TULBA Sohryngkham unit U Bah Kyrshanlang Nongbri.
Ia kane ka prokram, la pynlong na ka bynta ki khynnah Skul kiba dang khie samla (Adolescent) na ka Skul Secondary bad Higher Secondary baroh kiba don ha ka Shnong Sohryngkham bad kita ki long ka Sohryngkham Secondary School, Sohryngkham Presbyterian Secondary School, Mt.
Zion Secondary School bad ka Persara Secondary School.
Ka jingthmu jong kane ka prokram, ka long ban pyntip bad ban pynsngewthuh ia ki khynnah skul ha kaba iadei bad ki jingsniew bad ki jingktah jong ki jingdih pynbuaid bad kumno ban nym ngop ha kum kine ki jingdih pynbuaid.
La ioh ruh ka jingkren bad ki jingpynsngewthuh na u kongsan ba la shemphang bad ba la iaid lyngba ha kane ka bynta, bad  U Bah B.B Shabong, ha kaba  u la pynshai halor katei ka phang kumno ban iada ban ban lait na kine ki jingdih pynbuaid.
Na ka liang U President U Bah Kyrshanlang Nongbri bad ka seng TULBA hi baroh kawei ka dap da ka jingsngewdiaw ban iohi ba bun ki samla ha kane ka juk mynta ki lah ngop ha kum kine ki jingdih pynbuaid wat haduh ba une u jingdih pynbuaid u la rung ha kyrpong jong ki skul bapher bapher bad na kine ki jingdih ki mih shibun ki jingeh bad ki jingktah ha ka imlang sahlang bad ka long ka jinghiar dor ia ka ri bad ka jaidbynriew hi baroh kawei namar la ong ba  ki samla ki dei ka lawei jong ka ri bad ka jaid bynriew.
Shillong:   Ki nongri masi ha ki thain Upper Shillong,haba iakren bad u Rupang mynnin ka sngi ki la pynpaw ba haduh mynta,kim pat shym ioh jingiarap pisa eiei na ka Union, la ha kano kano ka dur,hynrei  ki la iaroh ba ka jingdon ka Union, ka la pynsuk shi katdei ia ki ha ka liang ban leit die, namar ki la ioh ban die ha poh ka shnong lajong.
Ki la pynpaw ba halor kaba thied iaki jingbam,ha kaba leit ot phlang,ia kane ki hap ban leh hi nala ka jong ka jinglut bad da ka bor met jong ki hi.
Shuh shuh, ka dor kaba ki lah ban die mynta ka long 42 tyngka shi litar haba die sha ka union.
Haba la kylli la ki kham iohnong ba die sha wei ne sha ka union,ki la jubab ba ka kham tam dor khyndiat shawei, lada ki sngew lah ban leit kit ia ka dud,namar ki kam ba ki lah ban die haduh 45 ne 50 shi litar.
Ha kaba iadei bad ka jing ioh dawai,ki la iathuh ba hap ap beit na ki doktor ka Veterinary,wat la teng teng ki poi slem ban ia ka por ba donkam ruh.
Ha kaba iadei bad ka jing pynmih dud,ki la iathuh ba namar ka jingbym da lah bha ban pynbiang bam,nangta ban ioh ia ki dawai ba biang,ka jingmih dud ka long 16 litar na ki 2 bad 3 tylli ki masi.
Kumban shu pynkynmaw,ka sorkar lyngba  ka la pynbha ia ka rukom pynmih dud ha ka jylla, da kaba ka kner ia ki kti ban thaw ia ka Milk Mission bad halor kane la buh ruh iaka Milk processing centre ha mawiong kaba kawei ka unit ka ngiam haduh 50000 litar.
Bad ka sorkar ka ai ruh ia ka jingiarap lyngba ka Milk Union kumba 11 klur tyngka mynta u snem khnang ba ki seng treilang hapoh ka union kin ioh lad ban pyntreikam iaka.
Nongpoh:  Haba pynpaw ia ka jingpyrshah halor ka rai, kaba la pynmih da ka ophis u Syiem ka Hima Mylliem, kaba la pynmih ia ka hukum ban weng ia u Bah Ioannis Narleng kum u Rangbah shnong bad ban thung bujli noh da ia u Bah Jermy Lyngdoh, u Lyngdoh ka Raid Marwet, ban long kum u Acting Rangbah shnong, hynnin ka sngi Saitjain, u Bah Ioannis Narleng Rangbah shnong ka Baridua, u la khot da ka jingialang paidbah hapoh jong katei ka shnong, na ka bynta ban pynshai halor katei ka hukum jong ka Hima Mylliem.
Ha katei ka jingialang, kaba la long ha Iing Durbar ka shnong Baridua, ki paidbah katei ka shnong, ki la iamih paidbah bad ha kajuh ka sur ki la pynpaw ia ka jingpyrshah halor katei ka hukum jong ka Hima Mylliem bad ki ka kynnoh kylla ba katei ka kam la shu leh donbor khlem kano kano ka jingpyntip ia ki paidbah nongshong shnong.
Haba iadei bad kitei ki nongrim, kiba la pyni da ka Hima Mylliem, ki paidbah ka shnong Baridua, ki la kyntait war bad pynrem jur halor ki kam leh thurmur da ka Ophis u Syiem ka Hima Mylliem, ha kaba ki la pynpaw ruh ia ka jingbitar da kaba kynnoh kylla ia ka Hima Mylliem, ba ka la shu leh thurmur khlem da wad ia ki jingshisha hapoh ka shnong ka thaw, namar kum ka shnong hi ka don hapdeng ka suk ka sain.
Lada kata ka Hima Mylliem, ka kwah ban tip ia ki jingshisha ka la dei ban wan haba shit ba shai lane ban wan hakhmat ki paidbah ha shnong bad ban kylli na ki paidbah, hynrei kumba ka long mynta kane ka Hima Mylliem, ka la shu leh donbor khlem kino kino ki jingshisha, namar kumba ka long mynta hi ki paidbah ki dang ibit ia u Bah Ioannis Narleng ba un long kum u nongialam jong ka shnong Baridua, pynpaw kitei ki paidbah.
Ban pynpaw ia ka jingpyrshah halor katei ka hukum ka Hima Mylliem, ki paidbah ki la pynlong da ka jingiasoi kyrteng, kaba long ruh kum ka sakhi bad ban pynpaw ba ki paidbah ki dang shanniah ia u Bah Ioannis Narleng ba un bteng ia ka kam rangbah shnong bad ia katei ka jingsoi kyrteng kin sa phah sha ophis ka Hima Mylliem, sha District Council bad sha ophis ka Deputy Commissioner, khnang ba ki bor ba dei peit kin iohi ia ka jingshisha baroh.
Katba na ka liang u Rangbah shnong u Bah Ioannis Narleng, u la ong ba nongrim kaba la pynlong ia u ban khot jingialang paidbah, ka dei ban pynshai halor katei ka jingweng rangbah shnong da ka Hima Mylliem, namar kum u nongialam shnong u kwah ba ki paidbah kin tip ia kaei kaba la leh da ka Hima Mylliem.
Haba pynshai halor ka jingkynnoh ba mih ki huri hura, utei u rangbah shnong ruh u la kyntaid bad u la ong ba kam don kata ka huri hura hapoh ka shnong Baridua, lait noh tang na kito ki jingjia kiba la dep bad kiba dei ruh tang ki daw shimet, hynrei ym kaba la mih na ka kam rangbah shnong.
Lah ruh ban kdew hangne, katkum ka shithi kaba la phah da ka Hima Mylliem, la pynpaw ba ka nongrim kaba la pynlong ia ka Hima ban weng ia utei u Rangbah shnong, ka dei namar ba la mih palat ki huri hura hapoh katei ka shnong, nalor kata la kdew ruh ba na ka liang ka Hima Mylliem ka la ai Sanad tang shisnem, hynrei u Ioannis Narleng u dang bteng ban bat ia ka kam Rangbah shnong tad haduh kine ki sngi bad kaba la pynlong ruh ba kin mih shibun ki jingkulmar ha katei ka shnong, kaba lah ban wanrah ia jingkthah ha ka shongsuk shongsain.
Jowai:  Ka Jowai Civil Hospital – District Medical Health Officer lyngba ka Continuing Nursing Education (CNE) Cell ha kane ka sngi Saitjain ka la pynlong ia ka jingiakynduh lang ki Nurse kaba shisngi lynter ban iakren halor ka phang shaphang ka jingpang khyllai lane kaba la tip kum ka Chronic Renal Failure.
Ia kane ka Conference jong ki Nurse la pynlong ha District Library Auditorium, Jowai halor ka phang ka jingsumar kaba paka lyngba ka jingtip ban pyntbit shuh shuh ia ka jingsumar ia kaba pang khyllaiHa kane ka sngi, u ma A.Andrew Shullai u MDC ka Jowai Central u la long u kongsan katba u Dr.E War uba dei u senior pediatrician u la long u symbud kongsan.
Haba plie ia katei ka jingiakynduhlang jong ki Nurses, u ma Andrew Shullai u la iaroh ia ki Nurse kiba la pynlong kum katei ka jingialang na ka bynta ban pyntbit shuh shuh ia ka kam kaba kitrei kum ki nongsumar ia ki nongpang.
U la pynshlur ia ki ba kin ia bteng ban pule bad ban pyntbit ia lade ha ka lain kaba ki trei.
“Ka jingpule ha kano kano ka subject kam ju kut bad ka jingtbit ka jingshempang kan iarap ban pynioh ia ka jingsumar kaba kham bha", la ong u ma Shullai.
Na ka liang u Dr.War haba kren ha katei ka jingialang u la kyntu ia ki nurse ban pynlong ia ka CNE kum kawei na ki kam ba hakhmat eh khnang ba kin lah ban iarap ban pyntbit ia lade bad ban kin ioh ban ai ka jingiarap kaba kham bha ia ki nongpang.
Ka Organising Chairperson jong ka JCH-DM&HO Jowai CNE Cell, ka kong R.Rymbai ka la ai jingkren shaphang ka jingdonkam ka CNE bad ka kong C Lamat kaba dei ka Assistant Organising Chairperson ka la kren halor ka phang – Chronic Renal Failure.
Ha kane ka sngi la don ruh ki nongkren ba kyrpang kiba kynthup ia ka Ieidlang Dkhar kaba kren shaphang la Anatomy Physiology jong ka Uninary System, ka Dr.D Nongpluh pat shaphag ka ESRD, ka Suzanne Mary Pakyntein shaphang ka Dialysis, ka Markordor Kharshiing halor ka Nursing Management with ESRD, ka Ivory Kharduid halor ka Health Education halor ka rukom sumar ia ki nongpang khyllai.
Ranchi:  U wei u doktor uba  la ai da u condom ia kawei ka kynthei, namar ka jing pang kpoh, u la shu ngat ei kha makha  mynta  haka jing tohkit.
Katei ka la jia ia kawei ka nongtrei grade 4, ha kaba ha ka 23 tarik Naitung ha Ghatshila Govt.
hospital jong ka district West Singhbhum, haba ka leit sha hospital ban ioh jingsumar, namar ka jingpang kpoh, hynrei u wei u Asraf uba trei hangta kum u nongtrei shipor u la ai pynban da u condom.
Haba ka tei ka kynthei ka la leit sha jaka shim dawai ryngkat bad ka slip ha kti,hynrei ka la kyndit haba la iathuh da ki nong sam dawai ba kam dei da kitei ki kyrteng dawai.
Halor kane,na ka liang u nongthaw ain ka Jharkhand Mukti Morcha,u  Kunal Sarangi u la rah ban kren sha iing dorbar halor kajing ujor jongka tei ka kynthei sha ki doktor ba halor.
Bad halor katei ka kam,ka sorkar ka la thung iaka tnad tohkit bala khieh da ki doktor lem bad uwei u psychiatris ban pynlong ka jingtohkit.
Shillong:  Ka KHADC ha kane ka sngi Thohdieng kala thung Acting Syiem ia u bah Tiewborlang Syiemlieh na ka bynta ka Hima Nongspung hadien ba ka la pynsangeh kam noh ne sospen ia u Paiem Patrick Syiemiong.
Ka KHADC kala weng ia u paiem Patrick hadien ba la mih ka jingkynnoh ba u la donkti ban ai NoC ia ka Assam ban shna surok sha ka thain Balakhawa kaba don ha khappud ka Meghalaya bad ka Assam.
U Secretary ka Hima Nongspung ruh u bah Michael Warjri ula shah kynnoh donkti lang ban ai mynjur ia ka Assam.
Ha kane ka sngi Saitjain, u bah Tiewborlang ula lum ruh ia ka jingialang bad ki sordar, ki riew rangbah ha kaba la iakren ruh ia ki kam ki ka Hima.
Haba kren sha ki lad pathai khubor, u bah Tiewborlang ula ong ba kum ba la bynshet ka Council un sa pyrshang lem bad ka kynhun ban pynwandur thymmai ia ka Hima.
Ula ong ba ha kaba iadei bad ka jingai mynjur ia ka surok da u syiem barim, ka Hima kan sa shong pyrkhat kaei kaba lah bad kaba dei ban leh halor kane.
La pynlong ia ka jingjurip ia ka ophis kaba dang shna khlem pat ha Nongspung.
Shillong:Myn hynnin ka sngi u Blei ha ka por mynstep U Rupang u leit lum khubor dalade hi hadien ba u la ioh sngew ba u bseiñ iong, baheh palat 108 inch u la shah pyniap ha ki paidbah  ka tei shnong Lapalang ka shnong ba don sharum ka Pynursla, ka la jia ryngkhat  ha ka por 11 baje eiei mynstep.
Ia u ne u bseiñ la iohi da ki khynnah rit ba u kyllaiñ bha ka met bad  pynieng ia ka khlieh kaba heh bha harud ka surok ban thap jingbam.
Kane ka jing jia ka la pyn syier mynsiem ia kiba bun ki khynnah rit bad ki kynthei khynnah.
Ki nongshong snong, ki  la ioh ban pyniap noh ia u tei u bseiñ.
Haba pyrshang kylli na ki nongshong ki la iathuh ba ki la ioh ban tied na khlieh u tei u bseiñ iong baheh haduh ba un da iap hajuh.
Shillong:  U Executive Member, ba peit ia ka iew ka hat ka KHADC u  bah Jambor War ula ong ba katkum ka Market Regulation Act ka Council, ki Hima, Ki Elaka, Lyngdoh ne ki Raid kiba don iew, ki hap ban siew 10 na ka 100 ka jingmih jong ka Hima sha ka Council.
Haba iakren bad ki lad pathai khubor, u bah Jambor ula ong ba haduh mynta ki don tang ar tylli ki iew ba peit ka Council, kata ka Iew ha Laitlyngkot bad kawei ka dei ka iew ha Byrnihat, Ri Bhoi.
Ula ong ba dang shen ha ka jingleit sha Delhi, la phah sha ka sorkar pdeng ka Tribal Affairs lyngba u myntri u Arjun Mundal ban shna bad ban pynbha ia ki iew kiba hap hapoh ka Council.
Ula iathuh ba la pan T.74 klur na ka tnad Tribal Affairs na ka bynta ban pynbha ia ki iew kiba don ha ki district, sub-division bad kumjuh ha ki block level, kiba hap hapoh u pud u sam ka Council.
Shillong:  U Secretary ka sorkar jylla Meghalaya u Dr C Manjunatha ba dei peit ia ka tnad ri mrad, u la ong ba ka sorkar Meghalaya kan thied shispah jur ki sniang pynkha na ri England ban pynroi ia ki, ha kane ka jylla Meghalaya.
Ia kane u la iathuh ha ka jingkren  jong  u ha ka jingiakynduh ki nongri jingri ka jylla Meghalaya bad u Myntri khynnah ka sorkar pdeng u Dr Sanjeev Kumar Baliyan, mynnin ka sngi ha Shillong.
La iathuh ba ka sorkar kan pynkha ia ki bad kan sa sam sha ki kynhun treilang  bad ma ki  pat kin sam sha ki paidbah ia kine ki sniang ban pynkha shuh shuh ia ki na ka bynta ban pynheh ia kane ka kam ri sniang ha ka jylla.
Halor kane ka sorkar ka la dep ban phah ia ka skhim Meghalaya piggery Mission sha ka sorkar pdeng kaba T.220 klur tyngka.
Kumba ka long mynta, ka jylla Meghalaya ha ka shisnem ka don ka jingduna ia ka jingpynmih doh sniang haduh 1000 Metrik Tone kaba mut 65%, ia ki sniang mynta la wan rah sha kane ka jylla naduh ka jylla Punjab.
Jowai:  Ka AJCCTA ka la kyntu ia ka bor District jong ka East Jaintia Hills District bad Sengbhalang ban shimkhia halor ka jingmih ka tdem jakhlia na AB Coke Factory kaba don ha Lad-Jalyiah.
Na ka liang u President ka AJCCTA, u ma Balen Thubru, u la ong ba katei ka Coke Factory ka la pynmih ia ka tdem kaba jakhlia bad ki paidbah kiba iaid ba ieng ki iohi ia kane bad ka jingsma dewiong kaba mih na kane ka karkhana ruh ka long kaba la palat.
U ma Balen u la ong ruh ba ka jingsma jong ka tdem kaba mih na katei ka Factory ka la ktah ruh ia ka Good Shepherd School kaba don ha Ladrymbai Datsimpein.
Ha kajuh ka por, ka lyer jakhlia bad tdem ba sma dewiong ka la ktah ruh ia ki paidbah ka shnong, Mookhep, Jalyiah bad Ladrymbai namar kane ka Kharkhana Thang rnga dewiong kadon hapdeng katba kine ki shnong ki don naruh sawdong jong ka.
Na ka liang ka AJCCTA ka la kyntu ia u Deputy Commissioner ban tuklar ia kane ka jingpynmih ia ka tdem kaba sma dewiong bad jakhlia da katei ka Factory.
Ha kajuh ka por na ka liang ka AJCCTA ka la kyntu jur bad ka khot ka wer ia kiwei pat ki sengbhalang ban tuklar halor katei ka tdem jong katei ka Coke  khnang ba kan nym wanrah kano kano ka jingpang ia ki paidbah.
Shillong: Ka jingialehkai ba lai sngi jong ka 5th  East Khasi Hills District Open Badminton championship 2019 ba la pynlong da ka East Khasi Hills District Badminton Association (EKHDBA) ka la poi noh sha kaba kut hynnin ka sngi Saitjain.
Kumba 150 ngut ki nongialehkai kiba la wan  iashimbynta ha katei ka lympung ha ka kyrdan jong ki rta bapher bapher baroh ar ki khynnah shynrang bad kynthei bad ki don baroh 165 tylli ki jingialehkai ba la pynialehkai ha kitei ki lai sngi.
U Cr.
C.O.Rangad, uba dei u Senior Vice President ka Meghalaya State Badminton Association bad ruh u nongaibuit jong ka East Khasi Hills District Badminton Association u la pynkut ia katei ka lympung da kaba long kum u kongsan, kiwei pat ki dkhot kiba don lang ki long u bahP.Laloo, Vice President ka MSBA, u R.Kamal Secretary ka MSBA, u Bah S.Lyndem President ka West Khasi Hills District Badminton Association bad u President bad ki dkhot jong ka EKHDBA.Nongpoh:  Ka Ri Bhoi Youth Federation (RBYF), Iewmawlong Unit, hynnin ka sngi Saitjain, ka la pynkup burom ia ar-ngut ki samla, kata ia u Samla Edilbert I Ryndongsngi, uba la rah ia nam lahduh ha ka 1st North East Strong Man Championship 2019 kaba la long ha Nongbah Shillong bad ia ka Samla Jotina Klein, kaba la wanrah namjop ha ka jingiakhun North East Muaythai Championship ha Mizoram bad kaba jop ruh ha ka Open No Gi BJJ Championship 2019 ha Nongbah Shillong.
U Samla Edilbert I Ryndongsngi, u dei u khun jong u Bah AP Shadap bad Kong Daplin Ryngdongsngi kiba shong ba sah ha ka shnong Iewmawlong, katba ka Samla Jotina Klein, ka dei ka khun u Bah Hondy Klein bad Kong Rose Bey.
Haba iadei bad katei ka jingpynkup burom, u Bah Joseph Syngkli, President ka RBYF Nongpoh Circle, u la ong ba kum ka seng kam lah khlem da pynkup burom, ia kiba kum kitei ki khun samla napoh ka Distrik, kiba la wanrah nam lyngba ki kam ialehkai Sports bad kaba la wanrah ruh ia ka jingsarong ym tang ia ka Distrik, hynrei ia ka jylla hi baroh kawei.
Ha katei ka sngi pynkup burom, ka RBYF, ka la ai da ki jingai sngewbha sha kitei ki ar-ngut, nalor kata ki la kyntu ruh ia kitei ki samla ba ki dei ban nangtrei shitom, na ka bynta ban ioh iakhun ha kiwei pat ki jingiakop kiba kham heh bad ban long ruh kum ki nongjop, ka ban sa nangwanrah ruh ia ka nam bad burom.
Shillong: Ka Shillong Lajong FC ka la rah ia ka nam lahduh ha ka lympung ialehkai U-18 Shillong Premier League ba la pyniaid da ka Shillong Sports Associtaion hadien ba ka la pynliem ia ka Rangdajied United FC ha ka jingiakhun final hynnin ka sngi Saitjain ha madan Polo.
Ka namjop jong ka Lajong ka la wan lyngba ka kol ba la thep da u Sangti Jana ha ka minit kaba 24 jong ka kylla step.
Haba phai ha ka jingialehkai phainal ban iaknieh ia ka nam lahduh hapdeng ka Lajong bad ka Rangdajied ka long shisha kaba ka itynnad bad pynhun ia ki paidbah nongwan peitkai bad ki pleiar na baroh ar liang mamla ki la ialehkai bha ban ioh thep kol ban rah ia ka jingjop.
Dei ha ka 24 minit ka Lajong ka la ioh ban pynpra ia ka ktem ba shadien ka Rangdajied bad u Sangti ula ioh ban kawang jam ia ka bol bad lait na kti u nongap kol shapoh ka jar.
Lyngba kane ka kol, ka Shillong Lajong ka la lah ban tehlakam ia ka Rangdajied haduh ba kut jingiakhun jong ka kylla miet bad rah syndon ia ka nam lahduh ha ka lympung ialehkai U-18 SPL 2019.
Ki khynnah ka Shillong Lajong ki la thaw record da kaba khur nam jop ha ki 11 sien iakhun bad iakhaid kawei na ki 12 sien iakhun ban thaw record ha ka samoi ba mynta bad rah ia ka nam best team.
Da kane ka jingjop ka Lajong ka la khur ia ka khusnam song pisa ba T.40,000 katba ka Rangdajied ba wan ba-ar ka la rah T.25,000 ryngkat ki trophy.
Shillong: Baroh ki ophis sorkar Jylla, kin don ha ka jing jar jar, kaba sdang naduh ka 29tarik haduh ka 31tarik Naitung 2019.
Ha kine ki lai sngi, yn pynher lama tang shiteng, ha baroh ki ophis sorkar jylla bad yn nym don satia kino kino ki kam ialeh sngewbha sngew miat.
Baroh ki ophis sorkar, ki kashari bad ki skul, kin khang ha ka 31tarik mynta u bnai, ha kaba ka jingialang leh burom, kan long ha Sohra, ha ka 31tarik mynta u bnai, katba ia ka met yn tep ha katei hi kajuh ka sngi ha Shella, ong ka kyrwoh na U Chief Secretary, ka sorkar Jylla, kaba la pynmih mynta ka sngi.
Shillong: Ka JSU War Jaintia ka la iohkem ia ki arngut ki bar jylla kiba wan tyrwa tiar hapoh Nongtalang.
Kine ki arngut ynda lah tohkit la lap ba ki lah pyndonkam da ka labour licence kaba ai jingbit ban treikam hapoh ka ing ba ki shongwai, wat la ki wan ban tyrwa die tiar hapoh ki shnong jong ka thain war jaintia.
Kine arngut ki la leh buittuh ban pyni ba ki lah ioh jingbit.
Ka JSU, ka la sngew phylla ba kumno kine kiba ioh jingbit ban treikam kum ki nongbylla trei kam labour hapoh Amlarem, ki wan ban tyrwa tiar haba ia kane ki dei ka ban ioh da ia ka trading licence.
Shillong: Halor ka jingkhlad jong U Dr Donkupar Roy, lamphang dorbar Jylla, U Narendra Modi, myntri rangbahduh, ula thoh ia ka khubor sngewlem jongu ha ka twitter, ha kaba ula ong “Sngew diaw shibun halor ka jingkhlad jong U Dr Donkupar Roy, lamphang dorbar Jylla.
U dei uba ieid shisha ia ka roi ka par jong ka Jylla.
Phah ia ka jingsngewlem sha ka iing ka sem jongu".
PMO India@PMOIndiaAnguished by the demise of Dr.Donkupar Roy, Speaker of the Meghalaya Assembly and former CM of the state.
Passionate about Meghalaya’s progress, he served the state with great diligence and helped transform many lives.
Condolences to his family and supporters: PM @narendramodiU Tathagata Roy, U Lat ka Jylla, ha ka khubor sngewlem jongu, u ong “Sngew diaw shi katdei, halor ka jingkhlad bym pat dei por jong U Dr Donkupar Roy.
Ula dei u lamphang dorbar, u myntri rangbah barim bad U President jong ka seng United Democratic Party".
U Conrad Sangma, myntri rangbah ka Jylla, u ong “Sngewsih kthang halor ka jingkhlad bym pat dei por u lamphang dorbar Jylla, U Dr Donkupar Roy.
Ngi la duh ia u nongialam, uba aiti ia la ka jingim, na bynta ki paidbah.
Ai ba U Blei, un pynjah thait ia ka iing ka sem jongu, ha kaba kum kane ka por jong ka jingsngew sih".
U Mukul Sangma, nongialam liang pyrshah,ula ong “Nga sngew kyndit shibun halor ka jingkhlad ba kyndit u lamphang dorbar Jylla, Dr Donkupar Roy.
Nga la duh ia u paralok uba iajan bha, u nongialam ka Jylla, u briew uba don ka jing shaniah bad uba dei ruh uba lah ban ia shaniah".
Ki don shibun ki jingsngewlem ba la phah da kiwei de ki nongialam jong ka thain shatei lam mihngi  bad ki nongialam ka jylla, halor ka jingkhlad jong U Dr Donkupar Roy.
Ka Ri Khasi Jaintia ka la duh noh khlem pat dei por ia u wei na ki Nongialam ba radbah ha ka liang ka synshar Khadar hapoh ka jylla,u dei u Nongialam ba tbit bad ba Lah ban shaniah.
Leit suk (Bah) Dr.Donkupar Roy,Hon’ble Speaker Meghalaya Legislative Assembly.
"RIP Sir".
Shillong: Dr Donkupar Roy, Speaker of Meghalaya Legislative Assembly, passed away today in Delhi.
Dr Donkupar Roy, was hospitalised in Medanta Hospital Gurugram since the 18th July 2019 for diabatese treatment but breathed his last today at 2PM.According to reports, Dr Roy, was kept in ICU from the day he was admitted in the Hospital.
Dr Donkupar Roy is the MLA from Shella Constituency and he has been elected from the Constituency since 1988 continously and he has served the Constituency for almost 31 years.
Dr Donkupar Roy, was borned on the 10th November 1954 and passed away at the age of 65.
His body will be taken to Shillong tomorrow morning by a special flight.
In a press release, Dr Andrew Simons, Commissioner & Secretary Meghalaya Legislative Assembly said that his body will be flown from Delhi in the wee hours of the 29th July 2019 and brought to his official residence and then will be taken to his native village at Shella, on the 30th July 2019.
Shillong: Ka khubor ba dang shu ioh lum, ka iathuh ba U Dr Donkupar Roy, u lamphang ka dorbar Jylla, ula khlad noh mynta ka sngi, ha ka por 2baje nohsngi, ha ka jingshah sumar ha Medanta Hospital, Gurugram.
La leit rah ia U Dr Donkupar sha katei ka Hospital, ha ka 18tarik Naitung 2019, da ka liengsuin kaba kyrpang bad la iathuh ba naduh katei ka sngi, ka jingshitom jongu, kam shym la iarap satia, ha kaba ula don beit ha ka jingshah sumar jong ka Intensive Care Unit (ICU).
La iathuh ba u lamphang dorbar, u don ia ka jingpang diabetes, naduh ba u leit sha Delhi ban shah sumar.
Haba iakren bad U bah Andrew Simon u ophisar rangbah jong ka dorbar Jylla, u iathuh ba ki dang pyrshang ban wan rah ia ka met jong U Dr Donkupar Roy mynta ka janmiet lane lashai ka sngi.
U Dr Donkupar Roy, ula mihkhmat khlem pud na Shella Constituency naduh u snem 1988 haduh ha kine ki sngi bad haduh mynta, u dei ruh U President jong ka seng UDP.La kha ia U Dr Donkupar Roy, ha ka 10tarik Naiwieng 1954.
Ka kyrwoh na U Dr Andrew Simon, Commission and Secretery ka iing dorbar Jylla, u iathuh ba ia ka met jong u lamphang dorbar, yn wan rah lashai dang step phyrngab sha Shillong, ha kaba yn buh ha ka jaka sah jongu ha Shillong bad yn leit rah pat sha Shella, ka shnong trai jongu, ha ka 30tarik Naitung 2019.
Ngin dang buddien ia ki khubor kiba kham bniah.
Shillong:  U MLA ka Mawsynram u bah HM Shangpliang u la thalain ia ka sorkar hapoh ka iing dorbar mynta ka sngi halor ka jingleh lyndet jongka ia ki trai bri bad ki nongsumar ki jingkieng dieng jri, khamtam ia ka Meghalaya Basin Development Authority (MBDA) kaba la thung ia u Sanjiv Shankar na Hyderabad kum uta u stad dieng jri.
Haba wanrah ia kane ka mat hapoh ka iing dorbar myn hynnin ka sngi ha ka Zero Hour Notice, u bah HM Shangpliang u la ong, “Ka MBDA ka la lyndet ia ki trai bri ki trai jaka bad ki shnong kiba dei ki trai met ban pynneh ban sumar ia ki jingkieng jri, ba la sain dur da ki mynbarim".
“Ka MBDA ka la siew bai sngi ruh T.200 shi khlieh ban khroh briew ban wan sha ka jingialang", la ong u MLA ka Mawsynram bad kane kam dei ka jingmut kaba dei ban pdiang.
Kine ki jingkieng dieng jri ki don kumba 100 tylli ha baroh ka Rilum Khasi bad Jaintia ba kynthup ha ki san tylli ki Block, kata ka Amlarem, Pynursla, Laitkroh, Mawsynram, bad Shellabholaganj.
U bah HM Shangpliang u la ong ba ka MBDA da kaba iaid lait ia ka Deputy Commissioner, ka la leit beit sak sha ki Block Development Block (BDO) ban pyndonkam ia ki ban pyntip sha ki briew ban pynshai ia ka jingthmu ban pynlong Heritage Site ia ki jingkieng jri da kaba thung ia u uta u stad u bym bna eiei ia ka jingstad shaphang ki jingkieng jri ba la leh da ki kpa tymmen ha kane ka ri Khasi.
“Ki briew kiba sumar, ki trai jaka kiba jong kine ki jingkieng jri, ki la sngewsih ia kane ka jingleh lyndet ka MBDA bad ki sngew ba ka jingstad jong ki kpa tymmen kaba ki la pynneh bad sumar haduh kine ki sngi, ym don ba burom satia bad kim kwah satia ba uta u stad ba wanrah ka MBDA un wan batai stad ia ki jingstad ba la leh da ki spah snem ki kpa tymmen jongki", la ong u bah HM Shangpliang.
U la ong ba kim pdiang ruh ia ka jingwan batai ka sorkar ban seng da kita ki Cooperative Society, hynrei ki kwah ba dei ban ai ban pyniaid ha ki shnong.
Ha kawei ka liang jubab halor kane, u myntri rangbah u Conrad K Sangma u la kam ba ka MBDA ka la thung ia u stad ban batai ban hikai namar ba ka sorkar ka la pynkhreh ban pynrung ia ki jaka ba don jingkieng jri ha ka UNESCO Heritage Site.
U la ong ba ka MBDA kam shym la leh lyndet, hynrei lehse ka lah ban don ka jingduna bad u la kular ba kan khot lang ia baroh kiba don bynta ban iadon lang.
U la iathuh ba ki don 1334 ngut ki briew kiba la wan iashim bynta ha ki jingialang pynshai ka MBDA ha ki 63 tylli ki shnong ha ki 36 cluster ha ki 26 tylli ki jingialang ban pynshai ia kine ki jingkieng dieng jri.
Shillong:  Ka Rangdajied United FC ka la pynliem da 1-0 ia ka Ryntih SC ha ka jingialehkai Shillong Premier League ka SSA hynnin ka sngi ka madan JN Stadium Polo, Shillong.
Ia kane ka kol nam jop ka Rangdajied la thep da u Aiboklang Khongjee lyngba ka penalty ha ka 90 minit.
Ka Ryntih ka la ialehkai bha hynrei kam lah pat ban thep kol bad ka Rangdajied ka la ioh rah ha ka 45 minit haba u Mebankhraw Wahlang un ioh ban pyndei da ka khlieh ia ka bol bad leit sha u Khongjee ban kawang sha ka kol katba u nongap kol ka Ryntih Maitshaphrang Kharumnuid ia kyrshan ban iada ia ka kolDa kane ka jingjop ka Rangdajied ka la kamai 8 point ha ka kyrdan ba-ar khlem shah rem na ki saw sien iakhun bad ka Ryntih ha ka kyrdan balai da 6 point na ki saw sien iakhun.
Mynta  ka sngi ka jingialehkai ka long hapdeng ka Nongrim Hills SC pyrshah ia ka Langsning SC ha ka por 3.30 baje.
Nongpoh:  Na ka bynta ban nangpyniaid khambha ia ki kam ban kyntiew ia ki kam ialehkai Sports ha Ri Bhoi, hynne ka sngi ki nongialam ka Ri Bhoi District Sport Association (RBDSA), ki la ioh ban pynlong ia ka General Council ne ka jingiakynduhlang kaba shisien shisnem hapdeng ki nongialam ka RBDSA, na ka bynta ban iakre halor ki kam kiba iadei bad ka jingkyntiew ia ki kam ialehkai Sports hapoh ka Distrik.
Kiba la iadonlang ha katei ka General Council, ki kynthup naduh u Bah R.B Shadap, President ka RBDSA, u Bah Charles Marngar, MDC ka Mawhati, u Bah G.S Shadap kum u vice president, Bah Dipshon Ryntathiang, Secretary lem bad kiwei ki nongkitam bad ki dkhot ki Sub Committee bapher bapher kiba don hapoh ka synjuk.
Ha katei ka General Council, kaba la pynlong ha Umsning Auditorium Hall, ki la don shibun bah ki mat jingiakren, na ka bynta ban kyntiew ia ki kam ialehkai hapoh ka Distrik, kata ka long naduh ha ka ka Athletic, Phutbol lem bad kiwei pat ki jait jingialehkai.
Lyngba jong katei ka General Council, la pynskhem ruh ia baroh ki nongkitkam ka samoi 2019-2022 bad ruh la ia tai sani bha halor ki mat treikam ka RBDSA bad khamtam ban pynlong doh long snam ia ka Constitution jong ka synjuk, ia kaba la pyndep ruh ia ka Draft hashwa ban pyntreikam noh shen.
Shillong: Ka Senior Selection Committee jong ka Meghalaya Cricket Association katkum ka rukom pyniaid kam jong ka BCCI, ka la dep ban jied ia ki 15 ngut ki rangialehkai ki ban mihkhmat ia ka Meghalaya na ka bynta ka Vijay Hazare Trophy, Plate Group ka ban sdang naduh ka 24 tarik mynta u bnai ha Dehra Dun.
Kine ki rangialehkai ba la pynpaw kyrteng ki dei kiba la shah jied tang na ka bynta ka Vijay Hazare Trophy, ki long , u Amiangshu Sen, u Dipu Sangma, u Wallambok Nongkhlaw, u Syllvester Mylliempdah, u Raj Biswa, u Larry Gomes Sangma, u Tengchan Sangma, u Aditya Singhania, u Abhay Negi, u Akash Chaudhary, u Wallam John Lyngdoh, u Swarajeet Das, u Punit Singh Bisht (Professional Guest Player – BCCI approved), u Ravi Teja (Professional Guest Player – BCCI approved) bad u Sanjay Yadav (Professional Guest Player – BCCI approved).
Kumba ju long, lai ngut ki rangialehkai ba la tbit ki dei ba na shabar, ba la ai jingbit da ka BCCI.U Punit Bisht uba dei u wicket keeper batsman u la long biang u professional guest player namar ka jinglah jong u ban ialehkai bha ha ka aiom  ba la dep na ka bynta ka Meghalaya.
U dei u nongtied run ba wan ba-ar ha ka jinglah kamai run bun tam ha ka jingialehkai jong ka Ranji ha ka ri kata ha baroh ar ha ka elite bad plate group.
Napdeng kitei kiwei pat ki arngut ki professional guest player kiba la shah jied mynta ka aim ki long u Ravi Teja, uba la ialehkai ha ka Ranji na ka bynta ka Hyderabad bad uba la long captain haduh ba un da leit pyniasoh noh bad ialehkai na ka Andhra Pradesh.
U dei u nongtied bad ruh u all rounder uba tied da ka mon bad ruh u nongkawang bol kamon.
U la mihkhmat ruh ia ka South Zone, India A bad kiwei bad u la ialehkai ruh na ka bynta ka Deccan Chargers bad ka Sunrisers Hyderabad ha ka IPL.Uwei pat udei u Sanjay Yadav uba ialehkai na ka Tamil Nadu ha ka jingialehkai kriket hapoh ka jylla.
U dei u batting all-rounder uba tied da ka diang bad ruh bol da ka diang.
U dei ruh uba la soi da ka Kolkata Knight Riders ha ka 2017 IPL.U Coach pat u dei u Gautam Shome uba dei u nongialehkai Ranji ba mynshuwa jong ka Bengal bad ruh u u coach ba la ioh jingithuh na ka National Cricket Academy uba la hikai ruh ia ka kynhun ka Bengal la katto katne snem.
Shillong:  Ka Meghalaya ka la pynliem ia ka Mizoram da 1-0 ha ka Sub-Junior National Football Championship North East zone ha ka jingiakhun myn hynnin ka sngi ha Imphal.
Ka Meghalaya ka la jop ruh kham mynshwa ia ka Assam bad da kane ka jingjop, ka la kamai bun tam ka point na ka Group B bad ka la ioh rung syndon sha ka kylla ba kut ka jong kane ka jingialehkai.
Ia kane ka kol la thep da u Jony Bakordor Nongkhlaw ha ka 68 minit.
Bah Staising KharbtengKa Ri India ka dei ka Ri kaba ailad laitluid ban ngeit ne mane ia kano kano ka jingngeit katkum ka jingsngewbit jong ngi shimet shimet khlem da shah ialam bakla ne shah pynbor hano hano ne kata ka Secular Country  kumba la kdew ha ka Riti Treikam ne Constitution  ka Ri katkum  ki kyndon ne  Article 25-28 ba la pynrung lyngba ka  42nd Amendment Act, 1976.
Ngi sngewdonbok ba ngi ioh ia kane ka mon ba laitluid ban mane ne ngeit katba sngewbit.
Don ki Ri ha ka pyrthei ki bym ailad satia kumta namar ki  ithuh kyrpang tang ia kawei ka jingngeit ne kata ba ngi khot ka Official Religion.
Ka jingngeit ka dei ka jingsngewthuh shimet shimet jong u ne ka briew.
Hapdeng jong kane ka jinglaitluid ba ngi ioh ban mane katba ngi mon  ka don pat ka jingtynjuh kaba ngi sakhi ha kaba ki don ki riew buaid jingngeit bad kynhun kiba pyrshang ban  pynkhraw,  pynksan tang ia la ka jong ryngkat ka bein ka kynthoh ia ka jong kiwei.
Ha ki social media kane ka jingiabein, iakhoh, pynkhraw  bad pynksan ka jur haduh katta katta bad wat ha ka imlang sahlang kane ka jingsngew pher jingngeit ka la suh thied khamtam ha ki por ban jied ia ki nongmihkhmat  la ju pynrung ha ka jingmut jingpyrkhat bad dohnud kiba lui lui ban jied ia la u jong uba para ba ngeit,  ha ka iap ka im , ka jingiadei para nongshong shnong  bad ka jingpait jingpra  ka shongkha shongman namar ka jingngeit  ka  ktah ia ki khun ki kti ha  ka koit ka khiah, ka pule puthi, ka lawei jong ki bad kiwei kiwei ki bynta ,khlem da pyrkhat kaei ka ban mih na kum kita ki rukom saindur.
Ym lah ban tip hato kane ka dei ka buit jongno re jongno ban wanrah ia kum  kane ka sain pyrkhat jingsngewpher jingngeit kaba ktah ia ka jinglong kawei ha  ka imlang sahlang ne dei ma ngi hi ba khim jingmut khlem da pyrkhat janai ia kiei kiei baroh.
Ka jingkylli ka long hato napdeng ki jingngeit kiba bun ha kane ka pyrthei,  ka jingngeit jong kita kiba pynksan tang ia la ka la jong ka dei kaba hok tam bad ka jong kiwei pat kaba bakla.
Ka sain pyrkhat kaba kumno ngi kwah ban buh ha ki pateng ki ban wan ynda ngi la leit noh na kane ka sla pyrthei.
Ka long kaba donkam ban pynjanai ialade ha kano kano ka jingngeit kaba ngi sngew ba ka dei kaba paka tam  hynrei kam dei pat ban long u mawjynthut ia ka jingiaieit bad burom markylliang ha ka imlang sahlang.
Ka jingdon jong ki katto katne ki riewshit jingngeit   bad buaid jingngeit   ban pynksan tang ia la ka jong bad ka  bein ka khoh ia ka jong kiwei ka long kaba bakla bad ktah haduh katta katta ia ka jinglong kawei bad jingiatylli hapdeng para nongshong shnong ha ka imlang sahlang.
Ngi sakhi ba kane ka jinglong ban wanrah ia ka jingiapher jingngeit  ka wanrah ia ka jingiashun hapdeng ki jingngeit kiba pher bapher ha kylleng sawdong ka pyrthei  kiba lam shaduh u pud ka  jingia kajia  kiba ktah ia ka shongsuk shongsain.
Kum ka jaidbynriew ritpaid lehse kiba bun balang kin nym kwah satia ba kum kata ka jingiapher jingmut bad ia  ka jia kan wan hapdeng jong ngi.
Ai ba ngin ieit ia la ka jong ka jingngeit, burom ia ka jong kiwei bad kiar ban bein ne kynthoh ia ka jingngeit kiwei,  khnang ba ka jingiatylli bad jinglong kawei kum ka imlang sahlang ha ka jaidbynriew ngin lah ban tehsong shijunom ha kane ka sla pyrthei.
Kyntang iawai  sngew ban ong, ba to ngin  nym wanrah than ia kane ka jingiaphiah hapdeng jong ngi ha ka Bri u Hynniewtrep bad Rilum baieit bathiang jong ngi  tang namar ka jingsngewpher jingngeit.
Ka jinglong ba bha ka long kaba kongsan eh ba ngin ioh ia ka hok ha khmat u Blei nongbuh nongthaw ynda haba yn bishar ia ki kam jong ngi ha kane ka pyrthei kumba baroh ki jait niam ne jingngeit  ki hikai ban im ka jingim kaba bha bad ban burom ia ki para briew.
Jaipur: Ka kali na Rajasthan, ka dei kaba nyngkong eh ban shah dain kuna haduh T.1,41,700, kaba dei ka kuna kaba remdor than.
La ai ia katei ka challan da ki pulit ka Rohini Circle, na ka daw ba katei ka trok, ka pynkhein ia ki rukom pyniaid kali.
Katei ka kali la antad, ba ka dei ka tata 4018 bad ka dei kaba la ioh number na Bikaner, Rajasthan.
Shillong: U bah Metbah Lyngdoh ula iehnoh ia ka kam myntri mynta ka sngi ha kaba u la aiti ia ka shithi ha u myntri rangbah u Conrad K Sangma.
Ha kajuh ka por, u la wan thep kyrteng syndon kum u kyrtong ka MDA na ka bynta ka kam Lamphang.
Katkum ka kyndon lada u myntri un iakhun ia ka shuki Lamphang ka iing dorbar, u dei ban iehnoh shwa ia ka shuki shwa ban thep kyrteng.
Ka elekshon ban jied ia u Lamphang kan long ha ka 13 tarik mynta u bnai, kaba dei ruh ka sngi kut kane ka dorbar synrai.
U bah Metbah na ka UDP, un mih bujli ha jaka jong u Dr Donkupar Roy uba khlad noh dang shen, ban bat ia ka shuki Lamphang.
Ia ka kyrteng u bah Metbah la mynjur da ki paralok ka Meghalaya Democratic Alliance (MDA) ba kynthup ia ka NPP, PDF, HSPDSP, NCP, BJP bad MLA shimet.
Ha kane ka juh ka sngi, u kyrtong ka Congress u Winnerson D Sangma ruh u la thep kyrteng ban iakhun ia ka shuki Lamphang.
Lada khein ia ka jingbun paid ki MLA, u bah Metbah Lyngdoh un rah suk ia ka shuki Lamphang namar ba ka MDA ka don 40 ngut ki MLA ha ka iing kaba 59 ngut katba ka Congress ba don ha ka liangpyrshah ka don 19 ngut ki MLA.Haba kren bad ki lad pathai khubor u Winnerson u la ong ba u pdiang sngewbha ia ka burom ba la aid a ki paralok MLA ka Congress ban phah ia u na ka bynta ka shuki Lamphang.
Haba kylli, u la ong ba watla u sngewthuh ba ka MDA ka la don lypa ia ka jingbun paid, hynrei ka party kan treishitom ban ioh ia ka jingjop bad bynrap da kaba ong ba u iakhun na ka bynta ban jop.
Katba u bah Metbah lyngdoh u la ong ba u don ka jingshaniah ha baroh ki MLA ba don lang ha ka sorkar synrop ba kin ai ia ka vote kumba la iakren lang ha ka kynhun MDA.U la ong ba kan nym don kano kano ka jingshet kylla bad baroh ki MLA ha ka MDA kin pynjop ia u na ka bynta ka shuki Lamphang.
Shillong: Hadien ka jingpyllait ia ka NRC da ka Sorkar Assam, ka jylla ka la shong ha ka jingsheptieng ioh lehse kine ki poiei ki ba la shah mait kyrteng na ka NRC jong ka Assam kin wan bad pyrshang ban rieh tngen bad buhai shnong ha ka Bri ka jong ngi, ong ka kyrwoh jong ka KHNAM mynta ka sngi.
La ong shuh shuh ba  ha ka jingtrei shitom jong ki seng bhalang la shem ba don ki briew kiba wan na Assam, kiba khlem mih kyrteng ha ka NRC bad khlem ki kot ki sla kiba biang.
La ong shuh shuh ba ka ophis na ka bynta ban pynrung kyrteng na ka bynta u aadhar kaba don ha Lachumiere, ka la sdang khapngiah bad ka jingtip kaba la ioh lum la tip ba ia kane ka kam la rah noh sha ka ophis jong ka Deputy Commissioner East Khasi Hills.
La ioh jingtip ruh ba ki ba wan ban pynrung kyrteng aadhar, ha kine ki sngi ki lah ban dei ki poi ei ki ba la shah mait kyrteng na ka NRC Assam bad ka jingpynrung kyrteng aadhar khlem da bishar ia ki kot ki sla ki ba bniah kan plié lad ia kine ki poiei ban ioh buhai shnong ha ka jylla.
Kumta ka seng ka dawa jur ban pynsangeh shwa ia ka jingpynrung kyrteng aadhar, kum ha kine ki por khnang ban lah ban khanglad ia ka jingwanrung laitlan jong jong ki poiwir.
Nongstoiñ: Ka kynhun ki hati khlaw ha ka sngi u Blei, ki la hiar da ki phew tylli tylli shapoh ka shnong Athiabari kaba hap hapoh West Khasi Hills District.
Katkum ka tyllong khubor ba la ioh lum la iathuh ba kitei ki hati ki la pynjot ruh ia ki lyngkha bad ki jingthung jingtep jong ki paidbah nongshong shnong katei ka thaiñ hynrei la ong pat ba donbok ba ym shymla don kano kano ka jingmynsaw ia ki paidbah.
Shuh shuh la iathuh ruh ba kitei ki hati khlaw kila wan mih na ki thaiñ Lejadubi bad la ong ruh ba kitei ki hati ki ju wan man kapor sha katei ka thaiñ bad ka jingwan poi kitei ki hati khlaw kala buh jingma ruh ia ki paidbah katei ka thainKatkum ka jingiathuh jong ki nongshong shnong la ong ba kitei ki hati kila phet noh na katei ka jaka hynrei kim pat lah ban pyntikna namar ba kitei ki hati kida jah da jah da wan da wan.
Shillong: U MLA ka Gambegre u Saleng  A Sangma u la ujor hapoh ka iing dorbar ia ka jingioh EPIC bad MHIS ki 36 ngut ki Muslim ha kawei ka shnong kaba hap ha ka konstitwensi jongu.
“36 ngut ki Muslim kiba wan naei naei re, ki la ioh EPIC bad MHIS ha ka konstitwensi jong nga.
Nga la dep ujor ia kane sha ka tnad kam pohiing ka jylla hynrei khlem pat ioh jubab", la ong u Saleng.
U la ong ba la kine ki briew ki dei ki nongshong shnong ba shisha ka Meghalaya ne em hynrei katkum ka jingtip jongu, kim dei satia bad ki dei kiba shu wan naei re naei.
“Ka bor ba dei peit ka dei ban tohkit la ki dei shisha ki nongshong shnong ka Meghalaya ne em hynrei nga ngeit skhem ba 100 percent kim dei satia na ki nongshong shnong ka Meghalaya", la ong u Saleng.
U la ong ba ka jingkylli ka long ha kano ka rukom ki ioh ia kine ki syrnot kum ka EPIC ne MHIS bad kaba donkam ka long ban don ka jinglong ryntih bad kohnguh ha ka rukom pyniaid ia ka kam da ki nongtrei sorkar.
Halor kane, u myntri rangbah u la kular ba un sa shim khia ban wad ia ka jingshisha bad ban leh ia kaba donkam.
Shillong: Ka Hynniewtrep Youths Council(HYC) ka Hynniewtrep  Achick National Movement (HANM) bad ka Western Youths Federation(WYF) ka West Khasi Hills District ki la khang khyrdep ia ki dukan ha iew Shallang  bad leit jurip  ia ki  karkhana sain dewiong  beain kiba don  ha katei thain Shallang ha kaba ki la lap ba ki don kumba 10tylli ki karkhana, ba la trei bylla ki bar jylla ha kitei ki karkhana.
Kine ki Sengbhalang ki la pynpaw ka jingsngewkhia  ia ka jinglong  hapoh ka thain bad mynta ka  sngi ki iakynduh ia u Chief Executive Member(CEM) ka KHADC u Bah Teinwell Dkhar kumjuh ia u Executive Member ka I/c Labour Department u Bah Teibor Pathaw bad ia u Executive Member ka I/c Trading Licence u Bah Paul Lyngdoh.
Ki Sengbhalang ki la pynpaw ka jingbynniaw ha khmat jong u CEM ba kumno kitei  Shnong kiba don ha katei ka thain bad ka Hima ki ai mynjur  ia kine ki karkhana sain dewiong khlem da wad jingtip bishar bniah ha shwa ban ai mynjur, namar katkum jinglap jong kine ki Seng, la iohi kumba kine kiba ioh mynjur, kim dei trai jong kine ki karkhana.
Ki la kam ba kine ki karkhana ki ktah ruh ia ka koit ka khiah jong ki nongshong shnong  bad haduh mynta ki lah don 10 tylli, hynrei ka KHADC kam don jingtip ei bad kaba pyndiaw ka dei ka jingioh shong ki dkhar ha kine ki karkhana bad bylla katkum ka Ain jong ka Hima Nongstoin ka  "The Administration of Nongstoin Syiemship Rules 2006"  ka ong ha ka No 8  (iii) bynta (a) A dkhar shall have no right to Settle or Cultivate in any part or Village within Syiemship,  kaba mut u dkhar um lah ban shong shnong lane trei bylla hapoh ka Hima Nongstoin katba  kitei ki mynder ki ioh ban shong hangne bad bylla katba mon hangne khlem jingtieng bad kane ka paw ba ka Hima ka pynkhein ia ka ain kaba ka la shna hi.
Kumta na ka liang jong u CEM u ong ba un sa shimkhia ia kane ka bynta bad katba na ka liang u Teibor Pathaw uba dei u EM jong ka I/c Labour Department u la kular hakhmat kine ki Sengbhalang ba hapoh West Khasi Hills District mynta un pynsangeh shwa ban ai ia ki Labour Licence mynta khamtam ha ki bynta jong ka Shahlang.
Katba haba ia kren bad u Bah  Paul Lyngdoh u EM I/c Trading Licence ka KHADC ia ka jingroi ki nongshong dukan beain ha ka Iew Shallang kiba dei ki mynder; na ka liang, u Bah Paul ula ong ba ia kane ka bynta ki  don ar bynta ba ka District ka dei ban leh kawei ia kito bym don ia ki kot ki sla kiba biang bad ki bym pynthymmai shuh ia ki kot ki sla.
Na ka liang jongu, u la kular hakhmat kine ki Sengbhalang ba un sa  khang noh bad un  nym ailad ba kin ioh ban buh dukan hapoh Shahlang, ong ka  kyrwoh na u samla Wanteibok Lyngdoh General Secretary Hynniewtrep Youths Council West Khasi Hills District.
Shillong: Ka Khasi Students’Union (KSU) Upper Shillong Circle, hapoh ka jingialam jong u Samla Pynskhemlang Syiem, Publicity Secretary, mynta ka sngi, ka la leit ban khynra ia ki bar jylla kiba trei khlem kot khlem sla hapoh ka shnong Umlyngka.
Ha kane ka jingleit khynra ka Seng ka la ioh ban bat haduh kumba 40 ngut ei ei ki bar jylla kiba ka seng ka suba jur ba ki dei kiba dang shu wan kiew na jylla Assam.
Kumta, ka seng ka maham tyngeh ia kito ki contractor bad ki trai iing kiba ju mlien ban wan ialam ia kine ki bar jylla, ban pyntrei bad pynsah ia ki, ba kin pynbiang beit da ka work permit jong ka jylla, ong ka kyrwoh na U bah  Rapborlang Nongrum, Publicity Secretary jong ka seng.
Shillong: Ka Joint Action Commitee (JAC) Sohiong ka la dawa na ka hima Jirang ba kan pynphai noh ia ka shnong Nongwah Mawtamur sha ka Hima Sohiong, ha kaba u lyngdoh ka Hima Sohiong u la ia soi bad aiti ia ka sha ha hima Jirang.
Ia kane la iathuh da u Chairman ka JAC u Passbhalang Khani haba ia kren bad ki nongpathai khubor mynta ka sngi.
U bah Passbhalang u la iathuh ba hadien ba ka JAC ka la ioh ia ka RTI halor ka jingaiti noh jong u Lyngdoh ka Hima Sohiong u bah Shemphang Thabah ia ka Shnong Nongwah Mawtamur sha ka Hima Jirang.
“Ka la don ka jing ia kynduh lang jong u  lyngdoh ka hima Sohiong u Shemphang Thabah bad u Syiem ka hima Jirang u Phangworli Wahlang ha ka 17 tarik Iaiong 2015 ban  ia soi bad aiti noh ia ka shnong Nongwah Mawtamur" u la ong.
“Ka shnong Nongwah Mawtamur kaba hap ha ka hima sohiong bad ka jing aiti kaba da long thamula ha kaba ki la ia soi tang ha i kot sada"u la bynrap.
“Na ka liang ka JAC ka la pynpaw ba ki paid nongshong shnong ka hima Sohiong kim don jingtip eiei ia kane ka jingleh une u lyngdoh ha kaba don tang 3 ngut ki ba soi ia kane ka kot ban aiti bad kiei ki  long U Bah Shemphang Thabah u ba dei u lyngdoh, u S.Jalong u myntri ka hima sohiong bad u P.S Jana u ba dei u Excutive member ka Hima Sohiong" u la ong.
“Lyngba ka RTI ngi lap ruh ba  U Em Incharge Elaka u la pynskhem ia ka jingaiti noh ha ka 17 tarik u Iaiong 2015 lyngba kine ki jingthoh ba u lyngdoh ka hima Sohiong, um shym la kitkhlieh ia ka jingshah ieh bein jingshah ban bein ka shnong Nongwah Mawtamur bad na ka liang u lyngdoh ruh u la kubur ba ka don ka jingsynjor  halor ka kam synshar kumta la shim ia ka rai ban aiti noh ia ka Nongwah Mawtamur sha ka hima Jirang" u la ong.
Ki JAC Sohiong ka la buh ia ka jingkylli ba na ka liang ka KHADC da ka ba ong “Haba ka lap ia ka jingbym lah ban pyniaid jong u Lyngdoh ia ka hima balei kim shym la weng noh ia u, hynrei ki aiti pynban ia ka shnong sha kawei ka hima.
"“Dei ha ka 6 tarik u nailar 2015 la soi bad pynskhem ia kane ka shnong sha ka hima Jirang da u Joint Secretary ka KHADC"u la ong.
Na ka liang ka JAC Sohiong ki pynpaw ia ka jingpyrshah jur ia kane ka jingleh bad kyrpad ruh ia ka EC ba thymmai ba kan peit bad pynbeit ia kane ka kam.
Shillong: Ka jing shna torti ia ka surok 4 lane jong ka National highway Authority of India (NHAI)  ha Umlyngkdait Nongpoh ka lawan rah ia ka jing soh sat jong ki nongshong shnong ka Umlyngkdait ha kaba ka um ktieh kala wan rung sha ka shnong bad rung sha ki ing ki sem ki dukan jong ki briew wat la ka jingslap ka long ka ba duna hynnin ka sngi.
Ha ba ia kren bad u rangbah shnong ka Umkdait u N.S Umlyngkdait u la iathuh ba katei ka jingwan tuid jong ka um sha ki shnong ki thaw ki long hadien ba la tei ia ka surok 4lane ha ka ba u homepipe ba la buh da ka NHAI ha ka tei ka nala  ym shong beit ne ryntih ban ailad ban iaid bha ka um na kane ka daw ba tang shu slap malu mala tang shu sakut jaboh ka um kam ioh iaid beit bad sa kylla jing shlei um ba man ka por.
U la bynrap ruh ba ka um ka ju wan tuid bad lang ha ka jaka sah ki briew namar dei  jing bym biang ki nala pyntuid um kaba pynlong ia  ka um ba kan tuid bad  ka dap lut sha jaka sah ki briew ha ka ba ka jinglang ka um ka long haduh 7 ne 8 phut.
Kane  la buh shibun ki jing eh ia kane ka shnong ha ka ba ki dukan ki ing ki la shah tap da ka um ktieh um nala kaba la pynjynjar shibun ia ki nongshong shnong kane ka shnong wat tang ban iaid lynti ruh um lait shuh khamtam haka ba dei ha ka por wai skul ki khynnah.
Na ka liang ki nong pyniaid shnong ki la buh ia ka jingkyrpad ia ki bor ba halor ba kin wan ban jurip lang ia kane ka jingeh ki nongshong shnong ka Umlyngkdait.
Shillong: Ka Shnong Thangthring West Jaintia Hills ka pynkup burom ia u Ma Nujorki Sungoh u MLA jong ka 4-Mowkaiaw Constituency ha u ne u bnai ba la dep.
Ka Shnong Thangthring naduh u Rangbah Shnong Secretary Shnong ki dkhot Shnong, ki riew rangbah kynthei bad shynrang ki pynpaw ka jingsngewnguh bad ka jingkmen ia u MLA ba la sngap ia ka jingkyrpad ka Shnong ban  pynioh surok kaba 4 kilometre ha ka jinglut kaba poi 2.81 klur.
“Ngim lah khlem da pynkup burom ia u MLA ia ka jingiarap ka jong u kum u Nongmihklhmat hadien ngi mad  ka jingshah ieh khunswet ka Shnong la 73tylli ki snem ym don u wei u nongmihkhmat ba iohi ia kane ka Shnong.
Ka Shnong ka pynpaw ka jingkmen wat la u dang jop mynta bad u long nongmihkhmat shisnem tam la ioh ka jingiarap na u MLA" ong ki nongkren ha katei ka jingialang.
Ha katei ka sngi pynkup burom, u Ma Nujorki Sungoh u pynpaw ka jingangnud ha khmat ban wanrah ka roi ka par hapoh ka Constituency.
“Nga sngewthuh phi jied ia nga ka dei ba ngan long u nongmihkhmat jong phi ban kit khia ban bah katba shah ka lad.
Ngam kwah ban bna nam ia ka kyrteng jong nga kum u MLA,  lada ngam lah ban leh eiei na ka bynta jong phi u paidbah.
Ka thong jong nga ka long ban wanrah ka roi ka par sha phi bad ban shakri hok katba shah ka bor.
Nga kyntu iaki Shnong ki thaw kumjuh ia ki paidbah ban long kiba iaishah bad ban iatrei lang"  kyntu u Ma Nujorki.
Shillong: Ka Society for Environment Protection and Sustainable Development ka kyntu ia ka Meghalaya State Pollution Control Board ban pynkloi noh ban leh ia ka AIR Testing ban wad bniah ia ka jinglong jingman ka lyer ba mih na ka karkhana sain rnga dewiong kaba don ha Mookhep East Jaintia Hills District.
Kham mynshwa ha u bnai jylliew 2019, ki Engineer ka MSPCB ki la hiar ban jurip ia katei ka karkhana hadien ba ka Society ka ai dorkhas sha u myntri ka tnad ka koit ka khiah ka Sorkar jylla, halor ka nongrim ba ka tei ka karkhana kala pynmih ia ka lyer jakhlia bad pum pum kaba ktah ia ka koit ka khiah ki nongshong shnong bad khamtam iaki khynnah skul jong ka skul Good Shepherd Secondary School kaba don mar syndah katei ka karkhana.
U Vice President ka SEPSD u bah J R Dkhar ula ong ba namar ka jingbymshai jong ka suin bneng, ha ka por ba wan jurip na ka daw jong u slap, ym shym la lah ban pyndep iak a AIR Testing bad u Engineer ka MSPCB ula ong ba yn leh noh ia ka Testing ynda la kut u slap khnang ba ka Test kan long kaba shai.
Guwahati: Ka jing ia kajia pud hapdeng ki jylla bapher ka thain shatei lam mihngi, yn pynbeit shi syndon ha shwa ba ka India, kan rakhe ia ka lyngkhuh 75 snem jongka, ong U Amit Shah, myntri kam poh iing ka sorkar India, haba iakynduh bad ki myntri rangbah bapher jong kane ka thain hynnin ka sngi.
U Shah, u ong ba ka sorkar India, ka la nang pynkhreh pynkhrum ialade, halor kane ka phang, ha kaba u kwah ba yn lah ban pynbeit lut noh khoit ha shwa ka jingrakhe jingdap 75snem ka ri, ka ban dei sa ar snem mynta.
Ki myntri rangbah jong ka thain shatei lam mihngi, ki la ia kynduh ia U Shah, hynnin ka sngi, ha ka por ba pynlong ia ka jingialang jong ka North East Democratic Alliance (NEDA) ha Guwahati, ha ka jingialam jong U Himanta Biswa Sarma, uba dei ruh u lamkhmat jong ka NEDA.U SpitonKharakorKatto katne bnai mynshuwa, ki Rangbah    Shnong na ka Dorbar ShnongNongthymmaiPyllun, ki la pynpaw ïa ka jingsngewlyng-a mynsiem halor ka jingwan buhai shnong kita ki para riewlum na Assam, Nagaland, Manipur bad Mizoram.
Kine ki la wan ïathied jaka katba mon ha Meghalaya khamtam ha ka Bri u Hynñiewtrep, ki leh mon.
ki la thied jaka katba sngewbit ha ka thaiñ Happy Valley, Madanrting bad Laitkor.
Ym tang katta, ki la leh trai ïa ka Ri-Bhoi District.
Lada phi leit sha Ri-Bhoi naduh Byrnihat haduh Khanapara, ki khar riewlum bad ki khar riewthor ki la kam trai ïa ka Raid Marwet, Hima Mylliem.
Ha ka Raid Marwet, u Syiem bad ka Hima Mylliem kim don bor, ka Khasi Hills Autonomous District Council ka shu don tang ka kyrteng.
Ka sorkar Meghalaya ka ai sngewbha ïa ki jaka sha ki dkhar tang ban ïoh ka bai register khyndew ha office Deputy Commissioner, Ri-Bhoi, Nongpoh, namar ba ka aiñ Meghalaya Land Transfer Amendment Act, 1991 ka shah.
La pynjari ïa katei ka aiñ ha ka por ba long Chief Minister ka Meghalaya da u Rangbah Brington Buhai Lyngdoh.
La shah ïa ki dkhar bad ki riewlum katkum ka Meghalaya Scheduled Tribes List ban thied jaka katba mon ïa ki ha Meghalaya.
Katkum ka Aiñ Meghalaya Land Transfer Act, 1971, la adong ïa ki dkhar ban thied khyndew shimet.
Hynrei ka shah pat ïa ki dkhar ban thied khyndewlada ki Khasi kim don tyngka ban siew dor rem ïa ki.
Ka long ka aiñ khyndew kaba pei.
Kumta haba long Minister in-charge Revenue u Prof.Martin N.Majaw jong ka Meghalaya ha ka snem 1978-79, u la khang sbak.
Ka Meghalaya Land Transfer Amendment Act, 1978, ka long ka aiñ ba la mana ïa ki dkhar ba don jaka ha Shillong bad hawei ban die jaka sha ki para dkhar.
U la ong ruh ba lada u Khasi um don tyngka ban thied ïa ki jakajong u dkhar, ba sah hangne ha Shillong; hynrei ka Sorkar Meghalaya kan thied pli ïa ki.
Ha ka snem 1990, u Rangbah B.B.Lyngdoh, Chief Minister ka Meghalaya, u la pynrung ïa ka Meghalaya Land Transfer Amendment Bill.
La pass bad pynlong aiñ ïa ka kum ka Meghalaya Land Transfer Amendment Act, 1991.
Kumta kane ka aiñ thymmai ha ka khyndew ka shyiap la plie rynghang ïa ki bar jylla ne bar ri kum ka La Farge na Ri France ban wan thied jaka bad leh khaïi ha Meghalaya katba mon.
Haduh ka snem 1946, ka ri India kam pat dei ka Secular State ha ka por synshar phareng.
Te ka sorkar Phareng ha kito ki por ka mana ban thied khyndew ïa kiwei pat ki briew na bar ha ka Bri u Hynñiewtrep, kata ka Khasi State bad ka Khasi-Jaiñtia Hills ym shym la shah ïa ki dkhar ban wan thied jaka ne seng karkhana.
La mana ruh bad ïa ki Niam heh paid, Balang heh paid ban seng niam bad thied jaka katba mon.
Hynrei mynta ba la ïoh leh trai khlieh ka Meghalaya Land Transfer Amendment Act, 1991 katkum katei ka aiñ, la shah ïa ki bar jylla bar ri ban thied khyndew katba ki mon khlem buh pud (without ceiling).
Ki dkhar ki tang shu kwah seng karkhana, sengskul, seng college, bad universities ne seng kano kano ka niam, kin ïoh thied khyndew katba mon.
Mynta ha Meghalaya la don haduh 9 tylli ki private Universities.
Tang ha ka Raid Marwet, Hima Mylliem, Ri-Bhoi la don haduh 3 tylli ki Private Universities kum ka Mahatma Gandhi University, C.M.J.ne Chandra Mohan Jha University bad ka University of Science and Technology, ka Delhi Public School, ki long ki skul khaïi (business school) ba la pynïaid da ki bar jylla suda.
Dei ha ka por ba long Chief Minister u MukulSangma la lulia ïa ka aiñ khyndew lyngba ka Meghalaya Land Transfer Amendment Act, 2012.
Da kane ka aiñ la shah mon sngewbha ïa ki khar Hindu ba kin pynkylla kyrteng ïa ka jaka puta jong ki bad ïing bad sem lyngba da ka ‘Hindu Adoption Law’ wat la kim ïadei ba haïing ruh.
Kumta mynta ki dkhar ki die mon sngewbha sha ki para dkhar kum ka Upper Mawprem, Garikhana, Laban, Laitumkhrah bad kiwei kiwei katba mon.
Lada jngoh ïa ka Meghalaya Scheduled Tribes bad Scheduled Castes List, ngi shem ba shu bud matlah ïa ka Assam Scheduled Tribes bad Scheduled Castes List jong ka Assam.
Katkum katei ka list ïa ka Assam 1950 – 71 ki long:Scheduled Tribes (Hills):(1) Chakma (2) Dimasa (Kachari) (3) Garo (4) Hajong (5) Hmar (6) Khasi and Jaintia (including Khasi, Synteng or Pnar, War, Bhoi or Lyngngam) (7) Any Kuki Tribes (37 groups) (8) Lakher 9 man (Tai-speaking) (10) Any Mizo (Lushai Tribes) (11) Mikir (12) Any Naga Tribes(2 groups) (13) Pawi 14 Synteng.
Ki Scheduled Tribes (Plains):(1) Barman of Cachar (2) Boro, BoroKachari (3) Deori (4) Hojai (5) Kachari, Sonawal (6) Lalung (7) Mech (8) Miri (9) Rabha.
Ki Scheduled Castes ki long:(1) Bansphor (2) Bhuimali or Mali (3) BrittialBania or Bania (4) Dhupi or Dhobi (5) Dugla or Dholi (6) Hira (7) Jalkoot (8) Jhalo, Malo or Jhalo-Malo (9) Kaibarta or Jalya (10) Lalbari (11) Mahano (12) Mehtar or Bhangi (13) Muchi or Rishi (14) Namasudra (15) Patni (16) SutradharLada khmih ïa ka Meghalaya Scheduled Tribes Order 1950 bad amended katkum ka Amendment Act 1987 (Act 43 of 1987) la lap ba la kynthup ïa ki Scheduled Tribes bad Scheduled Castes jong ka Assam la pynrung lut ïa ki kum ki riewlum trai jylla ka Meghalaya.
Nangta la pynrung da 15 ïa Boro-Kachari, 16-Koch bad 17- Rava, Rabha ki Scheduled Tribes (Plains) jong ka Assam kum ki Scheduled Tribes jong ka Meghalaya.
Kaba phylla ka long ba ka Sorkar Assam ka la phiah ïa ka jaitbynriew Khasi Scheduled Tribes List kumne, (1) ka jaitbynriew Khasi, (2) ka jaitbynriew Synteng ne (3) jaitbynriew Pnar, (4) ka jaitbynriew War, (5) ka jaitbynriew Bhoi bad (6) jaitbynriew Lyngngam.
Mynta ka sorkar Meghalaya ka kubur ba ka jaitbynriew Khasi ka la ïaphiah haduh 6 jaitbynriew ba ka kohnguh ïa ka jingphiah ïa ka jaitbynriew Khasi jong ka Assam naduh ka snem 1950.
Kitei ki jaitbynriew Scheduled Tribes bad Scheduled Castes haneng, ki lah ban thied jaka katba mon ha Meghalaya.
La ithuh ïa kitei ki jaitbynriew haneng da ka North Eastern Areas (Re-Organisation) Act, 1971 ba la pynrung ha u December 1971 ha ka por u ba long M.P.sha Lok Sabha da u Prof.G.G.Swell.
La mynjur ïa katei ka Scheduled Tribes List ka Meghalaya da u Captain Williamson A.Sangma Chief Minister ka Meghalaya.
La mynjur ïa katei ka Scheduled Tribes bad Scheduled Castes List 1971 da ki 22 ngut ki MLA Khasi jong ka Meghalaya Provisional Legislative Assembly (1970 – 72) jong ka Meghalaya Autonomous State khlem ïa pyrshah eiei.
U Rangbah Latiplang Kharkongor MDC, bad u Rangbah Adelbert Nongrum MLA, mynta ki ïa pyrshah jur ïa katei ka Meghalaya Scheduled Tribes bad Scheduled Castes List jong ka snem1950.
La lyngngoh ba balei kiwei pat ki MDC ne MLA bad MP jong ka Meghalaya ki ïa sngap jar jar ha District Council, Assembly Meghalaya ne ha Parliament ha kat kane ka ïap ka im jong ka ri.
Tang shu bakla tiak ngin shu kylla nongwei ha la ka ri la jong.
Ka por ka la dei ban pynbeit thymmai ïa ka rukom pynïaid khyndew ha Meghalaya.
Kumjuh ruh ban pynduh lut ïa ki riewlum bar jylla ba long trai jylla Meghalaya.
Ngi la dei ban thoh sha u Registrar General ka Scheduled Tribe Commission ha Delhi ban pynbeit ïa kane ba kane ka jingbakla ba la lehklet da ki nongmihkhmat paidbah baroh shikatta.
Kumjuh ngi dei ban dawa na ka Ministry of Tribal Affairs hapoh ka ri India ban leh eiei.
Ki MP jong ka Meghalaya bad u Chief Minister ka Meghalaya ki la dei ban peit bha bad kyndit bynriew ban pynsngew ïa kane ka jingshah ñiewbeiñ ha u Prime Minister Narendra Modi.
Bah RM ShabongKa India, ka don ha kine ki sngi, ha ka jingpang khrew kaba jur ha ka ioh ka kot bad la iohi, ha ki khyndiat taiew ba ladep, ba la pynmih ha ki kotkhubor, ha kaba ka kamai kajih jong u briew shimet lane ka gross domestic product (gdp), ka long tang san percent, kaba dei ka jinghiar kaba jur bha.
Hangne ha ngi ruh, lada peit na shibun ki liang, ngi iohi, kumba ka Jylla, ka hap lang ha katei kajuh ka lanot, ha kaba ka ioh ka kot ka hiar shi katdei bad wat ka sorkar ruh ka don lang ha katei hi ka jing ia tyngkhuh, namar ba wat ki MDC ruh, ki ia duh tulop, la san bnai kynthih ha Jaintia Hills.
Katei ka long tang ka nuksa, kaba rit, hynrei ngi tip shai ba ki nonghikai, kim ioh tulop, ki kontraktor kim ioh bill bad sa kiwei de ki kam kiba sahkut lut, namar ba ka sorkar imat ka duna pisa jur.
Hynrei haba peit sha kane ka phang, ngi iohi, kumba ka sorkar lem bad u myntri rangbah bad kiwei ki kynhun, ngi ia peit tang da kawei ka khmat bad kata ka long ia ka jingkhuid jingsuba jong ka nongbah Shillong (ym ia kiwei ki nongbah), ha kaba la ia leit wad lut ia ki wah duid ki wah heh, ban pynkhuid, katba ia kiwei pat ki mat, kiba ktah ia ka kpoh jong ki khun ka ri, imat, ngim pat da shim khia satia haduh mynta.
Ngi tip shai ba haba u myntri rangbah, u leit sharum shaneng, haba ki ophisar sorkar, ki iaid sharum shaneng, ka ktah shibun ka jinglut ia ka pla pisa jong u paidbah, namar ba ka jingleit jongki, kam dei satia kumba leit mangi ki riew paidbah, ha kaba naduh ka bai sikret hap sei na la pla, ka bai sha, ka bai petrol bad kumta ter ter.
Ka mat kaba ngi kwah ban ia tai hangne, ka long ba ha ka jaka ba ngin leit wad ia ki wah kiba jaboh, ngi la dei ban leit wad hangno ki don ki ophis jong ka sorkar Jylla, lane ka sorkar India, kiba dei ban ai kam ai jam ia ki samla jongngi, ban leit wad ia ki Bank kiba don ha kylleng ka Jylla bad ban leit shong jingialang bad ki, ban kylli la ki ju ai ram ne kyrshan ia ki samla khlem kam khlem jam jongngi bad nangta ban leit wad ia ki kompeni, ban kylli la ki ju ai kam ne em ia ki samla jongngi.
Kan bha shibun eh ia ki heh sorkar, ba ha ka jaka, ba kin bat ia u synsar, kin bat noh da u khulom bad ban tih tynrai ia ka jing kyrduh jong ka Jylla ha kine ki sngi bad ban wad ia ki lad jingiarap.
Shillong:  Ka jingthut u tiar ban pynioh sngew haba kren ne maikrophun (microphone), kala pynlong ia u MLA ka Gambagre u Saleng A Sangma ban tied ia ka miej tain da ka jingsngew bitar, namar ba kala pynthut ia ka jingioh sngew haba kren hapoh ka ïing dorbar.
“Kane ka dei ka jingpynpoh ia ka ïing dorbar bad ka jingdon burom jongka", la ong u Saleng.
Kane kala jia haba u MLA ka North North Shillong u bah Adelbert Nongrum, ula ieng ban buh jingkylli bynrap halor ka jingkylli ba la wanrah da u MLA ka Umroi u bah George B Lyngdoh kaba iadei bad ka kam iakajia pud ka Meghalaya bad ka Assam.
Katba u bah Adelbert u ieng ban bynrap jingkylli, u maikrophun um shym la treikam satia bad u Deputy Speaker u bym ioh sngew ia ka jingkwah kylli u bah Adelbert, ula iaid shakhmat ban bteng da kawei pat ka jingkylli.
Dei hangne u Saleng ula ieng ban dawa na u Deputy Speaker ba dei ban ailad ia ki dkhot ban kylli bad kane kala pyllong ia u Deputy speaker ban shah ban buh jingkylli halor kane ka mat.
U bah Nujorki Sungoh u MLA ka Mookaiaw ruh ula ioh ban buh jingkylli halor kane ka mat khappud.
U Deputy Chief minister bah Prestone Tynsong ula ieng ha kaba ula ong ba ka ophis u Speaker ne Deputy speaker ka dei ban pynbiang ia ka jingtreikam ki maikrophun, kaba la pynlong ia u Deputy speaker ban kubur ba un pynthikna ba un shim khia ba ki maikrophun kin biang khlem jingthut.
Kham hadien, u Lamphang barim ka jylla, u bah Charles Pyngrope, ula kyntu ia ki dkhot ban kiar na kaba tied miej ne pyndonkam da ki ktien khlem akor namar ba ka ktah ia ka burom ka ïing dorbar.
Shillong:  U Symbud myntri rangbah ka jylla u bah Prestone Tynsong u la ong ba ki don haduh 55 tylli ki jingjia ha khappud ka Meghalaya bad ka Assam hapoh kine ki 3 snem ba la dep.
Haba jubab ia ka jingkylli ba la wanrah da u MLA ka Umroi u bah George B Lyngdoh ha ïing dorbar mynta ka sngi, u bah Prestone u la ong ba ha u snem 2017-18 ka la don 4 tylli ki jingjia, 6 tylli ha u snem 2018-19 bad 10 tylli ha 2019-20 ha West Jaintia Hills.
Ha ki jaka khappud ba hap ha Ri-Bhoi ki don 9 tylli ha u snem 2017-18, 4 ha u snem 2018-19 bad 8 ha u snem 2019-20.
Ha West Khasi Hills ha u snem 2017-18 ki don 2, ha u snem 2018-19 ki don 6 bad ha u 2019-20 ki don 6 tylli ki jingjia.
Ha West Garo Hills ki don tang kawei ka jingjia ha u snem 2018-19.
U la ong ba ka sorkar ka la don ka jingiakren hapdeng ki Chief Secretary ha ka 26 tarik Jylliew 2019 ha kaba la iamynjur ba baroh ar liang mamla ki dei ban iasam jingtip ban pynneh ia ka suk ka saiñ.
U la ong ba ki SP/DC na baroh ar liang mamla, kila iakynduh ruh ban pynbeit ban pynjai jai ia ki jingjia ha ki thaiñ khappud.
Katkum ka jingong u Symbud myntri rangbah, ka sorkar jylla ka la thoh sha ka sorkar Assam ban iakynduh hapdeng ki Myntri Rangbah ban iakren ia kane ka kam bad dang ap ia kane ka jubab na ka Assam ban buh ia ka sngi ban iakynduh.
Shillong:  U myntri  ba peit ia ka tnad Revenue ka jylla u bah Kyrmen Shylla u la ong ba ki don haduh 27585 tylli ki ïing kiba shah ktah na ka jingshlei um ha West Garo Hills, bad 3505 hectare ki jaka rep ba shah ktah.
Ia kane u myntri u la pyntip haba jubab ia ka jingkylli ba la wanrah da u MLA ka Mawsynram u bah HM Shangpliang ha iing dorbar mynta ka sngi.
U Bah Kyrmen u la ai ia ki jingjulor na ki district bapher bapher hynrei kiba bun ki dang ap ia ka kaiphod namar ba ym pat ioh lum lut.
Ha East Garo Hills, ka jingjulor ki jaka rep ka long 2.9 hectare katba ia kiwei kum ka jingjulor ki iing bad kiwei ki jingri jingdup dang ap.
Ha South Garo Hills kawei ka ing ka shah ktah, kawei kaba julor, 7 tylli ki jingri ba shah ktah katba ha South West Garo Hills ki don 6072 tylli ki iing ba shah ktah, 161 kiba julor, 7 tylli ki jingri ba shah ktah bad 909 hectare ki jaka rep bad ha North Garo ki iing ba julor ki long 4 tylli.
Ha East Khasi Hills ki don 1703 kiba shah ktah ki longïing katba kiwei ki jingjulor dang ap ia ka kaiphod bad ha South West Khasi Hills 4 tylli ki longïing ba shah ktah, 5 tylli ki jingri bad 8.5 hectare ki jaka rep ba shah ktah bad ha West Jaintia Hills ki don 7 tylli ki jingri ba shah ktah.
Halor kane, u myntri u la iathuh ba ka sorkar jylla ka dang pan jingiarap pisa na ka tnad kam pohiing ka sorkar pdeng T.116.4 klur ban iarap ia kine ki jingjulor katba T.46 klur la mang na ka State Disaster Relief Fund (SDRF) la pynlut na ka bynta ka jingshah ktah na kane ka jingjulor ka mariang.
U la ong ba mar syn ioh ia ka jingiarap na ka sorkar pdeng, ka sorkar jylla kan pyllait noh wut wut ia ki jingiarap sha kito kiba shah ktah.
Nongpoh:  Ka kynhun jong ki samla pule barim ka Ri Bhoi College, kiba don hapoh  ka shatri jong ka Ri Bhoi College Alumni Association (RBCAA), hynnin ka sngi ki la pynlong ia ka jingrakhe kaba kyrpang halor ka jjingdap ba 35 snem kynthih jong katei ka Kolej kaba don ha shnong Mawdiangum, Nongpoh.
Ha kaba rakhe ia katei ka jingdap ba 35 snem ka Ri Bhoi College, la sakh da ka jingdon ka Kong RM Kurbah, DC ka Ri Bhoi kum ka kongsan, u Prof.SSR Bamon, Principal ka Ri Bhoi College, u Bah Kyrmenlang Uriah, President ka RBCAA, ki nonghikai, ki kmie ki kpa lem bad ki samla pule jong katei ka College.
Haba kren na ka liang ki samla pule barim jong katei ka College, u Samla Kyrmenlang Uriah, u la ong ba kum ka synjuk ki samla pule barim, kim lah ban klet ia katei ka Kolej ba paw ha Ri Bhoi, namar lyngba jong katei ka Kolej, la mih shibun ki samla pule kiba la trei ha ki kam bapher bapher bad kiba la long ruh kum ki nongialam ha kiba bun ki liang bad dei namarkata, kaba la pynlong ia kitei ki samla pule ba rim ba kin rakhe kyrpang ia katei ka jingdap ba 35 snem katei ka College.
Nalorkata, utei Bah Kyrmenlang Uriah, u la ong ruh ba na ka liang ki samla pule ba rim, ki ai ka jingkhublei ia kiba bun ki riew rangbah bad ki nongmihkhmat, kiba la nohsynniang na ka bynta ban nangkyntiew ia katei ka Kolej.
Haba ai jingkren na ka liang ka College, u Prof.SSR Bamon, u la pynpaw ia ka jingkmen ban iohi ba kitei ki samla pule barim jong katei ka College, ki la shimkhia bad kynmaw kyrpang ia katei ka College bad ha kajuh ruh ka por, u la kyntu ia kitei ki samla pule barim, ba kin iatreilang na ka bynta ban nangkyntiew shuh shuh ia katei ka College.
Haba batai halor katei ka jinglong jingman jong katei ka College, u Pricipal katei ka College, u la iathuh ba kumba ka long mynta, ka Ri Bhoi College kam pat la shah kynthup hapoh ka National Assessment and Accreditation Council, hynrei watla shen ki briew na katei ka NAAC, kin sa wan ban jngoh ia katei ka College bad ban pyniaryngkat kyrdan kumba long lem kiwei pat ki College ym tang ha ka jylla, hynrei ha ka Ri hi baroh kawei, kumta halor kata ka nongrim u la kyntu ia kitei ki samla pule barim ba kin iatreilang khnang ba yn lah ban nangkyntiew ia katei ka College.
Kumba la ai jingiaroh na u Principal, na ka liang ka Kong RM Kurbah, ka la ai jingiaroh ia kitei ki samla pule barim katei ka College, namar ki la siew kylliang ia kaei kaba ka ai da katei ka College, namarkata ka la kyntu lem ia kitei ki samla pule barim, ba kin iatreilang bad ki nongpyniaid jong ka Ri Bhoi College, khnang ba katei ka College kan nangkiew shakhmat kumba long lem kiwei pat ki College ha ka jylla.
Shillong:  Ka sorkar jylla ka la shim khia ban iakhun ia u drok bad ka la trei tyngeh kumno ban kem ia ki briew kiba dei ki nongkhaïi ia u drok.
U Deputy Chief Minister, u bah Prestone Tynsong u la ong ia kane haba jubab ia ka jingiatai lyngkot halor u drok ba la wanrah da u MLA ka Congress na Mawlai, u bah Process T Sawkmie.
“Haduh mynta ki don haduh 5125 ngut kiba la shah ktah ha u drok  ha kane ka jylla, bad  59 tylli ki case bad 92 ngut ki briew ki la shah kem", la ong u bah Tynsong.
U la ong ba ki pulit ki la buh kyrpang saw tylli ki ksew sma ne narcotic sniffer man la ka por ha ki district jail ba don ha Shillong, Jowai bad Nongpoh ia kiba la pynsma ruh haba don ka jingkhynra drok  kyndit ia ki kali.
U la iathuh ruh ba ki don 10 ngut ki pulit ba la buh kyrpang ha ka kynhun Anti Narcotic Task Force na ka bynta ban iakhun bad kem ia ki nongkhaïi drok, kiba sam ruh ia ki jingtip bad ki pulit sha kiwei ki district khamtam sha ki jaka ha khappud.
U myntri u la kular ruh ba ka sorkar kan pyndep noh ia ka Drug Policy , kumjuh ban wanrah ia ki jaka sumar bad jaka syllok ia ki briew ba la kyrni ha une u jingdih.
Hashwa ia kane ka jubab na u Deputy Chief Minister la ioh ruh ia ka jingiatai ba la wanrah da u MLA ka Congress na Mawlai, u bah Process T Sawkmie bad la iashim bynta ruh da ki MLA ka liang pyrshah bad ki MLA ba don ha ka sorkar, kiba kynthup ia u bah George B Lyngdoh, bah HM Shangpliang, bah Meralborn Syiem, bah Adelbert Nongrum, Dr M Ampareen Lyngdoh, Dr Azad Zaman bad u nongialam ka liang pyrshah, u Dr Mukul Sangma kiba la pynpaw ia ka jingsngewkhia na ka jingkynrei jong u drugs bad kyntu ruh ia ka sorkar ban wanrah ruh ia ki ain kiba khlain ban pynduh ia une u jingdih na kane ka jylla, kumjuh ban wanrah ia ki lada jingiarap na ka bynta ki briew ba la ngop ha une u jingdih.
Ha kajuh ka por ki MLA ki la pyrto ruh ia ka jingtrei shitom ki pulit ha kine ki khyndiat bnai ba la dep ha kaba ki la ioh ban kem bun ngut ki nongkhaïi ba heh bad kurup ruh ia u drugs ba shongdor da ki klur tyngka.
Shillong:  Kum shi bynta ban tehlakam ia ki bar jylla ki ba thmu ban wan rung ha ka jylla jong ngi khamtam hadien ba  ka Sorkar  Assam ka la pyllait ia ka thup jong ka NRC; u ophisar  Incharge jong ka Umsning Police Outpost u Shri.Francis Megam, mynta ka sngi u la lum ia ka jing ialang bad ki rangbah shnong jong ka thain Umsning Ribhoi District mynne ka sngi  ha  Police Outpost Umsning.
Ha kane ka sngi ki ba la wan ban shimbynta ha ka ne ka jing ialang ladon haduh  kumba 40 ngut  ki Rangbah shnong.
Ha ba ai jing kren ha ka ne ka sngi u Francis Megan, u la  kyntu ia  baroh ki Rangbah Shnong ba ki dei ban shim khia bad ban  peitngor  ioh don ki riewphylla kiba na bar jylla hapoh ki shnong ki thaw.
Na ka liang u Megam, u la kyntu ruh ba lada lap ba don kum ki ta ym dei ban shoh ban dat, hynrei dei ban pan ia ki kot ki sla na ki ta ki briew bad wad jing tip la ki dei ne em ki nong India.
Kane ka jing ia lang la pynlong kum ban kyntu ia ki nongshong shnong ba kin long kiba husiar, namar  hadien ba ka Jylla Assam ka la pyllait ia ka thup jong ka National Rigestration Citizen (NRC)bad kum ba palat  19 lak ngut  ki la shah kyntait  na katei ka List.
Kitei ki 19 lak tam kim lah ban iohrung sha Nagaland, Mizoram ne Manipur namar ba don ILP, hynrei ka jylla Meghalaya kam pat don ia ka ain ka ban tehlakam ia ki ban wanrung  sha  Jylla.
Kumta na ka liang u heh pulit ka Umsning out post u la bthah ruh ia ki Rangbah Shnong ba ki dei ban buh da ka jingkhein, ia ki kyrteng  jong ki nongshong wai (Tenants) hapoh shnong bad ban submit ia ka list sha Police Outpost ryngkat bad ki kot ki sla jong ki.
Kiwei ki phang ki ba la ia kren ha ka ne ka jing ia lang ki long ban pynshai ruh ba ki Rangbah Shnong, kin ai ki kynja jingpynshai paidbah (awareness programme)  ia ki nongshong shnong halor ka Jingshongkha khynnah ( Child marriage) katkum ka POCSO act.
Shillong:  U myntri ka tnad ka koit ka khiah u bah AL Hek u la pyntip hapoh ka ïing dorbar mynta ka sngi ba ka sorkar kala mang T.25,36,91,500 na ka bynta ban siew ia ka bai bnai ki Asha jong u snem 2018-19.
U bah Hek ula jubab ia kane halor ka jingkylli ba la wanrah da u MLA ka Nongpoh u bah Mayralbon Syiem.
Katkum ka jingong u bah Hek, ka sorkar ka siew T.2000 ka bai bnai sha ki Asha nalor ki jingai ban pynshlur ne incentive.
Ki don kumba 9 hajar ngut eiei ki Asha ha ka jylla.
U bah Hek ula iathuh ba lyngba ka jingdon ki Asha kala iarap ban pynduna ia ka jingkhlad ki khyllung na ka 429  sha u snem 2011 sha ka 262 hadien.
U MLA ka Nongpoh ula dawa ba dei ban pynkiew ia ka jingsiew ia ki Asha kumba leh kiwei ki jylla.
Nongpoh:  Ka jingiakop Niahkali ha ki jaka bym don surok bad khohruh khohram ba Lai Sngi lynter ia kaba la pynlong da ka Adventurous Hynniewtrep Off-roaders (AHOR), kaba la tip kum ka ‘3rd AHOR 4×4 Off-road Challenge’ la pynkut noh ha ka sngi Saitjain ha shnong Umtham,  Kharsati Park, Ri Bhoi District.
Ha katei ka jingiakop Niahkali ba 3 Sngi, ki la don haduh 17 ngut ki nongniah kali kiba la wan iashimbynta ha katei ka jingiakop, kiba la wan na ki distrik bapher jong ka jylla bad ha kitei ki 3 Sngi kitei ki Nongniah ia kitei ki kali, ki la ioh ban sei ia la ki sap bapher bapher ban pynngeit ia ka Kali haba ki Iaid ha ki jaka bymdon surok bad ha ki riat ki ram.
Ha kaba pynkut noh ia kane ka 3rd AHOR 4×4 Off-road Challenge’, la sakhi ruh da ka jingdon u Bah Jason Mawlong, MLA ka Umsning Constituency, kum u kongsan, u Samla Ferdynald Kharkamni, u Bah Damian Umdor, President ka AHOR, kiwei nongialam ka AHOR, ki riew rangbah, lem bad kiwei de ki riew paidbah, kiba la wan ban sakhi ha kane ka jingiakop niahkali.
La pynkut ia katei ka ‘3rd AHOR 4×4 Off-Road Challenge’ ki nongialam ka AHOR ki la sam ia ki Certificate sha kitei ki 17 ngut kiba la wan iashimbynta ha kane ka jingiakop bad ha kajuh ruh ka por la sam ruh ia ki khusnam sha kito kiba la ioh ia ka nam kum ki Best Driver, Best Co-driver, Best Performance, Best Entertainer bad Best Discipline.
Na ka liang ki nongkitkam ka AHOR, ki la pynpna ruh ia ka song pisa sha ki nongjop niah kali ha ki kyrdan bapher bapher kaba la kot sha ka 2 lak 30 hajar tyngka lem bad ki trophy.
Nga pyntrei pynheh surok ha ka surok Shillong-Sohra ha ka snem 1966-67 ha ka shnong  Mawkdok, k a jingjngai kaba long tang kumba 28km na shillong, nga la buh jingkynmaw ia kane ka sngi, ki bnai, u snem bad ka por jong ka jingjia kata ka long ha ka 12 u Nailur 1967 por 4 baje janmiet.
Ka la dei ka sngi iew bah Sohra ha kaba bun ki nongtrei jong nga kim shym la trei ha katei ka sngi, namar ka don ka jingialehkai phutbol ha mawjrong, don kiba leit iew sohra, don ruh kiba leit peit kai phutbol, don tang uwei u rangbah u bym kwah pynlehnohei ia ka sngi, kumta u la ong ia nga, marwei briew ruh ngan trei la ka trei, kumta  nga la ap myllen bad uta u rangbah u bah Jruin Swer uba la khlad noh.
Ka por ka la dap 4 baje janmiet ha kaba ka suinbneng ha kata ka por ka long ‘partial weather’, kynsan kynsan!Shaphang sepngi khap shnong Laitkroh la iohsngew ia ka jingbthei kaba riew kum u pyrthat, kaba la pynkyndit ia ngi bad ka la pynlong ia ngi baroh arngut ban pynshat ia la ki khmat ban peit shata.
Ngim shim la iohi eiei ruh em, hynrei ma nga, nga la leit peit kham slem sha kata ka jaka ba bthei bad nga la iohi ia ki kseh lung ba mih lynnong ha kata ka jaka ba ki khih da ka jingstet kaba katta la I kumba kin khein noh, katba kita kiwei pat ki kseh lung kiba man ha pajih hangta kim shym la khih satia, kane ka la pynlyngngoh ia nga haduh ba ngam lah ban sngewthuh.
Nangta pat la iohsngew sa kawei pat ka jingbthei kaba kham duna ka jingsawa kaba sdang kum ka jingbthei ka silencer kali bad nga la iohi ia ki tdem ba mih thoit thoit, kane la I ba ka la kynriah na kata ka jaka ba don ki seh lung sha kawei pat ka wahduid, hangne ka la ieng kham slem bad ka dang kjit um na kata ka wahduid bad ka da synreit ha kata ka lyhuh, dei hangne ba ngi la iohi shai ia ka dur jong ka, kaba ia syriem kum ka KHOH( kaba tap pyllup) dei na ka jingshad lang jong ki niut ki nier ka la pynlong ia ngi ba ngin ym ithuh namar ka jingshad stet jong ka.
Ka jingheh jong ka la antad ka long kumba 50 phut ha ka diameter bad 150 phut ka jingjrong, ha ka por ba ka shad pyllun ialade, la I ia ki light jyrngam bad light saw ba ki meh phyrnai, dei hangne artad ba ka sa kynriah na kata ka wahduid sa sha madan IB mawkdok, bad hangne ka la khrai lyngkhot lyngkhai ia ki tnat seh’ bilat kiba don hangta, nangne pat ka la kynriah sa sha surok bah sohra ha mar pdeng ka lad surok ban leit sha Dympep, kane ka long ka jaka ka long kaba la jan eh ha ka jingiohi jong ngi, bad khadduh khadwai ka la kynriah noh sha ka shnong Swer kaba mar khap  bad ka shnong Mawkdok, bad ka la her noh sha suin bad jah rngai noh.
Hadien jong kane ka jingjia ma nga bad u Bah Jruin Swer (uba la khlad noh) ngi la ia leit peit ha kita ki jaka ba la ieng, ngi la ia shem ia uwei u tymmen uba sah ha quarter IB bad ka kyrteng jong u ka long u Purno Bareh uba long u Chowkidar ka IB Mawkdok (uba la khlad noh mynta).
Une u tymmen u long ba la iohi kham hajan eh ban ia ngi.
U la iathuh ba ka jingpaswut jong ka lyer ba la pynmih na kata ka tiar phyla ka long kaba jur bha, une u tymmen u la  ong ba ngam pat ju iohi kum kane ka tiar phylla kaba la her stet, ha ka jingim jong nga.
Ngi la ia khar ia kita ki tnat dieng seh’ bilat, kawei na kaba phylla ka long ba kita ki tnat kiba la hap hapoh madan kim shym la don dien dak khein eiei, hynrei ki la don ki dak kumba ot ni da  ka kynja blade ba pyllun, ngi la lum ia kine ki tnat dieng bad ngi la buh khop bad ngi la leit pat ha ka lad sohra-dympep.
Hangne pat ngi la shem ba ka don ka jingmong ba la long thliew ha kata ka jaka, ka la long kumba shi phut ka jingjylliew bad lai phut pyllun la ngeit ba kane ka tiar ka la khat katto katne kilo ka khyndew na kata ka jaka ba ka ieng.
Ngim shym la ioh lad satia ban ai jingtip kloi kloi sha ki kot khubor namar ba nga bunkam eh, hynrei tad haduh ka Monday 15 tarik u September 1967 ha kaba nga la leit kynduh ia u Editor u Nongsain Hima u bah George Hamilton (uba la khlad noh mynta) bad nga la iathuh lut ia ki jingjia baroh bad kumjuh ruh ha u Pyrta Riew lum kane ka khubor jingjia ba phylla ka la mih lut ha ki kot khubor Khasi bad phareng ruh kumjuh.
Hadien jong kane ka jingjia, ka sorkar Assam ka la phah shi kynhun ki pulit hapoh ka jingialam u O/C ban wan tohkit na nga ia kaneka jingjia, kaba sngewlyngngoh ka long ba kita ki pulit ki la leit iathuh sha ki bor sorkar bad ki da pynpaw hapoh ki khubor ba ka dei ka lyer Langthari (Whirlwind).
Ngam tip shuh da kano ka rukom ba ki pulit kiba dei ia ka kam ia ki nongkam sniew ba kin batai stad ia kane ka phang, ki put kim shym dei ki scientist, hadien na kine la wan poi sa ki expert Geologist na ka tnat Geological Survey of India, kine ki riewstad hadien ba ki la dep tohkit na nga ia ki jingjia baroh bad ki la khat ruh katto katne ka khyndew na kane ka thliew kaba la mong, nga la ai ruh ia ki 4-5 tylli ki tnat dieng kiba nga la kynshew bad ki la leit phai noh.
Mar bud jong kane ka sngi, la wan poi sa shi kynhun ki riewstad na Delhi kiba long ki Astromers (ki Nongpeit khlur).
La ialam ia kine ki riewstad da uwei u pulit khasi, une u Ophisar haba u la tohkit na nga ia kane ka jingjia u la pynlong ia nga kum u nongtuh, namar ki akor poh jong u ngam shym la iathuh ia ka jingjia kumba ka long, kumta u sngewthuh ialade ba u la bakla, hynrei ngam shym la niew briew ia u, kine ki riewstad na Delhi ynda ki la iohi ia nga ba nga la dom ia uta u Heh pulit khasi, kumta ki la ong ia u ba  ngin tohkit hi ma ngi, kumta kine ki riew donburom haba ki kylli jingkylli na nga to ngin ia shohg ha une u mawkynroh rel bad ki la tyrwa sikret ia nga, hynrei ngam shym la treh, nga la jubab lut ia kiei ba la jia baroh, hadien ba ki la leit phai nga la ai ruh ia kita ki tnat diengkseh bilat bad ki la rah ruh khyndiat ia kata ka khyndew.
Hadien kane ka jingjia, ngam shym la ioh jingtip eiei shuh ia ka jingtrei kam jong kita ki riewstad.
Katba nga lah ban kynmaw la don ar ngut ki MLA kiba la wan ban peit ia kane ka jingjia ba phylla ha Mawkdok, bad kita ki dei u Bah Hover Hynniewta bad u Bah Holingstone Lyngdoh (KIba la khlad noh).
Shillong:Ka Confederation of Ri Bhoi People (CoRP) Khrumdiengiei Circle hapoh ka jingialam u President u samla Binel Nongrum ryngkat Vice President Bah Kerbok Kharsyntiew, bah R Mawiong Secretary Khrumdiengiei Circle ha ka jingiatrei lang bad ka CoRP Eastern-Zone hapoh ka jingialam u bah Ashok Khongsit President ki la ioh ban bat mynta ka sngi step por 4 baje ia ki ar tylli ki bus ba wan na Dhubri Assam ha Lad Umroi, Ri Bhoi District.
Na kitei ki bus ka seng ka la ioh bat kumba 70 ngut ki bar jylla ki bym don kot don sla na kiba thmu ba leit buh ha nongbah Shillong ha ka por dang step phyrngap.
Kumta hadien ba ka seng ka la lap ba kitei ki bar jylla kim don ki kot ki sla ba biang ka la pynphai kylla ia ki sha ka jaka ba ki wan lyngba kitei ki bus kiba don u regirster number AS01 JC 1899, bad AS17 C 7000 shaduh shaduh khanapara bad ka la maham ruh ia ki driver bus ba kim dei ban wan kit ia ki bar jylla ki bym don ki kot ki sla hapoh jylla Meghalaya.
La iathuh ba kawei ka bus  AS17 C 7000 ka la pyrshang ban phet hynrei da ka jing thwet kaba jur la ioh bat biang ha Sumer Umbang.
Halor kane ka seng ka kyntu jur ia ki bor District ban shimkhia bad pyrkhing ia ka jingwan rung ki bar jylla lyngba ka Infiltration check gate kaba don ha Byrnihat, khamtam ha kum kine ki por ki bar jylla ki wan ban rung kyrthep hapoh  ka Meghalaya, hadien ba ka sorkar Assam ka la pyntreikam ia ka NRC ban pynher krad ia ki poi ei na shabar ri.
Haba ka kylli na kitei ki bar jylla kumno ki lait na check gate Byrnihat ki la ong ba ki nongap pahara ki shu wan peit hapoh kali bad ki la phah leit khlem da check ia ki kot ki sla, kane ka long katkum ka kyrwoh ba la phah da u bah Ashok Khongsit, President ka CoRP-Eastern Zone.
Shillong:  Ka Meghalaya ka la sdang ia ka lympung National Sub- Junior Qualifying Round kaba dang iaid shakhmat ha Imphal, Manipur da ka jingjop, hadien ba ka la pynliem noh ia ka Assam ha ka jingialehkai ba nyngkong jong ka Group- B.Ha kane ka jingiakhun pyrshah ia ka Assam kaba la long ha ka sngi U Blei, ka Meghalaya ka la jop da 3- 0 kol bad ia kine ki lai tylli ki kol la ioh ban thep da u Colin Salmon Lyngdoh ha ka minit ba 26 bad 72 minit bad u Samchaphrang Lato ha ka minit kaba 40 ka kol ba la ioh thep da kaba shut penalty.
Ha kane ka jingialehkai, dei ki rangialehkai ka Meghalaya kiba la lah ban ialehkai bha naduh kaba sdang haduh kaba kut, kata ha ka kylla step bad kumjuh ruh kylla miet bad ki rangialehkai kiba la lah ban kham ialehkai bha ki long u Teibok Nongrum, rangialehkai shadien, u Colinsalmon Lyngdoh, rangialehkai shakhmat bad ruh u Samlang Rympei bad Samshaphrang Lato ki rangialehkai pdeng.
Kumba ka long mynta, ka Meghalaya ka don ha ka Group- B, kynthup lang ka Assam bad Mizoram.
Katba ha ka Group- A pat ki kynhun ki kynthup ia ka Manipur, Arunachal Pradesh bad Tripura.
Mynta pat ki rangialehkai ka Meghalaya kin pynkhreh ban iakhun pyrshah sa ia ka Mizoram ka ban long ha ka 10 tarik mynta u bnai.
Ki rangialehkai ka Meghalaya kiba la mihkhmat ha kane ka lympung ki long u Ribankyrshan Rympei, Bapynsuklang Mawlong, Ribanshan Marpna, Bhaboklang Khar kongor, Teibok Nongrum, Iaikyrmenskhem Shynret, Willbeson Jaba, Wanpyrkhat Iawphniaw, Phibanroi Rynjah, Samlang Rym – pei, Colinsalmon Lyngdoh, Wanboklang Wahlang, Jony Bakordor Nongkhlaw, Khrawboklang Mawlong, Baniatyllilang Mawkhiew, Wallambok Shangpliang, Clifford Lytan, Samchaphrang Lato, Daminot Wahlang bad Berith Nongbri.
Shillong: Ka website kaba nyngkong eh ha ka Jylla Meghalaya kaba la shna kyrpang naka bynta ki briew ki ba kwah ban wad ia ki briew ki ba iahap shyiengkrung ban iathoh shongkurim naka bynta ki Khasi bad Jaiñtia.
Ka IATHOH.COM ka ai ruh da ka Online Counselling ïa ki  dkhot jong ka, ban batai ia ki members shijur kin ïaineh imsuk ne em baroh shi rta.
Kum shi bynta ban rakhe ia ka jing dap shispah snem Ka Seng Khasi Marbisu, la pyllait paidbah  ïa kane ka website da u President ka Seng Khasi Marbisu, U Rgh.
Rangshap Kurbah ha Community Hall Seng Khasi Marbisu haka 8 tarik Nailur 2019 bad ïa kane ka website la saiñ dur bad shna haka jingïalam u Aibanshankupar Suiam.
Ha ka jingaikren ha ka ne ka sngi u bah Aiban Suiam uba dei ruh u Director jong katei ka company, u la ong “Dei tang ka jinglong im-hok hi ba lah ban pyn neh suk ia ka longïing longsem  bad ïa kane la ïohi wat la ha ki longiing kiba duk eh ruh ki imsuk imsaiñ bha namar ba ki im haka jinglong hok.
Bad dei na kata ka daw ba bun ki longiing longsem ki shem jingthud shibun namar ba kim im haka jingim bahok.
"U la bynrap ruh da kaba ai nuksa  “Ki briew ki ba ym ju da kren hok  ki dei barabor ki briew ki bym ju shim khia ha kano kano ka kam bad ki lah ban shet kylla iano iano ruh.
Khlem ka hok, ym don jingshaniah, khlem jingshaniah, la artatien ban ianeh slem ka shongkha shongman".
Haba phai khyndiat shaphang ka ne ka website ka don baroh ki search filter bapher bapher, phi lah ban  wad (search) ïa ki dkhot (members) katkum ka niam ki ba phi  kwah, ne ka kam (Profession) ki ba ki trei, ne ban wad kat kum ka rta ka ba phi ki ïahap.
Ha kane ka website ym donkam ban siew ei ei ha ba ai pynrung kyrteng (registration), hynrei ba phin ioh rung kum ki dkhot ba pura (full membership) ne ban ïoh ban pyndonkam lut ïa baroh ki features jong ka, ki dkhot  member ki hap ban siew katto katne ka dor.
Na ka liang u Director,u la ong “Ngi  pdiang sngewbha ia baroh ki jait niam ba pher ba pher ba kin ïoh pyndonkam ïa kane ka website, kan long kaba itynnad shisha ban ïohi ïa bun ki jingngeit ha kawei ka thup.
"Khublei ia phi baroh,kyrmen ba kane ka website jong phi kan treikam bha… Khublei shibun…Te hap leh kumno ban ioh.
Nongpoh: Mynta ka step ha ka por 4 baje ei ei mynstep, ki Pulit ka Nongpoh Police Station, ki la ioh ban pyllait im noh ia uwei u khynnah ba dang 16 snem ka rta, uba la shah rahbor na Nongpoh hynnin ka sngi u Blei ha ka por 9 baje ei ei mynstep, kiba la shim kabu halor ka jingbym don briew hapoh katei ka iing.
Ia utei u khynnah, la ioh ban pyllait na harud surok jong kawei ka jaka kaba la tip kum ka Dobaka (Nogaon), kaba dei ruh ka por kaba kitei ki runar ki la thmu ban pynkynriah noh ia utei u khynnah sha kawei pat ka jaka.
Haba batai halor katei ka jingshah rahbor ia utei u khynnah, ki Pulit ki la iathuh ba ki la ioh jingtip haduh ka por 9 baje eiei janmiet, kata hadien ba kiba haiing jong utei u khynnah, ki la wan pyntip sha ki Pulit, ba u tei u khynnah u la shah rahbor ha ki runar bad kiba la dawa ruh haduh T.10 lak na ka bynta ba pyllait ia u khlem pynmynsaw.
Shuh shuh, la iathuh ruh ba ha kaba nyngkong, kiba ha iing jong utei u khynnah, ki shym la poi pyrkhat ba utei u khynnah u la shah rahbor, namar naduh katei ka por 9 baje mynstep ki la iai ap ia u, pynban kaba la pynthikna halor ka jingshah rahbor ka dei hadien ba utei u runar uba la rahbor, u la phun sha u kpa jong da kaba dawa ruh haduh T.10 Lak.
Ka khubor na ki Pulit, ka iathuh ruh ba tang mar iatip halor katei ka jingshah rahbor utei u khynnah, mar mar ki la wad jingtip khnang ban lap bad ban ioh pyllait im ia utei u khynnah.
Ha kaba nyngkong, ki Pulit ki la leit ban khynra ha ki thain Sumer ha Ri Bhoi, namar katkum ka jaka kaba la batai na ka phun jong utei u runar ka don ha katei ka jaka, hynrei tang khyndiat por pat la batai ba u don ha ka thain Dobaka (Nogaon) bad kaba la pynlong ia ki Pulit ba kin leit mar mar sha katei ka jaka, khnang ban lap ia utei u khynnah.
Dei tad ha ka por 4 baje ei ei mynstep, ba ki Pulit ka Nongpoh ki la poi ha katei ka jaka bad ki la iohi ia arngut ki briew lem bad utei u khynnah 16 snem, kiba la ieng harud surok, ha kaba ki Pulit ki la ioh ia utei u khynnah bad kem ruh ia u Md.
Samsudeen Ali na Nagaon, Assam, hynrei utei u paralok jong u uba la donlang ha katei ka por, u la lait da ka said na kti ki Pulit.
Haba iadei bad katei ka jingjia shah rahbor, na ka liang ki Pulit kin dang pynlong ia ka jingtohkit kaba jur, khnang ban lap ia baroh ki jingshisha bad kiba la donkti ha katei ka kam runar.
Shillong:  U Deputy Speaker ka ïing dorbar u Timothy D Shira u la pynbna hapoh ka iing dorbar mynta ka sngi ba ka elekshon ban jied ia u Lamphang kan long  ha ka 13 tarik Nailur kata ha ka sngi kut kane ka dorbar synrai.
Kiba iakhun kin thep kyrteng noh bad lashai ka 10 tarik ka dei ka sngi khadduh ban thep kyrteng bad ban bishar ruh ia ki jingdonkam baroh.
Na ka liangsynshar ka MDA ka la rai ban pyniakhun da u bah Metbah Lyngdoh na ka UDP katba ka liangpyrshah ka Congress ka la rai ban pyniakhun da u Winnerson D Sangma.
Ka liangsynshar ka don 40 ngut ki MLA katba ka liangpyrshah ka don 19 ngut bad lada kam don ka jingkylli da kumwei pat, u kyrtong ka liangsynshar un jop suk ia  ka shuki Lamphang.
Ha kawei ka liang, u bah Metbah Lyngdoh uba la bat ia ka kam myntri, un sa iehnoh kam kum u myntri lashai ka sngi shwa ba un thep kyrteng kum u kyrtong na ka bynta ka kam Lamphang.
Haba twad jingmut mynta ka sngi, mano ban mih bujli ha jaka jong u, kum u myntri u bah Metbah u la ong, ba um lah ban kren eiei halor kane, hynrei kin sa pynbna hadien namar ba kin iashong ban iakren ia kane ka kam.
La sngewthuh ba ka la don ka jingiaknieh kaba jur bha hapdeng ki MLA ka UDP ia ka shuki myntri bad kiba la paw ban iaknieh ki long u MLA ka Mawthadraishan u bah H Brolding Nongsiej, u bah Nujorki Sungoh u MLA ka Mokaiaw bad u bah SK Sunn u MLA ka Mawphlang uba pyniasoh sha ka UDP hadien ba la jop ia ka elekshon.
Kolkata: Ka la poi sa ka kordit jong ki nongshna ksiar, ha kaba ka seng jong ki nong shna ksiar lane kaba la tip kum ka  All India Gem and Jewellery Domestic Council, ka ud jur halor ka jingrem dor than jong ka bai siew GST ia ki maw kordor kiba hap thied na shabar ri.
Ha ka jing pynmih khubor mynta ka sngi, la pyn kynmaw ba ka ha ka mang pisa jong u snem 2019-20, la pyni ba ka custom duty ia ka ksiar, ka long 10 haduh 12.5 percent, katba ka GST, ka long lai percent, na kaba ju long mynshwa shi percent ha ka por jong ka VAT.“Ka don ka jinghiar jur jong ka jingthied ksiar ha kine ki sngi bad ki don da ki hajar ngut ki nongshna ksiar, kiba la dei ban duh kam duh jam noh ha ki sngi ki ban sa wan" ong U  Vice-Chairman jong katei ka council, U Shaankar Sen.
U Sen, u ong ba ka jingkiew dor ka custom duty bad ka GST, ka la ktah jur ia ki nongthied ksiar, namar ba ka dor jong ka ksiar, ka la nang remdor shi katdei.
U Sen, u ong ba ka custom duty, ka dei ban hair na ka 12.5 percent sha ka 10 percent bad ka GST, ka dei ban long shi percent.
La dawa ruh ba haba thied ksiar, ka donkam ban pyni ia ka pan card, tangba lada ka la palat ia ka T.5lak, na kaba ju long mynta T.2lak.
katno ka dor Jong lai ana ka ksiar ban shna sati synjat.
Shillong: U Bah Sanbor Shullai Chairman Meghalaya Tourism Development Corporation (MTDC), ula thoh mynta ka sngi sha U Amit Shah, myntri kam poh iing ka sorkar India, ha kaba u dawa ia ka jingtei ia ka Tribal Tourism ha Polo Orchid, ka ban pyn treikam lyngba ka tnat Tribal Affairs jong ka sorkar Jylla.
Katei ka skhim kaba la pan da U bah Sanbor ka long T.21.69klur bad U Bah Shullai, u shim ba katei kan plie lad shi katdei ha ka ioh kam ioh jam ia ki trai shnong bad kan dei ruh kawei na ki lad ban pynkhraw ia katei ka thain, lyngba ka jingdon jong katei ka tnat ha katei ka jaka.
Nongpoh: Ha kawei ka jingjia aksiden kaba la jia hynnin ka janmiet ha ka por 6 baje ei ei janmiet ha Nongpoh mar pyrshah ka Nongpoh Police Station, uwei u Pulit uba la tip kum u H.Sangma, u la khlad noh hadien hadien ba u la shah syllad ha kawei ka Maritu Brezza kaba don ia u number ML-05-R-3139.
Ka khubor na ki Pulit, la iathuh ba katei ka kali kaba la niah da u Issac Lalsiemthar, ka dei kaba mih na Guahati da ka jingthmu ban leit sha NEPA Umsaw, hynrei haba la poi ha katei ka la kum leit syllad ia utei u Pulit uba dang thmu ban kam sha shilliang ka surok.
Tang mar ia syllad ia utei u Pulit, u nongniah jong katei ka kali, u la rah mar mar sha Bethany Hospital ha Nongpoh, hynrei namar ba la jur palat ka jingmynsaw, utei u Pulit u la khlad noh na sla pyrthei.
Ka kompeni Hinduja, kaba pynmih ia ki kali Ashok Leyland mynta ka sngi, ka la pynbna ban sangeh noh shwa shipor ia ka jing pynmih kali jongka, na ka daw, ba ka duna palat ka jingiaid jong ki kali jongka ha kine ki sngi.
Ka jaka trei kam jong katei ka kompeni ha Chennai, ka la pynbna ban khang trei kam 16 sngi bad katei kan kynthup ia san sngi ha Hosur (Tamil Nadu), 10 sngi ha Alwar (Rajasthan) bad ha Bhandara (Maharashtra) bad nangta sa 18 sngi ha  Pantnagar (Uttarakhand).
Ha u bnai ba ladep, ka kompeni TVS Group kaba na Chennai, kaba dei ka kompeni jong ka Sundaram Clayton, kaba pynmih ia ki tiar Maruti Suzuki bad nangta ia ki tiar jong ka  Hero MotoCorp, ka la rai ban sangeh noh ia ka jingtrei kam jongka, namar ba ym don jingdawa ia ki mar ki mata ha iew.
Na ka liang ka Tata Motors bad ka Mahindra & Mahindra, ki la rai ban pynsangeh shwa ia ka jing pynmih kali, ba kan nym thut ka jingdawa ia kitei ki mar ha iew ha hat.
Kat jing pynmih jingkhein mynta ka sngi, ka pyni ba ki kali kamai ki lah die tang 31.57 percent  lane kaba long 196,524 tylli ha U Nailar, kaba dei ka jinghiar kaba jur bha, kaba la iai bteng la shiphew bnai kynthih bad kane ka dei ka sien kaba sniew iew shi katdei naduh u snem 1997-98.
Guwahati: Ka jingialang jong ka kynhun myntri jong ka Manipur, ka la rai ban pyntrei kam noh ia ka National Registration Certificate ha katei ka Jylla ruh.
U Biren Singh, myntri rangbah ka Manipur, u iathuh mynta ka sngi ha ki nongthoh khubor ha Guwahati, ha ka jingialang jong ka NEDA bad u ong shuh shuh “Ka Jylla jongngi bad shibun kiwei ki jylla jong ka thain shatei lam mihngi, ki donkam kyrkieh ia ka NRC" ong U Singh.
U Biren Singh, u iathuh ba ia ka NRC ha Manipur, yn pyntrei kam lyngba ka jing pyniaid jong ka sorkar India, katba kaba ha Assam, la pyntrei kam, katba kum ka hukum jong ka Supreme Court.
Ha kawei pat ka khubor, U Amit Shah myntri kam poh iing ka sorkar India, U Amit Shah, ula kren shai mynta ka sngi, ba ka sorkar India, kan weng lut khait ia ki poi wir, na kylleng ka India bad ym dei satia tang na Assam.
Haba kren ha ka jingialang jong ka North East Democratic Alliance (NEDA), mynta ka sngi ha Guwahati, U Shah, u ong “Ka jingthmu jongngi, ka long ban weng lut khait ia ki mynder na baroh kawei ka ri bad kam dei satia tang na Assam".
U Shah, ula kynnoh ruh ba ka jing iai bteng ki kam lehnoh ha ka thain shatei lam mihngi, ka dei namar ka jingkhein sting jong ka seng Congress.
“Ka dei ka sorkar Congress, kaba la pynmih ia ka jingeh ha ka thain shatei lam mihngi bad ka Congress, kam niewkor ia ka thain shatei lam mihngi, namar ba ki bun eh ki seng pyntriem bapher bapher bad ka ngeit ia ka nongrim ban synshar da ka jing pynpait jaitbynriew".
Shillong: U Bah Spar Lyngdoh, na Syllai Ulor Mylliem, ula phah ia ka shithi iehnoh kam jongu mynta ka sngi sha U President PDF, Mylliem Zonal Committee.
U Bah Spar, u iathuh ba ula iehnoh kam kum U Vice President jong ka seng PDF, East khasi Hills District bad ula weng noh ruh ialade kum U Adviser Mylliem Zonal Committee ryngkat bad ki 40ngut ki paralok jongu, kiba kyrshan ia katei ka seng.
Katei ka jing iehnoh kam jong U bah Spar Lyngdoh, la iathuh ba ka trei kam naduh mynta ka sngi hi, ka 9tarik Nailur 2019.
Shillong: Ka District Magistrate East Khasi Hills District, ka pynbna ba la pynjari noh mardor da ka section 144 crpc ha sawdong ka iing dorbar Jylla ha Rilbong bad katei ka hukum ka khang ban ialum lang palat 5ngut ki briew, ha ka jingjngai kaba palat 100metre sawdong jong ka iing dorbar, kaba don ha Rilbong bad ban rah ia kino kino ki tiar, kiba lah ban pynmynsaw iano iano.
Ka jing pynmih ia katei ka hukum, ka long namar ba ka sorkar ka ioh jingtip, ba ki don ki seng kiba thmu ban tur paidbah sha khmat ka iing dorbar ha kine ki khyndiat sngi ban sa wan bad kaba lah ban pynthut ia ka suk ka sain bad ka jingmynsaw ia ki jingim briew.
New Delhi: Ka jaka ha Tardeo, kaba don ha South Mumbai, ka dei ka jaka kaba rem tam ha India, ha kaba ka shongdor T.56,000 shi square feet, katba kum ka jingai jingkhein jong ka kompeni kaba pyniaid ia ka kam die khyndew, ka  Anarock.
Katba ki jaka ha Worli bad ka Mahalaxmi ha Mumbai Metropolitan Region (MMR), ka wan ha ka kyrdan ba ar bad ba lai, ha kaba ki don ki jaka kiba shongdor  T.41,500 bad T.40,000 shi square feet.
Katei ka kompeni shna iing, ka pynmih ia ka dor ka mur jong ki shiphew tylli ki jaka kiba remdor tam ha India bad ka Tardeo, kaba dei ka jaka kaba biang bha ban shong ban sah, kaba don lut ki jaka pule puthi kiba biang, ki hospital kiba biang, ki jaka bam kiba biang, ka dei kaba ki briew ki ia beh bha ban shong ban sah bad ka dor jongka, ka long T.56,000 shi square feet.
Ha Chennai, ka jaka kaba ha  Nungambakkam, ka wan ba saw, ha kaba ka dor jong ka jaka, ka long  T.18,000 shi square feet, katba ha  Egmore, ka long T.15,100 shi square feet bad ka  Anna Nagar ka long T.13,000 shi square feet.
Ha Karol Bagh ha Delhi, ka dor ka wan ha ka kyrdan ba hynriew, kaba long T.13,500 shi square feet, ka  Golf Course Road ha Gurugram, Haryana ka long  T.12,500 shi square feet.
La iathuh ba ka jaka ha Alipore ha Kolkata, ka wan ba shiphew bad ka long antad, ha ka dor  T.12,500 bad T.11,800 shi square feet.
B.M.LanongNa baroh ki nongmihkhmat ka thain  Shella (Constituency) sha ka IngDorbar Thaw Ain ka jylla Assam barim bad Meghalaya mynta, ym pat don uwei ruh uba la kot sha ka jingjop kaba haduh 7 sien lynter, lait tang u Dr.Donkupar Roy marwei.
Peit kumne harum:-1988- Na ki 6 ngut ki nongialeh, u Dr Donkupar (IND-2110), Ednelson Diengdoh (HSP-986), S.G.Lyngdoh (HPU-1692), Medhi Warjri (IND-428), Saitish Wanswett (PDC-1171) bad R.Wester Tiewsoh (INC-1220), jop u Dr Don, da kaba tam 418 vote ia u Bah S.G.Lyngdoh.1993- Na ki 4 ngut ki nongialeh, Dr Donkupar Roy (IND-3905), Doughlas Wahlang (JD-1375), G.G.Syiemlieh (INC-3163) bad S.G.Lyngdoh (PDC-1601), jop u Dr Don, da kaba tam 742 vote ia u G.G.Syiemlieh.1998- Na ki 4 ngut ki nongialeh, Dr Donkupar Roy (UDP-3773), G.G.Syiemlieh (INC-2962), Doughlas Wahlang (PDM-1715), Neki D.Wanbah (HSP-51), jop u Dr Don da kaba tam 811 vote ia u G.G.Syiemlieh.2003- Na ki 6 ngut ki nongialeh, Dr Donkupar Roy (UDP-3145), P.Saiborn (KHN-2923), G.G.Syiemlieh (INC-2172), Kondro Ksanlah (IND-1046), B.Dkhar (HSP-227), P.Shonglait (NCP-37), jop u Dr Don da kaba tam 222 vote ia u P.Saiborn.2008- Na ki 3 ngut ki nongialeh Dr Donkupar Roy (UDP-4238), Leston Wanswett (INC-3299), P.Saiborn (KHN-2585), jop u Dr Don da kaba tam 939 vote ia u Leston Wanswett.2013- Na ki 5 ngut ki nongialeh, Dr Donkupar Roy (UDP-5940), Leston Wanswett (IND-5585), Grace Kharpuri(IND-3527), J.S.Nongkhlaw (INC-2880), K.M.Roy Khyllep (IND-533), jop u Dr Don da kaba tam 355 ia u Leston Wanswett.2018- Na ki 6 ngut ki nongialeh, Dr Donkupar Roy (UDP-8280), Leston Wanswett (PDF-7910), B.L.Ryngnga (INC-4332), J.S.Nongkhlaw (BJP-3390), S.Riahtam(NPP-484), W.Bynnud (IND-456), jop u Dr Don da kaba tam 370 vote ia u Leston Wanswett.
Na kitei 7 sien ki jingialeh, wat la ki jingtam ki long bunsien ha thmit, khlem don shisien ruh ban tam hajar, hynrei ka jingjop ka kham pynhun, haba iatan ka jingialeh.
Ka long kumba ialeh bol, ka da hun jrut haba tam shi kol ne ar kol ban ia kaba jop bun, lane da kaba shu ioh shut penalty.
U Dr Donkupar bad ka Shella Constituency kila thaw ia ka nam kyrpang, namar ym pat don uwei ruh u MLA uban jop haduh 7 sien lynter na kane ka Constituency.
U Salseng Marak u MLA ka Resubelpara te u la jop 7 sien, uba la jop naduh u snem 1972, mar ia ioh jylla Meghalaya, na ka seng APHLC.Hadien u iasoh noh pat bad ka Congress.
Na ki 10 tylli ki ilekshon ba u ialeh naduh ba la ioh jylla, u Salseng u la jop 7 sien bad rem pat 3 sien hapdeng-hapdeng ha u Timothy Shira (NCP) uba long Deputy Speaker mynta.
U Bah Bring uba Jop haduh 9 sienHynrei na baroh ki nongiakhun ilekshon hadien ba la ioh laitluid (Independence), tang u Bah B.B.Lyngdoh, uba la jop lynter 9 tylli ki ilekshon, ha ki snem 1962, 1963 (bye election) bad 1967 ha ka por ka sorkar Assam, na Nongpoh S.T.Constituency, kaba ki shnong kiba don hapoh katei ka Nongpoh Constituency, ki kynthup da ki spah tylli ki shnong kiba don hapoh ki Hima Mylliem, Hima Khyrim, Nongkhlaw, Sohiong, Myrdon, Nongpoh, shaduh ki shnong border Assam kiba hab hapoh ka Hima Jirang.
(Ka kot i Bah A.S.Khongphai)- (Jingiajied Member (Election) ka Ri Assam jong ngi)Hadien ba la ioh ia ka jylla lajong pat, u Bah B.B.Lyngdoh ula jop lynter naduh u snem 1972 haduh bakut 1998.
Ka Shella ruh ka thaw recordKa Shella Constituency pat ka la buh tyngkai ia ka Nam, kum ka Constituency kabym pat ju pynjop ia ki Seng heh ka ri India (National Parties).
Wat i Rev.J.J.M.Nichols Roy (Bah Joy), haba ila ialeh ha ki snem 1946 bad 1952, ila ialeh kum u nongiakhun ka Seng Congress, tangba na ka Shillong Constituency, ha kaba ka Shella bad Sohra (Cherra) ruh kim don hapoh ka Shillong Constituency ha kitei ki snem.
Hynrei ha u snem 1957, haba ila leit ialeh bad jop na ka Cherra (Sohra) Constituency, ha kaba la don lang ruh ki thain Shella, ila ialeh bad jop kum u Independent.
(Na ka kot i Bah Spiton Kharakor- ‘Ban Iai Sah Kynmaw’ bad na ka kot i Rev.O.L.Snaitang, ‘U Rev J.J.M.Nichols Roy bad ka 6th Schedule- Vol-VI’)To ngin iapeit lang da ka jingskuin mynta ka kynti ruh, kumno ka Shella kan leh ha kane ka jingiajied pdeng-samoi, kaba la wan biang ban iajied thymmai ia u MLA, da ka jingkhlad kyndit u Dr.Don, ban pynbiang ia ka jing sahnud jong u, ban pynlong noh ia ka Sohra Sub-Division kum ka District bapura.
Bah Monarch ShabongKa Assam, ka la leh ia la ka jong ka bynta bad kata ka long, ba ka pyni ia ka jingshisha, ba ki don  19lak ngut ki mynder ha katei ka Jylla bad katei ka long katba kum ka jingkhein jong ka national registration certificate (nrc), kaba dang shu pynmih shen.
Ngim iakren ia ka tam ka duna, ka bakla ka palat, hynrei ka pyni ba ka Assam, ka la leh eiei bad kumta ka jingshisha ka paw, ba ka jing dawa ka AASU lem bad kiwei ki sengbhalang, ka don ia ka jingshisha, kaba khraw, ba ki don pleng haduh 19lak ngut, ki mynder ri ha katei ka Jylla.
Kitei ki la bam ki la dih, ki la shong ki la sah, ki la kamai ki la kajih, ki la im ki lah long mynta la kumba 40 snem tam ne duna, ha ka sboh ka sbun jong ka Jylla Assam bad kam dei tang katta, kitei ki 19lak ngut, khlem pep, ki la jied ia shibun ki MLA/MDC, ki MP bad sa shibun ki ophisar, ki pulit, ki shipai bad katno ka la long ka jingjia kaba sngew pohjait haduh katta katta, ba ka jing shisha, ka paw ba kitei kim bit satia, wat tang ban kam trai ia shi saphit ka hok jong ki nong Assam.
Mynta ngim tip, ia kaei kaba ka Assam, kan leh ia kitei, hynrei, ka jing kitkhlieh halor katei kam dei satia ia kane ka sorkar kaba mynta, hynrei lada ia kiwei ki jing bamtuh bam sap, lah ban khynra haduh ha kine ki sngi, kumta ka jingwad daw ban tip ia kiba donkti ia kitei kiba pynshong pynsah beain, ka dei ban iaid halor kane ka phang ruh.
Hangtei ka la kut, hynrei ka jing kylli hangne, ka long ba lada ki don 19lak ngut ha Assam, kumta ka lah ba long ne em, ba kin nym don wat tang shiphew, ar phew lane shispah ar spah ha Meghalaya bad ha Ri Khasi Jaintia jongngi bad katei ka dei ka jingkylli kaba kongsan bha.
Halor katei ka phang, ngi iohi ba baroh ki mashin jong ka sorkar lane jong ki shnong ki la pheil bad wat ka tnat pyniaid elekshon ruh, ka shu beh tang ia ka jingkhein pynbun briew bad hangne, ka la donkam (imat) tang ka NRC lane kata ka jingkhein kaba shisha ban lum jingtip ia ka jingdon jong ki mynder ri ha kane ka Jylla jongngi bad katei kam dei ka mat kaba rit bad ka la dei ia ka sorkar Jylla, ba kan shim nuksa ia kaei kaba la jia ha Assam bad ba kan wad bad pynhun mynsiem ia ki nongshong shnong, lada jia ba ki lah ban don tang 10,20ngut ruh kam lei lei.
Shillong:  Ka Kur Myrboh Mawryngkneng Unit, hynnin ka sngi, ka la ioh ban pynkup burom ia ka samla Barimika Marboh, kaba lah pass bha ha ka exam NEHU B.COM EXAMINATION 2019 bad wan ka ka top Tenth 6th position na pdeng ki samla baroh.
Ha kane ka jingpynkup burom lah wan ban sakhi da ki longkmie longkni bad ki samla jong ka Kur bad ia ka jingialang lah ioh ban pyniaid da U president ka unit U mama D.Marboh, uba la sam ia ka momento  bad ia ka jingduwai kyrkhu kyrdoh lah ioh na U Adviser ka unit I mama T.Myrboh nalor kiwei pat ki nongkren kiba lah  ai ia ka jingkren kyrkhu kyrdoh bad pynpaw ia ka jingkmen bad sngewsarong na ka bynta kane ka samla kaba lah wanrah burom ia ka kur ym tang kane ka sien ba mynta, hynrei kane ka samla ka dei kaba lah ioh teng ia ka top tenth 5th position ha ka HSSLC (commerce) examination  2016.
Shillong:  U MDC ka Jaintia Hills Autonomous District Council (JHADC), u ma Lakhon Biam u la kam ba ka jingrung jong ki saw ngut ki MDC ka UDP sha ka BJP kam dei namar ka jingbym don pisa ka Council hynrei na ka bynta ban pynkhlain ia ka Council.
U Chairman ka JHADC u la kubur ba ka council ka kyrduh pisa bad ka donkam ia ka jingiarap na ka sorkar pdeng bad pynpaw ruh ba da ka jingrung jong kine ki saw ngut sha ka party kaba synshar ia ka ri India kan iarap ia ka Council kaba la khlem pat ioh tulop la san bnai kynthih mynta.
