Shillong, 19 Lber:16 ngut ki MDC ka ARPA mynta ka step ki la tur sha ing u Lat ban pyni ba ki don ka jingkhlain bor ban bat ia ka bor synshar hapoh Khasi Hills Autonomous District Council ( KHADC), ha kaba baroh 16 ngut ki ia tylli.
Katei ka jingleit tur ka ARPA sha ing u Lat, ka dei hadien ba ka sorkar jylla ha ka jingialang ki kynhun myntri jong ka, ki la phah ia ka jingmynjur sha u Lat ka jylla ba synshar Administrator ha KHADC.Mynta ka step, ka ARPA ka la leit ia kynduh ia u Lat bad ha katei ka jingiakynduh ka la pyn kynmaw biang ia ka shithi  kaba ka la phah ha ka 10 tarik u Lber, kaba la pyntip sha u Lat ba u dei ban pynlong dorbar kyrpang noh bad ban pynlong ia ka elekshon jied CEM, namar ba mynta ka la jied thymmai ia u nongialam jong ka, u bah Metbah Lyngdoh.
Ka la ong ba ia katei ka juh ka jingpyntip ba ka la jied nongialam da uwei pat na katei ka kynhun ka la ai ruh sha ka tnad District Council Affairs ka sorkar jylla.
Ha kaba iadei bad ka jingmynjur ka sorkar jylla ban synshar Administrator ha KHADC na ka liang ka ARPA ha ka jingthoh kaba la soi da ki 16 ngut ki MDC ka la ong ba katei ka jingleh ka sorkar ka long pyrshah ia ka riti synshar khadar, namar ba ka la dep tip ba ka ARPA ka don hapdeng ka jingbun paid ha KHADC.Ka la kynnoh ba katei ka jingleh ka sorkar ka dei sa kawei pat ka jingthmu ban leh pyrshah ia ka riti synshar khadar nalor ka jingsieh MDC kaba dang shen, ka la kynnoh ruh ba katei ka jingleh ka sorkar ka dei tang ban khyrwait noh ia ka bor ba u paidbah u  la pynkup ha ka ARPA.Hadien ka jingiakynduh bad ki 16 ngut ki MDC, haba kren sha ki nongthohkhubor u Lat ka jylla u Keshari Nath Tripathi u la ong ba ka la don ka kynhun kaba wan ia kynduh ia u ban ia kren halor ka kam synshar hapoh KHADC (kaba um shym la ong ia ka kyrteng ka  ARPA)  bad halor katei ka jingwan kynduh jong ki, u la ong ba un sa bishar bniah bha bad un pynmih ia ka rai kaba dei ha KHADC.Kat kum ka jingong u Lat la sngewthuh ba ka jingbishar bniah jong u kan long bin pa bin katkum ka riti synshar jong ka Ri India.
Shuwa ba ki MDC ka ARPA kin leit ia kynduh ia u Lat ha ing jong u ha Raj Bhawan, ki tyllong khubor ki la iathuh ba  u Chief Executive Member ka KHADC u bah Adelbert Nongrum, u la hiar shuki noh bad ia ka shithi risain u la aiti ha ka shongknor ka KHADC ka kong Teilinia Thangkhiew.
Haba ki nongthohkhubor ki kylli nau bah Adelbert lano un hiar na ka shuki CEM u la jubab ba u la dep ban leh ia la ka jong ka kamram, kaba pyni shai ba u la dep ban risain na ka kam CEM.Lah ban kdew ba mynhynnin ka sngi ka kynhun myntri ka sorkar jylla ka la mynmjur ban pynjari noh da ka synshar Administrator ha KHADC, bad ia ka jingthoh ki la phah sha u Lat ka jylla ban leh ia kaba donkam bad ha ka jingthoh ki la kdew ba ka daw ba ki kwah da ka synshar Lat ha KHADC ka dei namar ka jingdon kyrteng ki ar ngut ki MDC u bah James Sylliang bad ka kong Grace Mary Kharpuri ha ka kynhun ARPA bad PDF bad kawei pat ka daw ka dei ba  wat la ka ARPA ka la jied thymmai ia u nongialam jong ka, da u bah Metbah Lyngdoh bad ka la dep phah jingthoh sha u Lat ban pynlong dorbar kyrpang bad ka elekshon jied CEM, pynban u bah Adelbert Nongrum um shym la hiar na ka shuki CEM, kaba ka sorkar ka la kynthoh ba katei ka pyni ba ka don ka jingartatien bad ka don ka jingiaknieh bor ha KHADC.Lah ruh ban kdew ba ha ka jingthoh ba ka sorkar ka la phah sha u Lat ka la pynmih da ka kyrteng u Deputy Commissioner ka East Khasi Hills u Sanjay Goyal ban long u nongsynshar ha KHADC.Shillong, 19 Lber:Ka jingiar jong ka sor Shillong ka kynthup naduh 6Mer shaduh Umiam shaduh Mawlong, Mawdiangdiang bad haduh Laitkor.
Katkum ka jingiathuh ka myntri kam sor ka Kong Ampareen Lyngdoh mynta ka sngi, hapoh ka iing dorbar, ka la ong ba ka Shillong Master Plan ka kynthup ia ki jaka ba hap ha Shillong Municipal, Shillong Cantonment, Madanrting, Mawlai, Nongthymmai, Pynthorumkhrah, bad 32 tylli ki shnong kyndong kiba don markhap bad ka sor.
Kine ki shnong kiba don markhap bad ka sor kiba pynhap kum ki jaka sor ha ka Shillong Master Plan ki long Mawklot, Lawsohtun, 6th Mer, 5th Mer, 4th Mer, 3th Mer, Nongkseh, Umlyngka, Nongmensong, Nongrah, Rynjah, Umpling, Maw pat, Itshyrwat, Mawtawar, Mawkynroh, Mawlynrei, Mawshbuit, Nong um long, Laitkor, Nong pyiur, Nongkhlaw, Lyng kien-Mawpat, Mawdiangdiang, Madan Saisiej, Mawkasiang, Siejiong, Tynring, Mawpdang, Umphyrnai, Mawlyngad bad Mawlong.
Ka Kong Ampareen ka la iathuh ruh ba ki pud sawdong ka sor shaphang shatei ka long ka wah Umiam shaduh Bhoirymbong, Wah Tamdong.
Sha Mihngi ka Sor Shillong kan iar shaduh Wah Umkhen shaduh surokbah NH44 hajan Sohryngkham, katba u pud shaphang shathie kan long shaduh Laitkor shaduh Nongpyiur.
Shaphang sepngi, u pud ka sor un long shaduh wah Umiam.
Namar kane, baroh kine ki jaka la pynhap ha sor, bad kino kino kiba shna iing ki donkam ban ioh shwa ia ka jingbit na ka Meghalaya Urban Development Authority (MUDA) bad kim lah ban shna iing khlem da ioh jingbit na ka tnad MUDA.Ka la ong ruh ba la pynbna paidbah ia kane man ka por lyngba ki lad pathai khubor.
Ka jing iathuhkhana sha phang ka umiam bada ka umkhenKumno u mymtri rangbaj u Leh haba u wan  jngoh ia ka sor shillong.
Shillong, 19 Lber:U Lamphang ka iing dorbar u AT Mondal mynta ka sngi u la hap ban pynsangeh shwa ia ka dorbar kumba 2 minit eiei namar ba kam biang briew.
Kane ka la jia biang hadien ba ha kine ki sngi ba la dep, ka la don biang kum kane ka jingjia ha kaba la hap ban pynsangeh ia ka dorbar bym biang ka jingdon briew hapoh ka iing dorbar.
Hynne ka sngi ruh, ka la jia ha ka por ba u James K Sangma u dang kren ia ka phang kaba iadei bad ka IDBLP ha ka por kumba 12:40 PM eiei, u Lamphang u la bthah ia u James ba un sangeh shwa namar ba ka iing dorbar ka duna briew.
“Ka iing ka duna ia ka jingdon briew, nga la phah tied ia ka baje", la ong u Lamphang.
Ha kane ka por don tang 8 ngut ki MLA kiba kynthup u Bah Rowel Lyngdoh, Zenith Sangma bad u Salseng Marak na liangsynshar bad u Dr Donkupar Roy, u Bah Paul Lyngdoh, u Dr Jemino Mawthoh, James K Sangma bad u John Leslee Sangma na ka liangpyrshah.
Hadien khyndiat por ba la tied baje, la wan rung ki katto katne ki dkhot ka liangpyrshah kynthup u Bah Titos W Chyne, Bah Embhahlang Syiemlieh bad u Bah Witting Mawsor ban pyndap ia ka jingduna briew ka iing.
U Lamphang u la bthah biang ia u James K Sangma ban bteng ia ka jingkren jongu kaba iadei bad ka jinghiran bording ha kane ka jylla.
Shillong, 19 Lber:U MLA ka NPP u James K Sangma u la ong ba u Myntri Rangbah marwei u la shim bad ai nam hi ialade ia ka jingpyntreikam ia ka skhim Integrated Basin Development Livelihood Programme (IBDLP) kaba u ju khot kum kata ka Flagship Programme ka sorkar MUA.Kane ka jingleh jong u Myntri Rangbah ka la ktah ia ka jingsngew jong kiwei ki para myntri sorkar kiba aiti met bad mynsiem ban peit ia ka jingiaid ki kam ki jam, la ong u James K Sangma haba wanrah ia ka mat halor kane ka skhim hapoh ka iing dorbar hynne ka sngi Palei.
U James u la ong ba kane ka skhim kaba u Myntri Rangbah u Dr Mukul Sangma u la kam ba ka dei kaba iaid kam bha, ka dei kaba shu thok, namar ba ka long kumba tied u pyrthat rkhiang hynrei khlem hap slap satia.
“Ka IBDLP ka dei tang kum ka Multi Purpose Vehicle ban pynthiang pynbiej ia ki paidbah, hynrei ka kam pat kam ler eiei", la ong u James.
Ia kane ka skhim la ai nam bad la pynkiew skong hi u myntri rangbah marwei bad leh lyndet ia kiwei ki myntri sorkar, la ong u James.
Nalor kata, u la kynnoh ba kane ka skhim ka dei tang kawei pat ka kyrteng ba shu ai, hynrei ki kam ki dei ki juh ba la leh da kiwei ki tnad sorkar bad kam shym la don kano kano ka kam kaba thymmai.
Shillong, 19 Lber:Mynta ka sngi la pynbam smai ia u Uma Nath Singh kum u Chief Justice ka jylla Meghalaya High Court.
U Uma Nath Singh la pynbam smai mynta ka sngi da u Lat ka jylla u Keshari Nath Tripathi ha Raj Bhavan.
U Uma Nath Singh mynshwa u bat kum u Acting Chief Justice hadien ba ka Justice Meena Kumari Singh ka la shong thait ha u Nailar 2013.
La kha ia u Singh  ha ka 15.01.1954.
U la pyndep ia ka jingpule na ka Ewing Christian College, Allahabad  bad ia ka kyrdan Post Graduation ha ka Political Science bad pyndep ia ka Law  na ka University, Allahabad.
U la rung sha ka kam ain ka Bar Council, Delhi ha u Iaiong 23 tarik, 1982.
U Justice Sing u la bam smai kum u Judge ka High Court Meghalaya ha ka 27 tarik Nailar, 2014 bad la thung kum u Chief Justice (Acting)  naduh ba u shimti ia ka kam ha ka 27 tarik Nailar, 2014.
Shillong, 19 Lber:U Nongialam liang pyrshah ha iing dorbar thawain u Dr Donkupar Roy u la ong ka jingtrei kam ka Nehru Memorial State Dispensary kaba don ha Mawlai Nongpdeng na iing wai, ka long ka jingjah burom ia ka kyr teng Nehru uba dei u Myntri Rangbahduh ba rim ka ri u Jawahalal Nehru.
Haba kylli bynrap mynta ka sngi, halor kane ka Dispensary, hapoh ka iing dorbar, u Dr Don u la ong ka long ka jingleh rain ba ka sorkar ka la pynjah burom ia ka kyr teng jong u Myntri Rang bahduh ka ri ban pyntrei kam ia ka dispensary na iing ba shu wai.
“Ka long ka jingpyn lehrain ia ka kyrteng jong u Myntri Rangbahduh ka ri ban treikam na iing wai", la ong u Dr Don.
Shwa ia kane, na ka liang myntri ka koit ka khiah u Bah AL Hek haba jubab ia ka jingkylli ba la wanrah da u MLA ka Mawlai Bah Embhahlang Syiemlieh, u la ong ba ka sorkar ka sorkar ka la buh ia ki nongtrei kiba biang ha katei ka dispensary, bad haduh mynta kam pat wad jaka ban shna kaba long neh junom.
U la ong ba katei ka Dispensary ka ai ia ka jingshakri kumba 50-60 ngut ki briew sha ka shi sngi, bad kam don kano kano ka jingthmu ban buh nongtrei shuh namar ba kiba don bynta ki la biang.
Hynrei na ka liang u MLA u Bah Syiemlieh u la ong ba ki nongtrei kiba don mynta kim lah ban ai ia ka jingshakri kaba biang, namar ba ka jingbun ki briew bad ka jingiar ka jaka.
Ha kaba iadei bad ka Sub Centre ha Umrynjah kaba khlem pat treikam haduh mynta watla ka la biang ka iing, u Bah Hek u la ong ba kane ka jaka sumar nongpang kam pat treikam bad kumba ka long mynta dang don tang uwei u nongtrei kum u chowkidar.
Halor ka jingkylli jong u MLA ka Mawlai balei ka slem, u Bah Hek u la ong ba ka sorkar ka dang pynbiang ia ki jingdonkam bad kan sa pyntreikam noh kloi katba lah.
Nongstoin, 6 Naitung:Uwei u snar nongdawa pisa u ba la tip kyrteng kum u Lipson G Momin u ba dei u khun jong u Dabot G Sangma na ka Shnong Nong chram, kaba don ha ki thain Shallang, u la shah tied jem ha ki paidbah katba u dang leit ban sam ia ki shithi dawa pisa ha ka kyrteng jong ka GNLA.Katkum ka khubor na ki pulit ka Nongstoin PS la iathuh ba katei ka jingjia kala jia mynha ka sngi u Blei jong ka taiew ba la lah katba u tei u runar u dang leit ban sam ia kitei ki shithi dawa, la don ki katto katne ngut ki briew kiba la ioh jingtip bad ha shwa ba ki pulit kin poi sha katei ka jaka ki paibah ka thain Shallang ki la bom bad tied ia u tei u runar haduh ba un da jem hi jai bad hadien ki la aiti noh sha ki bor pulit.
Na ka liang jong ki bor pulit kila kem noh ia utei u runar bad la ioh kurup ruh na u ia kawei ka shithi dawa pisa kaba don ha ka kyrteng ka GNLA bad kawei ka shiti byrngem kaba la thoh da ka ktien Garo, Ki pulit ki la dep ban register case pyrshah ia u tei u runar, C/No 25(7) 15 U/S 120 B/ 384/ 506, 34 IPC bad ka jingtohkit kan dang iaid shakhmat.
Shillong, 6 Naitung:Ka jingialang bah jong ki Chief Executive Member (CEMs) jong ki Autonomous District Councils (ADCs) ba la khot da ka KHADC kan long ha ka sngi Balang ha ka nongbah Shillong.
Ka tymmei khubor ka la iathuh ha kane ka sngi Nyngkong ba ka KHADC ka la khot sngew bha ia baroh ki CEM jong ki ADCs kiba dei na kane ka Thain Mihngi ha kane ka jingialang ban iakren ia ki kam kiba iadei bad ka Sixth Scheduled.
“Ngi khmih lynti ban wan poi kumba 25 ngut ki CEM jong ki ADC bapher bapher ha kane ka jingialang" la ong ka thymmei khubor.
La iathuh ba ka KHADC ka pyrshang ban khot ia baroh ki CEM ka  ADC kane ka thain ban long kawei ban iatylli halor ka jingthmu jong ka sorkar pdeng ban pynkylla ia ka Sixth Scheduled  ka riti synshar ka ri.
Ka khubor ka la iathuh ba ka jingialang kan iakren ruh ia ka jingbym lah ka 14th Finance Commission ban pynrung ia ka jingbhah pisa ia ki Autonomous District Councils (ADCs)  mynta u snem.
Ha kane ka jingialang, la sngewthuh ba kan don ka jingtyrwa na ki nongialam ka KHADC ban kyntu ia ka sorkar pdeng ba kan ai bhah pisa ia ki ADC na ka Consolidated Fund katkum ka kyndon Article 275 (1) jong ka riti synshar ka ri kumba la pdiang da ki dkhot ka 14th Finance Commission.
Shillong, 07 Naitung:Ka jingialang jong ka Hills Farmer Union (HFU) kan long ha ka 9 tarik mynta u bnai ha Arts and Culture Hall, State Central Library Shillong ha ka por 1 baje nohphai sngi.
Katkum ka kyrwoh khubor na u bah W Lytan President jong ka Union u la iathuh ba ha katei ka sngi yn iakren ia kiba bun ki ishu kiba ktah ia ki nongrep bad ki bym shym la pynsngew satia haduh mynta.
U bah Lytan u la kyrpad ia ki paidbah nongrep bad kumjuh ruh ki seng nongrep bapher bapher ha ka jylla baroh kawei ba kin wan ban iashim bynta ha kane ka sngi bad u la kyrpad ruh ba kin ban pynsngew ia ki jingeh jongki ha katei ka sngi khnang ba yn lah ban iakren bad ki bor kiba dei khmih.
Ha katei ka sngi yn jied ruh ia ki nongkitkam kiba thymmai jong ka seng khnang ba yn lah ban pyniaid shakhmat ia ki mat treikam kiba yn sa pynsngew ha ki bor sorkar.
Na ka bynta ki jingtip ba kham bniah lah ban phone ha u number 8575040707.
Shillong, 24 Lber:Ka FKJGP Seng Kmie ka pynrem bad pynpaw ia ka jingbitar ia ka jinglong arsap jong ka Sorkar jylla ka bym shim la niewkor bad burom da kaba pynkhein ia ka jubanlak kaba ka la khlei naduh u snem 2012 bad ter ter ia ki jingdawa jong ki Sengbhalang ha kito ki snem kum ka F.K.J.G.P , K.S.U bad H.N.Y.F kiba la khanglad bad phah khang shisyndon ia ki Special Counter (Facilitation Cell) ha Ophis u Deputy Commissioner namar kane ka long ka jingioh lad jong ki mynder ki bym lah tang ban pyni bad pynshisha ia ki kot ki sla kiba biang bad da kaba thmu ban pynrung ia ka kyrteng ka jong ki ha ka Electoral Roll jong ka jylla.
Kaba sngewsih ban pynpaw la long ba naduh kito ki snem haba pyr shang ban leit khang ia ki bar jylla ban pynrung kyrteng na ka liang ki bor Sorkar ki la ai pynban da ka jing ujor, pyrshah ia ki Sengbhalang bad ka la poi ka jingiakhih ha u Iaiong 2012 haduh ba ka Sorkar lyngba u Myntri Rangbah u la kular bad leh syndon da ka kam ha u bnai Jymmang 2012 ban shahshkor bad sngap ia ki jingdawa jong ki Sengbhalang da kaba khang shi syndon ia ki Special Counter.
Na ka liang jong ngi ki sengbhalang ngi la dawa ba dei ban pynrung beit ia ki kyrteng ha ki shnong ki thaw  bad lyngba ki Dorbar Shnong ha kaba ka Sorkar ka la leh kum ba la dawa.
Ka Seng F.K.J.G.P ka dap da ka jingbitar ban iohi pat ba ha une u snem ba mynta la sdang biang ban pynrung kyrteng ia ki Bar jylla bad haba la pyrshang ban wad jingtip la lap ba 80 – 99 % ki dei beit ki bar jylla kiba wan poi wir ha kane ka Ri.
Ka seng ka pynpaw ruh  ba bun na ki ophisar kiba dei ki Agent jong ka Sorkar ki ju ai daw bad iada ia ki Bar jylla da kaba riehtngen ha ki kyndon jong ka Election Commission jong ka Ri.
Kum ka Seng kaba ju peitngor ban iada ia ka jaidbynriew rit paid ngi dawa na ka Sorkar ba kadei ban pynsangeh mardor ia kine ki jingpynrung kyrteng beain.
Ka seng  ka ai ka jingkyrshan kaba pura ia ka Khasi Student Union kaba la peitngor bad buddien ia kane ka kam bad na ka liang ka F.K.J.G.P ngi ai ka kti kamon kti kadiang bad long kiba la pynkhreh ban mih madan bad iaid da kino kino ki lynti kiba tyngeh, la ong u Bah Marbud  Dkhar u Chief Organiser ka FKJGP Central Body.
Shillong,  6 Naitung:La lap ia ka metiap jong kawei ka longkmie na Shillong kaba la tip kyrteng kum ka kong Victoria Dayoun Kharko ngor, 39 snem karta khun jong u bah Stephan Pyng rope na ka shnong Nong rimbah, Shillong na ka jaka leit shabar kaba don thanad pulit ha Dispur Police Station, Assam.
Katei ka dei ka longkmie kaba la shong la sah ha Hyderabad bad ka don uwei u khun shynrang, hynrei hadien ba ka la ia khlad noh bad u lok jong ka, ka la leit ban hikai skul hapoh Arunachal Pradesh.
Uwei na ki nongialam ka sengbhalang  ha Assam uba dei ruh u nongwad jingtip lyngba ka ain wad jingtip, u Akhil Gogoi u la kynnoh ba ia katei ka kynthei la batbor da ki pulit katei ka thanad bad hadien pat ki la pynsdien phasi ia ka, ha katei ka jaka leit shabar.
Tang hadien katto katne kynta hadien katei ka jingjia  ki pulit ka Dispur ki la kem ia u Akhil Gogoi namar katei ka jingpynsaphriang khubor jong u.
Shuwa ia katei ka jingjia la ong ba katei ka longkmie ka la phone sha ki ba ha ing jong ka ban pyntip ba kan wan phai ing bad ka dang don ha lynti.
“Ki pulit ki pyrshang ban ialam bakla ia ki paidbah da kaba pynwandur ia katei ka jingjia ha ka dur ka jingsdien phasi.
Hynrei ka jingshisha ka dei ba katei ka longkmie  ka la shah batbor hapoh thanad ha ka por mynmiet ha u DCP Hemanta Das bad kiwei pat ki pulit.
Hadien la pyniap ia ka bad la pynsdien phasi hapoh ka jaka leit shabar jong katei ka thanad ban kynnoh ba ka pyniap ialade, mynta pat sa u Police Commissioner ka Guwahati u Mukesh Agarwal  u la iada pynban ia katei ka kam runar ki pulit" ong u Akhil uba la shah kem noh ha ki pulit mynta ka sngi.
La lap ia katei ka metiap jong katei ka kynthei ha ka miet sngi u Blei, kaba  ki pulit ki la kam ba ka pyniap hi ialade.
Ki pulit Assam ki la kam ruh ba katei ka kynthei ka dei kaba don jingduna ha ka bor pyrkhat bad ka la iaid lamwir tawiar ia ka thanad.
“Balei ym shym la leit rah ia katei ka kynthei sha Guwahati Medical College Hospital, lada ka dei kaba duna bor pyrkhat, balei la pynshong ia ka baroh shimiet ha thanad?" ong u Akhil uba la ong biang “Ka jingshisha ka dei ba ka la shah batbor bad la pyniap ia ka bad hadien la pyrshang ban pynwan dur kumba ka pyniap hi ialade".
U  Commissionerate of Police (Guwahati) u la hukum ban tohkit halor katei ka jingiap katei ka kynthei na Shillong ha thanad pulit ha ka miet sngi u Blei.
La pynkhamti ha u  Joint Commissioner katei ka nongbah u N Haque,  ban tohkit ia katei ka jingiap katei ka kong Kharkongor bad la ai por ia u ban pynpoi ia ka ripod hapoh ka 48 kynta ban wad ia ka daw ka jingiap jong ka bad la bthah ruh ba un wad ia ka jingshisha hato katei ka dei shisha ne-em ka jingleh ki pulit.
Ki pulit ki la kam ruh ba u doctor ka International Hospital  ha Dispur ka la ong ba ka Victoria ka la lynniar bad iam hapoh Hospital bad ki bor pyniaid Hospital ki la khot ia ki pulit ba kin tuklar , “Mar mar ka kynhun pulit ka la leit sha katei ka Hospital kynthup ki pulit kynthei ha kaba u doctor uba dei ban sumar ia ka u la aiti noh ia ka  ha ki pulit ryngkat ka ripod, bad ki pulit ki la leit ialam noh ia ka sha Dispur PS"  kam  ka khubor na ki pulit Assam.
Ka khubor na ki pulit Assam ka la kam  ruh ba ha ka por 10:20 baje mynmiet ha ka sngi u Blei ka Victoria ka la leit shaka  jaka leit shabar kaba don ha syndah bad ka thanad, hynrei ka la jah jlang bad haba kam shym la wan phai shuh ki pulit ki la pynpait ia ka jingkhang bad ki lap ba ka la sdien phasi hapoh painkhana.
La ong ba la pynkit ia ka sha Guwahati Medical College Hospital hynrei ki doctor ki la pyntip ba la iap lypa shuwa ban poi Hospital.
Ki sengbhalang na Assam bad na kane ka jylla ki la suba bad kynnoh ba kate ka jingiap jong ka kong Victoria ka dei ka jingleh ki pulit Assam, ha kaba ka kong Agnes Kharshiing President CSWO ka la ong ba kan leit ban ujor sha ka Women Commission  bad ka la ong ba kam ngeit ba katei ka dei ka jingpyniap lade ka kong Victoria hynrei ka dei ka kam runar ki pulit.
Katba ha ka jylla Meghalaya pat la hukum ia u SP ka Ri Bhoi District ba un tohkit.
Shillong, 19 Lber:Kum ka jingsngew pyrshah, halor ka jingsngap mynthi jong u myntri rangbah ka Jylla, halor ka jingdawa, ba un weng noh ia ki ktien, kiba ula kren pyrshah ia ki kotkhubor, ha iing dorbar Jylla, ka Meghalaya Editors & Publishers Association (MEPA), ka la rai ban pynpaw, ia ka jing pyrshah jongka, da kaba kan nym pynmih editorial ha ka peij editorial jongka, na ka bynta ka sien mih, kaba ha ka 20tarik Lber 2015.
Ka jing ia kynduh jong ka MEPA, kaba long mynta ka sngi, ka la shim ia ka rai ban pynpaw, ia ka jing pyrshah jongka, halor ka jingkynnoh jong u myntri rangbah, ba ki kotkhubor, ki dei ki nong pynphriang khubor, jong ki lehnoh bad ba u kynnoh ruh, ba ki kotkhubor, ki pynmih tang ia ki khubor, kiba siew ia ki da ka pisa.
U Mukul Sangma myntri rangbah ka Jylla, ha ka jingkren jongu, ha ka 10tarik Lber 2015, ha iing dorbar Jylla, ula ong ruh ba ka sorkar kan thaw da ki ain ban teh lakam ia ki kotkhubor.
Kham mynshwa, ha ka 16tarik Lber 2015, ka MEPA, ka la thoh sha u myntri rangbah bad kyrpad, ba un weng noh ia katei ka jingthoh, kaba long pyrshah ia ki kot khubor jong ka Jylla bad kaba ula kren ha iing dorbar Jylla.
, 6 Naitung:Kawei ka tymmen kaba la 65 snem karta kaba la tip kyrteng kum ka kong Mailibon Sayoo Sutnga na ka shnong Barato ka la shah siat shi kuli na ki bynta ka kpoh jong ka ha ka jingjia ia siat kaba la jia mynta ka miet ha ka shnong Barato.
Haba ia kren bad u Rupang, uwei na ki heh pulit u la iathuh ba u kuli um pat da ngam jylliew bha namar ba  ka dei na jrong ki jain phong, bad la lah ban sei ia utei u kuli na kpoh katei ka tymmen.
Katei ka jingjia ka la jia ha ka por 8:00 baje mynmiet ha ka shnong Barato.
La ong ba ha kaba nyngkong ka la don ka jingthmu ban siat ia u Rangbah Shnong katei ka shnong, hynrei ka suloi kam  bthei bad ha katei ka por u Rangbah Shnong u la phet krad bad la siat biang sa shi kuli ha ka sien kaba ar, hynrei u kuli u la dei pynban ia katei ka tymmen 65 snem.
Katkum ka jingiathuh utei u heh pulit u la ong ba ka jingsiat suloi kam dei shuh tang shi kuli ar kuli namar ba ki pulit ki la ioh tam kumba 5 tylli ki kuli kiba dep siat kiba la saphriang ha madan bad kiba sahkut ha jingkhang ing briew.
Kitei ki kuli la antad ba ki dei ki kuli na ki suloi shna hi namar ba ka jingheh jong ki ki long kat u marbul.
Haduh ba thoh ia kane ka khubor ki pulit ki dang don ha lynti ban leit tohkit ia katei ka jingjia bad ban pynkit ia katei ka tymmen sha ki jaka sumar.
Ka la don ruh ka jingantad ba ka daw ba la mih katei ka jingiasiat ka dei na ka daw ka jingiakajia hapdeng ki ar tylli ki shnong ba marjan ka Barato bad ka Maitding.
Shillong, 6 Naitung:San ngut ki khynnah rit ki la kem pang hadien baba la bam ia u jingbam Yummi ha kane ka sngi u Blei.
Kane ka la jia hadien san ngut na kajuh ka longing ki la sdang ban udmar ia dep bam ia u jingbam Yummi bad kynroi prie bad ktha khlieh badprie syndon hadien ba la bam ia u Yummi ba la shet ka kmie jongki.
Lai ngut la pynkit ha Ganesh Das hospital, katba ar ngut la rah sha Shillong Civil hospital ban ioh jingsumar.
Kine ki san ngut ba kem pang ki kynthup ia I Dilnaris Kharkongor (18snem), Balahunlang Kharkongor (13 snem), Iaineh Skhem Kharkongor (11snem), Mebanshkem Kharkongor (8 snem) bad i Mewanskhem Kharkongor (5snem).
Katkum ka jingiathuh I kmie jong kine ki khynnah, u Yummy u dei ujingbam ba ki ju bang bha “Nga thied da ki dorjon ia une u jingbam ha iing" ka la iathuh hynreihynnin ka sngi hadien ba la dep shet, ka la ai ba kin iabam hynrei kila ud pang pynban mar ia bam ia u, ki la ia ud pang kpoh.
Ka la ong ba san ngut la pynkit wut wut sha hospital ban ioh ia ka jingsumar.
Kham mynshwa, ka sorkar jylla ka la khang pyrshah ban die ia u‘Maggi Noodles’ hadien ba la lap ba bun kune u jingbam um long uba bha ban pyndonkam bad ka la phah tes ruh ia kiwei ki jingbam sha Guwahati.
Nongstoin, 6 Naitung:Hadien ka jinglap jong ka Hynniewtrep Youth Council (HYC) Nongstoin Circle, ia ki ar ngut ki khar Nepali kiba la kam bad pynkylla ialade sha ka jait bad kyrteng Khasi, ka seng kala iai buddien bad ha ka jingtohkit na u wei na kitei kiba la ioh bat ka seng ka la lap biang sa ki wei pat ki Nepali kiba la leh ia ka juh ka kam.
Ia kitei ki ba dang lap biang ba kila pynkylla kyrteng bad jait Khasi la tip kum Kishna Lama  u ba la ai  ha ka kyrteng khasi Pyntngenbor khar, u wei pat u Sonjip Lam  lane kum u Balajit Dkhar bad u wei pat u Dipak Lama lane kum u kytiewbor Dkhar.
U samla Lumlang Kharsyiemlieh President HYC Nongstoin Circle, u la iathuh ba ha ka jingtohkit u Kishna Lama u la phla ha ryngkat ka jingdon lang jong ka kmie jong u ba ki don ki katto katne ki para Khasi kiba la ai jingmut ia ki ba kin pynkylla noh ialade sha ka Kyrteng bad Jait khasi na kiba bun ki jingmyntoi kumba ka paw ba u wei na kitei u la ioh ruh ban trei ha ka 3rd Battalion lyngba ka bhah u Khasi.
Na ka liang jong ka seng kala leit ruh ban ia kynduh ia u  DC,WKH u bah S.Kkharlyngdoh, na ka liang jong u DC u la ong ba katkum ki kyndon ain ba ia dei bad ka registration electoral roll 1950, katkum ka section 30 kaba thew ba ki briew kiba dei na ki wei pat ki jaitbynriew kiba ai jait bad kyrteng khasi ki tip ialade ba ki la leh ia  ka pop hynrei kim shym la pdiang ia ka jingshisha kumta ki la dei ban hap ka jingshah pynshitom da kaba shah set patok kaba  lah ban long haduh shisnem lane  ka phain lane un hap ha baroh ar.
Shuh shuh u DC ula ong ruh ba ia kum kitei ki jingjia hap ban iaid lyngba u Electoral Registration officer, bad na ka liang jong u tei u ophisar un hap ban ai notis sha u tei u briew ba un ai kajingpynshai ha kaba iadei bad kajingai kyrteng bad jait be ain bad na ka liang jong u ERO un sa khmih ba balei ka kyrteng utei u briew ymlah ban weng noh na ka ER.Namar kata u ERO shuwa ba un shim kano kano karai un hap ban iathuh ha u tei u briew ba katei kajingleh  jong u kalong be ain katkum ki ain jong ka election, bad u tei u briew u ba don kyrteng ha ka Electoral Roll un hap ban wan ai jubab bad u ERO un sa shim pat ia ka rai la unweng noh ia katei ka kyrteng na ka electoral roll ne yn pynsah kumba ka long.
Ka seng ka maham tymgeh ruh ia kino kino ki para doh para snam  ki ba ai jingmut ia kum kitei ki bar jylla  bad ban pynrieh tngen ia ki ha ka jait khasi, ym tang katta ka seng kan ym shong kli kti hynrei kan iaid bad tur shaphrang ban nym ailad ia kum ki tei ki bar jylla kiban wan rieh tngen da kaba pyndon kam ia ka kyrteng bad ka jait khasi.
Halor ka jingmih khubor ba shah siat tym men ba 65 snem ka Mailibon Sayoo Sutnga ha Barato, la pynshai ba kam dei katei ka shnong kumba la mih hynrei ha shnong Maitdein.
Ngi sngewsih ia ka jingbakla.
–	Editor.
Jowai, 7 Naitung:U Deputy Commissioner jong ka West Jaintia Hills District u la pyntip paidbah ba ha ka 10 tarik u Naitung 2015, ka dei ka sngi shuti ia baroh (local holiday) na ka bynta ka Behdienkhlam festival.
Baroh ki office sorkar, Revenue bad Magisterial Court bad kumjuh ki skul bad College kiba hap hapoh ka District West Jaintia Hills kin khang khyrdep ha katei ka sngi ba la kdew haneng.
Shillong, 7 Naitung:Ha ka 9 tarik u nai tung kan don ka dorbar kyrpang ka KHADC na ka bynta ban jied ia u Chairman thymmai katei ka Council hadien ba ka kong Teilinia Thangkhiew ka la risain noh kum ka Chairperson.
Lashai ka sngi pat ki kyrtong ki ban ia aireng ha katei ka elekshon kin thep kyrteng bad u bah Mansturdy Nongrem un dei u kyr tong na ka PDF ban ia khun ha katei ka elekshon, katba na ka liang ka ARPA pat kan dang hap ban shong jingialang mynta ka miet ban rai ia u kyrtong ba kan phah ban ia khun ha katei ka elekshon.
Hynrei ki tyllong khubor ki la iathuh ba ka ARPA kan phah da u bah James Ban Basaiawmoit ban ia khun ia katei ka shuki Chairman, la ong ba u bah Basaiawmoit haduh ba thoh ia kane ka khubor u bah Ban Basaiawmoit um pat lah rai la un thep kyrteng  ne-em kumba la tyrwa  ka ARPA namarba u sngew artatien ba ka ARPA ka la  don lypa ha ka jingrit paid kaba un ym lah ban poi sha ka thong ban jop.
Namar katei ka jingsngew artatien u bah Basaiawmoit la ong ba ka ARPA sa shisien biang kan shong pyrkhat lashai mynstep la kan phah kyrtong ne-em ban ia khun elekshon, ki lad khubor ki la iathuh ruh ba lada ka ARPA kan thep kyrteng kan ym weng kyrteng shuh shuwa ka elekshon kumba ju long mynshuwa ha ki por ba la dep , hynrei kan ia khun elekshon beit lada ka rem ne jop , hynrei ia ka rai kan shim lashai la kan thep kyrteng ne-em bad la sngewthuh ba shisien ba ka la thep kyrteng kan ym weng kyrteng shuh ha ka por ia khun elekshon.
Shillong, 7 Naitung:Ka State Commission for Protection ofChild Rights (SCPCR), Meghalaya bad ka State Resource Centre for Women(SRCW), Meghalaya ka Women Cell ka St.Anthony’s College, Shillong,lem bad ka Round India Table supported by Shillong Round Table -252 ryngkat ka jingiatreilang bad ka Social Welfare Department, Meghalayaki la pynlong mynta ka sngi ia ka jing iatai ban tip kumno ban iada bad ban pyndon kam ia ki  hok jong ki kynthei khynnah ka St.Antho ny’s College Auditorium, Shillong.
Ha kane ka jingia lang, u Bah HM Shang pliang u Secretary ka tnadSocial Welfare Department  u la shimti kum u kongsan ba la wan iashimbynta ki heh sorkar kynthup ka  Kong M  Kharkongor ka Chairperson kaState Commission for Protection of Child Rights, Ka kong Ivorine Warjri ka Mission Director ka State Resource Centre for Women, u Fr.Joby Joseph u Vice Principal ka St.Anthony’s College bad ki samla pule.
Haba kren ha kane ka jingialang, u Bah Shangpliang u la ong ba ka jingialap pynshai paid bah ia ki jingeh bad ki kam ba iadei jong ki kynthei.
Shillong, 7 Naitung:Ha ka 7 tarik u jyl liew, 2011 u bah Sanbor Shullai, MDC ka 15-La ban Mawprem MDC Kon stitwensi u la thoh sha u Chief Executive Member ka Khasi Hills Autonomous District Council kaba dei ka por ba dang long CEM u bah Pyn shngain N Syiem ba  u dei ban pyntreikam noh ia ka The United Khasi-Jaintia Hills District ( Establishment of Town Commit tewe) Act 1960 bad The United Khasi-Jaintia Hills District ( Establishment of Town Committee) Act 1962.
Ha kajuh ka jing thoh, u bah Sanbor u la ong ba ka sorkar Meg halaya, ha u snem 1973 ka la thaw ia ka Meg halaya Town and Planning Act 1973 da ka jingthmu ban kyntiew ia ka bha ka miat ki jaka sor ha ka jylla.
U la ong ba ha katei ka kyndon ain ka la kdew shai ba katei ka ain kan ym treikam ha ki jaka ba dei peit ka District Council khlem da mon ka District Council, hynrei nalor katei ka ain u la kdew ba ka sorkar lyngba ka ain 1973 ka la sdang ban tuklar wat haduh u pud ka District Council bad u la kyntu ia u CEM ba un pynmih noh da ka jingpynbna lyngba ka Executive Committee da kaba pyntreikam ia kitei ki ar tylli ki ain ka The United Khasi-Jaintia Hills District ( Establishment of Town Committewe) Act 1960 bad The United Khasi-Jaintia Hills District (Establishment of Town Committee) Act 1962.
Hynrei la 5 snem mynta katei ka jingthoh u bah Sanbor ka la shu sahkut ha ka miej u CEM khlem pyntreikam, kumta mynta ka sngi sa shisien biang u bah Sanbor u la leit ban ai jingthoh ban pynkynmaw ia u bah Pynshngain ba un pyntreikam biang ia katei ka ain da kaba pynmih ia ka Executive Order lane ka jingpynbna ia kitei ki ar tylli ki ain ban khanglad ia ka MUDA ban jam palat pud.
U la kyntu ruh ba u CEM u dei ban ialam ia ki 30 ngut ki MDC ban leit dawa na ka sorkar ba ka dei ban weng noh ia ki jingpynbna ba ka MUDA ka dang pynmih dang shen  kaba iadei bad ka jingdonkam ban pan jingbit na ka bynta ban shna ing , kaba u la ong ba ka dei ka jingtam pud be-ain katei ka tnad hapoh ka jaka kaba dang hap hapoh ka jingpeit ka Council.
Hadien ba la dep ban aiti ia katei ka shithi jingpynkynmaw sha u CEM u bah Sabor haba kren sha ki nongthohkhubor u la ong ba san snem mynshuwa u la aiti ia katei ka jingthoh sha u CEM hynrei ka shu sahkut khlem poi shano shano ruh, bad sa shisien biang mynta u la leit ban pynkynmaw bad ha kane ka sien u la ong ba lada u CEM u dang pynslem lane um leh eiei un weng noh ka jingkyrshan ia ka PDF bad un ym leit ruh sha ka Liang pyrshah hynrei un shong marwei ha ing dorbar, “Nga don ha ka EC mynta, nga tharai ba u CEM un sngewthuh , hynrei lada um leh eiei ngan shim da ka sienjam kaba tyngeh mynta kaba nga lah ban weng noh ia ka jingkyrshan ia ka EC bad ngan ym leit ruh sha ka Liang Pyrshah hynrei ngan shong marwei" ong u bah Sanbvor haba kren sha ki nongthohkhubor.
U bah Sanbor u la ong ruh bal ka jingiakren jong u bad u CEM mynta ka sngi ka la long kaba seisoh naba u CEM u la kular ba un ym buhteng shuh ia katei ka kam hynrei un pyniaid wut wut shakhmat.
Katkum ka jingong u bah Sanbor u la ong ba ki paidbah hapoh ka konstitwensi jong u mynta ki la ia kynduh ha ka jingeh kaba khraw namar ka jingpynmih hukum ka MUDA ba ki dei ban ioh jingbit na ka shuwa ban shna ing.
U la ong ba ki paidbah ki hap ban pynlut kumba T.1.20 lak tyngka ban ioh ia katei ka jingbit (Permission) ha kaba u la ong ba la thlia laiphew sawphew jait ia ki, “La mih bun rukom ki jingdonkam ban tes ia ki maw, ban tes ia ki khyndew ha ki jaka ba ki thmu ban shna ing, bad haduh ban da ioh ia kata ka jingbit ki hap ban pynlut da ki lak tyngka" ong biang u bah Sanbor uba la ban biang ba katei ka dei ka jingnion bein ia ki paidbah naba ha ka jaka ba kin ioh shna ar kamra ka ing ki duh noh shi kamra tang ba ki bret pisa sha ka MUDA.U bah Sanbor Shullai u la byrngem ruh ba lada jia ba ka MUDA ka iai pyni bor un leit ruh ban rah sha ka ing bishar halor katei ka mat naba u la ong ba katei ka dei ka mat kaba la poi sha ka Supreme Court ruh ha kaba ka Supreme Court ka la ong ba ka jingmut ka Municipal ka dei tang ban peit ia ka khuid ka suba ym ban tuklar ia kiwei pat ki bynta bad ka la ieng skhem ha ka ain kaba la ong ba ka MUDA kam lah ban tuklar ia ki jaka ba hap hapoh ka District Council khlem da ioh ia ka jingmynjur na ka Council.
Shillong, 7 Naitung:Kham mynshuwa ha ka por ba u bah Ardent M Basaiawmoit u dang long u Chief Executive Member  ( CEM) ka Khasi Hills Autonomous District Council (KHADC) ka la mih ka jingkynnoh ba ka don ka jyrsieh bamsap kaba shyrkhei ha ka jingpynlong ia ka Tamasa Mawbynna ha Mawphlang (Monolith Festival) ha kaba katei ka EC u bah Ardent ka la thaw ruh ia ka komiti ban tohkit halor katei ka kam.
Dang shen ha ka iing dorbar ha ka 30 tarik u jylliew, u EM barim, ba dei peit ia ka tnad Arts and Culture ka KHADC, u bah Teinwell Dkhar u la kynnoh  ruh ha iing dorbar ba ka jingbym lah ka Khasi Heritage Conservation Forum ( KHCF) kaba la khlieh da u bah Titos W Chyne  kum u Chairman bad u bah Allan West kum u Secretary ban ai ia ka ripod halor ka jinglut jingsep bad ki jingmih na katei ka tamasa ka pyni ba ka don ka jingbam sap kaba shyrkhei  bha ha katei ka tamasa.
Tang mar ia mih kate ka khubor u bah Allan West u Secretary katei ka Forum u la kren sha ki kot khubor  ha kaba u la ong ba ki dei tang ki nongiarap ia ka KHADC ban pyniaid beit iaid ryntih bad ban thaw pisa na bynta katei ka tamsa hynrei nalor ba dang iarap ki shah kynnoh nongtuh pynban.
U la pynshai ruh ia ka jingioh pisa ka Forum ha kaba iadei bad katei ka Tamasa.
Haba ia kren bad u Rupang u mynta ka sngi u bah Teinwell Dkhar, MDC ka UDP na Shella u la ong “Nga khlem pan jubab na u bah Allan West , hynrei ngan pan jubab na ka ing dorbar".
U la ong ruh ba ha ing dorbar u EM ba peit mynta ia ka tnad Arts and Culture u bah Antonio War u la kular hapoh iing Dorbar ban ai jubab hapoh shi taiew, “Nga dang ap ia kata ka shi taiew ia ka jubab u EM" ong u bah  Tein.
Haba la kylli pat ba ka dorbar ka la long ha ka 30 tarik mynta sa tang shisngi katei ka shi taiew kan kut noh kaei ba u don ban ong, “Ngan ap ia kata ka shisngi ba dang sah bad ngan sa kren pat hadien ba la ioh ia ka jubab u EM uba la ai por shi taiew" ong u bah Tein.
Shillong, 7 Naitung:Ka kmie jong ka kong Victoria Kharkongor ka kong Berlin Kharkon gor ka la pynpaw ia ka jinglyngngoh ia ka jaka ba ki pulit ki la kam ba ka khun jng ka ka la phasi ialade namar katei ka jaka kaba don ha painkhana ka thanad kajrong kat ka rynieng ka khun jong ka hi.
“Ka dei ka bym lah long ba kan sdien phasi na ka jingkhangit kaba ia ryngkat bad ka rynieng jong ka" ong ka kong Berlin haba kren sha ki nongthohkhubor.
La lap ia ka metiap ka kong Victoria ha ka sngi u Blei na painkhana ka thanad ki pulit Dispur PS , kaba ki pulit ki la kam ba ka  la pyniap hi ialade.
Haba phai sha ka jingim ka kong Victoria , katei ka dei ka longkmie ka la pyndep ia ka klas XII na St.Mary’s College, Shillong bad ka la bteng ia ka jingpule jong ka ban pule BA, hynrei kam shym la lah ban pyndep.
Ka shong ka sah ha Lawjynriew, Shillong.
Ka la sdang ia ka kam hikai skul jong ka ha Amritsar ha u snem 2002 bad ka la shah jied ruh ban ioh ia ka khusnam kum ka nonghikai ba tbit tam na ka Shaheed Bhagat Singh International School , hynrei kam shym la lah pat ban pyni ia ki kot ki sla kiba biang ban ioh ia katei ka khusnam.
Hadien ba ka la iehnoh ia ka kam hikai skul na Hyderabad katei ka longkmie ka la leit ban hikai skul ha Arunachal Pradesh bad ka la don kawei ka khun kynthei kaba 12 snem karta.
U lok jong ka u shong u sah ha Hyderabad bad ka ju leit ban ia kynduh ia u na ka por sha ka por.
Khadduh eh ka la poi ha nongbah Shillong ha u bnai jymmang ban ia kynduh ia ki ba ha iing hasem bad katei ka dei ka sien khadduh ba ka ia kynduh ia ki bahaing shuwa ban jia katei ka jingjia.
Ka sien ba khadduh ba kan ia kren bad ka kmie jong ka ka dei ha ka por ba ka dang don ha lynti ha Kolkata ban wan phai biang sha Shillong.
Shillong, 7 Naitung:Lashai ka sngi ka 8 tarik u jylliew kan don ka jingialang jong ki Chief Executive Member ka thain shatei Lam Mihngi ha ka por 11 baje mynstep ha Pinewod Hotel.
Nalor u CEM ka KHADC bad ki EM kiba hap hapoh ka jingpeit jong u kiwei pat ki CEM ka thain shatei Lam mihngi kiba la thikna ban poi sha katei ka jingialang kat kum ka jingiathuh u bah Pyn shngain N Syiem CEM KHADC ki long u CEM ka JHADC, GHADC, CEM  ka Karbi Anglong ADC, CEM ka Chakma ADC, Dimasoa ADC, ka don ruh ka jingkhmih lynti ba kan wan mih khmat na ka Bodo ADC.Ha katei ka jingialang u bah Pynshngain u la ong ba ki mat ki ban ia kren ki long halor ka jingtyrwa ban pynkylla ia ka 6th Schedule bad ka jingbym ioh bhah pisa na ka 14th Finance Commission bad kiwei pat ki ishu kiba ki ADCs ka thain shatei Lam Mihngi ki ia kynduh jingeh.
Katkum ka jingkren u CEM la sngewthuh ba ka mat ka ban jrong ka jingiatai ka dei halor ka jingkwah ka sorkar ban pynlong ia ka elekshon jied Rangbah Shnong da ka State Election Commission kaba u la ong ba katei kan ktah ia ka riti ka dustur bad ka District Council ka kwah ba ia ka elekshon Rangbah Shnong dei ban pynbeit hi da ka Raid ne ka hima lyngba ka jingbthah ka District Council.
Shuwa ban kren sha ki nongthohkhubor, mynta ka sngi ka la don ruh ka jingialang jong baroh ki seng sain pyrthei ha District Council ha kaba u CEM u la ong ba baroh ki MDC ki la ai jingmut ba kim kwah ban pynrung da ka ktien Village Council kumba la pynkhreh ka sorkar hynrei ki kwah ban pynneh ia ka kyntien Village Dorbar.
Hadien ba baroh ki MDC ki la ai ia la ki jong ki jong ki jingai jingmut jong ki u bah Pynshngain u la ong ba yn phah ia baroh ki jingai jingmut jong ki sha ka sorkar jylla ba kan pynbeit thymmai ia ki jingtyrwa ba ka la pynkhreh ban pynkylla ia ka 6th Schedule kiba ktah ia ka riti ka dustur.
Nongstoin, 7 Naitung:Ka Synjuk Seng Bhalang (SSB), West Khasi Hills District kaba kynthup ia ka WKSU, WPM, WKNYF, WYF, WPYDO bad ka WYWC ka dei kawei na ka kynhun kaba ju shim khia ia ki mat kiba kham kongsan ban leit buh ha khmat ka sorkar ia ki jingdawa kum ki surok, ki jaka sumar bad kawei kiwei bad ka mat kaba kham khraw hang ne ka dei ka Kynshi Hydro Electricity Project (KHEP) kaba ka sorkar ka la thmu ban tei ia ka jaka pynmih bording lyngba ka Wah Kynshi lyngba ki artylli ki bynta (Stage I bad ka Stage II) bad kane ka dang sahkut haduh mynta.
Ia katei ka Project ka sorkar jylla hapoh ka jingialam jong ka seng Congress ha ka snem 2007 ka la iateh kular bad ki artylli ki company kiba paw ha India kaba kynthup ia ka Athena bad kan pyntrei ia ka Stage I bad ka JP Group ia ka Stage II, bad ha u snem 2008 ka sorkar Jylla ha kato ka por ka la thmu ban pynduh noh ia ka jingiateh bad kitei ki company.
Hynrei ha kaba kum katei ka por na ka liang jong ka Synjuk ka la pynlong ia ka jingiakhih kaba jur ha West Khasi Hills District baroh kawei bad dawa ruh na ka sorkar ba kan pynneh ia katei ka jingiateh bad ka dawa ruh ba kan pynkloi noh ha ka jingpyntrei khnang ba kan long ka jingmyntoi ia ki paidbah ka thain bad ka jylla hi baroh kawei ha ka liang ka bor ding, ka ioh kam ioh jam bad kiwei kiwei ki lad pynroi kiba wan lyngba katei ka project.
Hadien ka jingiakhih bala pynlong da ka Synjuk ka sorkar ka la khot iakren bad ka la kular ban pyntrei noh ia katei ka project hynrei naduh kito ki por haduh mynta ka dang iai sah teng na kiba bun ki daw, na ka liang jong ka Synjuk ka iai buddien ia katei ka mat bad ha ka jingiakynduh bad u Myntri ki kam bor ding ka sorkar MUA II mynta u Clement Marak ha ryngkat ka jingiadon lang u Techninal Advicer jong ka sorkar  ki la pynpaw ba ki ap sa tang ia ka jingpynthymmai ia ka rukom pynshong dor ia ki jaka ba la shah ktah katkum ka dor kaba thymmai.
Dang shen ka Synjuk ka la leit ban iakynduh ia u Deputy Commissioner ka West Khasi Hills District u Bah S.Kharlyngdoh ban wad jingtip halor ka jingpynslem ban pyntrei ia katei ka project bad na ka liang jong u DC u la iathuh ba na ka liang jongka Central Electrical Authority (CEA) ka la ai ia ka cleareance jong ka hynrei ka sorkar Jylla mynta ka dang phah jurip biang ia kito ki jaka ki ban shah ktah bad kumjuh ruh kan ap sa ka kaiphot halor ka Environmental Impact.
Shuh shuh na ka liang jong ka Synjuk kan nym shong kli kti hynrei kan sa leit ban iakynduh ia u Myntri Rangbah ka jylla u Dr.Mukul Sangma ban kyntu ba ka sorkar kan pynsted noh ha kaba iadei bad ka jingphah jurip khnang ban ioh sdang noh ia katei ka project khnang ba ki paidbah kin ioh jingmyntoi, namar ka sorkar Jylls na ka por sha kapor ka ju pynpaw ia ka jingkyrduh bording ha ka jylla hynrei lada pyntrei ia katei ka Project, ka jingmyntoi kam long ym tang ia ki paidbah hynrei wat ia ka sorkar jylla ruh kumjuh.
Ha kaba iadei bad ka jinglah ban pynmih bor ding na katei ka project na kawei kawei ka stage kan long 450 MW ha kaba lyngba kane, ka sorkar ka la ioh pahuh ia ka jingsam bording bad ka khajna lyngba ka jingdie ne shalan shabar ruh.
Na ka liang jong ka Synjuk ka pynpaw ia ka jingsngewkhia kaba jur ia ka jingpynsuki jong ka sorkar Jylla ban pyntrei noh ia katei ka kam bording kaba la sahteng mynta laj jan 7 haduh 8 snem bad ka da kyntu ruh ia ki nongmih khmat jong kane ka thain ba kin tuklar lem ia katei ka kam kaba long ka lad ban wanrah ia ka jingmyntoi ia ki paidbah.
Shillong,7 Naitung:Ka Khasi Hills Autonomous District Council (KHADC) ka la pyni bor ia ka hukum ba la pynmih da ka MUDA ba ki paidbah ki donkam ban ioh  jingbit na ka bynta ban shna iing shna sem na katei ka tnad wat kito ki ba shong basah ha kito ki jaka bym dei shuh kaba hap hapoh ka jingpeit ka MUDA.Lah ruh ban kdew ba ki paidbah mynta ki ia kynduh jingeh namar ba kim ioh ban tan bor ding khlem da ioh ia ka jingbit shna iing, na ka MUDA lymne kim lah ban tan um khlem da pyni ia ka jingbit ba la ai da katei ka tnad.
Halor katei ka jingiakynduh jingeh ki paidbah ka District ka la pyni bor ia ka MUDA da kaba phah jingthoh sha u Secretary ka MeECL, Lumjingshai , Shillong bad sha u Chief Executive Engineer ka Public Health Engineering , Meghalaya ba kim dei ban pynwit ia ka jingtan bording bad ka jingtan um ki paidbah kiba shong basah ha ki  jaka ba dang hap hapoh ka jingpeit ka KHADC.Ha katei ka jingthoh kaba la soi da u Secretary sha ka Executive Committee ka KHADC  ka la ong ba ki la don ki Synjuk  Rangbah Shnong kiba wan ia kynduh ia u CEM ka KHADC bad ki la pynpaw ia ka jingeh ba ki paidbah kiba shong basah hapoh ka jaka ba peit ka KHADC ki ia kynduh namar ka jingpyntreikam kymdit kyndit ka MUDA ia ka Shillong Master Plan Area da ka Meghalaya Urban Development Council ( MUDA) ha ki jaka ba peit ka Council ha kaba ym shym la shah ia ki ban tan bording ne ban tan um khlem da ioh jingbit na katei ka tnad.
Ha katei ka shithi ka KHADC ka la ong “Ban lait na ka jingshah pynshitom bad ka jingshah pynjynjar ki paidbah la hukum ia nga ba kyrpad sha phi ba phim dei ban shah pynbor ha ka Building Permission ka MUDA na ka bynta ban tan bording lane tan um kaba dei ka jingdonkam kaba ki paidbah ki donkam eh".
Shillong, 7 Naitung:Ki lad khubor ki la iathuh ba kan lah ban don ka jing bate kam thymmai noh ia ki myntri sorkar Jylla, ha u bnai Nailur, 2015 kaba dei ruh ka jingdap shiteng samoi ka jingtreikam ka sorkar jylla kaba la ialam da ka seng Congress.
La iathuh ba ka don ka jingmut ban pynrung myntri sorkar ia lai ngut ki MLA kata ia u bah Ronnie V Lyngdoh, MLA ka Congress na Mylliem Konstitwensi, ka Bluebell R Sangma ka MLA Congress ba dang shu shah jied na Chokpot Konsti twensi bad ia u bah Sanbor Shullai u MLA ka NCP na South Shillong uba la risain noh na ka kam Deputy Speaker ka ing dorbar thaw-ain ka jylla.
Ha kajuh ka por, la iathuh ba kin lah ban don lai ngut ki myntri sorkar,  kiba lah ban shah pynhap shuki ha utei u bnai bad ki long, ka kong Roshan Warjri kaba la  risain noh kham mynshuwa, hynrei ka la wan phai biang, nangta sa ka Deborah Marak bad u bah Rowell Lyngdoh uba la ong ba u noh tymmen palat ka met.
Shuh shuh ki lad khubor ki la iathuh ba kiba la thikna bha ban ioh rung ha ka thup myntri sorkar ha u nailur ka dei ka kyrteng u bah Ronnie V Lyngdoh, MLA ka Mylliem bad ka Bluebell R Sangma.
Lah ban kdew ba ha kine ki sngi, ka khih win bha ka ishu ai jaka ka sorkar sha ki shipai suin ha 7 mer kaba dei ka jaka jong ka tnad ri jingri, ha kaba  u MLA ka Mylliem, ula byrngem ba lada don kaba kum katei ka jingthmu ka don, u kloi  ban pynhap shuki ia u myntri rangbah.
U Bah Ronnie, u la kyntait ba ka sorkar ka ai jaka, hynrei u la ong ba ka jingsoi kyrteng jong u ka dei tang kum u President jong ka Rajya Sanik Board ym kum u myntri rangbah.
La don ruh kiba ong ba ka daw ba ka kyrteng u bah Ronnie ka la rung lypa ha ka thup bhah myntri sorkar thymmai, ka lah ban long ba  u MLA ka Mylliem un ym mushlia shuh ia ka kam kynnoh  ia ai jaka sha ki shipai.
Shillong, 7 Naitung:Ka Kur Kharkongor kan ujor sha ka National Humanrighs Commission (NHRC) ba kan tuklar ia ka jingkhlad ka Kong VictoriaD Kharkongor hapoh pain khana ki pulit ha Dispur, Assam.
U MDC ka Nong thymmai uba dei u rang bah kur Kharkongor u Bah Latiplang Kharkongor u la ong ba ka jingkam jong ki pulit ba ka Kong Victoria DKharkongor ka pyniap hi hapoh painkha na, ka dei ka bym lah satia banngeit bad suba jur ba ka la don eiei ha lyndet kane ka jingjia.
Ka Kur Kharkongor ka la dawa ruh ba dei ban thung da ka jingtohkit magisterial inquiry halor kane ka jingiap ka Kong Victoria.
Ka kur ka la shim ia ka rai ha ka jing ialang kaba long hynne ka sngi ha ka nongbah.
“Ngin leit rah ha ka National Human Rights Commission (NHRC) ba deiban thung da ka jing tohkit  magisterial inquiry ban wad ia ka daw ka jing iap jong ka kong Victoria", la ong u Bah Latip lang Kharkongor haki nongthoh khubor.
U Bah Kharkongor u la ong ba ka jing kynnoh ba ka pang ktah khlieh kadei bym lah satia ban pdiang.
“Ngim ngeit bad ngim lah ban pdiang ba ka pyniap hi bad ba ka pangktah khlieh kumba ka kynnoh" u la ong.
U la ong ba ka Kong Victoria ka hikai ha  Hyderabad bad ka la iohkhusnam ruh namar ka jingtrei jongka.
“Ngi suba jur ba ka la don eiei ha lyndet ka jingiap jongka", u la ong.
U la ong ba u la iohi ha ka dur hapoh ka painkhana kaba jrong tang sanphut bad ka bym lah long ba kan phasi ha kum katei ka jaka.
U la iathuh ba ha ka 2 tarik Naitung, la iathuh da kiba haiing ba kaphun ba kan wanphai sha Shillong bad ka la phun ia ka kmie haba ka lapoi ha Kolkata ha ka 3 tarik.
U la iathuh ba dei tad naduh katei ka 3 tarik ba khlem ioh iakren shuhia ka bad dei tad hynnin ka sngi ba la ioh pdiang ia ka phun na kipulit ka Dispur kiba pyntip ia kane ka jingjia.
Ym tip ruh kumno ka poi ha International Hospital.
Ka Civil Society Women’s Organization (CSWO) ka ladawa ba ka Meghalaya State Commission for Women (MSCW) ka dei bantuklar halor ka jingkhlad ka Kong Victoria D Kharkongor ha painkhana ka police station ki pulit Assam bad ka dawa ba dei ban siewbailutksan na ka sorkar Assam halor kane.
“Ka CSWO ka kyntu ba ka sorkar Assam ka dei ban siew bailutksan ia kajingkhlad ka Kong Kharkongor, kaba la suba jur ba shah pyniap ha ka 5tarik Naitung," la ong ka president ka seng ka Kong Agnes Kharshiing bad ka la phah shithi ruh sha ka chairperson ka MSCW ka Kong TheilinPhanbuh ban tuklar halor kane ka kam.
Ka Kong Kharshiing ka la ong ba ka MSCW ka dei ban iarap ia kibahaiing ka kong Victoria halor kane ka jingjia ban ioh ia ka kaiphodpost mortem, ka jingtohkit.
Haba kynnoh ia ka jingleh thurmur ki pulit ka Dispur, Ka kong Kharshiing ka la ong ba ki pulit ki  ialam ia ka kong Victoria sha police station ha ka por mynmiet bad ki la kynnoh ba don jingktah khlieh bad kim shym la ialam ban leh eksamin ha ki doktor.
Ia kiba haiing hasem jongka ruh khlem iathuh eiei haba ki set ha policestation.
“Ha jaka ban ai jingiarap ia ka kong Victoria ki la set pynban ia kaha police station haduh ba kan iap ha ka jinglong ba sngew phyllabha", ka la ong ka kong Kharshiing.
Ka la ong “ka la don ka kaiphod ba shwa ban pyniap la leh beijot badhalor kane ka seng ka dawa ba dei ban thung ia ka jingtohkit kabalaitluid ha Dispur police station", la ong ka Kong Kharshiing badpynrem jur ia ka jingleh jong ki pulit ka  Dispur kiba khlem lah ban ai jingiarap ia kane ka longkmie.
Shillong, 8 Naitung:Ka worshop ne ka jingathit kaba shiteng sngi badki nongsumar tynrai Khasi ka Meghalaya ka la long ha kane ka sngi Balang ha ka nongbah.
Ia kane ka workshop la pynlong da ka  Meghalaya Institute of NaturalResources, ka tnad jong ka Meghalaya Basin Development Authority (MBDA) lem bad ka jingiatreilang bad ka Central Institute of Medical and Aromatic Plants (CIMAP), Luc know.
Nalor ki heh sorkar Meghalaya, la wan ruh u saiantis u Dr.Karla,Senior Scientist na Central Institute of Medicinal and AromaticPlants, Lucknow  bad u Dr.A.Kumar Tripathi, Director, CentralInstitute of Medicinal and Aromatic Plants, Lucknow, ha kaba la pyndepruh ia ka jing iasoi ia ka jingiateh hap deng ka CIMAP bad ka MBDA bankyntiew ia ka kam sumar Khasi.
Ka jingthmu jong kane ka workshop ka long ban plie ia ka rynsan jongka jingsumar Khasi ha ka jylla bad ban iathir ia ki buid ki lad kumno ban pynbha shuh shuh ia rukom sumar da kaba pyn donkam da ki kynbat dawai.
Ka workshop ka la iakren ruh kumno ban iada bad ban pynneh ia ki kynbat dawai na ka jingpynjot kiba mih ha ka mariang.
Kiba wan iashim bynta ha kane ka workshop ki dei na ki nongsumar Khasina ki thain bapher bapher ka jylla, bad ruh na skulbah Martin LutherUniversity UMLCU), NEHU bad kiwei.
U Dr.S.Ashutosh uba long u Additional  PCCF bad u Deputy  CEO kaMBDA u la ong ba ka jylla Meghalaya ym tang ba ka pahuh kyrhai ki kynja baim hynrei ka dei ruh kaba riew spah ha ka jingstad sumartynrai.
“Ka jingsumar Khasi ka kynrei bha ha ka jylla", u la ong.
U la ong ba kane ka karkhana sumar Khasi, ka dei kaba iar bha ha kajingai jingmyntoi ia ki paidbah bad ia ka ioh ka kot.
Katba u kongsan u Y.Tsering, IAS, Addl.Chief Secretary  ha kajingkren jongu, u la ong ba u la lap shibun bah ki briew ha ka jyllakiba don ka jingngeit ha ki dawai kynbat Khasi ban ia ki dawai.
“Ka jingbym don kyrdan pule jongki kam mut ba kim don jingtip hynrei kadei tang ka jingduna ban lum ban lang", u la ong.
U la ong ba donkam ban lum ban lang ia ki kynbat dawai khnang ban lah ban buh ryntih.
Ha kane ka jingiathir, la pynbud da ka jingiatai bad ka jingbatai nau  Dr.A.K.Tripathi u Director ka CIMAP.U la ai ia ka jingbataikaba bniah halor ki kynbat dawai ha kane ka jylla Meghalaya.
Kane ka jingiasoi ia ka jingiateh ka long ban iaid shaphrang ban iada bad ban pynbha ia ki rukom sumar Khasi da ki kynbat dawai.
Nongstoin, 7 Naitung:Ka Khasi Student’s Union (KSU) West Khasi Hills ryngkat ki Rangbah Shnong, kiba la dawa bad ai por 10 sngi ia ka kom peni BSC C & C JV  Kyn shi ba ka  dei ban wan rah noh ia ka khynnah 14 snem kaba la shah rah bor ha  u bar jylla kala kut noh hynin ka sngi, bad na ka liang jong ka KSU  ryngkat ki rangbah shnong ki la sangeh noh shipor ban shim ia kano kano ka rai ha kaba iadei bad katei ka Kompani.
U Sordar ka shnong Mawroh haba kren bad u Nongthoh khubor u la iathuh ba hadien ba katei kajingai por shiphew sngi kala kut noh ha ka sngi ba ar jong ka taiew, na ka liang ki Rangbah Shnong ryngkat ki nongialam jong ka seng KSU,WKH ki la  shong ia kajingialang ha kaba la pynlong ha Markasa, West Khasi Hills.
Hynrei hadien  katei ka jingialam kala wan ka jingpyntip na u Officer In charge jong ka Nongstoin Police Station u bah T.S.Lyngdoh ba na kaliang jong ki pulit  mynta ki la dep ban lap ia katei ka khynnah 14 snem kaba la shah rahbor ryngkat  u tei u bar jylla u bala rahbor.
Na ka liang jong u Sordar Shnong Mawroh u la ong ba ngin hap ban ap shwa katto kane sngi namar katkum ka jingioh jingtip na u OC Nongstoin ba ia katei ka khynnah la lap bad lada katei ka khynnah  kaba la shah rah bor kam shym la poi satia na kaliang jong ngi ngin sa shong biang ia kajingia pyrkhat  ha kaba ngin sa shim pat ia ka rai.
Jowai, 7 Naitung:Ka bor district ha West Jaintia Hills ha ryngkat ka jingiatreilang bad ka Society for Urban and Rural Empowerment (SURE) bad ka Bankers Club ha Jowai kan pyn long ia k jinghikai ei bad ruh ia ka career guidance kaba ar bnai na ka bynta ki samla wad kam ha ki kam ha ki bank bapher bapher kiba kynthup ia ki post Bank PO bad Clerical.
Ia kane ka jingai jinghikai ei la plie paidbah myn ta ka sngi da u ADC bah DP Kharsati ha ka jingia donlang u ma HH Mohrmen, ki Bank Manager nalor ki samla wad kam.
Ia ka jingialang la pyniaid da u EAC bah BJ Kharshandi.
U bah Kharsati u la ong ba kane ka training program ka long kaba pynmyntoi shi katdei eh ia ki samla wad kam.
Shillong,  8 Naitung:Ka NSCN(K) ba ialam da u  SS Khaplang ka la ai por shibnai ia ka kompeni Mobile ka Airtel ba ka dei ban mih noh na ka jylla Nagaland bad ba katei ka kompeni ka dei ban lum noh ia baroh ki jingtei jong ka na Nagaland.
Ka la byrngem ba lada ka Airtel kam weng dalade hi katei ka seng lehnoh kan leit ban pynpra hi noh hadien ka shibnai.
Ka NSCN(K) ka la byrngem ban beh noh ia ka Airtel na Nagaland da kaba kynnoh ba katei ka kompeni ka ialam bakla da kaba pynmih ia ka jingiapait hapdeng ka NSCN(K), ki seng bhalang bad kumjuh ki paidbah Naga.
Shillong, 8 Naitung:Ka Behdeinkhlam, ba la pynlong da ka Sein raij Jowai, ka la sdang  mynta ka sngi da kaba wan rah ia ka symbud khnong Blai na riat Turiem, na ka jaka ba ki pom ia ka bad ba la leit buh ia ka ha Lum sooyung, Jowai.
Ha kawei pat ka khubor, ki Sengbhalang na Ri lum Jaintia ka JSU/JYF/HNPF ki ai khublei Behdeinkhlam basuk ba kmen ia baroh ki khun ki hajar jong ka Sein Raij Jowai, Sein RaijTuber, Sein Raij Muthlong, Sein Raij Ialong bad ka Sein Raij Mukhla, kaba dei ka  shad lehniam ba shisien shisnem jong ki Raij bapher bapher hapoh ka  Ri Jaintia.
Ha ka kyrwoh ba la pyllait da ki lai Seng ki ai ka jingkyrkhu kyrdoh bad kit bok kit rwiang ia baroh ki khun ka Ri Jaintia na ka bynta ka Beh-Dein Khlam ba kan long ka ba iaid beit iaid ryntih, ka ba dap da ka jingsuk jingkmen ha ryngkat ka jingkyrkhu kyrdoh da u “Tre Ki Rot", “U Nongbuh Nongthaw" ia kiei kiei baroh khnang ba ki khun ki hajar jongki Raij bapher bapher bad jong ka Ri Jaintia hi baroh kawei kin ioh ia ka koit ka khiah, kan bha ka kamai kajih bad nangroi parum pareh ka jaitbynriew ryngkat bad  ka shongsuk shong sain ha baroh ki liang jong ka jingim jong ki.
Shillong, 8 Naitung:Ki Chief Executive Members (CEMs) jong ki hynriewtylli ki Autonomous District Councils na kane ka Thain Mihngi ka India ki la thaw ia ka Forum of Councils under Sixth Schedule (FOCU SS)hadien ba la iathir bha ha ka jingialang jongki kaba la long mynta ka sngi Balang ha Shillong.
Ka FOCUSS kan leit ban pynsngew sha ka tnad kam pohiing ka sorkar pdeng halor ka jingthmu jongka ban pynkylla iaka  Sixth Schedule.
Ki CEM ba wan ha kane ka jingialang ki kynthup jong ka Khasi HillsAutonomous District Council (KHADC), Jain tia Hills Autonomous DistrictCouncil (JHADC), Garo Hills Autonomous District Council (GHADC) kibadei na Meghalaya, ka North Cachar Hills Autonomous District Council,Bodo Terrritorial Council na Assam bad u CEM ka  Mizoram ADC.Ar ngut ki CEM kynthup jong ka Tripura bad ka Karbi Anglong kim shym la wanpoi sha kane ka jingialang kaba la khot da ka KHADC.Ia ka FOCUSS  yn ialam da u CEM ka Khasi Hills Autonomous District Council (KHADC) Bah  PN Syiem kum u chairman, katba u CEM ka NorthCachar Hills Autonomous District Council (NCHADC) u Debojeet Thoasen kum u secretary bad ki nongialam jong ki ADC kum ki dkhot.
Kane ka FOCUSS kan leit iakren ia ka sorkar pdeng ha kaba iadei bad kaparagraph 14 (a)  Sixth Schedule bad ka Article 280  ka riti synsharka ri kaba kren ia ka jingai pisa beit sha ki ADC na ka sorkar pdeng.
U Bah Syiem haba kren sha ki nongthoh khubor u la ong ba ka jingialangka la shim ia ka rai pan jingshai na ka tnad kam pohiing ka ri halorka paragraph 14 (a) ka sixth scheduled kaba ka sorkar pdeng ka thmuban pynkylla.
U Debojeet Thoasen u la ong ba ka kyndon ka paragraph 14 (a) ka longkum ka bynta ban pynbha shuh shuh ia ki ADC.U la ong ba ia ki ADC lah ban pynduh noh lyngba kane ka kyndon lada ymioh ia ka jingbatai kaba shai.
“Ngi donkam ia ka jingshai kaba bianghalor kane ban pynthikna ba ki ADC ha kane ka thain kin nym shahktah", la ong u Thoasen.
Ka tnad kam pohiing ka ri ka la pynkhreh ban pynkylla ia ka Article280  ban pynheh ka jingai pisa sha ki ADC ha Assam, Meghalaya, Tripurabad ha Mizoram.
“ngi kwah ban kyntu ia ka sorkar pdeng ba kan ai pisa beit sha ki ADC khlem iaid lyngba shuh ia ka sorkar jylla" , la ong u Bah Syiem.
U la ong ba ka jingialang ka la pynpaw ia ka jingsngew khia ia kajingbym bhah pisa ka 14thFinance Commission ia ki ADC.U la ong ba ka jingialang ka la rai ruh ban leit iakynduh ia ki heh katnad pisa ka sorkar pdeng ban aiti ia ka dorkhas ban dawa ba dei banai pisa ia ki ADC katkum ka  13th Finance Commission.
U la ong ba ka FOCUSS kan kyntu ruh ia ka tnad kam pohiing ban thaw iaka komiti bad ban pynrung dkhot lang ia ki dkhot ka ADC na kane kaThain Mihngi ha kaba iadei bad ka jingpynkylla ia ka 6th Scheduled.
Ki la rai ruh ban pynsngew sha ka sorkar pdeng ban thaw noh la kajongka tnad ban peit ia ki ADCs katkum ka Sixth Schedule.
Ka jingialang ka la dawa ruh ban dawa na ka sorkar pdeng ban weng nohia ka Paragraph 12 (a) ka Sixth Schedule namar ba ka pyntlot bor ia ki ADC ha kane ka jylla Meghalaya.
Jowai, 9 Naitung:Ka Meghalaya Cement Limited kaba ju tip bha kum ka Topcem Cement kaba don ha Thangskai East Jaintia Hills, mynta ka sngi ka la pynlong ia ka jingthung dieng kaba haduh 9000 tynrai ha ki jaka bym don dieng hapoh ki jaka jong katei ka kharkhana dewbilat.
Mynta ka sngi ia kitei ki 9000 tynrai la thung ha ka jaka kaba heh haduh 2500 square metres.
Kitei ki jaitdieng ki kynthup haduh 23 tylli ki dieng kiba lah ban mih ha katei ka jaka katkum ba la dep jurip bniah da u stad jong U Senior Engineer ka Central Polution Control Board, u Dr.Shantanu Kumar Gupta.
Da ki spah ngut ki nongtrei kynthup ia ki officer bad ruh ka kynhun kynthei Ladies Club bad ki khynnah skul ki la iashim bynta ha katei ka jingthung dieng.
Ka jingthung dieng la bud katkum ka Akira Miyawaki Method of Environment Forest Plantation hapoh ka jingialam u Dr.Dutta ha ka jingiadonlang ruh u President ka Company u RK Pareek bad u Resident Director u SK Rai.
“Ngin pyrshang katba lah ban wanrah ia ka thong jong ka MCL katkum ka Slogan jong ka ban pynjyrngam ia ka ri India bad ia kane ka thain Narpuh, la ong u President ka Company.
“Ngi don ruh ka jingthmu bad iarap ia ki shnong ba marjan lada ki don ka jingmut ban thung dieng katkum katei ka jingstad Akira Miyawaki kaba dei ka jingstad thung dieng ki nong Japan", u Pareek u la bynrap.
Shillong, 8 Naitung:Ha ka sien jam kaba nyngkong eh ka PDF kaba la ialam ia ka EC ha KHADC ka la leit ban khynra ia ki nongdie madan hadien ba ka la wan ha ka bor synshar.
Lah ban pynkynmaw ba katei ka jingkhynra laisen, nongdie madan ka la khih win bha ha ka por ba U  bah Ardent M Basaiaw moit u dang long u CEM, hynrei mynta ka EC ba ialam da ka PDF ruh ka la sdang ban pynkhih biang ia katei ka kam.
Mynta ka sngi ka tnad khaii pateng ka KHADC, ka la phah ia ki pulit Enforcement ka KHADC ban leit khynra ia ki nongdie madan kiba shong die jingdie be-ain ha  ki lynti iaid kjat ha shi lynter ka surok.
La iohi ba ki pulit KHADC ki la leit ban khynra sha ki thain Iew mawlong, G S Road kaba don ha Bimola bad ha shi lynter katei ka surok.
La iohi ruh ba don ki tiar ki tar ki nongdie madan kiba la shah lum  bad la pynkit ia kitei ki tiar sha District Council, bad don ruh ki ba la lum hi noh dalade shuwa ban poi ki Enforcement.
Haba kren sha ki nongthohkhubor, u EM ba peit ia ka tnad khaii pateng ka KHADC u bah James Sylliang u la ong ba ka jingleit ban khynra ia ki nongdie madan kiba shong ha ki lynti iaid kjat ha surok ka dei hadien ba ka KHADC ka la ioh jingujor na ki paidbah ba ki nongdie madan ki la pynkhapngiah ia ka lynti syngkien bad ki la pynwit palat ia u paidbah uba iaid ba ieng.
U EM u la ong ba ki don ki tiar kiba la shah rah ruh ha katei ka jingleit khynra kaba u la ong ba lada ki trai tiar ki kwah ban ioh biang ki dei ban wan sha KHADC bad ki hap ban siew ia ka kuna katkum ka ain Trading by Non Tribal Act.
Shuh shuh u la ong ba katei ka jingleit khynra kan long na ka por sha ka por katba dang iohi ba dang don ba shong die be-ain ha ki lynti iaid kjat.
Hadien katto katne ba ki Enforcement ki la dei khynra, u nongthoh khubor u la leit ban iaid biang sha kitei ki jaka ba la dep khynra ha ka por mynsngi bad la lap ba ki lynti ki syngkien ki la kylluid war.
Bunsien la ju iohi ba haba ka District Council ka ju leit ban khynra ia ki nongdie madan ka lynti ka la kylluid war hynrei tang hadien shisngi  la dap biang mam, halor kane u bah James Sylliang u la ong ba ka KHADC  kan pyrshang ban leit khynra la kumno kumno shisien ne ar sien ha ka shi taiew.
Ki nongdie madan kiba la shah kyndang mynta ka sngi ki kynthup naduh ki khar die shana, ki nongdie wai dong, ki nongdie juti madan, nongdie jain madan , ki nongdie pan snieh , mobile bad kiwei.
Jowai, 8 Natung:Ka Ophis jong u Deputy Commissioner West Jaintia Hills District ha ryngkat ka jingiatrei lang jong ka Society for Urban and Rurai Empowerment (SURE) bad kum juh ruh ka Bankers’ Club Jowai ka la pynlong iaka jingialang ban plie ia ka jingai jinghikai ia ki samla ban ialeh iaki kam ban trei ha ki bank ha ka hall jong ka HK Singh School, Jowai ha ka 7 tarik jong une u bnai.
Haba kren kum u kongsan ha ka jingialang u DP Kharsati uba long u District Planning Officer West Jaintia hills district ula kyntu ia ki samla ba la ai kyrteng ban shim ia ka training ba kin long kiba trei shitom namar ka jingtrei ha ki bank ka long kaba myntoi bad kaba lah ban kyrshan iaka longing longsem.
Ula ruh ba ki jinghikai ne career guidance kiba kum kine ki lah ban ai ha ki samla iaka buit bad ka jingshemphang kumno ban jop ia kine ki exam.
Ula kyntu ia ki samla ba kin shim khia ia kane ka jingai jinghikai bad ban minot bad trei shitom khnang ba kin ioh ban poi shaka thong.
Kane ka career guidance ka long ban pynkhreh ia phi naka bynta ki bank exam  bapher bapher bad ula ong ruh ba kumba long mynta ki duna bha ki samla na kane ka district kiba ioh ia ki kam ha ki Bank.
Kane ka dei ka jingai jinghikai kaba ar kaba la ai da kane ka Ophis jong u DC, Jowai, ha kine ki bnai ba la lah la plie ia kaba syriem kumne ka jingai jinghikai kaba la pyniaid da ka North East Career Academy ia kaba la pynlong la Thomas Jones college.
Kane ka jinghikai long naka bynta ban pynkhreh ia ki samla kiba kwah ban ialeh ia ki civil service exam.
Ia kane ka career guidance la pynlong da ka SURE ha ryngkat ka jingiatreilang jong ka Banker’s Club Jowai bad ki dkhot jong ka Bankers’ club kin ai sngewbha iala ka por bad ka bor ban iarap ia ki samla kiba angnud ban trei ha ki bank bad ki insurance officer bapher bapher.
Kane ka career guidance kaba r bnai kan long tang naka bynta ki samla kiba kwah ban ialeh ia ki exam jong ki bank bapher bapher ha ki post kum ki probationary officer bad ki post clerical.
Ia kane ka jingialang la pyniaid da u B.J Kharshandi MCS bad kiwei pat kiba la kren ha kane ka jingialang ki dei u bah P.Mawlong naka Bankers’ Club, u H.H.Mohrmen president ka SURE, ka Ripa Kjam program coordinator ka SURE bad u ma Iaidbha Phawa uba long u Research Assistant jong ka Planning Office, Jowai.
Shillong, 8 Naitung:Ka jingiap ka kong Victoria Kharkongor ka la buh jingeh shuh shuh ia ki pulit ka Dispur Police Station, naba la lap ba ha ki sla kti katei ka longkmie ki don ki dak sia, kiba katkum na kitei ki dak la ong ba ka dei ka jingshah kem, namar ba haba ki pulit ki kem briew ki phah shon ia ki sla kti da ka sia ban pyni ia ki dak shym priahkti, katba ki pulit Assam pat ki la kam ba kim shym la kem ia ka Victoria, hynrei ki shu rah sha thanad naba ka pynmih jingkulmar ha International Hospital.
Haba la pyrshang ban wad jingtip hato katei ka sia ka dei kaba la leh da ki bor Hospital kiba sumar  ne da ki pulit, uwei u doctor rangbah uba la buhrieh ia ka kyrteng jong u, u la ong ba dei tang ki briew kiba shah kem ha ki pulit kiba don ia katei ka dak sia ha ki sla kti jong ki, ha kaba ki pulit ki ju phah pynbit sia ia ka sla kti bad phah shon ha ka kot sada ban paw ki dak shympriahkti bad katei ka dei tang ki briew kiba shah kem.
Kham mynshuwa ki pulit Assam ki la kam ruh ba ka Victoria ka don jingduna khlieh bad kumta ki pulit ki la rah ia ka na Hospital sha thanad ha ka por mynmiet bad hangtei ruh ka la buh jingeh ia ki pulit Assam, naba katkum ki kyndon jong ka Supreme Court la ong ba ki pulit kim lah ban kem ia ki kynthei hadien ba la sep sngi ne shuwa ban mih sngi lada kim ioh kano kano ka jingbit ba kyr pang na ki majistor bad lada ki pynkhein ia katei ka kyndon kin shah pyn ngat ain.
La ong ruh ba lada  u briew u shah kem  ne shah rah ha ki pulit bad lada u shah tohkit ha ki pulit ha ka jaka tohkit ne ha phatok dei ban don uwei u paralok ne u ba ha ing hasem jong u khnang ba yn lah ban pyntip ba u la shah kem.
Hynrei ka case ka Victoria pat ym shym la pyntip ia kiba ha iing, namar ba ka kong Berlin Khar kongor ka kmie jong ka ka la ong ba kam shym la ioh jingtip ba ka khun jong ka ka don ha thanad, hynrei ka la ioh jingtip hadien ba la kynnoh ba ka khun jong ka ka la phasi ialade.
Ha kaba iadei bad katei ka kam, u DGP ka Meghalaya u Rajiv Mehta u la ong ba haduh mynta u dang ap ia ka ripod ki pulit Assam “Ngi la thoh sha u Commissioner of Police ha Guwahati halor katei ka mat bad ngi ngeit skhem ba ngin ioh jubab noh shen" u la ong.
Shuh shuh la ong ba u Joint Commissioner of Police ( Guwahati ) u N Haque u la phah ia ka ripod jong u sha u Commissioner of Police.
Lah ban kdew ba u Mukesh Agarwal, Commissioner of Guwahati police u la hukum ia u Haque ba un pynpoi ia ka ripod jong u hapoh ka 48 kynta.
La ong ruh ba katkum ka ripod pulit hi la shem ba baroh ki jingbakla ki dei na ka liang ki pulit, ha kaba ha kaba jaka ba kin leit rah ia ka kong Victoria sha ki jaka sumar lada jia ba ka dei shisha kaba don jingduna bor pyrkhat, pynban ki leit rah ia ka shapoh thanad pulit.
Ki tyllong khubor ki la iathuh ba ym shym la lap dak mong ha met jong ka Victoria lait noh ki dak jngem na ryndang kiba paw kumba ka shah ksih.
Ka Assam Human Rights Commission  ka la ai sou motto ia katei ka case bad ka la hukum ban phah tohkit majistor.
Ha kaba iadei bad katei ka case ki pulit ka Guwa hati ki la ujor pyrshah ia u Akhil Gogoi uwei na ki nongialam Sengbhalang, namar ba u la pynmih ia ki ktien kiba la ong ba ki dei kiba thmu ban pyniapher ia ar tylli ki jaitbynriew, naba u la kynnoh ba ki pulit ka Dispur Police Station ki la batbor bad hadien kata ki la pyniap ia ka kong Victoria.
Kiwei pat ki lad khubor, ki iathuh ba ar ngut ki pulit jong ka Dispur Police Station ki la shah suspon na ka kam, halor ka jingkhlad ka Kong Victoria D Kharkongor ha police station ha Dispur, Assam ha kane ka sngi 5 tarik Naitung.
Kine kiba shah suspon na ka kam, ki kynthup ia u Pritilata Talkdar bad u Sanjib Kumar Chetri kiba bat kum ki Sub Inspector.
Haba pyntip ia kane, ka President ka CSWO ka Kong Agnes Kharshiing ka la ong ba kine ki pulit ka Assam ki la shah suspon halor kane ka jingjia bad ka jingtohkit ka dang iaid.
Ka CSWO ka la dawa ban dei ban ai ka jingtohkit  sha ka Central Bureau of India (CBI) halor ka jingiap ka kong Victoria D Kharkongor ha police station ha Dispur, ha Assam.
Katkum ka jingong ka CSWO, ha ka sakhi la pyni ba ki pulit ka Dispur ki la kem ia ka bad ki la phah shon kti ia ka.
Kane ka pyni shai namar ba ha ka kti jong ka la paw kik dak sia jong ka stamp pad.
“Ki pulit kim dei ban kem ia ka kynthei briew  ha por miet bad kane ka long pyrshah ia ka ain kaba la pynmih da Supreme Court  kaba ong ba ym lah ban kem ia ki kynthei hadien ba la sep ka sngi bad shwa ban mih ka sngi khlem da ioh ka jingbit kyrpang na u majistor", la ong ka President ka CWSO ka kong Agnes.
“Ki pulit ka Dispur ki khlem iaid katkum ka kyn don jong ka Supreme Court", la ong ka CSWO.Shillong, 8 Naitung:Ka Khun Hynniew trep National Awakening Movement State Youth Wing, hapoh ka jingialam jong U President ka seng U Bah Thomas Passah ka la leit ban ia kynduh ia ki nongialam shnong jong ka shnong Mawngap mynta ka sngi  ban leit ban pyni ia ka ain wad jingtip paidbah, ba ka seng ka la ioh na ka Rajya Sainik Board.
Kat kum kane ka ain wad jngtip,  ha ka dkhot  ba 24 jong ka jingialang ba 19 ka  Rajya Sainik Board Meeting, la kdew ia ka jingthmu ban shna ia ka Air Force Naval Housing Board (AFNHB), ha kaba la ong ba donkam ka jaka haduh 8 ne 10 akar  ha New Shillong Township ban pyndep ia kane ka project, bad la bthah ia ki shipai suin  ban iakren bad buddien beit bad ki nongsynshar shnong ha ka ban ioh ia katei ka jaka.
Ha ka jingia kren bad U Rangbah Shnong jong katei ka thain ka seng ka la pynsngew ia ka jingsngewkhia bad jingpyrshah halor kane ka jingthmu jong ki bor shipai bad na ka liang jong U Rangbah Shnong ruh u la pynpaw ha ki nongialam ka seng, ba kum ka shnong hi kan ym ai lad ia kane.
Shillong, 8 Naitung:Ki pyrton jong ki 132 Bn BSF kiba don hapoh  Baghmara, South Garo Hills district ki la ioh kurup  920 tylli ki siej, 616.25 Cft ki dieng bad 11ton u dewiong uba shongdor haduh T.22 lak tyngka.
Kitei ki dei ki mar kiba thmu pyniaid tuh sha Bangladesh lyngba ka wah Simsang.
La ong ba hadien ka jingjur slap, ki riew shim kabu ki la thmu ban pyniaid tuh ia kitei ki mar sha Bangladesh lyng ba ka wah bah da kaba pyn kie na um, hynrei ki shipai ki la ioh ban khanglad bad kurup ia kitei ki mar.
Ha kawei pat ka jingjia ha ka juh ka sngi, ki pyrton shipai jong ka 36Bn kiba don ha Jat rakona, South Garo Hills district  ki la ioh kurup 530 bilor ki dawai  Phensedyle, kiba la shalan tuh sha Bangladesh.
Kitei ki dei ki dawai ba la ju die sha kiba kyrni dih drok ha Bangladesh bad la die ha ka dor kaba heh.
Kitei ki shipai ki la ioh kurup ruh 24 tylli ki masi ,  281.347 Cft ki dieng, 402 bilor ka kyiad ,  tylli ki lieng, 119 ton u dewiong bad kiwei pat ki mar be-ain kiba shong dor T.30 lak tyngka kiba la thmu ban shalan tuh na India sha Bangladesh ha kine ki taiew ba la dep.
Shillong, 8 Naitung:Ka San Shnong Youth Welfare Organisation ka la ia kynduh ia u myntri ka koit ka khiah ka jylla bad ka la aiti ruh ha u ia ka jingthoh kaba ki dawa ban kyntiew kyrdan noh ia ka Pomlum PHC sha ka CHC.Ha katei ka jingthoh ka la kdew ba ka Pomlum PHC ka don ha ka jaka pdeng jong ka Mylliem Development Block kaba ia soh bad kiba bun bah ki shnong kynthup ia ka Pomlum, Mawkhan, Mawñianglah, Mawrashe, Bañiun, Mawblah, Mawrie, Lumdewsaw, Sadew, Marbañiang Umseiñiong, Laitjem, Mawkriah, Ladmawreng, Mawreng, NongrimSadew, Ritmaw ñiew, Mawkohlum, Lumsohriew, Mylliem, Mawsawa, Rngi bad baroh ki thain ka Mylliem.
Ka la pyntip ruh ba ki paidbah na kitei ki thain ki ju wan sha Pomlum PHC ban shah sumar, bad ka la ong biang ba katei ka PHC ka la biang lut ki jingdonkam kum ka bording, ka um ka jingtei jong ka kaba la bit la biang ba kan ioh ia ka CHC.Ka la kdew ba hapoh ka shisnem naduh u iaiong, 2014 haduh u lber 2015 ka PHC ka hap ban peit haduh 40 hajar ki briew kiba hap ha katei ka thain bad na kitei ki 40 hajar ngut 20 hajar ngut ki la wan ban shim dawai bad ki nongpang kiba la pynthiah pang ha katei ka shisnem ki long haduh 470 ngut, ki  Delivery Cases ki don 200 bad ka  Emergency cases 3000.
Katei ka jingthoh kaba la soi da u bah Lionel Nongkhlaw General Secretary ka la kyrpad na u myntri ba un kyntiew kyrdan noh ia katei ka PHC sha ka CHC.Jowai, 8 Naitung:U SP ka WJH District u la pynbna paidbah ba na ka daw jong ka lehniam Behdeinkhlam, yn um shah satia ban iaid trok naduh 9baje mynstep haduh 5baje nohsngi,ha ka surok bah NH44 naduh na Ummulong shaduh Phramer ha ka 9 tarik une u bnai.
Shillong,9 Naitung:U myntri sorkar ba peit ia ka koit ka khiah ka jylla u bah AL Hek u la ong ba haduh mynta ym pat lah ban pynshisha la ki san ngut kiba la poi hospital na ka bam Yum my ki dei shisha ne-em ba ki ioh pang na utei u jingbam.
U bah Hek u la ong ba um pat la ban ong eiei la ka jingioh pang kitei ki san ngut shipara na Lawsohtun ka dei ne kam dei na utei u jing bam.
Hynrei u la suba ba lada jia ba ka dei na u Yummy ruh ka la ban dei ba ki bam ia uba la kut por, ne uba la buh ha ki jaka ki bym long shngain ban buh jingbam ne  kaba lah ban dei ba u jingbam u la pyut shapoh.
Utei u myntri sorkar u la ong ba haduh mynta ka tnad ba peit ia ka koit ka khiah kam pat ioh ia ka ripod na ki Doktor, bad  mynta um pat lah ban ong eiei.
Katkum ka jing ong  u bah Hek la sngewthuh ba shen ka tnad kan sa ioh ia ka ripod bad hadien ba la pynshisha ba ki la ioh pang na kaba bam Yummy, yn sa phah pat ban leh Test ia u Yummy sha bar jylla, namar ba ym shym la don tiar don tar ha kane ka jylla ban leh ia ka Test.
Lah ban pynkynmaw ba 5 ngut shipara na Lawsohtun ki la kem pang bad kynroi prie ha ka 6 tarik u naitung tang mar ia bam ia u Yummy uba la shet da ka kmie jong ki.
Kitei ki 5 ngut shipara ki dei kiba la tip kyrteng kum ka Dilnaris Kharkongor, 18 snem, Balahunlang Kharkongor 13 snem, Iaineh skhem Kharkongor 11 snem, Mewanskhem Kharkongor 8 snem.
Shillong, 19 Lber:Ka seng  ki kontraktor ha ka jylla ka Meghalaya Contractors and Suppliers Association, ka la phah da ka jingthoh, sha ki myntri sorkar kiba peit ia ka tnad Public Work Department ( Road and Building) bad kumjuh ruh sha ki Chief Executive Engineers jong kitei ki tnad ban pynpaw ia ki jingeh kiba bun jait ba ki ia kynduh na ka daw ka jingsahkut ka jingsiew, kaba ka sorkar ka dei ban siew sha ki,wat la ia ki kam la dep ban pyndep da ki bun bun snem.
Ha ka jingiakynduh bad ki nongthohkhubor mynta ka sngi ha Shillong Press Club, na katei ka seng ki kontraktor, la wan ban mih khmat da u President jong ka u bah Gilbert G Laloo, u General Secretary u bah Ban nongbri, u bah Dino G Dympep uwei na ki nongialam jong katei ka seng ha ryngkat kiwei pat ki kontrator kiba don hapoh katei ka kynhun.
Haba kren sha ki nongthoh khubor, u President katei ka seng u la ong ba haba ia khein baroh ia ka pisa kiba ki kontraktor kiba don hapoh ka tei ka seng kim shym la ioh jingsiew haduh mynta ka la kot sha ka T.400 klur tyngka, bad katei ka dei ia ki kam kiba la sdang bad pyndep naduh u snem 2012.
u bah Gilbert u la iathuh ba kumba 70% ki kontraktor kiba rit ki trei ka jingtrei kaba ki ong ka Non plan, bad haba ki trai ia kino kino ki jingtrei ki hap ban sei pisa na pla lajong bad ka jingtrei jong ki ia ka kam ka dei ban im ki khun ki kti ka ing ka sem, hynrei katei ka kam ba ki trei ka la pynkynduh jingeh pynban ia ki, namar ba kim shym la ioh jingsiew na ka sorkar.
Ki la pynpaw ba lada ka sorkar kan siew shuwa tang mar shiteng na ka ram ba ki sah ruh kan kham kyrshan ia ki ban bteng ia ki kam ban trei, hynrei ki la ong ba don pat katto katne ngut ki kontraktor kiba la ioh   jingsiew hynrei la siew lyngkhot lyngkhai ia ki bad ka shu kylla bai shun noh.
Kumba long mynta ki la iathuh ba tang ka khajna ba ki hap ban siew ruh ka long VAT 14.5%, Forest T.240 (kaba dei ka dor ba la pynkiew laishah na kaba ju shim khajna), ki hap ban siew ia ka Professional Tax, ka Sale Tax, ki Labour License bad kitei ki la ong ba ki hap ban pynthymmai manla u snem bad haba ki pynthymmai ki hap ban siew da ki hajar hajar tyngka, dei na kata ka daw ki la ong ba haba ym ioh jingsiew na ka kam ba ki trei ruh ki ia kynduh jingeh la yn siew khajna ne pynthymmai ia ki kot ki sla.
Ka seng ki Kontraktor ka la byrngem ba lada jia ba ka sorkar kam siew ia ka Bill jong ki hapoh u lber, kin shim syndon da ka rai ban sangeh treikam noh bad ban pynsangeh treikam ia baroh ki kontraktor kiba don ha ka jylla.
Ki la ai jingmut ia ka sorkar ba lada ka kwah shisha ban iarap ia ki ka don sa tang kawei ka lad kata ka dei ban pynsangeh noh ia ki skhim thymmai bad ia ka pisa dei ban siew dep noh sha baroh ki kontraktor, bad ia kane ki la pynkynmaw ba la leh da katei ka dur ha ka por ba u bah D.D Lapang u la long u myntri rangbah ka jylla.
Haba batai ia ka kam kaba hap hapoh kata ka Non Plan, u bah Dino G Dympep u la ong ba 90% na ki kam kiba hap hapoh ka non Plan ki dei ki ka kam maramot bad ia kitei ki kam ki don haduh 85% ki kontraktor kiba trei bad hapoh katei ka kam maramot ki don la ki jong ki jong ki jait jingtrei kiba la pynhap ha la ka thup.
U la ai nuksa ba lada ba wan u myntri rangbah duh ka ri ka sorkar ka la hukum wut wut ia ki kontraktor ban maramot surok ne kiwei pat ki jingtrei bad ka da buh por ba ki dei ban pyndep beit thik hapoh ka por ba la buh, hynrei haba la dep ban trei ia ka kam pat ia ka pisa kam shym la siew bad la shu pynsah pongding pynban da ki snem.
Ki kontraktor ki la pynpaw ruh ia ka jingsngew diaw mynsiem ha kaba ki la kynnoh ba ka rukom pyllait pisa ka sorkar sha ki kontraktor kam long ryntih hynrei ka jingsiew ka noh shilliang sha ki briew kiba don jingiadei, ki la kynnoh ba kiba don ka jingiadei ki ioh kloi ia ka pisa.
“Tang ia u para u myntri ka tnad PWD ka sorkar ka siew T.3 klur tyngka  bad katei ka T.3 klur ka long tang ia uwei u briew, hynrei kam shym la lah pat ban pyllait ia ki pisa ba sah ki kontraktor rit kaba tang T.50-T.60 hajar tyngka" ong u bah Ban nongbri Secretary ka Association.
Katkum ka jingkren ki nongialam ka seng ki Kontraktor ki la ong ba kim don jingshaniah shuh ia ka sorkar kumba long mynta bad dei na kata ka daw ba ki surok ruh ki sniew jubor ha kine ki sngi naba ki kontraktor kim treh shuh ban trei khlem ioh pisa.
Ki la kynthoh shuh shuh ba ka jingsiew pisa tang sha ki briew kiba don jingiadei ka pynshlur ia ka bamsap hapoh ki tnad sorkar, naba ym tang ba la siew pisa kloi sh akita kiba don jingiadei bad ki heh ki hain ne ki myntri sorkar, hynrei ia ka kam ruh la ai pynsted ha ki, wat la ki dei ki kontraktor ki bym pat biang ki kot ki sla bad ki bym pat don jingtbit ban trei  ia ka kam katkum ka dor ba la mang tyngka, hynrei namar ka jingiadei pat la ai beit khlem peit shuh ia ki kot ki sla jong ki.
Dei halor katei ka daw ki la ong ba kawei ka Building kaba don ha Horse shoe building (mar jan MPSC) ruh ka sahkut da ki snem, naba la ai kam sha ki briew ki bym don jingshemphang ban trei bad kim don ruh ia ki kot ki sla , hynrei la shu ai tang namar ka jingiadei, hynrei ym shym la ai pat sha ki kontraktor kiba tbit kiba dei ban ioh ia katei ka kam.
Ka Meghalaya Contractors & Suppliers Association k ala kynoh ruh ba tang mar ia khang dewiong ka NGT ki kontrator ki la mih kum ki tit bad ki la wan puk ban trei kontrak, khlem don ki kot ki sla kiba biang bad na ka liang ka tnad sorkar ruh ka la ai kam beit ia ki bad katei ki la kynnoh ba ka mih namar ka jingiajan bad ka jingiadei kaba la pynmatlah noh ia ki kyndon ki ain.
Shillong, 19 Lber:Tang hapoh shisnem tam 11 sngi, ar ngut ki Chief Executive Member ka KHADC ki la hiar shuki bad ki la aiti ia ka shithi risain jong ki ha ka shongknor ka ing dorbar ka kong Teilinia Thang khiew.
Kaba kham sngew phylla ha katei ka jinghiar shuki noh ki ar ngut ki CEM ka KHADC ka long ba u bah Ardent Miller Basaiawmoit uba la shimti ia ka shuki CEM ha ka 8 tarik u Lber, 2014 u la risain noh na ka kam CEM ha ka 8 tarik u risaw 2014, kaba long hynniew  bnai thik ba u long kum u CEM ka KHADC, la wan ban shimti ia ka kam CEM da u bah Adelbert Nongrum ha ka 8 tarik u risaw 2014, hynrei utei u CEM ruh u la risain noh mynta ka sngi ka 19 tarik u Lber,2015.
U bah Adelbert u la neh kum u CEM ka KHADC tang san bnai 11 sngi.
Lah ban kdew ba u bah Ardent, u la hiar noh na ka shuki CEM, namar ka kynrum kaba la mih hapoh ka kynhun kaba u la ialam ka All Regional Party Alliance ( ARPA) ha kaba ki MDC jong ka UDP kim sngewtynnad ia ka rukom treikam jong u bad hadien kiba bun ki jingiakren ka UDP ka la buh kyndon ia ki rukom treikam jong u kum u CEM.Lah ban kdew ba ha ka jingialang paidbah ha Madan student, Jaiaw u la pynbna ba un bteng kum u CEM, hynrei un ym pdiang ia ki kyndon ka UDP bad un trei laitluid, hynrei tang hadien kate na ka liang ki EM ka UDP ki la aiti lut noh ia baroh ki tnad treikam jong ki sha u CEM, hynrei kin bat pat kum ki EM ha KHADC.Katei ka jingleh ki EM ka UDP ka la pynlong ia u bah Ardent ban risain noh hi na ka shuki CEM.Hadien u bah Ardent ka la mih ka jingiakhynniat ia ka shuki CEM na kawei ka Party sha kawei pat, ha kaba ka UDP ruh kam treh bad ka HSPDP ruh kam treh bad ha kaba kut la wan ban shimti da u bah Adelbert Nongrum ka KHNAM.Hynrei kyndit kyndit dei hapoh ka jinglong CEM u bah Adelbert Nongrum ba ka la mih sa ka jingiakyntiap seng bad ka jingiakyntiap kynhun ki MDC ka ARPA, wat la ha ka por u bah Ardent ka la don tang ka  jingrisain ka kong Grace Mary Kharpuri napoh ka HSPDP, hynrei ha ka por u bah Adelbert pat ka kong Grace, U Bah Process T Sawkmie ka KHNAM, ki la leit ban thaw ia ka PDF ryngkat u bah Pyniaid Sing Syiem uba la kynran dien noh bad phai biang sha ka ARPA.Tang hadien kumba katto katne por sa u bah Hadrian Lyngdoh ka UDP u la leit ban ia soh sha ka PDF, haduh ba ka ARPA ka la duh syndon ia ka jingbun paid.
Hynrei tang hadien katto katne sng ka ARPA ka la lah ban tan biang ia ka kong Grace bad la wan ban pynbun briew shuh shuh da u bah James Sylliang, MDC Mawhati uba dei u Secretary ka PDF bad dei ha katei ka por ba ka ARPA, ka la ioh biang ia ka jingbun paid ba u bah Adelbert u la shim rai noh ban hiar na ka shuki jong u, bad ka ARPA ruh ka la pdiang ia ka jingtyrwa jong u ha kaba ka la jied thymmai ia u nongialam da u bah Metbah Lyngdoh ka UDP.Kumba ka long mynta ha KHADC ka ARPA ka don hapdeng ka jingbun paid, wat la ka la mih ka jingkynthoh na ka sorkar jylla ban pynjari noh da ka synshar Administrator, hynrei lada jia ba ka synshar Administrator kam lah ban long ha KHADC, la sngewthuh shai ba u CEM  ban wan un dei u bah Metbah Lyngdoh, lada ka kyntiap kynhun bad ka kyntiap seng ki MDC ka la sangeh shuwa shipor shuwa ka elekshon jied CEM.Lada jia ba u bah Metbah u nongialam ba lai jong ka ARPA un wan ban shimti kum u CEM, un dei ruh u CEM uba lai  napdeng  ki MDC kiba la jop ha ka elekshon 2014  kaba ka samoi treikam jong ki ka dang iaid dang tam tang da ki taiew.
Shillong, 24 Lber:U MLA ka Mawlai u Bah Embhahlang Syiem lieh u la buh ia ka jingkylli hynne hapoh ka iing dorbar ba bun ki nongtrei Grade IV ha Meghalaya House ha Kolkata, kim shym la ioh tulop la bun bnai bad kane ka la buh ia ki hapdeng ka jingkhuslai.
U Bah Syiemlieh u la ong, “Nga la ioh ia ka jingtip kaba thikna na ki nongtrei ba kim shym la ioh tulop la bun bnai bad kane ka la buh ia ki hapdeng ka jingeh ban pyndap ia ki jingdonkam ha iing ha sem kiba man ka sngi".
Hynrei haba jubab halor kane, u Myntri ka GAD u Bah HDR Lyngdoh u la kyntait ia kane bad u la ong ba ka sorkar kam shym la ioh jingtip ba don ki nongtrei bym ioh tulop.
“Ngam shym la ioh jingtip ia kane hynrei lada ka don kum kata, ngan peit ban leh ia kaba donkam", la ong u Bah HDR Lyngdoh.
U Bah HDR u la iathuh ba la don 68 ngut ki nongtrei ha Meghalaya House ha Kolkata bad nalor  kine, la thung kontrak ruh sa 7 ngut.
Shillong, 24 Lber:U MLA ka Sohra u Bah Titosstar Wel Chyne u la kyntu ia ka sorkar ba ka dei ban pyntreikam noh shaid shaid ia ka skhim thymmai na ka bynta ban pynthymmai ia ka kompeni pynmih dewbilat ka sorkar ka MCCL.U Bah Chyne u la rah ia kane hapoh ka iing dorbar hynne ka sngi ba ka jingpynslem ka sorkar ban pynlait ia ka pisa kaba dei ban pynthymmai ia ka MCCL, ka la buh ia kane ka karkhana hapdeng ka jingeh bad ka jingring sdot.
U la kynthah ruh ia ka sorkar kaba khlem mang pisa haduh kine ki sngi ban pynlait noh ban pynkhlain ia kane ka kompeni sorkar kaba la rim tam ha ka jylla.
Katba u MLA ka Shella u Dr Donkupar Roy u la ong ba ka sorkar ka la dei ban rah noh ia ka ophis jong ka MCCL na Shillong sha Sohra khnang ban pynsuk ia ka jingtreikam treijam.
U Dr Don u la buh jingkylli ruh balei ka sorkar ka la phah shim Voluntary Retirement Scheme jubor ia ki nongtrei ka MCCL hynrei ki dei ban ai katkum ka jingjied bad ka mon jongki, ym ban shu pynbor ban shim jubor ia kane ka VRS.Shillong, 24 Lber:U myntri ka koit ka khiah ka jylla u Bah AL Hek u la ong ba ka jingtei ia ka Shillong Medical College ka dang sahkut namar ba  ym pat lah ban pynkynriah ia ka TB Hospital na ka jaka kaba don mynta.
Haba jubab ia ka jingkylli ba la wanrah da u Dr Donkupar Roy mynta ka sngi Hatmajai hapoh ka iing dorbar, u Bah Hek u la ong ba ka sorkar ka la dep iasoi ia ka jingiateh bad ka KPC Medical College and Hospital, Jadavpur ha ka 19 tarik Risaw, 2012 bad ka jingiakut la iasoi ha ka 2 tarik Naiwieng, 2012 ban shna ia kane ka Medical College ha Shillong lyng ba ka Public Private Partnership (PPP).
Ia kane ka Shillong Medical College yn shna ha Mawprem ba don ha TB Hospital kaban rah noh sha Mawdiangdiang.
U la ong ba ka kam ban shna ia ka TB hospital sha Umsawli, Mawdiangdiang ka la iaid shaid shaid bad mar ia dep, yn rah noh shatei ka jaka khnang ban lah ban sdang noh ia ka jingtrei jong ka Shillong Medical College ha katei ka jaka.
Katba ia ka Tura Medical College kaban shna da ka sorkar, la iasoi bad ka Telecommunication Consultant India Limited (TCIL) ba kan pynkhreh ia ka Detailed Project Report (DPR).
La iasoi ha ka 23 tarik Nohprah, 2014 bad kane ka kompeni ka la khreh shaid ban shna ia ka DPR.Shillong, 24 Lber:Uwei u samla uba la tip kyrteng kum u Sainborlang Passah khun jong u bah Thomad Reenborn na ka shnong Umkor, Pynursla u la iap hadien ba u la shah shoh ha ki hynniew ngut kiwei pat ki samla kiba dei hi na ka shnong Umkor.
Katei ka jingjia ka la jia ha ka 22 tarik mynta u bnai.
Utei u samla u la shah shoh ha ka por ba u dang wan phai na ka jaka ba pynlong Mela na madan ialehkai Urksew, hynrei haba u la poi hajan ka ophis ka tnad Custom, kitei ki hynniew ngut kiba la wan da ka Sumo ki la hiar bad ki la bom la tied ia u, ha ban da jem jai, bad u la khlad noh haba la poi hapho Hospital.
Ki hynniew ngut kiba la tip kyrteng kum u Bestarwell Khongsni, u Poiboklang Khongtani, u Kenny Khongtani, u Iarborlang Khongtani, u shemphang Khontani , u Damanbha Ryngksai, u Shembhalang Riahtam,  kiba la donkti ban shoh ia utei u ha ban da iap ki la shah kem ha ki pulit ka Pynursla PS, bad la phah ia ki sha kashari ban pan bor ba kin don hapoh ka jingtohkit ki pulit.
Kitei baroh 7 ngut ki dei na kajuh ka shnong bad uba shah pyniap na Umkor, Pynursla.
Na  ki 7 ngut saw ngut na ki ki dei kiba dang don hapoh ka 18 snem karta (Juvinille) katba lai-ngut pat ki dei kiba la palat ia ka 18 snem karta.
Katkum ki tyllong khubor ba la ioh lum, la iathuh ba haduh mynta ym pat tip ia ka daw tynrai ba kitei ki 7 ngut ki la pyngiap ia utei u samla hynrei la ong ba ka la don teng ka jingiadondaw kaba rim, kaba ki la ia buh shun sah, la antad ba ka daw ka dei hi ka jingiawit hapoh ka jaka pynlong Mela.
Shillong,29 Lber:Ka Liang Pyrshah ha ing dorbar thaw-ain ka jylla ka Meghalaya People Front, ka la pynher da ka jingthoh sha u Lat, namar ka jingbym shym la ailad ban iatai sani bha ha ing dorbar halor ka mat iatai kaba dei ka jingdawa ka liang pyrshah ban weng noh ia u lamphang ka Ing dorbar u AT Mondal.
Ha ka shithi kaba la soi da u President ka MPF u Dr.Donkupar Roy bad u Secretary u James K Sangma, ka MPF ka la kam ba ka la phah ia katei ka jingthoh ha ka kyrteng jong baroh ki MLA ka Liang pyrshah bad kumjuh ruh kiwei pat ki MLA kiba kyrshan ia katei ka mat ban weng noh ia u Lamphang ka ing dorbar.
Ha ka shithi sha u Lat ka MPF ka la pyntip naduh ba sdang ka jingjia haduh ba kut, ha kaba ka la iathuh ba katkum ka article 179 jong ka riti synshar ka ri India katkum ka kyndon 135 jong ka Rule of Procedure and Conduct of Bussiness ha ing dorbar; ha ka 10 tarik u Lber, u James K Sangma, bah  Witting Mawsor, Dr.Jemino Mawthoh bad u  John Leslie K Sangma, ki la ailang da kawei ka jingpyntip kaba ki dawa ban weng noh u Lam phang u AT Mondal bad ki la pynpaw ruh ha ing dorbar ia katei ka mat.
Ka la ong ba ha kaba nyng kong u Lamphang u la kyntait, hynrei kham hadien ha ka bynta ba-ar jong ka dorbar ha katei hi ka sngi u la pynbna ba u la ioh ia ka jingpyntip kaba dawa ba dei ban weng noh ia u na ka ing dorbar.
Ha ka 11 tarik u Lber, la khot ia u James ba un kren halor katei ka motion, ha kaba 12 ngut ki dkhot ki MLA ki la ieng ban kyrshan ia u.
La buhteng ia katei ka mat ha kaba u Lamphang u la ong ba yn pyndep pat ha ka 25 tarik u lber.
Ka Liang pyrshah ka la pyntip sha u Lat ha kaba ka la ong ba ka lathikna ba katei ka mat ka dei ka mat kaba ka la ioh jingkyrshan na kiba bun bah ki MLA  bad kan kot sha ka jingbun paid, hynrei hadien ba la sngewthuh shai ba u Lamphang un sa shah rem, ka MPF ka la kynnoh ba  la leh da ki kam buit tuh jong u, da kaba phah ia u lamphang dorbar khynnah, u bah Sanbor Shullai ba un risain noh na ka shuki jong u ha ka 23 tarik u Lber, la phah thaw biang ia ka thup ki Chairman lyngba u Lamphang ha ka 24 tarik u Lber, ha kaba la kylliang noh ha ka jaka u Martin Danggo da ka lok u myntri rangbah ka Dikanchi Shira.
Ka MPF ka la ong ba ka jingpdiang u Lamphang ia ka shithi risain u bah Sanbor Shullai, ka long pyrshah ia ka riti synshar nalor ba u la tip lypa ba ka shuki jong u ka don ha tmier, ha kaba ka riti synshar ka la kren shai ba lada jia ba u lamphang um lah ban pyniaid dorbar dei tang tang u lamphang khynnah, uba lah ban pyniaid.
Ka shithi ba ka liang pyrshah ka la phah sha u lat ka la ong ruh ba wat haba don na u dkhot ka ing dorbar u risain noh na ka kam jong u, ka riti synshar ka ri katkum ka article 190(3), ka pynbor ia u Lamphang ban kyntait ia kata ka shithi risain lada ka jingtohkit ka lap ba la shu pynbor ia u ban risain.
Ka la kynnoh ba ka jingpdiang u Lamphang ia ka shithi risain u bah Sanbor ka dei tang ka buit ban pynneh jubor ia ka shuki jong u.
Shuh shuh ka la ong ba shisngi shuwa ban shim ia ka rai ia ka bok ka nusip jong u Lamphang la un dang neh ne un hap noh, u la pynbna pynban hapoh ing dorbar ha ka 24 tarik u lber ba u la thung ia ka kynhun ki Chairman ha kaba la shim ba kiba kham rangbah napdeng jong ki kin pyniaid ia ka dorbar.
Ka thup ki Chairman jong ka ing dorbar ha ka por ba la shah ban wanrah ia ka mat iatai ia ka jingdawa weng ia u Lamphang ki kynthup ia u  Shri Martin Danggo  (Congress), u bah Ronnie V Lyngdoh (Congress),u bah Metbah Lyngdoh (UDP), bad u Nihim D.Shira (NPP), hynrei ha ka 24 tarik u lber pat u Lamphang u la pynbna ba la thaw thymmai ia ka thup ki chairman ba kynthup ia u ka Dikkanchi D.Shira (Congress) ka lok u MR, u bah Ronnie Lyngdoh (Congress), u bah Metbah Lyngdoh (UDP), bad u Nihim D.Shira (NPP).
Ka liang pyrshah ka la kynnoh ba katei ka jingbujli Chairman thymmai ruh ka dei kawei na ki buit ban pynneh jubor ia ka shuki u Lamphang.
Ka Liang pyrshah ka la pyntip ruh sha u Lat ba u Lamphang ka Ing Dorbar u A.T Mondal u la thok pyllein pyllein ia ka Ing Dorbar ha kaba u la ong ha ka ing dorbar ha ka 24 tarik u lber ba u la pyn thymmai ia ka kynhun ki Chairman, namar ba u Martin Danggo un ym lah ban ia donryngkat ha ing dorbar ha ka 25 tarik u lber, namar ba u hap ban leit shah sumar, ha ka 25 tarik u lber pat ka sngi kaba bud u don hapoh ing dorbar bad u la ia shim bynta ban kren ha ing dorbar, kane ka pyni ba u Lamphang u la thok ia ka ing dorbar, ong ka Liang pyrshah ha ka shithi sha u Lat.
Halor katei ka phang, la ong ba la weng noh ia u Martin M Danggo na ka thup ki Chairman na ka daw ba u myntri rangbah um shym la shaniah ia u  bad ki sngew artatien ban phah pyniaid dorbar ha u ha ka 25 tarik u lber ka sngi ban ia kren ia ka mat kaba dei bad ka jingdawa weng noh ia u lamphang ka ing dorbar.
Ka liang pyrshah ka la ban biang, da kaba ong ba ka bor ban thaw ia ka thup thymmai ki Chairman kam shong ha u Lamphang ha kum katei ka por ba ka shuki jong u ka synjor.
Kaba kham phylla ka liang pyrshah ka la ong ba la bujli ia ka thup ki Chairman ha ka jaka  Martin Danggo, uba nyngkong uba dei ban pyniaid dorbar da  ka Dikanchi Shira, hynrei ia ka dorbar pat la pyniaid da u bah Ronnie V Lyngdoh uba wan ha ka thup kaba ar, ka la ong ba lada u dkhot uba –ar u dei u nongpyniaid dorbar kan don jingmut aiu ban thaw thymmai ia ka thup ki chairman.
Ka Liang pyrshah ka la ong shuh shuh ba nalor kitei baroh ki ba ka la kdew, kawei pat ka dei ka jingia vote da ka sur kaba la pynbun paid ia u Lamphang ha ing dorbar, ka la ong ba lada jia ba u nong wanrah ia ka motion um kwah da kaba vote da ka sur, ka Rule 292 ka ong ba yn ym pdiang shuh ban vote da ka sur, hangtei ruh ka la ong ba u bah Ronnie Lyngdoh u la iaid lait ia ka riti synshar bad um sngap ia ka jingkwah jong u James K Sangma uba wanrah ia ka motion.
Ka la kynnoh ba hangtei ruh la leh jubor ban pynneh ia ka shuki u Lamphang.
Halor kitei baroh ki ba ka Liang pyrshah ka la kdew ha u Lat lyngba ki jingthoh ka la kyrpad ia u ba u dei ban pan ia ka Print bad ki Video rikod jong ka dorbar kaba la long ha ka 25 tarik u lber, 2015, ban pan ia ki rikod ba la pdiang ia ka jingrisain jong u lamphang khynnah, ba u dei ban pan ia ki rikod ia ka jingthaw ia ka thup ki chairman ba rim bad ba thymmai.
Ka Liang pyrshah ka la dawa na u Lat ba u dei ban pynneh ia ka thup ki chairman kaba rim, ban pynlong biang ia ka jingia vote halor ka mat, ba la wanrah kaba la dawa ban weng noh ua Lamphang ka ing dorbar da kaba ailad ia baroh ki MLA ba kin pynpaw ia ka jingsngew jong ki, ka la dawa ruh ba dei ban ailad da u MLA shimet u bym donliang ban pyniaid ia ka dorbar ia tynjuh bor halor ka kam Lamphang namar ka jingrisain noh u Lamphang khynnah.
Ha ka bynta kaba khadduh jong ka jingthoh sha u Lat, ka Liang pyrshah MPF ka la dawa ba u dei ban weng noh ia ka sorkar Conress, namar ka jingiaid lait ia ka riti synshar ka ri ha kaba u la pynbor ia u Lamphang khynnah ban risain na ka shuki, da kaba thung da ka tnga lajong ha ka thup ki chairman, ba u iada ia ka bor lajong lyngba ka shuki u lamphang ha kaba um shym la ailad ia baroh ki dkhot ban pynpaw ia ka jingsngew jong ki bad khadduh ka la kynnoh ba u la pyniap ia ka synshar paidbah.
Shillong, 24 Lber:Ka Khasi Student Union, Central body mynta ka sngi ka la leit ban khang biang  ia ka jaka pynrung kyrteng thep vote kaba don ha ophis u Deputy Commissioner ka East Khasi Hills District.
Dang mynhynnin ka sngi ka KSU ka la leit ban khang ia katei ka jaka pynrung kyrteng thep vote kaba don ha ophis u DC, hynrei hadien ba ka la ioh jingtip ba katei ka jaka treikam ka la plie biang, katei ka seng ka la leit ban khang biang ia ka mynta ka sngi.
Ha katei ka jingleit tur sha ophis u DC ha ka por 10:30 baje mynstep, ki la don kumba 100  ngut ki dkhot ka KSU kiba la leit, bad marsien poi beit beit ki la leit ban khang ia katei ka jaka pynrung kyrteng, hynrei katba ki nongialam ki dang don shapoh ka mala jong katei ka ophis ki la don kiwei pat ki nongialam ka seng kiba dang ia thalain sha bar bad ki pulit, kiba la wan ban thep ia ki hapoh Bus.
Ha katei ka por ki dkhot bad ki nongialam kiba don shapoh, ki la mih noh shabar ban wan tem ia ka jingiathalain jong ki para dkhot jong ki bad ki pulit ha phyllaw ka ophis u DC.Shipor ka la don ka jingpyni bor ha kaba ki pulit ki la patan ban thep ia ki dkhot ka KSU sha poh Bus bad don ruh napdeng jong ki kumba 10 ngut eiei kiba la shah thep hapoh bus, katba kiwei pat ki dang ia ksaid ha ka por ba ki pulit ki patan, hynrei kham hadien ki dkhot ka KSU ki la kham jem noh bad ki la thmu ban kiew hapoh ka bus, kaba ki pulit ki la pynieng ha phyllaw ka ophis u DC.Hadien katei la wan pat sa ki nongialam ba kham rangbah ba kyn thup ia u President jong ka KSU Central Body u samla Daniel Khyriem, ha kaba u la phah ia ki dkhot ba don hapoh kali ba kin hiar noh shabar bad baroh ki la hiar napoh kali.
Ha katei ka por,  ka la mih ka jingiakhynniat bad ka jingiakynroi khyndiat por eh hapdeng ki pulit bad ki nongialam ka KSU kynthup u samla Daniel ha kaba la wan pat ban tem ia katei ka jingiasdang pyni bor hapdeng ki pulit bad ka KSU da u majistor u bah Ronnie Wahlang.
Tang kumba katto katne minit hadien katei ka jingiapyni bor ba khyndiat por bad ki pulit,  u ADM u la ialam ia ki nongialam ka KSU sha ka Addl.DC ban ia kren halor katei ka kam.
Hadien ba la mih na kamra jong ka Addl.DC , haba ia kren sha ki nongthohkhubor u President ka KSU u samla Daniel Khyriem u la ong ba  na ka liang ka seng kan ym ailad ban pyniaid ia katei ka jingpynrung kyrteng thep vote ha ophis u DC, namar ba da ka jingioh lad ban pynrung kyrteng ha katei ka ophis kiba wan pynrung kyrteng kham bun ki dei ki briew kiba don long artatien, ne ki mynder kiba  wan ban pyni da ki kot ki sla kum na Karimganj , Assam bad kiwei.
U la pynkynmaw ba ia katei ka jingkhang ban pynrung kyrteng ha ophis u DC ka seng ka la pyrshah  bad ka la ia khih ha u snem 2012, ha kaba ka sorkar ka la kular ban weng noh  bad u la ong ba ia ka jingpynrung kyrteng thep vote dei ban leh ha manla ki shnong ne ki thain khnang ki briew kiba dei ban rung kyrteng thep vote kin dei ki briew kiba dei hok shisha , bad ia kane lah ban ithuh da ka jingpynshisha ki Rangbah shnong jong ki shnong bapher bapher.
U la ong ba ka sorkar ka la pynkylla ia ka kyrteng katei ka jaka treikam, kum ka Fecilitation Centre bad kiwei, hynrei ka jingthmu jong ka kam, ka dei beit ban pynrung kyrteng thep vote, bad ka KSU kan ym ailad ban pynrung kyrteng thep vote ha ophis u DC.U samla Daniel u la ong ruh ba shen ka KSU ban leit ia kynduh ia ka sorkar ban ia kren halor katei ka kam, kaba ka la dep rai ha u snem 2012 ba kan ym pynrung kyrteng thep vote shuh ha ophis u DC.Hadien katei ka jingiakren ki dkhot ka KSU ki la mih noh na phyl law ka DC ophis bad ki la ia pyrta ‘Maitshaphrang Khlur ka Ri’-‘Im-slem KSU’ bad katba ki dang iaid lynti ki pulit teh jain iong ki la buddien ia ki, bad khadduh ki la rung ha Shillong Club.
Shillong, 24 Lber:Shi sngi shwa ban poi ka jingiatynjuh bor ban pynkhyllem ia u Lamphang ka iing dorbar thawain, mynta ka sngi Hatmajai, u Lamphang ka iing dorbar u AT Mondal u la thung ia ka Lok u Myntri Rangbah u Dr Mukul Sangma ka Dikan shi Shira ha ka kynhun ban pyniaid ia ka dorbar.
Haba pynbna ia kane hapoh ka iing dorbar, u Mondal u la ong ba u la ioh ia ka shithi na u MM Danggo ba um lah ban wan sha ka dorbar namar ba u don hapdeng ka jingshitom bad u shah sumar.
U MM Danggo u dei uba la kynthup ha ka kynhun ban pyniaid dorbar haba ym don u Lamphang.
Namar kane ka jingioh shithi na u Danggo, u Lamphang hynne ka sngi u la pynbna ba la thung noh ia ka lok jong u Myntri Rangbah ka Shira ha ka kynhun pyniaid dorbar.
Kane ka la pynsuba jur ba ka kyrteng jong ka Shira la pule da u Lamphang hakhmat duh bad ka lah ban shimti ban pyniaid ia ka dorbar iatynjuh bor lashai pyrshah ia u Lamphang.
Kiwei ki MLA kiba la kynthup ha ka kynhun pyniaid ia ka dorbar, ki long u MLA ka Mylliem u Bah Ronnie V Lyngdoh, u MLA ka Mairang u Bah Metbah Lyngdoh, bad u Nihim D Shira.
Ka khubor na ka liangpyrshah ka la ong ba kane ka jingleh jong u Lamphang ka long ban pyni ba u Myntri Rangbah um shym la shaniah ha kiwei ki chairman ban pyniaid ia ka dorbar namar ba ka lah ban poi sha ka jingkhyllem jong u Lamphang ha ka jingiatynjuh bor lashai.
Ban tehlakam ia kane, u la bthah ban thung chairperson sa ia ka lok jongu, khnang ba kan pyniaid lashai ha ka jingiatynjuh.
Shwa ia kane, hynnin ka sngi u Symbud Lamphang u Bah Sanbor Shullai u la iehnoh ia ka shuki khlem kano kano ka daw kaba shai.
U Bah Sanbor u la ong ba ka daw ka jingiehnoh jongu ia kane ka shuki, ka dei namar ka daw shimet.
Hynrei ka la don ka jingsuba jur ba u lah ban shah pynbor ha u Myntri Rangbah ban iehnoh ia kane ka kam shwa ban poi ka jingiatynjuh bor namar ba lada un pyniaid u Bah Sanbor u myntri rangbah um don ka jingshaniah.
Shillong, 24 Lber:Hadien shi taiew tam ba ki dkhot jong ka Hynniewtrep Youth Council (HYC) ki la ioh kem ia uwei u nongthok pisa na ki paidbah da kaba kular ban pynioh kam sorkar ia ki, u bah Dishan nongbri uba na ka shnong Mawkyrdang (rum Mairang), mynta ka sngi ka sngi pat ki la ioh ban kem ia uwei u snar uba dei u Boss jong u –uba ki ju ia treilang ryngkat ryngkat u bah Phai Skhemlon, uba na ka shnong Hat Mawdon, hynrei uba shong basah pat ha Nongmensong, Shillong.
Ki dkhot ka HYC ki la kem ia u bah Phai Skhem lon na Nongmensong myngta ka step ha ka por 10 baje bad la pynap shrip ia u ha kata ka dur ba un ym iohlad ban phet krad ha kaba ki dkhot katei ka seng ki la khang kdong ia u.
Hadien ba la ioh kem la wanrah ia u sha ophis treikam ka HYC kaba don ha Mawlai, Petrol Pump.
Na u bah Skhemlon ki nongialam katei ka seng ki la ioh ban kurup kumba 8-9 tylli ki dur shiteng jong ki samla kiba u la kular ban pynioh kam, bad hadien katei ki la leit sha ingsah jong u da ka jingialam jong u hi  ha kaba na ingsah jong u ki la ioh kurup bun ki kot ki sla , ki marksheet jong ki samla pule kiba u la dep shim pisa da kaba kular ban pynioh kam sorkar.
Hadien ba u la shah kem, u la phla ha ki nongialam katei ka seng ba u la sdang nyngkong eh ia katei ka kam da kaba kular ban pynioh kam ia kawei ka briew kaba na Malki, bad ka kam kaba u la kular ka dei ka kam SI ha ka tnad ka koit ka khiah ha Nongstoin, bad ki la ia kut dor ba kata ka briew kan hap ban siew T.1 lak tyngka na bynta kata ka kam, hynrei u dang ioh pdiang dang T.50 hajar tyngka na ka, ha kaba ia ka pisa ka la wan ai ha kawei ka dukan sha ha Khyndailad.
U la phla ruh ba don kiba u la shim pisa  na kiwei pat tang kum ka baisha kaba u la shim T.30 hajar tyngka, T.3000 tyngka, T.2000 bad kumhta ter ter bad haba ia kheinlang ia ka pisa kaba u la ioh pdiang ka la poi kumhba T.2 lak tyngka.
Ka jingioh kem ia u ba hPhai Skhemlon, ka dei hadien ba ka HYC ka la ioh ban kem shuwa ia u paralok jong u u bah Dishan Lyngdon Nongbri, ha kaba katei ka seng ka la pynap shrip ia u ha Khyndailad da kaba phah ia kut ha ki briew kiba hap ban siew pisa sha u na bynta ban ioh kam, bad da ka jingioh kem ia u –u la phla ba dei uwei u paralok jong u  u bah Phai uba la bthah ban leh ia katei ka kam,ha kaba ia kiwei pat ki kam ki jam la ia kut ban pynbiang hi u bah Phai hynrei ka kamram jong u (bah Nongbri) ka dei tang ban ia kut briew bad ban lum pisa.
Lah ban pynkynmaw ba ha ka por ba u bah Dishan u la phla ba u ia treilang bad u bah Phai, u la iathuh ba um tip ia ka kur jong u hynrei u shu tip ba u sah ha Pynthor u ong, bad ba u dei u briew jong u bah A.L Hek ( kumba la iathuh hi da u bah Phai ha u bah Dishan), bad hadien ka jingioh kem ia u bah Phai u ruh u la kam ialade ba u dei u briew jong u bah A.L Hek , bad kam ruh ba  dei u nongaiktien jong u ( spoke person).
Halor ka jingioh kem ia u bah Phai, na ka liang u nongialam jong ka HYC u bah Nickson Dohling u la kren bynniaw ia ka jingbym lah ki pulit ban kem ia u haduh kine ki sngi watla ki la dep ujor naduh ka 13 tarik u lber ha ka por ba ki leit ban aiti ia u bah Dishan ha ki pulit ka Lumdiengjri PS.U bah Dohling u la ong ba bunsien ki pulit ki ju ong ‘wat ju shim ia ka ain ha kti lajong’  “Hynrei la katta sngi , ngim tip aiu ki la leh, hynrei ngi sngew sarong ba dei da ka jingtrei shitom ki shipai ka HYC ba ngi la lah ban kem ia utei u briew, uba shukor ia ki samla ka ri" ong u bah Nickson Dohling.
Ha kajuh ka por, haba ia kren bad  u nongthohkhubor , u bah Dohling u la ong ba ha ka jingshisha na ka liang ka HYC ka sngewtohmet ban thad ia ka kyrteng ki briew kiba dei ki paradoh para snam lajong, hynrei kim banse pat namarba ioh hadien ba u la lait na kti ki pulit, lada ym don ba tip ia ka kyrteng ka dur ka dar jong u un dang bteng biang ia ki kam thok kam shukor bad  ioh dang don bun kiwei pat ki samla ki ban dang shah thok.
U la pyntip ba ia u bah Phai Skhemlon , ka HYC ka la dep ban aiti ha ki pulit ka Lumdiengjri PS mynta ka sngi, bad na ka liang utei u nongialam ka HYC u la kyntu ia ki kmie ki kpa ki khynnah bad kumjuh ruh ia ki samla wadkam ba kim dei shuh ban ngeit biej ha kum kitei ki briew, kiba pan pisa shuwa ban ai kam da kaba pynthame kumne kumtai da ki ktien jali jaum.
Shillong, 24 Lber:Ka tnad ka koit ka khiah ka la phah sha ka sorkar ba kan mang pisa T.30.30 lak na ka bynta ban siew ia ka tulop ia ki 101 ngut ki nongtrei kontrak ba la thung ha ki jaka sumar kiba don ha kylleng ka Ri Bhoi district.
Haba jubab mynta ka sngi Hatmajai hapoh ka iing dorbar thawain halor ka phang ba la wanrah da u Bah Paul Lyngdoh u Bah Hek, u la ong ba kane ka pisa la phah sha ka sorkar na ka bynta ban siew ia ka tulop jong kitei ki nongtrei jong u bnai Nailar 2014 haduh u Rymphang Nailr, 2015.
Kine ki nongtrei ki dei ba la thung kontrak ha ki Nongpoh CHC, Pathar khmah CHC, Umsning, Mawhati, Kyrdem Kulai, Marngar, Umiam kiba don ha Ri-Bhoi.
Shwa, ia kane u Bah Paul Lyngdoh u la pan jingshai ba ki sengbhalang bapher bapher kum ka RBYF, HNYF, KSU, bad FKJGP ki la pynlong ia ka jingrah lama iong ha Nongpoh ban dawa ban thung pura noh ia ki nongtrei ba la thung kontrak.
U la ong ba ka sorkar lada ka don ka lad, ka dei ban pynskhem noh ia ki kum ki nongtrei ba pura jong ka sorkar namar ba la bun kiba la trei bun snem.
Shillong, 24 Lber:Ka surok national highway na Shillong-Nongstoin sha Tura ka la long T.1258.18 klur bad ia kane la iathuh da u myntri ka tnad PWD u Bah Sniawbhalang Dhar hapoh ka iing dorbar.
U Bah Dhar u la ong ba ka jingmang pisa ka long naduh ban tih bad ban siang rong artad bad ha kane ka surok ki don haduh 50 tylli ki lad.
Hynrei ha kajuh ka por, u la ong ba ka jingmang pisa kan shym la kdew ban siew bailutksan hynrei ia kane la pynkhreh da ki Deputy Commissioner bad ka sorkar ka dang ap ia ka kaiphod ban leh ia kaba donkam ban siew ia ka bailutksan sha ki briew kiba shah ktah na ka jingiaid kane ka surok Two Lane.
U la ong ba ka sorkar ka dang pynshong dor ia ki jaka rep kiba shah ktah na ka jingiaid kane ka surok bad kan sa siew hadien ba la ioh ia ka jingkhein jingdiah na ki Deputy Commissioner.
Shw ia kane, u MLA ka Mairang u Bah Metbah Lyngdoh u la ong ka sorkar ka dei ban siew bailutksan sha ki trai jaka ba duh ia ki jaka rep namar ka jingiaid kane ka surok ha katei ka district West Khasi Hills.
U la ong ba ka jingshna ia kane ka surok ka long kaba bha hynrei kaba ma bha haba poi ha ki khongdong namar ba ki kali ki syntuid tang shu kum pynher.
“Nga tharai la shna ia kane ka surok ha ka jingsted kaba tang 20-25 km ha ka kynta", la ong u Bah Metbah.
Hynrei na ka liang u Bah Dhar u la ong ba ka jingshna ka long na ka bynta 40 km ha ka shi kynta.
Shillong, 29 Lber:Ka Association for Democracy and Empowerment (ADE) ka la khot ia ka pakhang shnong kaba khatar kynta ha Garo hills ka ban sdang naduh mynstep haduh da janmiet ka 31 tarik Lber.
Ha ka khubor ba la pynllait da ka ADE la ong ba ia kane ka pakhang shnong la khot ban pynpaw ia ka jingpyrshah ia ka jingshah siat iap ar ngut ki mynsiem briew ha ki pulit ha katei ka thain.
Kane ka pakhang surok kan sdang naduh ka por 5 baje mynstep haduh ka por 5 baje janmiet ha katei ka sngi.
Ka seng ka la ong ba ki pulit ha ka 27 tarik Lber ha ka por 10:30 baje mynmiet ki la pynkhein ia ka ain bad pynpra ia ka ophis jongki bad uwei na ki dkhot ka seng u la shah tied shah shoh ha ki pulit khlem ki daw.
Hynrei hadien ba la pyrshah paidbah bad ki seng bhalang, ki pulit ki la pynlait noh ia u dkhot ba shah rah sha thanad ha ka por shiteng synia.
“Ngi pyrshah jur bad suba ba kane ka jingleh ka dei kaba la thmu lypa pyrshah ia ngi kum ka seng kaba la ieng pyrshah ia ka jingshah pyniap u Sengbat Ch.
Marak ha ki pulit ha shnong Romba A’ding, kaba don hajan ka shnong Oragitok ha ka 4 tarik",  la ong u Dalseng Momin u president ka  ADE.Dang shen ka  ADE ka la khot ia ka jingialang kyrkieh ban pynrem jur ia kane ka jingshah siat bein u briew lui lui ha ki pulit ha ka ophis jong ka seng.
Ha kane ka jingialang la don lang ki dkhot ka Garo Students Union (GSU), A’chik Youth Welfare Oraganisation (AYWO) bad ka  Federation of Khasi, Jaintia and Garo People (FKJGP).
La kyrwoh na ka seng ka la kynnoh ba ki pulit ki la rung da ka jingthmu ha ka ophis jong ka seng watla ki la tip ba u nongialam ka seng u don ha Shillong ban leit iashim bynta ha ka jingialang jong ka Inner Line Permit (ILP).
“Ngi suba jur ba ki pulit ki pyrshang ban pyntieng ia ki dkhot ka seng ban nym kren pyrshah ia ka jingsiat bein bad ki kam thombor jongki ia ki paidbah ha ka kyrteng ban khynra lehnoh.
Hynrei, na ka liang ka seng ka la rai ba kan nym kbum ia ka shyntur ia kane ka jingleh beain jong ki pulit", , la ong ka kyrwoh na ka seng.
Ka ADE ka la dawa ruh ba dei ban pynshitom ia ki pulit kiba iaid palat ia ka ain ban pynpra ia ka ophis ka seng bad ki la dawa bailutksan ia ka jingshah pynjot ka ophis ka seng.
Shillong, 29 Lber:Ka GNLA ka la ai khublei ia baroh ki paidbah jong ka Garo Hills namar ka jingiatrei lang jong ki ha ki ar sngi ba katei ka seng ka la khot ia ka pakhang ophis, bad ka GNLA ka la kyntu ia ka seng ki khynnah pule ha ri lum Garo ka GSU ba ka dei ban ieng ia leh na ka bynta ka jingmyntoi ki samla pule jong ka thain, namarba kumba long mynta ka la ong ba ki pulit ki la shu pharep lehnoh ia ki samla pule bad kem ia ki.
Ha ka kyrwoh khubor ba lapyllait paidbah ha ka sngi saitjain jong ka taiew, ka GNLA ka la ong ba ka jing iatreilang ki paidbah ha katei ka pakhang ophis ba ar sngi ka pyni shai ba ki ruh ki kwah ia ka bishar hok bad ki la kyrshan ia katei ka seng.
Ka la pynkynmaw ba katei ka pakhang ophis ka dei kaba la khot ban pynbor ia ka sorkar ba kan pynshitom ia ki pulit bad u dkhot ba la pyndem u Mingran Sangma kiba la ialam ha ka jingshah siat iap jong uwei u rangbah ha Oragitok.
Ka GNLA ka la kyntu jur ia ka Garo Student Union ( GSU) ba kam dei ban ailad ia ki pulit ban pharep lehnoh bad kem ia ki samla pule , “Lada kin shu peitkai shano ka lawei ki samla pule kan poi?" ong ka kyrwoh na ka GNLA kaba la ong shuh shuh “Lada kim lah ban ieng pyrshah kaei ka jingmut ban long kum ki nongialam".
“Ka jingshah kem ki briew kiba lui lui bad ka jingsiat pyniap ki pulit ki dei ki jingjia kiba ym lah shuh ban shah" ong biang ka kyrwoh na ka GNLA , kaba la pynkynmaw biang ba kan iai bteng beit ia ka pakhang shnong kaba khlem pud ha Ampati haduh ba ka sorkar kan leh eiei ban pynsangeh noh ia ka jingsiat pathar bad ka jingshim ki pulit ia ka ain ha kti, hynrei ka la pynjynsur noh ia ka pakhang shnong naduh ka 2 haduh 6 tarik u iaiong namar ka Good Friday bad ka Easter Sunday.
Shillong, 29 Lber:Kawei ka long kmie bad la I khun 9 snem na ka shnong khappud bad ka Bangladesh ka shnong Sankhat kaba jnga kumba 15 km na Muk tapur ha West Jaintia Hills la tait shnong ha ka shnong halor ka jing kynnoh ba ka dei ka nongleh myntor ne nongaiksuid.
Ka dorbar shnong Sankhat ha ka 15 tarik Lber ka la rai ban tait shnong ia ka Kong Ioris Khongjoh bad ka khun kynthei jongka da kaba kynnoh ba ka dei ka menaiksuid.
Ia kane ka rai ban tait shnong ia kane ka longkmie la pynbna da u rangbah shnong u Bah Hedrik Dhar uba dang shu shah jied ar taiew mynshwa bad u secretary u E Khongiong hadien ba ki la ioh ia ka jingujor na uwei u nongshong u B Syrti.
Ban pyntreikam ia kane ka rai, ka dorbar shnong ka  la rai ban nym ai um shuh sha kane ka longing, bad nalor kata, ki la rai ban thang noh ia ka iing jong ka Kong Khongjoh.
Haba  kren ha kane ka sngi Saitjain ha ki nongthoh khubor, ka kong Khongjoh ka la ong ba ka daw ba shisha ba u B Syrti u la kynnoh menaiksuid ia ka, ka dei namar ba ka jingwan knieh jaka jongu sha ka jaka jongka.
‘U Syrti um shym la suk namar ba nga pyrshah jur ia kane ka jingwan skud jaka jongu.
Nga la thied ia kane ka jaka na ka Kong Will Pohti kaba na Ri- Bhoi  ha ka dor kaba T.40, 000 ban rep kwai ha u snem 2006," la kynnoh ka Kong Khongjoh.
Ka la ong ba ka pyrshah namar ba utei B Syrti u la sdang ban skud ban shna ia ka jaka ba hap hapoh jongka.
Ka Kong Khongjoh ka pyntip ia kane ka jingleh jong u Syrti ha ka sorbar shnong.
“Namar ba nga buh ia ki kot iadie iathied khyn dew bad ka para ha Shillong, ngam shym la rah ha katei ka sngi ba khot ha ka dorbar bad nga ala kyrpad ia ki ba ngan wanrah ha ka sngi ba bud hynrei u rangbah shnong bad u secretary ki la kyntait ia kane ka jingkyrpad bad ki la pynbna ba la shim ia ka rai ban tait shnong", la ong ka Kong Khongjoh bad la bynrap ruh ba kim shah shuh ia ka ban pyndonkam ia ka um PHE bad ban shong kali paidbah.
“Ki paidbah kynthup u rangbah shnong bad u secretary ka shnong ba don ha ka dorbar ki la byrngem ruh ban leit thang noh ia ka iing jong nga", ka la ong.
Ka khun jongka, ka la phet noh na shnong namar ka jingtieng bad mynta ki sah bad ka hynmen ha  Shillong.
Halor kane, na ka liang u SDO ka Amlarem u JU Kharpuri u la ong ba um pat ioh eiei ka jingujor haduh mynta.
“Ngan wad jingtip halor kane ka jingjia bad ngan bthah ia ka longkmie ba shah kynnoh ba kan wan shwa ban leh eiei halor kane ka kam", u la ong.
Shillong, 29 Lber:Ia ka met jong u Myntri sorkar pdeng barim u Bah Paty Ripple Kyndiah, la tep don burom mynta ka sngi hadien ba la pynlong ia ka jingkynmaw burom ha madan ka skul St.Anthony’s, ha Laitumkhrah shwa ban rah sha lum jingtep ka Balang All Saints’ Cathedral.
Ki paidbah na kylleng ki jaka kane ka jylla bad ki nongialam ka party Congress ki la wan ban burom khadduh ia u Bah Kyndiah uba la long uwei na ki nongialam bad ka jylla.
Ka sorkar jylla ka la pynlong ia ka jingleh burom ha kaba ki pulit ka la khublei ia une u rang bah kum ka jingai burom.
U nongialam ka Congress u Bah D.D.Lapang u la pynkynmaw ia ki kam ba khraw jong u Bah Kyndiah kum u briew uba don ka jingieid bad ka jingthmu bad ka  jingkut jingmut bad u la pynpaw ba ka jingkhlad noh jongu, kan long ka jingduh kaba khraw ia ka jylla bad ka ri.
Katba u Lamphang ka iing dorbar u AT Mondal u la khublei ia une u rangbah ha ka kyrteng ka iing dorbar thawain ka jylla.
“U Bah Kyndiah um ju rem elekshon ha ka jingim jongu bad kane ka pyni ba ki paidbah ki shaniah ia u",  la ong u Mondal bad bynrap ba u long u nongialam ia ki dkhot ka iing dorbar bad ia kiba thymmai ba kin long kiba tbit ha ka kam sain pyrthei.
Ka myntri kam pohiing ka jylla ka Kong Roshan Warjri ka la pynpaw ia ka jingduh kaba khraw ia ka jingkhlad u Bah Kyndiah.
U khun jong u Bah Kyndiah, u Bah L.K Kyndiah, u la ong ba ka iing ka sem ka la pynpaw ia ka jingsngew burom ia ka sorkar jylla kaba la leh burom ia kpa jong ki.
Na ka liang u Lat ka jylla u K N Tripathi la wan mihkhmat u Principal Secretary u M.S.Rao.
U Bah Kyndiah u la long u myntri sorkar jylla bad sorkar pdeng, u Lamphang ka iing dorbar thawain, bad u la thoh ruh ki kot kum ka “Jawaharlal Nehru: the Thinking Dynamo", “Meghalaya: Yesterday bad ka Today, “Journey of Words", “Rev.JJM Nichols Roy: Architect of District Council Autonomy" and “Mizo Freedom Fighters".
Ha kane ka jingleh burom khadduh la wan ban buh syntiew da ki nongialam ka jylla, ki myntri sorkar, ki ophisar, ki ba haiing hasem bad kiba ieid ba thoiñ.
Shillong, 30 Lber:Ka Khasi Student Union kan rakhe ia ka sngi kyrsiew ri, ha ka 4 tarik u iaiong 2015.
Ia ka jing ialang ka KSU kan pyn long ha Motphran ha ka por 1 baje nohsngi, haba ia kren bad u Rupang, u General Secretary ka KSU u samla Auguster Jyrwa u la ong ba haduh mynta ym pat shym la pynbeit ia ka jingiaiaid paidbah nangno yn sdang bad shano yn pynkut, hynrei ia ka jaka pynlong jingialang la pynbeit ba yn pynlong ha Motphran ha ka por 1 baje mynsngi.
Lah ban kdew ba ia katei ka sngi kyrsiew ri kaba latip kum ka Awakening Day ka KSU ka ju pynlong manla u snem ban kyrsiew thiah ia ka jaitbynriew, kaba long ruh ka sngi ba ka kynmaw burom ia ka sngi ba u Syiem Tirot Sing u pyn bna thma ia ki dohlieh.
Lah ruh ban pynkynmaw ha u snem ba la de ka KSU ka la rakhe ia katei ka sngi ha Mawlai, hynrei mynta ka kynti la pynbna ba yn pynlong ia ka jingiaiaid paidbah ha Motphran.
Shillong, 29 Lber:Ka FKJGP Seng kmie ha ka kyrwoh khubor ba la pyllait paidbah mynta ka sngi ka la pynpaw ba ka ai ka jingkyrshan ba pura halor ka jingiakhih ka KSU ban khang noh ia ka jaka pynrung kyrteng thep vote kaba don ha ophis u Deputy Commissioner, East Khasi Hills.
Ka Kyrwoh na u Chief Organiser katei ka seng u samla Marbud Dkhar ka la ong ba ka FKJGP ka ai ka kti ka mon ka diang ban kyrshan ia ka KSU ha katei ka jingiakhih, watla ka donkam ban ia mih madan da ki jingiakhih kiba tyngeh katei ka seng ka long kaba la khreh.
Ka FKJGP ka la pynpaw ia ka jingbitar ia ka jingplie biang ka sorkar ia katei ka jaka pynrung kyrteng thep vote watla ka la kular ha u snem 2012 ban khang noh syndon ia ka hadien ka jingiakhih kaba bun ki seng bhalang ki ieng pyrshah.
Ka la ong ba ka jingbuh ia katei ka jaka pynrung kyrteng thep vote ka la ailad ia ki briew ba nabar ban rung kyrteng da kaba suk khlem da donkam ia kino kino ki kot ki sla ban pynshisha ialade, bad ka la ong ba ka ioh jingtip ba kumba 80 haduh 99 na ka shispah kiba pynrung kyrteng ha katei ka jaka ba buh ka sorkar ha ophis DC ki dei ki bar jylla kiba shu wan poiwir.
Katei ka seng ka kwah ba ka jingpynrung kyrteng thep vote ka dei beit ban leit sha manla ki shnong khnang ba ia ki briew kiba ioh ban rung kyrteng dei ban pynshisha da ki rangbah shnong.
Shillong, 29 Lber:Ka sorkar jylla kam pat nud ban pynim biang ia ka khalai nusip hadien ba ka la pynsangeh noh la bun snem mynta.
Kane ka jingbym nud ka sorkar ban pyntrei kam biang ia kane ka khalai nusip ka dei namar ba ka dang wad ia ki buit kumno ban pyniaid ia ka namar ba lada kam long ioh nong, kan buh biang ha ka jingeh kumba long mynshwa.
“Ka  sorkar kan shim  ia ka rai la kan pynim biang ne em ia ka khalai nusip kaba la pynsangeh la bun snem.
Hadien ba la biang ka jingpynkhreh ba kan long kaba ioh nong, ka lah ban pyniaid biang ia kane ka khalai nusip", la ong u heh sorkar ba peit ia kane ka tnad.
Katkum ka khubor na une u heh sorkar, ka sorkar jylla ka dang peit bad iit ia ki lad ki lynti kumno ban pyniaid biang ia kane ka tnad hadien ba ka la pynsangeh noh la kumba shiphew snem naduh ba ka iasoi bad ka MS Associates kaba la thok bad ujor mukotduma kylla ia ka sorkar.
Ka jingiasoi bad kane ka kompeni MS Associates ka la kut ha ka 8 tarik Nailar, 2012.
Ka jinghiran ka sorkar na ka jingbym ler ban pyniaid ia kane ka khalai nusip, u heh ba peit ia kane u la ong ba ka sorkar ka dang pule bniah ia ki jingdonkam shwa ba kan iaid shakhmat ia kane ka kam.
“Ngi dang bishar bniah ia ki jingdonkam hadien ba la ioh jingsneng na kaba mynshwa ban aiti sha ki kompeni ia kane ka kam.
Ha kane ka kynti lada iaid shakhmat, ngin buh ia ki kyndon ba kham pyrkhing ban iasoi bad kiba shim wai ban pyniaid ia ka", u la ong.
Ha u snem 2001, ka sorkar jylla ka la iasoi bad ka MS Associates ba kan pyniaid ia ka khalai nusip kaba pdiang ban siew T.3 klur sha ka sorkar ha ka snem ba nyngkong.
Hynrei hadien ba ka sorkar pdeng ka la thaw ia ka ain ba thymmai ka Lottery (Regulation) Rules, 2010, ka la pynlong ia ka sorkar jylla ban iasoi thymmai bad ka kompeni katkum ki ain ka sorkar pdeng ha u snem 2010″ la ong u ophisar ba peit ia kane ka tnad.
Hynrei hadien ba la mih ka jingpyrshah na ki sengbhalang, la pynkylla ia ka jingiasoi ha 2002 ha kaba ka kompeni ka dei ban siew T.12 klur ha ka shi snem bad ka dei ban pyniaid ia ka khalai nusip ym duna ia ka  4,000 ha ka shi snem.
Ha u Risaw, 2004 ka MS Associates ka la bthah ia ka sorkar jylla ban pynduna ia kane ka jingsiew jongka na ka T.12 klur sha ka T.6 klur ha ka shi snem.
Kham hadien ha u snem 2005, ka kompeni ka la sangeh noh pynban ban pyniaid ia ka khalai nusip ha ka jylla.
Katkum ka jingkhein ba la ai da u CAG, ha kine ki saw snem ba pyniaid ia ka khalai nusip kata naduh u snem 2002 haduh u snem 2005,  ka kompeni ka dei ban siew T.54.08 klur sha ka sorkar jylla hynrei ka siew tang T.19 klur bad ka sah sa T.35.08 klur ban siew.
Shillong, 31 Lber:Ka sngi kut snem 2015, ka dei ka sngi jong ka jingiam pait dohnud ia ki trai kot khubor, kiba ju shaniah ia ka jingsiew pisa na ki tnat sorkar.
Kat haduh mynta ka sngi, haduh ka por ba thoh ia kane ka khubor, ki trai kotkhubor bad kiba lum ia ki bai jingpynbna, ki shu shang sharum shaneng, la kum ki bieit ban wad ia la ki ram ki shah na ki tnat sorkar bapher.
Hynrei ka jubab, kaba sngewsih, ka long ba man kat ki tnat sorkar, ki jubab ba kim don pisa satia, wat tang shi damli, ban pynjaw ia ki bai jingpynbna jong ki kotkhubor.
Kat ka ophis jong ka tnat pathai khubor ka sorkar Jylla, kaba dei ka ka tnat, ka ban peit ia ka bha ka miat jong ki kotkhubor, hynrei, kam shym la pyllait satia ia ki ram ki shah jong ki kot khubor, wat tang shi pisa saw ruh.
Ki trai kotkhubor, ki la shu ia kylla mat lieh bad kim pei phang shuh ia kane ka jingpyn hiar kput bad leh bym khein snep ia kitei ki ram ki shah jong ki kotkhubor.
Ki kotkhubor, ki don ki ram, kiba la poi da ki phew snem, hynrei, kiba khlem siew satia bad haba khein lang ia baroh ki ram ki shah jong ki kotkhubor, tang kiba pynmih na Shillong, la antad, ba ka la kot sha ka T.5klur eiei bad ki bym shym la don ba salia ban siew satia.
Ka jingkyrduh pisa jong ka sorkar, la iathuh  da kito kiba don ha ki tnat sorkar, ka long ba ha kane ka snem ba ladep, la shu pynkylla khongpong lut ia ka pisa, kaba wan na kawei ka pla, la thep sha kawei pat ka pla bad kumta haba ka sorkar India, ka pan jingkhein bad haba ka jingkhein kam iahap, hangta ka set sbak artad ia ka pla pisa jongka bad hangne, ki sa kordit ki kontraktor, ki paidbah bad kiwei kiba trei kam bapher ha ki tnat sorkar.
Shillong, 30 Lber:Ha ki jylla kiba kham heh jong ka ri India ka jingia thaw –ain bad ka jingpyntreikam ia ka ain khang ot doh masi ka la nang iaid shaid shi shaid, ha Haryana, ka la don ka ain kaba la pyntreikam ba kiba ot doh masi kin shong phatok khlem ioh jamin, ha Gujarat bad Maharashtra la nang pynkhlain  bad pyrkhing shuh shuh ia katei ka ain khang doh masi, katba ha Madhya Pradesh pat la pyniaryngkat dor ia ka jingpyniap masi kum ka kam pyniap briew.
Dang myn ha ka sngi u blei, u myntri ka tnad pohing ka sorkar pdeng u Rajnath Singh u la kren ha kawei ka jinglehniam jong ki jaitbynriew Jain kiba la kyrpad ia u ba u dei ban pynmih noh da ka ain ban khang ia ka jingshah pyniap ki masi, ha kaba u myntri kam pohing u la ong ba un pyrshang ban thaw ia ka ain napoh ing dorbar bah ka ri na Parliament bad katei ka ain yn pyntreikam ha baroh kawei ka ri.
Nalor ka khang pyniap masi ha ki katto katne kiwei pat ki jylla jong ka ri India la mana ruh ba ka kam ia khaii ne ia shalan masi ka dei ka kam be-ain bad ba ki briew kiba leh ia katei ka kam kin ngat ha ka jingshah pynshitom.
Halor katei ka ain kaba la treikam ha kiwei ki jylla bad kiba dang pynhkreh ia ka ain ha kiwei pat ki jylla, u Rupang mynta ka sngi u la leit ban twad jingmut na ki nongdie doh masi ha Iewduh ,kumno ki sngew halor katei ka ain kaba ka sorkar pdeng ka pyrshang ban thaw noh shen.
Ha ka jingiakren bad u President barim katei ka seng ki nongdie dohmasi ha baroh kawei ka ri Khasi-Jaintia u bah Henik Warjri, uba long ruh mynta u Executive Member jong ka seng ki nongdie doh, u la ong ba haduh mynta ki nongdie doh ki shu lynga mynsiem ha la marwei haba ki iohsngew ia katei ka ain, hynrei kim pat kwah pat ban saham eiei ia mynta.
U la ong ba ka shong ha u paidbah  nongthied aiu un leh lada jia ba kan wan kata ka ain kaba ka jingiakren ha kiwei ki jylla ka dang iaid shad shaid.
U bah Warjri u la ong ruh ba ka por ka dang lyngkot than ia ki nongdie doh masi ban kren eiei halor kata ka bynta, hynrei “ Ynda la dei ha khohsiew ngin sa ia peit" ong u bah Renik Warjri.
Lada jia ba katei ka ain kan treikam ha kane ka jylla ruh, kawei ka jingeh ba ki nongdie doh masi ki pynpaw ka dei ba kumba long mynta ia ka masi ot doh kim don nalade hi, hynrei ki hap ban shu ap beit tang kaba wan na iew die masi kaba don ha Khanapara, “Lada jia ba yn khang masi na Khanapara, aiu pat ngin leh, ngi lakut" ong biang u bah Renik uba la kren diaw mynsiem namarba ym lah ioh masi ot doh na jylla la jong.
U la pynkynmaw ba kham mynshuwa ki dang don  ki jaka kiba lah ban pyndap doh masi da kaba thied da ki masi na kane hi ka jylla kum sha Jowai ne ri Bhoi, hynrei mynta u la ong baroh ki hap ban shaniah ia kaba wan na ri thor lyngba ka khanapara.
Shillong, 30 Lber:Ka East Khasi Hills Local Taxi Welfare Association (EKHLTWA)  ha kane ka sngi nyngkong ka la kynnoh ba ki nongtrei ha ka tnad Sales Tax ki leh khnang ban pynslem kai haba donkam ban ioh ia ka No Objection Certificate (NOC) ia ki nongniah kali, lada ki iaid da ka lynti kaba beit hynrei lada pynbam pisa, ki leh sted.
“Ngi la ioh ia ka jingujor na ki trai kali bad ki nongniah kali kalai halor ka jingleh thlia bad hangamei jong ki nongtrei ka Sale Tax kiba leh kyllaiñ khnang haba ialeh ban ioh NOC", la kynnoh u president ka EKHLTWA u Bah Wan donbok Jyrwa haba kren sha ki nongthoh khubor mynta ka sngi.
U la ong ba ki trai kali kamai ki donkam ban ioh ia ka NOC da kaba siew ia ka challan kaba T.2076 na ka Sales Tax ban pynthymmai ia ka permit na ka State Transport Authority (STA).
Katkum ka jingong u Bah Jyrwa,  kane ka jingleh thlia bad hangamei jong ki nongtrei ka Sales Tax la ioh jingtip ka seng hadien ba u nongai jingmut ka seng u bah Disparsing Rani u la shah kyntait ban ioh NOC watla u la dep siew ia ka challan ha ka Sales Tax la palat shi snem mynta.
U Bah Rani uba don lang ha kane ka jingiakren sha ki nongthoh khubor hynne ka sngi u la ong ba u la ialeh ban ioh ia ka NOC bad u la dep siew ia ka challan naduh u Rymphang mynshem snem.
"Hynrei, haduh mynta ka ophis kam shym la ai ia ka NOC watla nga la leit ha ophis la san sien namar ba ia ka NOC kaba rim la ai ha u Jymmang ha u snem 2013″, la ong u Bah Rani.
U Bah Rani,  u la ong ba ia ka NOC donkam ban ioh man u snem.
“Ki nongtrei kane ka ophis ki la ong ba ka phai (file) ka la jah na kata ka daw, ka jingai NOC ka la slem", la ong u Bah Rani.
Ha kajuh ka por, u Bah  Jyrwa u la ong kaba lyngngoh ka long ba haba ka seng ka la phah ia ki briew jongka ban leit leh ia kane ban ai pisa ia ki nongtrei, tang ar sngi la ioh ia ka NOC.“Kane ka pyni ba lada phi pynbam pisa lah ban ioh tang ar sngi", la ong u Bah Jyrwa bad kam ba ki nongtrei katei ka ophis ki la dawa T.300  haduh T.1000 na ka bynta ban ioh ia ka NOC tang hapoh ar sngi.
“Hynrei lada iaid beit katkum ka lynti, shi snem ruh ym pat ioh NOC", la kynnoh u Bah Jyrwa.
U la ong ba ka jingpynslem ka ophis ban ai ia ka NOC ka la pynioh lad ia ki pulit ban shain kuna ia ki kali.
“Ki pulit kim ju sngap kim jun pyrkhat wat haba ngi la iathuh ia kane ka jingeh", la ong kine ki nongialam ka seng bad bynrap ba ki hap ban siew ia ka kuna sha ki pulit haduh T.2000 ha ka shi taiew haduh shi bnai.
Ki la kyntu ia ki bor ba dei peit ba kin pynbeit ia kane ka jingeh bad khamtam ki nongtrei sorkar kiba la ioh tulop man u bnai hynrei ki nang bamsap shuh shuh.
Shillong, 30 Lber:Ka Hynniewtrep Youth Council (HYC) Upper Shillong Circle ha ryngkat ka jingiatreilang bad ki pulit Enforcement ka KHADC, mynta ka sngi ki la leit ban khynra laisen bylla ia ki bar jylla kiba trei bylla ha kylleng ki jaka ka thain Upper Shillong.
La ialam ia ka kynhun ka HYC da u President ka Upper Shillong Circle u bah Danny Rynjah, ha ryngkat ka jingiadonlang u General Secretary bah Gee Mawlong, Vice President bah Wallam Lyngdoh ryngkat ki dkhot bad ki nongialam katei ka seng, katba ia ka kynhun ki pulit KHADC pat la ialam da u Inspector bah T.Shabong.
La sdang ia ka jing khynra laisen bylla ia ki bar jylla na Mylliem ter ter haduh ban da por ha Laimer, ha ki thain Mylliem ki la leit ban khynra laisen ha ki kar khana shna kali, ki jaka bam kum ka Soilyna, ka Queen Resort ha kaba ki la lap ba wat la ki bar jylla kiba trei ha kitei ki jaka ki don ia ka Labour Laisen hynrei ka por jong ka pat ka la kut, bad na ka daw ka jingkyrpad ki trai ba ai bylla ia ki, ki la ailad ba kin pynthymmai ia ka laisen jong ki  bad ban pynbiang hapoh shi taiew ar taiew.
Na Mylliem ki la leit sha Hynniew mer , ha kaba ki la shang tawiar ia ki dong jong ka 7 mer ba kynthup ia ka Mawnianglah, bad hangtei ruh ki la lap ba ki don bun ki bar jylla ki bym pat pynthymmai ia ki laisen kut por jong ki, katba ha kawei ka jaka bam kaba dei trai da u bah Harles Manik Syiem pat ki la lap ba ki bar jylla kiba bylla shet jingshet bad kiba bylla misteri kim don ia ki kot ki sla, bad namar ka jingkyrpad jong u ioh ba ki jingbam kiba la dep pynkhreh kin sniew lut la ailad ar ne lai sngi ba un pynbiang ia ki kot ki sla.
Shuh shuh ka kynhun ka HYC bad ki pulit KHADC ki la hiar kham sharum sha 5 mer, 4 mer terter  ban khynra ha ki jaka bylla ba ju trei ki bar jylla, ha Sawmer ki la lap ba ki don kumba 7 ne 8 ngut ki bar jylla kiba trei bylla misteri ha ka ing jong ka kong Pamela Mihsill ki bym don kot don sla ne ki Labour laisen, bad hangtei ki la pynsangeh noh bad kim ailad ba kin bteng ia ka kam bad la phah lum ia ki tiar ki tar jong ki.
Na sawmer ki la hiar sha laimer shiteng ha ka jaka ba dang pynkhreh ban pynieng ia ka Petrol Pump thymmai bad hangtei ki la lap ba ki don ki bar jylla kiba na Kolkata ki ba la wan ban trei khlem kikot ki sla kiba biang, bad hangtei ruh la pynsangeh trei noh ia ki, haduh ba ki trai jong ki kin da lah ban pynbiang kot pynbiang sla.
Haba kren sha ki nongthohkhubor, u Vice President ka HYC Upper Shillong Circle u bah Wallam Lyngdoh u la ong ba kane ka dei ka sien ba nyngkong ba ka HYC ka shim ia ka sienjam ban khynra laisen bylla ha ki thain ka Upper Shillong bad ka la maham ba nangne shakhmat katei ka seng kan dang iai buddien bad kan dang iai bteng ia ka jingkhynra laisen, bad u la kyntu ia ki trai ba ai bylla ia ki bar jylla ba shuwa ban ai bylla ki dei ban pynbiang shuwa ia kikot ki sla jong u khnang ban lait na kano kano ka jingeh hadien.
Katkum ka jingkren ki nongialam ka HYC ki kwah ba ki bar jylla ki dei ban pynbiang ia ka labour laisen baroh ar tylli na ka sorkar jylla bad na ka District Council.
Shillong, 30 Lber:Kumba 200 ngut ki paidbah jong ka Raid Tynring, Khyrim Syiem ship ki la tur mynta ka sha Khasi Hils Autonomous District Council (KHADC) ban pyrshah ia ka jingshah sospon u Sordar jong katei ka Raid u bah CA Diengdoh.
Ki paidbah katei ka Raid Tynring ki la wan sha District Council kumba saw ne san tylli ki Bus bad kiba bun na ki ki dei ki longkmie, ki la ia pyrta ia hylla ban pynpaw ba ki pyrshah ia ka jingshah sospon u Sordar jong ka Raid Tynring bad ka jingthung jong ka District Council ia u bah Hamlet Mylliempdah uba dei u myntri ka kur Mylliem Pdah kum u Acting Sordar.
Kitei ki paidbah ki la ia rah ia la ki pla kad ryngkat ki jingthoh kiba ki la thoh ba ki pynrem ia u MDC jong ki u bah Pyniaid S Syiem bad kumjuh ruh ia u Acting Sordar jong ka Raid uba la thung da ka District Council.
Ki paidbah ka Raid Tynring ki la kynnoh ba ka jingshah sospon u Sordar shnat Raid Tyn ring u bah C.A Diengdoh ha ka 16 tarik u lber,2015 ha ki bor jong ka District Council ba ka dei ka jingiasylla u MDC jong ki u bah Pyniaid Sing Syiem-MDC ka Sohryngkham.
Ki la kynnoh ba u bah Pyniaid u kwah ban thung sordar da u bah Hamlet Mylliem Pdah khnang ba un ioh ai NOC ban die ia ka jaka kaba heh haduh 80 nakar sha ka tnad MUDA, ban thaw ia ka Shillong ba thymmai.
La ialam ia katei ka kynhun da u bah Richard Nongspung Asst.Secretary ka Dorbar Raid Tynring,  bah D.War Pakyntein uba dei u Executive Member jong ka Raid ha ryngkat kiwei pat ki riew rangbah, bad ka jingtur jong ki sha District ka long ban ia kynduh ia u EM uba peit ia ka Elaka u bah K.P Pangniang, hynrei namarba u bah Pangniang um don ha kamra treikam jong u, u Secretary jong ka KHADC u bah W.Syiemlieh u la khot ia kren kumba 4 ne 5 ngut ki rangbah ha kamra treikam jong u.
Hadien ba la mih na kamra treikam jong u Secretary haba kren sha ki nongthohkhubor u bah Richard Nongspung  u la ong ba na ka liang ka Raid Tynring ka kwah ba ka KHADC ka dei ban weng noh ia ka jingsospon ia u sordar ka Raid ha kaba u la iathuh ba u secretary u la kular ia ki ba un rah ia katei ka mat sha ki bor bahalor bad na ka liang ki paidbah jong ka Raid Tynring ki la ai por haduh ka 5 tarik u iaiong kaba dei ka sngi saitjain ia ka Council ba kan weng noh ia katei ka hukum sospon, bad ki la byrngem ba lada jai ba ka Counci kam weng kin sa shong pyrkhat kaei ka sienjam ba kin shim shakhmat.
Ha katei ka jingleit tur sha KHADC ki paidbah ka Raid Tynring ki la pynkhreh ruh da ka jingthoh sha u EM ba peit ia ka Elaka , u bah K.P Pangniang , ha kaba ha katei ka jingthoh ki la dawa ba ka Council ka dei ban weng noh shisyndon ia ka hukum sospon ia u Sordar shnat ka Raid , bad ki la pan ruh ia ka daw balei ba la sospon ia u bad ha kano ka nongrim.
Ki la pynpaw da ka jingthoh ba lada jia ba ka Council ka la sospon namar ka jingujor jong u bah Dwit Nongrum naduh u iaiong 2013, ki la ong ba katei ka kam ka dei kaba la dep ban ia pynbeit bad khot hajir la bunsien da ka Council, ki la kynoh ba ka jingujor pyrshah ia u sordar ka dei na ka daw ba ki nongujor ki don bynta ha ka jingthmu ban ia die tuh ia ka jaka Raid Tynring sha ka MUDA ha Umlyngkut kaba la shah kyrteng da ka Streamlet Mylliem pdah bad ka Shimtimai Mylliempdah katkum ka plot 7 bad 8 ha ka jingpynbna u Deputy Commissioner ka East Khasi Hills kaba heh haduh 80 akar.
Ki la ong ba u Acting sordar ba la thung ka KHADC u bah Hamlet Mylliempdah u dei u kni jong kitei ki 2 ngut bad ka ki la kynnoh ba ka jingthung Acting sordar ka dei tang ka jingthmu ban ioh die suk ia kitei ki jaka ka Raid.
Ka jingthoh kaba la soi da ki rangbah ba kynthup ia u bah R.Nongspung, bah Dame Pakyntein,shri Riple Marboh, Sharai Syiem, L.Nongspung ki la pyntip ba ka Raid Tynring ka hun ka suk hapoh ka jingsynshar jong u Sordar C.A Diengdoh,bad ka jingkynnoh bym lum dorbar ki la ong ba ka dei tang ka kam pyrshah shnong bad ba katei ka kam ka la poi inglieh ingsaw ruh.
Shillong 31 Lber: Ka ophis jong u Registrar ka Unlawful Activities (Prevention) Tribunal Delhi High Court, New Delhi  kan pynlong  ia ka jingbishar bad eksamin ia ki sakhi satar kiba iadei bad ka jingpynbna beain ia ka seng Hynniewtrep National Liberation Council (HNLC) kum ka seng beain ha ka 18 tarik Iaiong, 2015 por  10:30 baje mynstep ha Orchid Lake Resort, Shillong.
Ia kane la pynbna da u  Under Secretary ka sorkar Meghalaya jong ka tnad Political.
Shillong, 31 Lber:Ar ngut ki shipai BSF ki la mynsaw malu mala na ka jingbthei u bom IED ba la leh da ka GNLA mynta ka sngi por kumba 1:30 baje eiei janmiet.
Katkum ka khubor na ki pulit, ka kynhun jong ka GNLA hapoh ka jingialam u Hadeo Ch Momin ki la leh ia kane ka kam ha surok Khera para kaba don hajan ka Tura.
Namar kane ka jingbthei u bom IED, ka iit kali jong ki BSF ka la pra bad ar ngut ki la mynsaw.
Ki BSF ki la iakyn duh ia kane ka jingjia katba ki dang wan phai na ka thain Dalu sha Tura.
Ia kine ki BSF la rah sha Dispensary, ha Dobasipara ban tah ia ka jingmynsaw.
Mar mar hadien ba la ioh ia kane ka jingtip, ki pulit pynlip bom na Tura ki la mareh bran bran sha katei ka jaka.
Ki pulit pynlip bom ki la lap ba u bom ba bthei u dei IED (intensive explosive device).
Na ki dak ki shin, la ithuh ba ia une u bom la pynbthei na jngai.
U Hadeo Ch Momin bad ka kynhun jong ka GNLA ki dei kiba leh ia kane.
Ki BSF ki la ujor ejahar halor kane ka jingjia.
Shillong, 31 Lber:Ki pulit mynta ka step phyrngab  ki la ioh ban siat iap ia u dkhot ehrang ka GNLA uba donkti ban siat iap bein ia ka longkmie ha shnong Rajarongpat kaba hap  ha Chokpot Police Station.
Katkum ka kyrwoh ba la pynlait da ka tnad pulit, hynne mynstep ha ka por 6 baje eiei, ki pulit na Williamnagar ki la leit ban khynra ia ka ktem ka GNLA ha khlaw Neng khra.
Mar ia poi ki pulit ha katei ka jaka, ki dkhot ka GNLA ki la iather kuli bad ha kane ka jingiather kuli u Area Commander ka GNLA u Kiljang Sangma ba khot sin kum u Jangjang u la kyllon iap hashen.
Na ka jaka sah jongki, ki pulit ki la ioh ban kurup ia ka AK Rifle bad ki kot ki sla ba bun jong ka GNLA.Ki pulit ki la ong ba u Kiljang Sangma uba khot sin kum u Jangjang uba donkti ban ialam ban siat iap ia ka longkmie kaba kyrteng ka Josbina M Sangma ha shnong Rajarongat ha u bnai Jymmang 2014.
U Kiljang Sangma u la pyniasoh bad ka GNLA ha u snem 2011 bad u la bat kum u Area Commander ka thain Chokpot jong ka GNLA shwa ba un leit kum u Area Commander ka Williamnagar, la ong ki pulit.
Ha kawei ka jingjia ki pulit ka Williamnagar ki la ioh ban pynlait im ia u nongkhaii ba shah rahbor u Ajit Kunda na iew Williamnagar uba shah rahbor da kaba pynap suloi ha ka por 8:30 baje janmiet hynin ka sngi.
Ki pulit ki la ong ba u  Ajit u la shah rahbor katba u dang wan phai sha iing hadien ba la khang dukan hynnin ka sngi.
Saw ngut ki runar ki la pynap suloi ia u Ajit bad ki la patan shapoh ka kali Alto  bad pynher wut ia ka kali.
Mynta ka step, ka kynhun runar ka la dawa T.50 lak na kiba haiing ban pynlait noh ia u.
Haba ki pulit ki la ioh ia kane ka jingtip, ki la pynlong ia ka jingthwet ha ka thain Chisobibra  kaba don kham pajih na ka sor Williamnagar.
Haba kitei ki runar ki thmu ban wan shim ia ka pisa, ki pulit ki la synreit kuli bad kitei ki runar ki la phet krad sha ka wah Simsang bad jah klep sha katei ka jaka.
Ki pulit ki la pynlong ia ka jingkhynra ha katei ka thain bad la ioh ban pynlait im ia u  Ajit Kundu namar ba kitei ki runar ki la her krad noh na ka jingtieng ia ki pulit.
Ki pulit ki la suba jur ba kaba leh ia kane ka dei ka kynhun runar, ym ka kynhun lehnoh.
Shillong, 31 Lber:U President ka KSU u samla Daniel Khyriem ha ka jingiakynduh bad ki nongthohkhubor mynta ka sngi u la ong ba ka seng ka la ioh jingtip ba ka ophis u Deputy Commissioner East Khasi Hills, Shillong ka la khot ia ka hearing na ka bynta ban pynrung kyrteng thep vote ia ki nongshong shnong jong ka Lyngkhat, kaba hap hapoh ka Pynursla Konstitwensi (Pynursla).
U samla Daniel u la ong ba lada jia ba ka ophis u DC kam sngap ia ka jingpynsangeh kiba ka KSU ka la dawa, na ka liang ki lai seng bhalang kiba don bynta ha ka jingiakhih ha u snem 2012 na bynta katei ka jing pynrung kyrteng kin mih paidbah ban ia khih pyrshah.
“Ngi la ioh jingtip ba kin khot Hearing ha ka 2 tarik u iaiong, ban pynrung kyrteng thep vote na bynta ki briew jong ka shnong Lyngkhat, lada jia ba kim pynsangeh, lai sengbhalang ngin mih paidbah ban pyrshah, bad lada ka mih kano kano ka jingkulmar ka sorkar ka dei ban shim ia ka jingkitkhlieh" ong u samla Daniel haba kren sha ki nongthohkhubor mynta ka sngi ha Shillong Press Club.
Ha kaba ia dei bad katei ka jingkhot ka ophis u DC ia ka Lyngkhat, utei u nongialam ka KSU u la ong ba ka jingkhot jong u DC ka dei ban pynshisha ia ki kot ki sla jong ki, bad hadien ban pan ia ka rai jong ki la ki kwah ne-em ban pynrung kyrteng thep vote.
U Samla Daniel u la pynkynmaw ba ha u snem 2012 , ki lai sengbhalang ki la ia khih pyrshah ia katei ka jingpynrung kyrteng thep vote ha ophis DC, ha kaba na ka liang ka sorkar ka la kular ia ki ba kan pynsangeh noh, hynrei mynta pat ka jingpynrung kyrteng thep vote ka dang iaid shaid shi shaid, watla ka KSU dang shen ka la ia khih halor katei ka mat.
U President ka KSU u la ong ba na ka liang ki sengbhalang ki kwah ba dei ban leit pynrung kyrteng thep vote sha manla ki shnong khnang ba ki briew kiba don jingartatien kin ym ioh lad ban pynrung kyrteng ialade.
U la pynkynmaw ba ha ka sien ba nyngkong eh kaba la jia mynta u snem ka KSU ka la lap ba ka don ka jingpynrung kyrteng ia ki briew jong ka Mawryngkneng Konstitwensi , bad haba ki nongialam ka seng ki peit bniah ia ki kot ki sla jong ki briew kiba leit ban pynrung kyrteng ki lap ba ki dei ki kot ki sla kiba na Assa, kum na Dhubri bad Karimganj.
U la ong ba wat ka sorkar Assam ruh ka shem jingeh ban pynshisha ba kitei ki briew ki dei ki jong ka, ka tnad Labour ka sorkar jylla ruh u la ong ba kam lah ban pynshisha ia kitei ki briew na ki kot ki sla ba ki wanrah, pynban da kitei ki juh ki kot ki sla ba kiwei ki tnad kim lah ban pynshisha lah ban pynrung kyrteng thep vote ha ophis u DC.La pynsngew ruh ia ka jingeh na katei ka jingpynrung kyrteng thep vote da kiwei pat ki nongialam sengbhalang ba kynthup ia u bah Sadon Blah General Secretary ka HNYF, ki nongialam ka FKJGP kiba la wan ryngkat ha ka jingiakynduh bad ki nongthohkhubor ha Shillong Press Club, ha kaba ki la dawa ba ka sorkar ka dei ban weng noh ia u Deputy Commissioner ka East Khasi Hills u Sanjay Goyal ha kaba ki la kynnoh ba katei ka jingleh jong u ka dei ka jingleh pyrshah ia ka sorkar, naba ki sengbhalang ki la ia kren bad ka sorkar dang ha kine ki sngi ba ka dei ban pynsangeh noh ia katei ka jingpynrung kyrteng bad ka la pdiang, katba u DC pat u pyniaid beit ia katei ka kam shakhmat.
“Ngi dawa ba dei ban weng noh mardor ia une u DC, namar ba um kohnguh ia ka sorkar, ym kum kiwei pat ki district" ong u samla Daniel Khyriem, President KSU haba kren sha ki nongthohkhubor.
Ki nongialam sengbhalang ki la pynpaw ba ki kwah ba ia ka jingpynrung kyrteng thep vote dei ban leh beit ha manla ki shnong khnang ba ki briew kiba rung kyrteng kin dei beit kiba dei hok ban ioh lyngba ka jingpynshisha jong ki sordar ne ki rangbah shnong.
Shillong, 1 Iaiong:Ka jingbishar  ka Meghalaya High Court ka la pynmih ia ka rai ha ka 10 tarik u nohprah, 2014 kaba ia dei bad ka kam ki Rangbah shnong bad  halor katei ka rai jong ka High Court la ioh jingtip ba ha kine ki khyndiat sngi  ka KHADC ka la leit ban ujor sha ka Supreme Court ban weng noh ia katei ka rai.
Haba ia kren bad ka EM kaba bat ia ki tnad ain  hapoh District Council ka kong Rona Khym deit ka la kubur ba ka KHADC ka la ujor sha ka Supreme Court halor katei ka rai jong ka High Court, hynrei kam shym la iathuh, kaei ka jubab na ka Supreme Court bad ka la ong ba ia katei ka kam, ban ia kren bad u Secretary jong ka KHADC.Hynrei kiwei pat ki lad khubor ki la iathuh ba ka Supreme Court ka la kyntait ia katei ka jingujor ka KHADC bad  ka la pynphai biang ia katei ka kam sha ka High Court.
Lah ban kdew ba hadien ba la mih katei ka rai na  ka high Court kaba la sloit noh ia ka bor ka iktiar ki Rangbah Shnong katei ka mat ka la kylla long ka mat kaba khluit bha ha kine ki khyndiat sngi ba la dep, haduh ba u CEM ka KHADC ruh u bah Adelbert Nongrum u la shah khot hajir ha ka High Court, namar ka jingpynmih jong u ia ki kyntien kiba long pyrshah ia u nongbishar u SR Sen bad la iohi ba ha kine ki khyndiat sngi ki la mih bun ki jingdiaw mynsiem na ki synjuk ki Rangbah shnong bapher bapher halor katei ka rai jong ka High Court.
Shillong, 1 Iaiong:Ka Khasi Students’ Union Jaintia Hills District Unit kan rakhe ia ka sngi kyrsiew ri ha ka 4 tarik u iaiong, ha nongbah Jowai, bad ha katei ka sngi kan don ka jingiaiaid paidbah naduh na Madan Phutbol Mihmyntdu bad pynkut pat ha District Library, Mynthong Jowai bad ia ka jingialang paidbah yn pynlong ha katei ka jaka.
Ha kaba iadei bad katei ka sngi, ka kyrwoh na ka KSU lyngba u Publicity Secretary u samla Kwilnis Suchiang ka la  khot la  wer ia ki khynnah skul khynnah pule, ki Longkmie, ki dkhot ka Seng, ki nongialam shnong, ki nongmihkhmat bad ki para sengbhalang ban iawan lang ha katei ka sngi ban kyrsiew thiah ia ka jaitbynriew.
Shillong,9 Naitung:La ju iohi jan man la ki Dorbar ka KHADC , ka iing dorbar ka long pynban kum ka tamasa ia rkhie ia kyrkait khamtam lada don ki nongkren kiba kham kren pynsammut lane kiba kham kren biria.
La ju iohi ruh ba ki don ki MDC kiba knieh ktien ban pynthut ia ki dkhot ka iing dorbar kiba dang ai jingkren bad nalor kata la ju iohi  ruh ia ka rung ka mih laitluid ki MDC hapoh ing dorbar khlem da phai khmat sha u lam phang, kum ka dak jing burom.
Ha kiba bun ki khep ba don ka tamasa ia rkhie la ju iohi ba u bah Mansturdy  Nongrem u ju ieng ban pyrshah jur ba ym dei ban ia rkhie lane ban pynlong kamkai ia ka ing dorbar.
Mynta utei u MDC ka Langrin u la ioh ban shong ha ka shuki u lamphang dorbar , kaba dei ka shuki kaba ha khliehduh ha ing dorbar ka KHADC.Tang khyndiat kynta hadien ba u la shimti ia katei shuki ki nongthohkhubor ki la leit ban ia kren bad u ba Man ban kylli hato kum u MDC  uba ju pyrshah bha ia katei ka jingpynkylla tamasa ia ka ing dorbar ka KHADC aiu un leh haba mynta u la shimti kum u lamphang dorbar.
Haba jubab ia katei ka jingkylli u bah Mansturdy, u la kubur ba bunsien ka iing dorbar ka KHADC ka ju kylla tamasa pynban hynrei ha ki dorbar ki ban wan un wanrah da ki kyndon kiba pyrkhing bha ia ki dkhot ka iing dorbar ban pynduh noh ia katei ka jingpynlong tamasa.
“Kaei kaba ngan leh phin sa iohi ha ka dorbar ka ban wan, ki dkhot ka ing dorbar ki dei ban long kiba adkar naduh ka riam ka beit ka ktien ka thylliej ba ki kren hapoh ing dorbar bad ngan batai lypa ruh ia ki kyndon shuwa ban sdang ka Dorbar ka ban wan" ong u bah Man.
Shuh shuh u la ong “Ngan pyrshang ban wanrah da ki kyndon ki ban pyrkhing bha ia ki MDC ba kim lah ban pynlong kamkai ia ka ing dorbar" u la pynkut.
Shillong,9 Naitung:Ha ka 18 tarik u jylliew, 2015 ka KHADC lyngba ka tnad khlaw lyngba ka jingthoh na u Chief Forest Officer ka la pan jingshai na u Lyng doh ka Hima Mawphlang balei la pynjot ia ka Law kyntang kumba la mh ha ki kot khubor ba ka don ka jingpynjulor bad ka jingpynjot ia ka Law kyntang.
Ha katei ka shithi ka la ong ba katkum ki kyndon jong ka united Khasi & Jaintia Hills (Management & Controll of Forest) Rules 1960 section 31 (a) & (b) ka la khang pyrshah ban pom dieng, lait noh tang haba lehniam leh rukom.
Kumjuh ruh ha ka 22 tarik u jylliew, 2015  u Lyngdoh ka hima Mawphlang u la ai jubab halor katei ka shithi ha kaba u la ong ba ka jingtei ka long kaba kyrkieh ban pyndep bad la pyntrei da ki bor mashin suda.
Kumta hapdeng u bnai slap la hap ban trei ia katei ka jingtrei katkum ka jingkwah jong ka tnad PWD ban pyndep noh ia ka hapoh u risaw, 2015.
U Lyngdoh katei ka hima, u la ong ba ka la don ka jing ibynnud ia ka jingktieh jong ka madan bad ka jingduh jong ka jaka , hynrei ka hima bad ka tnad PWD ka la shim ia ka jingkitkhlieh ban pynbha biang bad ban pyn itynnad ia katei ka jaka kumba ka long ynda la dep ban pynbha ia ki surok kiba don ha khmat ka Law Lyngdoh ( Law Kyntang).
Shuh shuh katei ka hima ka la jubab,  ba ha kaba iadei bad ka surok kaba na Mawphlang kaba leit shadien ka Law Kyntang kaba don ki jaka rep ki paidbah nong Mawphlang bad ka don ruh ka Mawshyieng jong ka Khmah Lyngdoh Mawphlang , ka la ong ba ka  dei ka surok kaba la don lypa ba la shna da ki longshwa bad la pynbha manla u snem da ki paidbahh nongshong shnong.
Ka la ong biang ba mynta u snem la ioh ban pynbha bad siang rong ia katei ka surok da ka jingiarap ka tnad PWD bad kam shym la don ka jingpom dieng kawei ruh na ka Law Lyngdoh (Law Kyntang), hynrei ka don ka jingpynheh bad tih ia ki mawsiang na ka jaka jong ki riew shimet syndah ka Law kyntang kaba la shah sngewbha da ki trai jaka  bad ka la ong ba la tih ruh ia katei ka surok khnang ban kiar ia ki dieng na ka Law Kyntang bad ka dei ruh ka jaka ba long khun bad la pom katto katne ki dienrit kiba mih halor ki mawsiang kiba donkam ban tih bad pynbeit bad kaba la don ka jingpeit lang na ngi ki nongsynshar bad ki riew rangbah ia baroh kitei ki jingtrei.
Shillong,9 Naitung:U MDC ka Mawlai Konstitwensi u bah PT Sawkmie u la thoh sha u Chief Secretary ka sorkar jylla u bah PBO Warjri ba un bthah ia u Executive Engineer ka Shillong Central Division ba un peit ia ka jingsniew palat ka surok iaid kali ha baroh kawei ka surok bah bad ki lynti iaid kali hapoh ki surok shnong ka Mawlai baroh kawei.
Ute u MDC ha ka jingthoh sha u CS u la ong baroh ki lynti iaid kjat bad ki surok ha Mawlai ki la sniew lut bad ki la kylla kum ki pung tongum bad ki pung khwai dohkha bad ka la pynjynjar ia ki paidbah nongshong shnong kham tam ki nongniah kali.
Ha katei ka jingthoh u la pynkynmaw ba ha u snem ba la dep u la ia kren ia u EE ( Shillong Central Division ) hynrei um shym la pynshah shkor haduh mynta ruh bad dei na katei ka daw ba u hap ban  thoh noh sha u Chief Secretary.
New Delhi, 1 Iaiong:U myntri ka sorkar pdeng, U Giriraj Singh la kynthah ia iu Vice President ka Congress u Rahul Gandhi da kaba pynia syriem ia u kum ka liangsuin Malaysia, kaba la jah rngai khlem don ba tip, katei ka jingkren jong u Singh ka dei hadien ba ym shym la ioh syrngiew ia u Rahul Gandhi ha ing Dorbar bah ka Parliament ha ka por ba pass ia ki Bill, “Baroh ki Bill ha ka dorbar mang tyngka la pass lut hynrei ym iohi ia u Rahul, u long kum kato ka liengsuin Malaysia kaba la jah rngai khlem don ba tip" ong u Griraj.
U nongialam ka seng Congress u Digvijaka Singh haba kynthoh kylla ia katei ka jingkren u Giriraj u la ong ba u myntri u dei ban hiar na ka shuki jong u da kaba pynih kiba kum kitei ki kyntien.
Shuh shuh u Giriraj u la kynthoh ruh ia ka Sonia Gandhi , President Congress da kaba ong ha kawei ka jingialang ha Hajipur District ha ka jylla Bihar “Lada  u Rajiv Gandhi un ia shongkurim bad ka kynthei Nigeria bad ka bym dei ka dohlieh hato  ka Congress kan pdiang ia ka kum ka nongialam?" Halor katei ka jingkren u Singh u nongialam ka Communist u Brinda Karat u la ong ba ki dei ki jingkren tohmet khamtam ia ka kynthei briew.
Shillong,1 Iaiong:Ka Seng Longkmie bad ka Seng Samla Shnong jong ka shnong Tynring, mynta ka sngi ki la sei madan ia ki kam bamsap jong u Sordar ka shnat Raid Tynring u bah CA Diengdoh uba la shah sospon noh ha ka KHADC ha ka 16 tarik u Lber, 2015.
Ka President jong ka Seng Longkmie Tyn ring, ka kong P.Kharmu khi ha ka jingiakynduh bad ki nongthohkhubor, ka la iathuh ba ki don lai tylli ki kam bamsap jong utei u sordar  kaba la pynlong ia ki nongshong shnong ka Tynring ban pyrshah ia u bad ban ujor sha ki bor ka District Council.
Kawei na ki kam bamsap jong utei u sordar bah C.A Diengdoh, ka dei ka jinglum pisa jong u na manla ki longing hapoh katei ka shnong ha kaba u lum pisa T.300 tyngka shi ing da kaba kular ban pynioh skhim ia ki ban shna painkhana na ka skhim Total Sanitation Campaign.
Ka la ong ba u la sdang ia katei ka kam lum pisa naduh u snem 2010, bad u la ioh ban lum ia katei ka T.300 tyngka shi ing na ki 86 tylli ki longing na katei ka shnong.
Hadien katei, namar ka jingbym ioh shuh ia kata ka skhim ki paidbah ki la pan jingshai na u sordar, hynrei u la iathuh ba ia katei ka pisa baroh kaba u la lum u la phah shapoh C& RD Block sha u BDO bad hadien katei ki nongshong shnong ki la leit wad jingtip lyngba ka jingwad jingtip paidbah, na block bad ki la lap ba kam shym la don kaba kum kata bad na ka liang u BDO ruh u la kyntait ba u shim ia katei ka pisa.
Halor katei ka kam bamsap ki nongshong shnong jong ka Tynring ki la iathuh ba ki la ujor,  sha ki pulit ha ka 27 tarik u nailar, 2011 hynrei um shym la shah kem namar ba u la ioh jamin lypa shuwa ban shah kem.
Kawei pat ka kam bamsap kaba utei u sordar ba la shah sospon u la leh, katba kum ka jingiathuh ka  President ka seng Longkmie, ka long ba ka dei ka jingpyndonkam bakla jong u ia ka skhim 100 sngi ne ka MNREGS ha kaba u la pynrung kyrteng ia 35 ngut ki briew, kaba ki trai kyrteng kim don jingtip eiei shaphang kata  bad u la soi ha ka Muster Roll ban pyni ba ki trei ia ka kam bad ia ka pisa u la dep sei lut baroh kaba la kot sha ka T.1,01880 tyngka ( shilak shihajar phra spah phra phew tyngka).
Halor katei ka jingleh jong u ruh la pynshisha napoh Block , iathuh ka kong Kharmukhi, ha kaba kitei ki 35 ngut ryngkat u BDO ki la ujor pyrshah ia utei u sordar, hynrei ha kane ka kynti ruh shuwa ban shah kem u la ioh jamin lypa.
Ka President ka Seng Longkgmie ryngkat u President ka Seng Samla shnong u bah B.Nongspung ki la iathuh ba ki kam jaboh jong u bah C.A diengdoh uba la shah jied kum u Sordar ka Raid Tynring naduh u snem 2009 kam pat shym la kut tang katta, hynrei ki la lap ruh lyngba ka ain wad jingtip, napoh ka ophis u Deputy Commissioner ba u bah Diengdoh u la tyrwa ia ka jaka Raid kaba don 1000 akar tam ne duna, ha kaba u la buh da ka jingthoh sha ophis DC ban pan jingbit ban die ia katei ka jaka kaba don ha Umsohlang bad Ummluh bad ha katei ka jingthoh u la thoh ba la ai bor ha u bah Marshall nongrum u dkhot EC barim ka Dorbar shnong ba kan long kum ka nongkynti jong u ban die ia katei ka jaka, ha kaba ha katei ka jingthoh la soi da u General Secretary barim ka Dorbar shnong u bah A.Nongrum bah CA Diengdoh bad kiwei pat ki rangbah kiba la soi kyrteng 9 ngut.
Ka kong Kharmukhi ka la ong ba u sordar u la tyrwa die ia ka jaka Raid Tynring khlem ka jingtip jong ka dorbar bad ka dei ruh ka mat kaba ki nongshong shnong ka Tynring ki pyrshah jur, ha kaba la mih ka jingmynsaw na katei ka jingjia ha ka por ba ka MUDA ka wan ban jurip ia kitei ki jaka ha ka 8 tarik u risaw, 2012 ban thied duh noh bad ka la pynkynmaw ba na ka liang ki nongshong shnong ha kane ka sien ruh ki la ujor biang ia utei u sordar bad ki 9 ngut kiba la soi kyrteng ba ka jingmih jingkulmar ka dei tang na ka daw jong ki.
Nalor kitei ki nongrim ba ki Longkmie bad ki samla ka Tynring ki la kdew, ki la ong ruh ba u sordar  katei ka Raid um ju lum dorbar mynta la saw snem tam bad ka dorbar ba khadduh eh ba u la lum naduh ba u shah jied ha u 2009 ka dei ha ka 19 tarik u nailur, 2011.
Halor kite baroh ki jingjia ki nongshong shnong ka shnong Tynring ka la ujor sha ki bor ka district Counci pyrshah ia utei u sordar bad ki la phah ia ka jingujor ha u snem 2013, hynrei dei ha ka 16 tarik u lber, 2015 ba la sospon noh ia u da ka Council.
Ka kong Kharmukhi ka la ong ba ka jingshah sospon u Sordar ka dei ka jingbha ha ka synshar khadar hapoh shnong poh thaw, bad ka la kynthoh ba ka jingleit tur ki paidbah Tynring sha KHADC ha kine ki khyndiat sngi ba la dep ka dei tang ka jingshah pynking jong ki ha u bah CA Diengdoh  bad ka la ong ba katei ka jingleit tur khlem sngewthuh ka long kumba ki ia ioh pang lamwir.
Shillong, 1Iaiong:U bah Pyniaid S syiem, MDC ka Sohryng kham u la byrngem ban lum paidbah ban pynlong da ki jing iakhih kiba tyngeh lada ka sorkar kan pyr shang ban thied ia ki jaka kiba hap hapoh ka Raid Tynring.
Katei ka jing byrngem u bah Pyn iaid ka dei halor ka jubab ka sorkar ia ki jingthoh kiba u la thoh sha ka tnad pyn roi sor ka sorkar jylla kaba u la ai kopi ruh sha u Deputy Commissioner, East Khasi Hills, kaba u la thoh sha katei ka tnad ba u pyrshah ia ka jing thmu shim jaka ka sorkar hapoh ka Raid Tynring bad u la thoh ba ka sorkar ka dei ban sangeh noh ia katei ka jingthmu, hynrei hadien ka jingthoh ba u la phah u la iathuh ba u la ioh pdiang ia ka jubab na katei ka tnad kaba la ong ba kan ym lah leh eiei, hynrei kan hap ban iaid beit shakhmat ia ka kam.
Kham hadien u la ong ba u la ioh jingtip na ki briew kiba wad jingtip paidbah, napoh ophis u DC ba ka la don pleng ka jing tyrwa die jaka da u sordar ka Shnar Raid Tynring ia ka jaka kaba 1000 akar ha Umsohlang bad Ummluh bad halor kane  u la ong ba namar ba u dang shu ioh jingtip dang ha kine ki sngi, u la ong ba un pyrkhat ban leit pynsangeh ia katei ka jingthoh kaba u Srdar u la pan jingbit na u DC.Ha kaba iadei pat bad ka jingkynnoh ki paidbah Tynring kiba la tur sha KHADC ha kine ki khyndiat sngi kiba la pynrem ia u, da kaba kynoh ba u dei u nongiasylla ban sospon ia u sordar  u bah Pyniaid u la ong ba ki kam kiba mih napoh District council ki dei ki kam kiba leh da ka Executive Committee  bad na ka liang jong u, u la ong ba naduh ba u risain na ka kam Deputy Chairman um shym la bat EM hapoh KHADC.Ha kaba iadei pat bad ka jingkynnoh ba u don jingthmu bad ia don bynta lang ban die ia ka jaka kaba 80 akar u bah Pyniaid u la ong ba ka dei tang ka jingkynnoh kaba khlem nongrim bad na ka liang jong u um shym la don bynta eiei bad katei ka kam ka dei kaba dang sah ha kashari.
U la  ong ba kumno ki paidbah katei ka shnong kin kynnoh ia u kum u ba thmu ban die jaka haba hapoh ing dorbar ruh u dei ma u hi uba iasaid ban ym ailad ban die ia ki jaka Raid sha ka sorkar ne ki riew shimet khamtam ha  Raid Tynring, Raid Mawpran bad Diengpasoh.
U la ong ba katei ka jingpynshai jong u ka dei namar ba ka jingkynnoh pyrshah ia u ka pynartatien ia kiba bun ki paidbah.
Shillong, 31 Lber:Ka kyrwoh khu bor na ki hynniew tylli ki shnong ba kynthup ia ka shnong Mawkyn ring, Lumksah, Wah myntait, Mawkduk, Lumdieng ngan, Kyrdeng, Lumrit kiba hap hapoh Khyrim Syiemship ki la lum ia ka jingialang kyrkieh jong ki myngta ka step namar ka jingtur ki paidbah kiba la kam ba ki dei ki paidbah ka Raid Tynring myn hynnin ka sngi sha KHADC.Ka Executive Committee jong ki 7 shnong katkum ka kyrwoh ba la soi da u ki hynniew rang bah shnong ka la kam ba katei ka jingleit tur sha KHADC ba la kam ba ki dei ki paidbah ka Raid Tynring ka dei tang ka jingleh lamwir ki paidbhur jong u sordar ba la shah sospon ka shnat Raid Tynring u bah CA Diengdoh, bad ki la kyntait ba na ka liang ki 7 shnong kim don bynta eiei ha katei ka jingleit tur sha KHADC.Ha kajuh ka por ka kyrwoh na ki 7 shnong ka la iaroh ia ka jingsospon ka KHADC ia utei u sordar bad ka la ai ka jingkyrshan ba pura ia ka KHADC ha kaba ki la ong ba ka la leh ia kaba dei eh ban wanrah ia ka jingiaid beit iaid ryntih ha ka rukom synshar shnong haduh ki raid bad ki hima kaba long katkum ki riti ki dustur jong ki longshuwa man shuwa.
Ia ka kyrwoh na ki shnong la soi da u bah A.Marboh Rangbah shnong Lumkseh, bah W.Nongdhar RS Mawkduk, T.Nongbri RS Mawkynring, bah Ison Mukhim, RS Kyrdeng, N Sumer RS Wahmyntait, Kopsing Jyrwa RS Lumdiengngan, bah P.H Mukhim Ra Lumrit.
Lah ban pynkynmaw ba mynhynnin ka sngi kumba 200 ngut tam ki paidbah ba la kam ialade ba ki dei ki paidbah jong ka Raid Tynring ki la leit tur sha KHADC ban pyrshah ia ka jingshah sospon u sordar C A Diengdoh, bad ki la buh por ba ka Council ka dei ban weng hapoh ka 5 tarik u iaiong.
Lah ruh ban pynkynmaw ba ha ka jingleit tur sha KHADC ki la ia pyrta bad ia rah ia kip la kad ba ki pynrem ia u bah Hamlet Mylliem pdah Acting Sordar bad kumjuh ruh ia u MDC ka Sohryngkham u bah Pyniaid S Syiem.
rNga heh khmut, kat ka khmut masi, ba ioh long EM:AlbinusShillong, 9 Naitung:Baroh ki MDC ka KHADC ki la ieng ban kren ai khublei ia u bah Manstudy Nongrem uba la jop suk ha ka elekshon lamphang dorbar,  khlem don nongialeh pyrshah ha ka dorbar kyrpang ka KHADC kaba la long mynta ka sngi ka 9 tarik u Naitung.
Hynrei ka jingkren u bah Albinus Lyngdoh u MDC ka Umroi uba dei ruh uwei na ki EM ha ka EC kaba ialam u bah Pynshngain N Syiem, ka la pynkyndit ia baroh ki MDC, naba u bah Albinus u la kren mar pyrshah ia kaei kaba kiwei pat ki MDC ki kren.
Kiwei pat ki MDC ki la kyntu ia u bah Mansturdy, ba kum u lamphang dorbar, um dei ban shah liang, hynrei u dei ban pyniaid beit iaid ryntih ia ka ing dorbar katba u bah Albinus pat u la ong ba u bah Mansturdy u la ioh ia ka shuki lamphang dorbar,  dei lyngba ka jingphah jong ka PDF bad u la ong ba u dei ban noh beit sha ka liang ka PDF.“Mano ba phah ia phi ban shong ha kato ka shuki, lada dei ba phah ka Liang pyrshah phi dei ban leh katba ong ka Liang pyrshah hynrei ia phi la phah ma ngi , phi dei ban shah shiliang beit sha ngi" ong u bah Albinus haba kren hapoh ing dorbar.
Lah ruh ban kdew ba ha ka por ba u bah Albinus u dang kren ha ing dorbar ka la pynlong pynban kum ka tamasa bah ha kaba u la ong ba katei ka jingkiew u bah Mansturdy sha ka kyrdan lamphang dorbar, kan pynsarong bad pynkhyllew ia u ( bah Man) namar ba baroh  ki paidbah ka konstitwensi jong u kin wan ai khublei ia u kumba ki paidbah ka Umroi Konstitwensi ki la ai khublei ia u ( Albinus)  hadien ba u la ioh bat ia ka kam EM, “Haba nga don ha Iew Bhoi Rymbong baroh ki paidbah ki la wan ai khublei ia nga ba nga la ioh long EM, nga la heh khmut kat u khmut masi" ong biang utei u EM ka KHADC u ban sa  long u nongpeit ia ka tnad Fishery bad Water Resources ka KHADC.Ka liang pyrshah ka la khluit tar ia kitei ki jingkren u bah Albinus ha kaba tang mar ia wai ka dorbar ki la pynkhreh da ka jingthoh kaba kyrpang ban ujor ia kitei ki jingkren u EM bad ia katei ka jingujor u nongialam ka liang pyrshah u bah Metbah Lyngdoh ryngkat bad ki MDC ka ARPA, ki la leit ban aiti ia ka jingthoh sha u bah Mansturdy , lamphang ba dang shu shimti thymmai bad ki la dawa ba u dei ban shimkhia ban leh ia kaba donkam ban pynshitom ia u bah Albinus, namar ba ka la liang pyrshah ka la shim ba katei ka jingkren jong u ka dei kaba long pyrshah ia ka riti synshar bad ka dei ka jingkren kaba long pyrshah katkum ki kyndon ain jong ka ing dorbar.
Haba kren sha ki nongthohkhubor u bah Metbah Lyngdoh, nongialam liang pyrshah u la ong ba ka ARPA  ka dawa ruh na ka PDF bad kumjuh na u CEM bah Pynshngain N Syiem ba u dei ban pynshitom ia u bah Albinus, namar katei ka jingkren laplah jong u ha ing dorbar bad ka la dawa ba u dei ban weng noh ia katei ka jingkren hapoh iing dorbar bad u la ong ba katei ka jingkren u bah Albinus ka dei ka jingpynjah burom ia ka ing dorbar ka KHADC , ia ka EC bad ia ka PDF ruh kumjuh bad lada jia ba u CEM un ym leh eiei u bah Metbah u la ong ba ka pyni shai ba ka PDF bad ka EC ruh kumjuh ki ia don kti lang bad u ba Albinus Lyngdoh.
Halor katei ka jingujor ka ARPA u lamphang ka KHADC u bah Mansturdy Nongrem u la ong ba u la phah sha u Secretary ka KHADC ban eksamin ia katei ka kam bad u la ong ba un dang peit bniah aiu ban leh halor katei ka jingkren u bah Albinus.
Tang mar ia wai ka dorbar ki nongthohkhubor ki la twad jingmut ruh na kiwei pat ki MDC ka KHADC la ki sngew kumno halor katei ka jijgkren u bah Albinus ha ing dorbar, ki la pynpaw ba nyngkong ki nangmut ba ka dei ka jingkren biria lane ka jingkren pynsam rkhie, hynrei hadien pat ki ithuh ba ka dei ka jingkren shisha ha kaba ki la pynpaw ka jingsngew diaw ba kat u briew uba ka EC ka la ibit ban pynkup ha ka kyrdan EM u dang pynmih ia kiba kum kitei ki ktien.
