Shuh shuh, u la pyntip ba ki paidbah ki lah ban phone ha u number 9615044890 na ka bynta kito shnong ki ba hap hapoh ka Khliehriat C&RD Block bad 8837469658 na ka bynta kito shnong ki ba hap hapoh Saipung C&RD Block khnang ban ioh ia ki jingiarap ba kham kloi.
U Myntri Rangbah ka sorkar Jylla u Conrad K.Sangma ula kular ban pyllait hapoh shitaiew iaka tulop kaba shibnai jong nongtrei jong ka Jaintia Autonomous District Council (JHADC).
Ia kane u Conrad K.Sangma ula kular haka jingiakynduh ki MDC jong ka NPP kiba hap hapoh ka 2-Jowai Constituency ba kynthup ia u Ailad Bhoi uba long u Deputy Chairman jong ka JHADC, u Lakhon Dkhar, u Brightstar Chyrmang bad u Octomewot Lamin MDC suhsieh haka jingialam jong u MLA ka Jowai u Ma Wailadmiki Shylla.
Ha kane ka jingiakynduh bad u Myntri Rangbah, ki MDC ki la aiti ruh iaka dorkhat, katkum ka dorkhat kine ki MDC ki la ong ba ka JHADC kam shym la ioh iaka bhah jong u marpoh khyndew ba kynthup ia u dewiong bad mawshun bad kiwei na ka sorkar naduh u snem 2015-17 kaba la shem jingeh iaki ban siew iaka tulop jong ki nongtrei kaba la kynjoh ym duna shuh iaka 8 bnai.
Ha kaba iadei bad kane na ka liang u Myntri rangbah ula kular ba hapoh ka shi taiew un pyllait shwa tang 1 bnai iaka bhah jong ka konsil khnang ba kin ioh ban siew iaka tulop jong ki nongtrei.
Ha kane ka juh ka sngi u MLA bad kine ki MDC ki la leit iakynduh ruh ia u Myntri ka tnad Revenue & Disaster Management Ma Kyrmen Shylla ha kamra treikam jong u na ka bynta ban iarap iaka West Jaintia kaba la shah lyngshop haka bor mariang na ka jingktah ka cyclone Amphan ha kaba kala ppynjulor iaka rep ka riang bad ki iing ki sem jong ki briew bad ki jingtei naduh surok, ki bording eletrik bad kiwie kiwei.
Ban shngaiñ ki shnong ha khappud India Bangladesh, ka sorkar Jylla kala phah da ki Border Wing jong ka tnad Home Guard ban pahara ha shilynter u pud u sam ka jylla ha Khasi- Jaintia haka sngi Nyngkong.
“Ban pynbun shuh shuh ïaki bor pahara nalor ki pulit bad shipai shnong (VDP), ka Sorkar Jylla lyngba ka tnad Home (Police) & Home Guard kala rai ban phah pahara da ki Border Wing jong ka Home Guard ha ki jaka bym pat ker sainar shiah ha shilynter u pud u sam ka India Bangladesh ha Khasi Jaintia ban pyndap ïaka jingduna pulit ha ki Police Station bad Outpost," ong u Myntri ka tnad Kam Pohïing bad MLA ka War Jaintia Ma Lahkmen Rymbui haka khubor paidbah jong u ka twitter.
Kane ka jingwanrah ïaki Border Wing ka Home Guard kadei hadien ka jingwan thombor ki nong Bangladesh khlieh la ka sngi ha ki shnong khappud ha ki bynta jong ka Dawki bad Muktapur.
Ha kine ki khyndiat sngi ruh kala don ka jingsiat ki shipai BSF iaki nong Bangladesh kiba shah kynnoh ba ki wan tuh maw ha Wah Amsku bad Dawki bad ha kane ka jingjia la don uwei u nong Bangladesh uba la khlad (katkum ki khubor paidbah kiba la saphriang).
Nalor kata la kynnoh ba ka jingtuh masi, ka jingtuh dieng ruh kala jur bha ha khappud India Bangladesh naduh Dawki, Muktapur, Hawai Sutnga bad kiwei kiwei ki jaka.
Kine ki shipai Border Wing ka Home Guard kila wan poi haka sngi Nyngkong.
Also Read.
Siat ki shipai BSF ia u khar Bangla, jur ka khlong maw, tuh dieng ha khappud India Balangdesh Ka synjuk ki Waheh Shnong War Jaintia Amlarem lyngba u kyrwoh bala phah da u Daniel Khongsit president, Siang Min George Lacuna secretary kala ai khublei ïa u Chief Minister, u Home Minister ba dei ruh Local MLA u DC, SP West Jaintia, SDO Civil Amlarem ba kila kloi ban phah shipai ban pahara da ki Border Wing ka Home Guard sha Bakur, Dawki Muktapur bad kiwei ki jaka ban iada iaka jingwan rung beaiñ bad tuh ki khar Bangladesh ha ki shnong kiba don ha khappud India Bangladesh.
Ka jingwan ther u lapbah ba jur kala wanrah ka jingshlei um ha kylleng bad kala wanrah ruh ka jingtwa khyndew ha ki katto katne ki shnong, hynrei ym don kano kano ka jingjia ba sngewsih haka sngi ba Ar.
Ka Wah Myntdu kala shlei smam namar ka jingkiew kynsan ka um, ka umsaw kala tap lut iaki pynthor ki hali bad ka surok.
Ha ki bynta jong ka Syntu Ksiar ka umsaw kala tap iaka surok bad iing briew bad kali Baroh ki briew kiba sah sharud um kila hap ban phet noh.
Nalor ka jingshlei um kala don ka jingtwa khyndew kaba jur ha kaba la wanrah ka ingsahklut ka lynti syngkieng haka surok Dawki Amlarem Jowai.
Haduh 4 jaka la don ka jingtwa khyndew ha kane ka surok ha ki bynta jong ka Riatsasim.
Bun ki paidbah kiba thmu ban wan Jowai kila hap ban leit phai sha ki iing ki sem Kala don ka jingtwa khydew ha kiba ki jaka ha ki shnong kiba hap ha sor Jowai.
Kine ki shnong ki kynthup iaka Chilliangraij, Iawmusiang, Caroline Colony bad kiwei kiwei ki jaka.
U Jumai uba 5.1 magnitude ula pynkhynñiuh hynne ka miet ïa ka Jylla Meghalaya haka por 8:12 baje mynmiet.
Katkum ka jingïathuh ki Heh National Centre for Seismology, Earthquake, la ong ba ka thymmei jong une u jumai ka dei Kakching Manipur, India.
Ka thymmei une u jumai ka jylliew kumba 56 km.
Ka jingkhynniuh une u jumai nalor ka jylla Meghalaya la ktah ha Assam, Nagaland, Manipur, Mizoram bad Ri Bangladesh bad Mayanmar.
Ka jingwan ther u lapbah baroh shisngi hadien bala syllad ka eriong Amphan kala wanrah ka jingtwa ka kynroh haka shnong Khliehiongriang, Jowai mynta miet.
U Waheh Shnong Khliehiongriang, u ma Kermi oo Ladia ula iathuh ba kane ka jingjia kala jia haka por 7 PM ha kaba kynroh jong ka lumtep jong ka Balang Church of God kala twa bad kala ban ia kawei ka kali pick up kaba don u registration numer ML04C1475.
Ha kane ka jingjia kam don kano kano ka jingmynsaw iano iano.
Shuh shuh ha kine ki khyndiat sngi kala don ka jingtwa khyndew ha Caroline Colony bad ha Iawmusiang hadien ka iingmane CNI.Namar ka jingsam lyngba ka um kala wanrah ka jingjulor ki surok ha Ladthadlaboh na ka jingtuid ka umsaw bad ha kiwei kiwei ki jaka.
Ka Raij Raliang, Elaka Raliang mynta ka sngi kala synniang jingiarap pisa sha ka Chief Minister’s Relief Fund (CMRF) kum shibynta ban kyrshan lem iaka sorkar haka jingiakhun iaka khlam COVID-19.
Ia kane ka pisa kaba la kot T.50 hajar la leit ban aiti haka jingialam khmat u Dolloi ka Elaka Raliang ma Chawas Lyngdoh haka jingiadonlang nongialam ka Raij Raliang kiba tip kum ki 7 Waheh ka Raij Raliang kiba kynthup ia u Pator bad Lyngdoh ka Raij, dkhot ka executive committee jong ka Raij Raliang ha kamra treikam u DC West Jaiñtia Hills ma Garod LSN Dykes.
U Dolloi ula ong ba kane ka jingai jong ka Raij Raliang kalong kaba rit, hynrei ki ngeit skhem ba ka sorkar kan ioh ka jingiarap lyngba kane ka jingai ka jong ki ban ioh pynbiang iaki jingdonkam ha kaban iakhun pyrshah iaka khlam COVID-19.
U Dolloi ka Elaka Raliang ula pynpaw ka jingsngewnguh kaba khraw iaka sorkar bad ki briew kiba mih hakhmat eh ban iakhun iaka khlam COVID naduh ki doktor, nurse, pulit, ki volunteer, ki waheh shnong kiba bapher bapher bad kiwei kiwei kiba trei borbah ban ïakhun ban tem ïaka khlam hala ki jong ki jong ki bor bad ka rukom trei.
Staising Kharbteng May 24, 2020 Ka jingwan ka khlam jingpang Covid-19 ka la pynkyndit ia ka pyrthei baroh kawei ha ryngkat ki jingjia bad jingkylla kiba bun.
Ki bor sorkar kylleng sawdong ka pyrthei ki la pyntreikam mardor ia ka jingkhang dam ne lockdown kum shibynta ban tehlakam ia ka jingsaphriang katei ka jingpang kaba la wanrah ia ka jingiap da ki lak, ka jingshah ktah ha katei ka jingpang da ki milion, ka jingduh kam noh kiba bun balang bad shah ktah ka ioh ka kot ne economy ki paidbah bad khajna ki bor sorkar ha bun tylli ki Ri kynthup ia ka Ri India jong ngi.
Haba bishar bniah ia ki jinglong jingman baroh ngi sakhi ia ka jinglynga bad pisa mynsiem kiba bun balang ha bun ki liang.
Haba phai sha ka Ri jong ngi ngi la mad ia ka jingkhang dam kaba la 2 bnai eiei bad ha kine ki por ngi iohi ia ka jingsangeh ki jingtrei kam bapher bapher naduh ki iew ki hat, ka jingiaid ki kali kamai, ki rel, ki liengsuin, ki jingtreikam ba shna jingshna bad kiwei kiwei.
Ka jingsangeh treikam ha bun ki bynta ha kylleng sawdong ka Ri ka la pynlong ia ki nongtrei bylla ba la khot kum ki migrants workers ha ki kam shna jingshna ha ki karkhana, ki iing ki sem, ki lynti ki syngkien bad ha kiwei ki bynta ban leit phai sha la ki jong ki shnong trai.
Ki nongbylla kiba trei ha ki nongbah kum ha Delhi bad ha kiwei kiwei ki nongbah ki iaid kjat da ki spah kilometar ban poi sha ki shnong trai kum sha jylla Bihar, U.P bad sha kiwei kiwei ki jylla.
Kham hadien don kiba la iohlad ban leit phai da ki kali, ki rel bad ruh kiba dang sahkut ha ki jaka ba ki don.
Ka jingleit phai ki briew na kiwei ki jaka kylleng sawdong sha la ki jong ki jaka ngi iohi ba ka jur haduh katta katta.
Kane ka rukom leit phai noh ki briew sha la ki shnong trai kam shym la kut tang ia ki nongbylla, hynrei ka la pur sha ki samla pule, ki nongtrei ha ki kompani shimet ne private companies ha baroh ki jylla ka Ri.
Ngi sakhi ba ki briew ka jylla Meghalaya jong ngi ruh ba kynthup naduh ki samla pule, ki nongtrei ha ki kompani bad ter ter ki la wanphai na bun ki jylla ka Ri.
Ha kum kane ka por ngi iohi ia ka jingwanphai noh ki nong India ruh kiba don shabar sha la ka Ri.
Ha kine ki sngi jong ka jingkhang dam ngi iohi ba ki briew ki mad ia ki jingeh kiba bun ha ka liang kamai kajih, ka koit ka khiah, ka bam ka dih, ka leit ka wan bad kiwei kiwei ki jingeh.
Lehse ki jingjia kiba ngi mad namar ka khlam jingpang Covid -19 ki ai jinghikai ia ngi ha bun ki liang.
Haba ngi phai sha ka Ri baroh kawei bad khamtam sha la ka jong ka jylla.
Kawei na ki jinghikai kaba ngi ioh na kane ka jingjia ka long ba ngi donkam ban kyrshan dalade ialade ne self-reliant ha baroh ki liang.
La ngi phai ha ka bam ka dih ka long kaba donkam ba ngi dei ban pynmih bun ki marbam na la ka jylla khlem da donkam than ban shaniah na shabar ban wanrah ne pyndap pynbiang ia ka bam ka dih na bynta jong ngi bad ruh kiwei kiwei ki jingdonkam kiba man la ka sngi.
Hooid ngi iohi ia ki jingeh ba ki nongrep jong ngi ki ia kynduh ban pyniaid iew ia ki mar rep jong ki ha kum kane ka por bad jingshah khniot dor ki mar rep jong ki, ka lah ban theh umpjah noh ia ka thong ba ngin lah ban ieng halade.
Ngi kyrmen ba ka jingmynjur ka iingdorbar thawain ka jylla ba la wanrah da ka Sorkar iaka Meghalaya State Agriculture Produce and Livestock Marketing, Promotion and Facilitation Bill, 2020 kan iarap ban weng ia ki jingeh ki nongrep.
Haba ngi phai sha ka pule puthi, ngi lah donkam ki skul bah ki ban ai jinghikai ha ki tnat pule bapher bapher ha kaba ki khun samla jong ngi kin nym da donkam than shuh ban da leit pule shabar ka jylla.
Ka jingseng ia ki lad ai kam ai jam na bynta ki khun samla jong ngi khnang ba kin lait ban leit trei shabar ka long kaba kongsan ba ki nongsynshar nangne shakhmat kin hap ban trei shitom bad khamtam ka jingwanphai noh kiba bun ki briew ka jylla na ki bynta bapher ka Ri ka long ka mat kaba kongsan eh ba kumno kin ioh ki lad kamai kajih hadien ka jingwanphai biang ka jingiaid beit iaid ryntih kiei kiei.
Ngi tip bad sngewthuh shai ba ynda la weng noh ia ka jingkhang dam ki bor synshar ha ki jylla bapher bapher, ha ka Ri bad pyrthei salonsar kin ia kynduh ki jingtynjuh kiba bun kumno ban pynwandur biang ia ka jingiaid beit ki lad kamai kajih bad kyntiew ia ki kam pynroi bad khamtam ban weng ia ka jingkyrduh ne jingduh kam kiba bun balang kiba ngi iohi ia ka jingduh kam kaba kyndit da kiba bun kiba trei ha ki kam jong ki kompani ne ki riew shimet.
Ha kum kane ka por jong ka jingeh ka long kaba donkam ia baroh, khamtam kito ki heh spah ban ia snohktilang bad ki bor sorkar ban ialeh ban kyntiew ia ka ioh ka kot khnang ba ka lad kamai kajih kan ieng rasong biang sa shisien bad ba ngin lah ban pyntyllun ryntih ia baroh ki jingtrei kam na bynta ka bit ka biang jong baroh ki nongshong shnong.
Ki don bun ki jingkylla bad jinghikai kiba ngi sakhi ia kiba ym shym lah ban kdew lut hangne kiba ngi mad bad sngewthuh namar ka khlam Covid-19.
Kawei ka phang kaba ngi dei ban pynkhreh ka long ruh ba shibun ki jingkylla kin wan nangne shakhmat khamtam eh ki polisi ne ki mat treikam ka sorkar ha ka jingpyrshang ban kyntiew biang ia ka economy ka Ri bad kiwei kiwei ki bynta namar ka jingshah ktah ha kane ka khlam, ka eriong Amphan, ka jingshah ktah ka kam rep na bun ki daw bad ruh kiwei kiwei ki jingjia kiba ngim lah ban iohi lypa.
Ka East Jaintia National Council (EJNC) kawei naki sengbhalang napoh East Jaintia Hills, ka bala kyrshan Rangbah iaka Synjuk ki Waheh Shnong East Jaintia Hill District, ban pyrshah iaka jingwan jong u Dewiong u ba na Assam ban pynbiang iaki kharkhana dewbilat kiba don hapoh East Jaintia Hills District naka jingtieng iaka jingsaphriang jong u khniang COVID-19 u bala pynshong syier iaka pyrthei baroh kawei.
Hynrei haba phai shaka jingpynshai jong u Myntri Rangbah ka Jylla u Conrad K Sangma, ba ki kharkhana la bud katkum ka jingphah jong ka MHA ban kit dewiong na bar jylla bad ka sorkar kam lah ban pyrkhing ban wanrah ia u Dewiong u ba na Assam, khlem da phai khmat shaka jingma bad ka jingeh kaba ap iangi ki trai jylla.
Ka EJNC ka pynrem jur iaka Sorkar MDA, kaba aibor iaki pulit ban dain kuna  lane pynshitom iaki trai ri trai muluk kiba mih ban leit donkam, leit shim dawai na kawei ka shnong sha kawei pat, katba ia Trok Dewiong ba wan na Assam ka phah daki pulit ban synran iaki haduh da poi jaka.
Ka jingwan jong ki trok marbam nabar kadei ka jing bym banse namar ngim lah ban im khlem bam.
Lada ka Sorkar ka don ka jingsngewkhia bad ka jingsngewlem ia ngi ki trai Jylla kala dei ban sngap iaka jingiakhih jong ki paitbah ka East Jaintia Hills, bad pynsangeh iaka jingwan jong u Dewiong u ba nabar, hynrei sngewsih ban iohi baka Sorkar MDA kam don ka sur ban pynsngew shaka MHA iaka jingyrshah jong ki paidbah ia u Dewiong ba wan nabar namar ka jingtieng ia u khniang COVID -19.
Kane ka jingsngap mynthi jong ka Sorkar Jylla iaka jingpyrshah jong ki paidbah kala pynsngewsih iaka mynsien jong ngi u paidbah ban iohi iaka jinglong arsap jong ka Sorkar MDA kaba kloi ban buh iaki paidbah ka jylla haka jingma tang ban iaid iew ki kharkhana dewbilat.
Lada donkam car pass ki paidbah ban leit donkam na kawei ka District sha kawei pat jynjar ban ioh lada leit khlem car pass ruh shah pynphai haki Pulit, katba iaki trok dewiong ba wan na Assam hap ban pdiang burom bad hap synran iaki daki Pulit, kane ka jingleh jong ka Sorkar kala pynsuba jur iaka seng baka don kaei re kaei sha lyndet.
Haka juh ka por ka EJNC ka pynrem jur iaki 7 ngut ki MLA napoh Rilum Jaintia kiba sngap mynthi iaka jingeh jong ngi ki nong Jaintia.
Sambormi Lyngdoh.
President EJNC-CEC.Ka Dorbar Shnong Muktapur ka dap da ka jingsngewnguh bad sngew burom shikatdei eh ia u Bah S.K.Sunn, MLA Mawphlang constituency uba la wanrah iaka mar iakren ha kaba iadei bad ka International Border Issue India-Bangladesh khamtam iaka Muktapur APL.Ka Bir Kympleng (Dibir Hoar area) ha Muktapur ka dei kawei na ki Adverse Possession Land (APL) ka India hapoh u pud u sam ka Bangladesh.
Katei ka APL ha Muktapur dei kaba la don lypa naduh ba phiah iaka Hindustan (India) – Pakistan ha u snem 1947.
Haduh mynta mynne katei ka jaka dang pyndonkam da ki nong India Muktapur ban tong dohkha.
Hynrei naduh u bnai March 2020 ki BSF Kim shah shuh iaki nong Muktapur ban tong dohkha na katei ka Bir Kympleng.
Ki la iathuh ba katei ka APL ha Muktapur la aiti Noh daka Sorkar India Sha ka Bangladesh.
Ngi te ngim lah ban ngeit ia kata, kumno la leh iaka khlem ka jingtip ngi kum ki trai jaka ba la biang ki pata ki kot ki sla iaka jinglong trai jongngi ia katei ka jaka ha APL Muktapur.
Lada long shisha kumta  ki jingthoh ha ki Land Boundary Agreement (LBA) kin don beit, hynrei ym don kum Kita.
Kumno yn ngeit iaki BSF haba ym don jingthoh (records).
Ki BSF lei ki dei tang ki nong iada iaki border, bad u pud u sam, kim dei ki nongpynbeit pud pynbeit sam bad ka dei ka kamram ka Sorkar.
Ngi kynmaw bha ruh iaka jingiasiat kuli (cross firing 2010) hapdeng ka India bad Bangladesh ha u 2010 ka jingiasiat kaba la neh shibnai tam (naduh 4th Feb 2010 haduh 14th Mar 2010 ), ha kaba ki shipai India, BSF, ki la pynlut kumba 3000 (lai hajar) tam ki kuli ban iada ia katei ka APL ha Muktapur.
Hynrei mynta pat ki la iathuh ba la aiti (gifted) iaka sha Bangladesh ka bymsngewlah mutdur.
U local MLA jongngi u Lahkmen Rymbui ruh u don ryngkat ryngkat bad ngi ha katei ka por iasiat ha u 2010, u tip bha shaphang ka APL Muktapur.
Wat u Chief Minister jong ngi u Conrad K Sangma, ruh u la wan ban sakhi dalade hi ia katei jingiasiat thma hapdeng India-Bangladesh ha u 2010.
Ha katei ka por u don haka liang opposition.
U ruh u tip bha shaphang ka APL Muktapur.
Ki dkhar Bangladesh naduh ba sdang u snem 2020 ki la sdang ban Kam trai ia katei ka APL ha Muktapur.
Ki la sdang ban rep kba bad tong dohkha ha syndah Shnong Muktapur.
Hynrei katkum ka LBA Protocol 2011 (rectified 2015), la ailad tang iaki nong Muktapur ban tong um, tong dohkha bad leit mane blei sha Kali Mandir ha Bir Kympleng (Dibir Hoar area).
Ym shym la shah iaki Bangladesh katkum ka LBA Protocol 2011.
Hynrei hangne ha kumba jia long ha kane ka jaka spot/field pat da khongpong, tang ki nong Bangladesh la shah ban leit sha kane ka jaka.
U local MLA jongngi u Lahkmen Rymbui, um ju kren ei ei shaphang katei ka APL ha Muktapur, wat bad u Chief Minister jongngi ruh u tip bha shaphang jongka, hynrei un leh kumno haba u nongmihkhmat ka thain um kren ei ei.
Hynrei ka jingkren u Bah S.K.Sunn, MLA Mawphlang constituency ha Assembly ban wanrah ha khmat u Chief  Minister, Conrad K.Sangma iaka international border issue ha Muktapur ka la ai mynsiem iangi ki briew  ba shong khappud Bangladesh, khamtam eh iangi ki nong Muktapur.
Ka pyrthei bad ka Sorkar ki la klet iangi.
Dei tang u Bah S.K.Sunn, iba dang kynmaw iangi, iba dang khein briew iangi, iba iohi iaka jingeh jingjynjar bangi iakynduh ha ki thain border.
I dei shisha I riew ieid ri, I riew ieid jaid bynriew para Khasi-Khara.
U dei u riew  rangbah, bad u nongmih khmat u ba trei hok ia u paidbah, uba ieng skhem hala ka nongrim ban iada iaka khyndew ka shyiap u para Khasi-Khara, ym Kum kiwei nongmihkhmat kiba shu kohnguh khlieh katba rai ka Sorkar khlem khein snep ia ka iap ka im ngi u rit u ria tangba lah biang ialade.
Wat u local MLA, jongngi u Lahkmen Rymbui uba long ruh u Border Minister, um ju wanrah issue ei ei ha kaba iadei bad ka jingeh ha khappud.
U hun beit katba Rai ka Sorkar, wat lada ka fencing Kan iaid napdeng Shnong ruh.
Haka jingshisha dei u local MLA, kein ban iohi iaka jingeh jongngi.
Kumno la iohi da u Bah S.K.Sunn, u MLA ka Mawphlang iaki jingeh jongngi.
Sa shisien ngi ai khublei kitbok kit rwiang ia phi bah S.K.Sunn, MLA Mawphlang, iaki Kam ba bha jong phi, kum u nongmihkhmat ieid ri bad jaid bynriew.
To u Blei un nang kyrkhu iaphi, iaki Kam ba bha jongphi ba phin nangroi nangpar haki por ki ban wan, ha ka Kam babha jongphi, ba phin nanglah shuh shuh ban shakri hok ia ki briew ka constituency jongphi, iaka ri Khasi jongngi bad iaka jylla hi baroh kawei.
Na ka Dorbar Shnong Muktapur.
Ki shipai BSF kila hap ban siat shi kuli ban pynher krad ïaka kynhun ki nongkhlong maw na ri Bangladesh haka shnong Amsku hajan ka shnong Rongkum, ki shnong kaba don ha khappud India Bangladesh.
Ka khubor kaba iohlum kane ka jingjia kala jia haka 22 tarik une u bnai haka por 1:30 PM.La iathuh ba shipai BSF kiba ap pahara ha Amsku, ka shnong kaba jngai kumbai 4 KM na ka shnong Muktapur kila hap ban siat shi kuli ban beh ïaki khar Bangladesh kiba la wan ban khlong maw tuh ha poh u pud u sam ka ri ha wah Amsku.
Ha kane ka jingsiat ki shipai ym pat lah ban pynthikna la don ba iap ba mynsaw napdeng kine ki khar Bangla kiba wan tuh maw.
Halor kane jingwan tuh dieng khlong maw ki khar Bangladesh, u Dolloi ka Elaka Satpator, u ma Daman Lakashiang ula ïakynduh ïaki heh jong ki shipai BSF ha Muktapur hynne ka sngi Saitjain haka jingiadonlang u M Singh Deputy Commander BSF, Shillong uba la wan hiar sha Muktapur.
U Dolloi ula kyntu iaki shipai BSF ban pynbiang bor pahara ha katei ka jaka khappud ban lait na kino kino ki jingeh khamtam ha kum kane ka por ba jur ka jingpur ka khlam COVID-19.
Ha i Kong Kwestina Warjri, Ka Shillong Press Club, ka dap da ka jingsngew kyndit bad sngewsih kthang ban tip ba i Bah Various Star Nongsiej, u Nongthoh Khubor ba la rangbah bha jong ka jylla uba long ruh u editor jong ka kot khubor Kynjatshai bad uwei na ki dkhot ba shit rhem jong ka Shillong Press Club u la khlad noh kynsan ha ka miet jong ka 22 tarik u Jymmang, 2020.
Ka jingkhlad noh jong i, ka long ka jingduh kaba khraw ym tang ia ki para nongthoh khubor, hynrei ia ka jylla hi baroh kawei.
Ka SPC ha ka 23 tarik Jymmang 2020 ka la pynlong ia ka jingialang sngewlem bad pynlong ruh ka jingsngap jar kaba ar minit.
Ngi phah ruh ka jingsngewlem sha phi i kurim ryngkat bad ki khun baroh ar ngut, i Godwin Warjri bad i Evansaralyne Warjri.
Ngi duwai ba U Blei Un don ryngkat bad pyntngen iaphi ha kum kane ka por ba u lyoh badum u wan ban tap ia ka iing ka sem.
Bad khamtam eh Un kyrshan bad pynshait bor iaphi ha ki sngi ki por ki ban dang wan.
“BHA, ME U SHAKRI BA BHA BAD BA NGEIT., ME LA MINOT HA KIBA KHYNDIAT, YN AI NONG IA ME HA KIBA BUN.TO KHIE LEIT SHAPOH KA JINGKMEN U KYNRAD JONG ME." Mathaios 25:21.
Ka Secretary, Executive Committee, Jaiñtia Hills Autonomous District Council (JHADC) ka Kong R Phawa kala pynbna paidbah ba ki waheh shnong kiba ka por treikam jong ki kala kut, ki lah ban treikam kum ki waheh shnong tad haduh u bnai Jylliew (June).
Ka jingpynbna ka ong “Na ka daw ba la pynjari ia ka jingkhang dam (Lockdown) ha ka Jylla Meghalaya bad ka Ri India hi baroh kawei na ka bynta ban ialeh pyrshah ia ka jingsaphriang u khniang jingpang COVID-19, ka Executive Committee, Jaintia Hills Autonomous District Council, Jowai da kane ka pynbna paidbah ba kito ki Waheh Shnong kiba ka por trei kam jong ki ka la kut noh ha ka por jong ka jingkhang dam (Lock down) ki lah ban nangtrei kam kum ki Waheh Shnong tad haduh ka 30th June, 2020.
".
U MLA jong ka Jowai Ma Wailadmiki Shylla ula synniang jingiarap da ki tyndong synreit (spray pump) bad ki dawai pyniap khniang Sodium Hypochlorite sha baroh ki shnong kiba hap hapoh ka Jowai Constituency haka sngi Saitjain.
Ia kine ki tyndong synreit bad dawai la sam ha indoor hall jong ka Chutwakhu Social Welfare Local Durbar, Jowai.
Nalor u MLA la iadonlang ka kong Rimaya Manner, CEO Jowai Municipal Board, MDC ka JHADC ba kynthup ia u ma Brightstar Chyrmang, Octomewot Lamin bad u ma Lakhon Dkhar.
Ia ka jingialang la pyniaid da u Assistant Waheh Shnong Chutwakhu Philander Well Lyngdoh.
Ha kane ka jingsam dawai pyniap khniang la iadonlang ki waheh shnong na kylleng ki shnong hapoh ka constituency kiba la kot haduh 42 tylli bad kine ki tiar kila kot haduh 97 tylli bad la sam katkum ka jingheh ka shnong.
U Ma Wailadmiki Shylla haba kren ula ong “Ngin hap ban im bad ka khlam COVID-19, hynrei ki dei ban long kiba phikir ha kino kino ki kam kiba ngi trei khnang ban lah ban pyndap iaka jingdonkam ha ki iing ki sem ki jong ngi.
" Ula ong ka jingai ia kine ki dawai pyniap khniang sha ki shnong bapher bapher khnang ba ki shnong kin ioh ka lad ban synreit dalade ia kine ki dawai pyniap khniang hala ki jong ki shnong ban pyniap iaki khniang.
Ula kyntu ruh baroh naduh ki khynnah haduh kiba rangbah dei ban bud ryntih iaka jingbthah ka tnad ka koit ka khiah ban ban pyndkut bad ban tem iaka jingpur kane ka khlam kaba la sar ha kylleng ki ri ka pyrthei.
Ka Hynniewtrep Youth Council (HYC) Cell bad ka HYC NEHU mynta ka sngi ki la leit ban iakynduh ia u Pro Vice Chancellor ka skul bah NEHU bad aiti ruh iaka dorkhat halor kiba bun ki jingeh jong ki samla pule UG bad PG haka Jylla naduh ba la don ka jingkhang khyrdep iaki kolej bad ki skul hapoh ka Jylla.
Ha kane ka jingiakynduh la iakren halor ka jingthmu ban pynlong iaki Examine haka Jylla katkum ka jingbthah na ka University Grant Commission (UGC) kata ha u Naitung (July).
Ka HYC ka la ong, ha kum kane ka por ba ka Ri India bad ki Jylla ki dang shah ktah jur ha khlam jingpang COVID-19 kan nym long kaba suk iaki samla pule ka Jylla ban leit thoh iaki Examine lada jia ba ki bor pyniaid jong ka NEHU kin pynlong iaka Examine ha u Naitung.
Kumta ka HYC lyngba ka dorkhat ka la ai jingmut iaki bor pyniaid jong ka NEHU ba kidei ban da pynlong shwa iaki physical class la kumno kumno 40 sngi ha shwa ka jingpynlong iaki Examine khnang ba ki samla pule kin ioh iaki jingbatai naka bynta ki lynnong kiba kham khongsan.
Kim dei ban pynlong ia kino kino ki online Examinations hynrei kidei beit ban pynlong iaki Examine ba ki samla kin lah ban wan thoh hi ha la ki Centre khnang ba ki samla pule kiba don ha ki thain nongkyndong kin nym iakynduh jingeh.
Ka la ai jingmut ruh iaki bor pyniaid NEHU ban pynjynsur bad ai kylluid por iaki tarik na bynta ban siew iaki bai Semester bad bai Examine jong ki samla pule kumjuh ban map iaki bai Semester bad Examine lada jia ba don ba ki samla kiba wan na ki longiing ba kyrduh bad kynduh jingeh ban siew iaki bai jingpule.
Ki bor pyniaid jong ka University hashwa ban pynbna iaki tarik ban pynlong iaki Examination kidei ban da pyntikna ba ki khynnah pule kin nym don jingeh ban wan thoh iaki Examine.
La ai jingmut ruh iaki bor pyniaid ka University ban thaw mardor iaka COVID-19 Task Force naka bynta ban peit bad sngap iaki jingeh jong ki samla pule kiba don ha kylleng ka Jylla ha kaba iadei bad ki jingpynlong iaki Online Classes bad kumjuh ki Examine.
Nalorkata, lada jia ba hap pynlong iaki Examine hakum kane ka por ba dang don ka jingpynjari iaka jingkhangdam bad ka pyrkhing iaka iaid ka ieng, ki bor pyniaid jong ka University kin iakren bad ka tnad pule puthi jong ka sorkar Jylla ban shah iaki samla pule ban pyni tang daki ID card lane ki Admit card haki check point jong ki Inter District khlem da donkam ban Apply Car Pass na bynta ka leit ka wan.
Ban pyntikna ba ki samla pule kiba dei nabar Jylla bad bar Ri kiba wan pule hapoh kane ka skul bah kidei ban poi shwa 15 sngi shwa ka Examine na ka bynta ban shong Quarantine bad ba kin pynkhuid bad synreit dawai shwa iaki hostel bad ki Examination Hall ha shwa ban pynlong iaki Examine.
Ka Hynniewtrep Youth Council (HYC) War Jaintia Circle haka sngi ba Ar kala phah dorkhat sha u Myntri ka tnad pule puthi u Ma Lahkmen Rymbui ban dawa ban pynbiang Bus ne kali iaki khynnah pule ka War Jaintia ba kin ioh ban leit iakhun iaka eksamin naka bynta ki subjek ba dang sah haka kyrdan klas XII.Ka HYC kala kyntu ia u Myntri ba un sngewbha ban buh kali (Bus) ha War Jainta na bynta ki khynnah ki ban iakhun iaka Examination ha ki subject kiba ki dang hap ban iakhun haka 8, 9, 10 tarik u bnai Jylliew katkum bala pynbna tarik daka MBOSE.U Publicity Secretary u Riki Mukhim ula iathuh ba kila phah ia kane ka dorkhat ha u Myntri ka tnad Pule Puthi, uba long ruh u MLA ka War Jaintia ban kyntu ban pynbiang bos khnang ba ki khynnah pule ki ioh ban leit thoh eksam da kaba suk.
Ula ong ba kiba bun ki samla pule ki shem jingeh khamtam kito kiba wan naki longiing baduk ban leit pyndep iaka examination sha ki centre bapher bapher jong ki naka jingrem palat ka bai kali naduh ba sdang ka lockdown ban iakhun pyrshah iaka khlam COVID-19.
Bun ki khynnah kila pynpaw iaka jingeh ban leit thoh eksam sha ki centre jong ki ha Nongtalang ha Amlarem bad don ruh kiba hap ban  thoh eksamin sha Jowai bad Shillong, la ong u Riki bad ban jur ia u Myntri ban pynbiang kali ia baroh ki khynnah skul.
U Ebran Suchen, Waheh Shnong ka jong ka Dorbar Shnong Kwator kaba hap hapoh ka Elaka Lakadong, East Jaintia Hills District ula pynpaw ka jingsngewnguh iaka seng Southern Border Youth Welfare Association (SBYWA) kaba la kloi ban ai jingiarap da u khaw, u dai bad ka umphniang sha ki longiing baduk ha kum kane ka por ba pynjari iaka lockdown ban iakhun pyrshah ia khlam jingpang COVID-19.
U Waheh shnong ula pynpaw ka jingsngewnguh iaka SBYWA bad ula ai ruh ka jingkyrkhu kyrdoh iaki nongialam bad baroh ki dkhot ba kin ioh ka met kaba koit ba khiah khnang ba kin nanglah ban ai ka jingshakri kaba bha tam iaki longiing baduk bad ruh ka imlang sahlang hapoh ak Elaka bad sha kiwei ki shnong.
U ma Ebran ula ong ba ha kane ka lockdown bun ki longiing kila shah ktah haka ioh ka kot namar ba kim ioh ka lad ban leit bylla bad katba ki don ei ruh kila hap ban kunai bad ha kine ki ar bnai kila hap ban im shitom ban pyndap pynbiang iaka jingdonkam ha iing ha sem, hynrei ka jinglong la kloi kane ka seng kala iarap iaki ban ioh ki mar bam.
Ki nongtrei jong kawei ka kharkhana dewbilat ha Elaka Narpuh kila mih sha surok ban pyrshah iaka bor pyniaid jong ka kharkhana dewbilat ka JUD Cements Ltd.
kaba sain dewbilat ha ka Wahiajer, East Jaintia Hills District na ka daw ba kim ioh tulop la saw bnai mynta.
Ka khubor kaba iohlum ka iathuh ba kine ki nongtrei kiba haduh 60-70 ngut tang na ka shnong Wahiajer nalor kiwei ki shnong ba kynthup iaka Jowai, War Jaintia kila mih sha surok ban pyrshah iaka bor pyniaid ka kharkhana ban dawa tulop kaba la kot la saw bnai mynta naduh u bnai Kyllalyngkot haduh Iaiong.
Kine ki nongtrei kila mih sha surok ban pyrshah bad ban dawa iaka tulop naka kompeni ban siew iaka tulop mardor ba kin ioh pyndap pynbiang iaka jingdonkam ha iing ha sem.
Uwei u nongtrei katei kharkhana ula ong “Baroh ki nongtrei kila shah ktah bha hadien bala pynjari iaka lockdown ha ri ban iakhun pyrshah iaka khlam COVID-19.
Ka kompeni ruh kala leh bym suidniew iaka jingud jingnam jong ngi bad mynta tang ban thied khaw bad kiwei ki jingdonkam ha iing ruh ngim ioh shuh bad dei namar kane ka daw ngi la mih sha surok ban dawa na ka kompeni ban ai noh iaka tulop kaba dei ka hok jong ki.
".
Ki dei ki nongtrei bylla bad kiba trei haka kyrdan kaba rit hapoh ki tnad sorkar da kaba ai iaki jing shakri ha kaban pynkhuid bad maramot iaki lynti ki syngkieng haki shnong bapher bapher, ban shet ja sngi bad kiwei kiwei ki kam, hynrei kine ki nongtrei bylla wat la ka jingioh jong ki kadei kaba shitroh, hynrei ki don pat ka mynsiem ban ai bad kila pyni ka nuksa kaba bha tam kaba kiwei ki dei ban bud, khamtam kiba dap biang haka ioh ka kot ban don ka mynsiem ban ai bad ban iarap ia ka sorkar ne ka synjuk kiba trei iaki kam ne shakri ban iarap ia kiba duk kiba rangli ban pynbha iaka imlang ka sahlang ha ka por ka khim ka khait.
Kine ki nongtrei btylla ki dei ki muster roll bad ki nongshet ja sngi ki khynnah skul kiba hap hapoh ka lama jong ka All Jaintia Muster Roll Workers & Labour Union (AJMRWLU).
Kane ka synjuk ki nongtrei bylla, wat la ym thikna ka jingioh bai bylla sngi jong ki, hynrei kila pynpaw sha ka pyrthei ba ki don ka mynsiem ban ai bad kila synniang da ka pisa ban kyrshan ïaka sorkar haka jingiakhun pyrshah iaka khlam COVID-19.
Ka AJMRWLU kaba don haduh 5300 ngut ki dkhot kaba kynthup 2300 ngut ki muster roll bad 3000 ngut ki nongshet ja sngi ki khynnah na East bad West Jaiñtia Hillls bad kila shim ka sien jam ban ia kynshew pisa para maki ban synniang pisa haduh T.20 hajar sha ka Chief Minister’s Relief Fund (CMRF) for COVID-19.
Ïa kane ka pisa ka AJMRWLU, hapoh ka jingialam u K.L Pariat President AJMRWLU ha ryngkat ka Kong M.Bareh General Secretary, ka Kong L.Kyndiah treasurer AJMRWLU bad ka Kong B.Dhar General Secretary ka tnad AJMRWLU na East Jaiñtia Hills District kala aiti ha u Deputy Commissioner ka West Jaintia Hills District u Garod.
LSN.Dykes ha kamra treikam jong u haka sngi ba Ar Shuh shuh ka synjuk ki muster roll wat la ki dei ki nongtrei bylla kiba rit tam hapoh ki tnad sorkar, kila lah ruh ban kyrshan mar bam iaki nongshong shnong ha ki ba bun tylli ki shnong ha West Jaintia Hills da ka jingiatreilang bad ka Shiv Mandir Committee, Jowai.
Kumban shu pynkynmaw kane ka synjuk naka por sha ka por kala mih sha khmat ban buh ki jingdawa ha khmat ka sorkar Jylla ban ithuh iaki nongtrei muster roll kila la trei slem ne palat iaka 10, ban pynthikna ka jingioh bai bylla kaba manla u bnai, ban ai shuti iaki longkmie kiba trei muster roll haba pung khun bad kiwei kiwei.
Katba iaki nongtrei mid day meal ruh la dawa ban kyntiew iaka ba bylla (honorarium) kaba T.1000 sha ka 5000/- bad ban ai ka tulop kaba shisnem kata 12 bnai haka jaka jong ka 10 bnai.
Nalor ban ai shuti haba pang ba shitom bad ka shuti kha khun namar ba kane ka kam shet ja khynnah skul, kiba bun hi dei lki longkmie kiaba trei ia kane ka kam.
Kane ka dei ka jingpyntip sha baroh ki nongdie dukan ha West Jaintia Hills District ba u Deputy Commissioner (Supply), West Jaintia  Hills u la khot application na ka bynta ka Registration ia ki dukan Marbam hapoh District.
Ia ki application form lah ban ioh na ka office u Deputy Commissioner (Supply) bad dei ban pynbiang ia ki kot ki sla kum ki kyndon ba la buh ha ka Establishment Act 1953, Legal Metrology Department, Labour Laws and District Council licenses bad ka tarik ba khatduh ban pynpoi (submit) ia ki form ka dei  haduh ka 15 th June, 2020 ryngkat bad ka bai registration Rs.500/- Ia ka jingtip ba kham bniah lah ban ioh na ophis u Deputy Commissioner (Supply), West Jaintia Hills District.
ADIPR.Ka Dorbar Shnong Sonapyrdi ka la sam paidbah ia u khaw ba 20 byrni sha baroh ki nongshong shnong ba la synniang da u MLA ka thain u Ma Shitlang Pale bad u MDC u Ma Emlangki Lamare kumjuh ka KSU Sonapyrdi.
U Shitlang Pale ula synniang 8 byrni, u Emlangki Lamare 10 byrni bad ka KSU Sonapyrdi 2 byrni.
Ka Dorbar Shnong ka la sam paidbah mynta ka sngi haka jingiadonlang u Waheh Shnong, ki riew Rangbah jong ka Shnong bad ki nongialam ka KSU Jaintia Hills District Unit ba kynthup ia u SS Niangti, u Cherity Suja bad ki dkhot ka KSU.Ka Dorbar Shnong Sonapyrdi ka la pynpaw ka jingsngewnguh ia kiba la noh synniang sha ki nongshong shnong jong ka shnong khamtam ha kum kane ka por ka jingkhangdam (Lockdown) ha ba baroh ki longing ki shem jynjar ban pyndap pynbiang ia ki jingdonkam jong ka iing ka sem.
Naliang ka Dorbar shnong ka la kitbok kitrwiang ba kin ioh ka met ka phad kaba koit ba khiah kumjuh ban ioh ka jingnang jingstad bad ka jingshemphang ban shakri khambah iaki paidbah h ki por ki snem ban dang wan.
Ka Jaintia students Union (JSU) central body kala khyrwit tyngeh iaka EC kaba ialam da u Thombor Shiwat kum CEM namar ka jingtlot bad ka jingbymnang ban pyntrei kam ia la ka bor bad Ka iktiar ba la pynkup ha ki kum ki nongmihkhmat pastbah.
Ka JSU Ka la kynthoh jur bad pynrem jur ia kane ka EC kaba mynta, namar kat kum ka jing kren jong u CEM lymba ki lad pathai khubor haka 1 tarik une u bnai, ka pyni shai ba kane ka EC kam don bor eiei.
Ka hap beit ban pan bor bad ioh jingbit na ka sorkar jylla ha shwa ba kan leh ia kano kano ka kam, imat ka ne ka EC kaba mynta ki pynlong iaka JHADC tang kum kawei na ka department jong Ka sorkar jylla bad kam tip bad sngew thuh shuh tang iaka kyntien autonomous ruh.
Ka JSU ka ong ba ka Ri bad ka jaidbynriew kadon hapdeng Ka jingma kaba khraw, bad ka JSU ka buh jingkylli ruh iaki MDC, khamtam ia kane ka EC ka ba mynta kumne harum.
Hato ki MDC bad ki EM ka JHADC kidei ki nongtrei jongka sorkar jylla? lane ki don ruh la ka jong ka bor? Hato ka shonghok mo ba ki MDC ka JHADC kin long beit tang ki niang kohnguh ha khmat ki MLA/Ministers /lane sorkar jylla.
Ka jingduh tulop ki nongtrei ka JHADC haduh 7 bnai, hato yn kynnoh iano, iaki MLA/Sorkar jylla/MDC? Hato ka JHADC ka leh aiu halor ka khyndew ka shyiap, ka Dustur ka Riti jongngi kum ka jait bynriew? Ka JHADC ka tip ne em iala u jong u pud u sam? Ka JHADC ka leh aiu halor ka khaii ka pateng hala ka ri lajong.
Ka JSU kala kynnoh ruh ba ki MDC ka JHADC ki treikam tang naka bynta ka jingsyaid ka shuki lajong khlem da pyrkhat shuh iaka tulop ki nongtrei ka Council bad khlem da pyrkhat shuh ia ki lad ki lynti ban iada iaka Ri bad ka jaidbynriew da ki kyndon bad ki ain kiba skhem.
Ka JSU ka kdew ia ki bun bynta ki lad ban lum pisa kum ha ki tnad ba dei peit ia ki khlaw (the management and control of forests), ka jingkhaii da ki bar jylla (Trading by non-tribal), ki Transit fees, ki bai Registrations, ka jingshimwai ia ki jaka ka District Council (Lease of District Council Properties) bad kiwei pat ki jinglum khajna (Taxes).
Balei ba un duna ka Konsil Fund? Ka jingduna ka jingioh pisa lyngba ki royalties, ka jingdie ia ki mar, ki license, ki bai pyntrei (fees) bad ruh na ki jingdain kuna(fines or penalties), namar ba ki MDC JHADC kim shim la don satia ka jingnang ban wad lad ia ki rukom ban wanrah pisa ban pyndonkam ia ki jingdon ka konsil khnang ban pynmih pisa bad kumta ka wanrah ia ka jingma ia ka konsil.
Ka Jaintia students Union ka dawa na ka ne ka EC kaba mynta bad na u CEM ba kin pynshai bad jubab iaki tei ki ki mat sha ki paitbah jong ka Rilum Jaintia khnang ba ki paitbah kin sngew thuh.
Lawyerson War President Jaintia Student Union.
Ka Dorbar Shnong Dulong, Jowai kala pynlong iaka jingduwai kyrpang ban kyrpad na u nongbuh nongthaw ban iada na ka khlam #COVID_19, ka khlam jingpang kaba la sar ha kylleng ki ri ka pyrthei bad ka kumjuh ka jylla Meghalaya.
Ia kane ka jingduwai la pynlong mynta ka step Sngi U Blei ha ïungwalieh ka dorbar shnong Dulong, Jowai hapoh ka jingialam khmat u Dolloi ka Elaka Jowai Puramon Kynjing, uba long u nongshong shnong ka Dulong.
Ha shuwa ban pynlong ka jingduwai la ioh ka jingkren lyngkot na u Waheh Shnong ka Dorbar shnong Dulong, u Ma Miki Bareh haka jingiadonlang ki riew rangbah ka shnong naduh u ma Kmen Lato bad kiwei kiwei.
La pynlong ruh iaka jingsngap kaba jar jar ban pynpaw ka jingsngewlem ia ki longiing jong kito ki iing kiba la khlad na kane ka khlam.
Kane ka jingduwai ka ka dei ban kyrpad kyrpon na ki blei ki syiem ban sumar iaki khun ka roit ka jadibynriew bad ka ri bad ka pyrthei baroh kawei ban ioh iaka jingkoit ka jingkhiah bad ban iakhun ia kane ka khlam katkum ki jingbthah ka tnad ka koit ka khiah, lyngba ka WHO.La kitbok kitrwiang ruh ia baroh kiba wan na ki jaka bapher bapher kiba sahkut ha ka lockdown kaba la pynjari ka sorkar India ban iakhun iaka khlam ban kin ioh ka met kaba koit kaba khiah bad ai khublei iakai doktor, nurse, ki chipai, ki pulit bad kiwei kiwei kiba mih hakhmat eh ban iakhun ban tem ia kane ka khlam.
Uwei u briew ula shah kem ha ki Pulit jong ka Muktapur PP, Amlarem Sub Division halor ka jingkynnoh donkti ban pyniap iala I jong I khun ba dang 1 snem tam haka shnong Amlanai, ka shnong kaba hap ha khappud India Bangladesh.
Ka khubor kaba iohlum ka iathuh une u briew uba shah kem u dei u Wanpyntngen Langshiang (23).
La iathuh ba kane ka jingjia kala jia haka miet sngi Palei 14 tarik une u bnai haka por 7 PM haka shnong Amlanai.
Une u Wanpyntngen uba la shah shoh ha u khawyiang ba ula mad ula bom la shoh bad khniot na ryngdang ia u khun haduh ba u khlad ha juh.
Kane ka jingjia kala jia haka sngi Palei bad ki pulit ki dang ioh jingtip haka sngi Thohdieng.
Mar mar kila leit kem ia une u briew bad kila rah sha iingbishar mynta ka sngi, katba ia i khunlung kila shimti ban pyndep iaka jingdonkam jong ka aiñ Ialong Civil Hospital Halor kane ka la register ruh iaka case ha Dawki Police Station katkum ak kyndon aiñ katkum ka section 302 IPC.Ha kawei pat ka jingjia uwei u briew uba la 32 snem ka rta ula bthah jubor iala ka jong ka jingim hala ka jong ka iingsah ha ka shnong Hawai Sutnga, kaba hap Muktapur PP kaba hap hapoh ka Dawki Police Station.
Kane ka jingjia ruh kala jia haka 14 tarik haka por ba ka lok bad ki lai ngut ki khun jong u ki don ha ka iing kiba ha iing bad la lap pat ba ula bthah jubor iala ka jong ka jingim hynnin ka step.
Ki pulit kila pyndep iaka jingdonkam jong ka aiñ bad la aiti iaka metiap sha kiba iing.
KI Pulit jong ka West Jaintia Hills District hadien ka jingshah thombor bad thmu pyniap ki runar ïa u waheh shnong jong ka Maskut, kila pynlong ka jingtohkit bad ithuh ïa ki briew kiba suba donkti ha kane ka kam.
Kane ka jingjia kala jia haka 13 tarik une u bnai, ha Umshohthad hajan ka shnong Maskut, ha kaba la kynnoh baka kynhun jong ki briew kiba ithuh dur khmat kila thombor da ki tiar mynsaw ïa u waheh shnong Maskut u Kyrsiew Kharbithai bad u secretary ka skim bylla sng Jairous Tariang.
Ki Pulit hapoh ka jingialam u Dy SP Headquarter Bah MJ Marngar bad u Dy SP Law and Order Jason Mairom kila pynlong ka jingtohkit ban ithuh iaki briew kiba donkti ban thombor ia une u nongialam shnong.
“Ki don ki suba kiba na ka shnong Moodymmai, hynrei ngin hap ban pynthikna ban ithuh ïaki briew shuwa ban kem," ong u Dy SP Headquarter bad bynrap la suba jur ba kane ka jingjia ka jia dei n aka daw ka jingia khajia pud sam hapdeng ka Moodymmai bad Maskut.
Ula ong ruh ba ki don bun ki jingujor hapdeng kine ki ar shnong ha ka jingiadei bad kam iakhajia pud bad bunsien la kyntu ia ki ba kim bit ban shim iaka aiñ ha kti bad kano kano ka kam iakhajia pud dei ban pynbeit ha iingbishar.
U Bah Jason ula ong ba kila dep register iaka case hapoh ka section 326/307/506/34 IPC bad ka jingtohkit kala iaid shakhmat.
Haduh bala thoh iaka khubor ki pulit kim pat kem iano iano.
Ka Southern Border Youth Welfare Association (SBYWA) Elaka Rymbai & Lakadong, East Jaintia Hills district haka jinglamkhmat u Niyo Biam,Assistant General Secretary ryngkat ka jingiadonlang ki dkhot u Itbhamiki Rymbai, nongaibuit ka seng u E Lamare ki la hiar sha ki shnong khappud India Bangladesh ha East Jaintia Hills ban sam mar bam sha ki nongshong shnong haka sngi Palei.
Kine ki mar bam bala sam ka SBYWA ki kynthup ia u khaw, u dai bad ka umphiang bam sha 54tylli ki longing ba duk ha ki saw tylli ki shnong  kynthup Lama, Natbor, Borkhat bad kumjuh ha shnong Kwator, ki shnong kiba don ha khappud ka India Bangladesh.
Baroh ki nongialam shnong jong kitei ki saw shnong kila pynpaw ia ka jingsngewnguh bad kitbok kitwriang ia ka SBYWA halor kane ka jingsynniang mar bam jong ka sha u paidbah kiba shah ktah haak lockdown ban iakhun iaka khlam COVID-19.
U Bah Kyrsiew Kharbithai “Haduh 20 ngut ki briew ki la hiar thma ia nga bad San ngut na ki, ki rah da ki wait, ki lyngka bad ki la pyrshang ban mait ia nga bad don na ki, ki la pyrshang ban lynthem da u maw hynrei da ka jingisynei jong U Blei nga ioh lait im ha kato ka janmiet".
“Kane ka jia bad ka lah ban dei na ki daw kam iakajia shnong bad ka Shnong Moodymmai bad ula bynrap ba lada ka don kano kano ka daw ruh ki la dei ban iaid da ka lynti ka ain ym ban shu pyrshang shim iaka jingim jong u," la ong u Waheh Shnong Maskut Bah Kyrsiew Kharbithai.
U Waheh shnong ka Muskut u Bah Kyrsiew Kharbihthai ryngkat u Secretary VEC u Bah Jairous Tariang ki la shah thombor bad shah shoh shah bom da ki tiar pynmynsaw haki bynta ka khlieh haka kynhun ki runar bym haka sngi Balang ha Umshoh-thad ka jaka kaba don hajan ka shnong Maskut.
Also Read.
Shah shoh pynmynsaw ki nongialam shnong ka Maskut, shah pyniap ar ha East bad West Jaiñtia Ki Pulit ki dang pynlong ka jingthwet iaki runar kiba donkti ha kane ka kam.
U  Deputy Commissioner (Supply), East Jaintia Hills District u pynbna paid bah ba la pyllait ia u khaw bad u dai u bym donkam ban siew eiei PMGKAY (Free of Cost) na ka bynta u bnai May, 2020 ha East Jaintia Hills District, Khliehriat.
Ka rukom sam ka long kumne,  ia u AAY yn sam 5 kg shi khlieh tang ia kito ki ba don ka Card Rashon AAY bad ia u PHH yn sam 5 kg shi khlieh tang ia kito ki ba don Card Rashon PHH.Ha ka juh ka por la pyllait ia u dai (Pulses) u bym donkam ban siew eiei PMGKAY (Free of Cost)  na ka bynta u bnai May, 2020 ha East Jaintia Hills District, Khliehriat.
Ka rukom sam ka long kumne,  ia u AAY yn sam ia 1 kg shi Card tang ia kito ki ba don ka Card Rashon AAY bad ia u PHH yn sam 1 kg shi Card tang ia kito ki ba don Card Rashon PHH.Kumta, la kyrpad ia ia ki paidbah ba lada ki shem ba ia une u khaw bad dai ki Dealer kim ai katkum ka kilo ba ki dei ban ioh lane ki pan pisa na, la bthah iaki paidbah ban ujor mar mar sha u Deputy Commissioner (Supply), East Jaintia Hills District khnang ban pynshitom ia ki kat kum ka ain ba la buh da ka sorkar.
Ki ar ngut ki nongialam shnong jong ka Maskut, ka shnong kaba don harud ka them jong Sung Valley, kila shah thombor bad shah shoh pynmynsaw ha ki briew kiba ki ithuh haka sngi Balang.
Kine ki nongialam shnong ka Maskut kiba shah shoh pynmynsaw ki dei u Waheh Shnong u Kyrsiew Kharbithai bad u Generous Tariang Secretary uba peit iaka skhim bylla 100 sngi.
Ka khubor kaba ïohlum ka iathuh ba haka 12 tarik kine ki ar ngut ki nongialam shnong Maskut kila shah byrngem byrsit ha ki briew kiba ki ithuh bad ki dei ki mar jan shnong kiba ia rep ia riang sha Sung Valley.
Kine ki nongialam shnong ka Maskut kila dep mudui ejahar haka 12 tarik une u bnai ha Ummulong Beat House.
Hynnin ka sngi Balang pat haka por 4 baje nohphaisngi haka jaka kaba la tip kum ka Umshohthad, kaba don hajan shnong Maskut kine ki nongialam shnong ka Maskut kila shah shoh pynmynsaw ha kine briew kiba wan da ka kynhun.
La ujor biang sa kawei ka ejahar halor kane ka jingjia, ong u Dolloi ka Elaka Maskut u Ma Phrangki Rynjah.
Ia kine ki nongialam shnong la kit sha Ummulong CHC bad hadien la pynkynriah sha Jowai Civil Hospital Ialong ba kin ioh ka jingsumar kaba paka.
Ki Pulit jong ka Jowai Police Station kila shimkhia ban tohkit halor kane ka jingjia.
Ha kawei pat ka jingjia kaba la jia haka 10 tarik une u bnai ar ngut ki briew kila shah pyniap ha ki ar jaka.
U Hamjngai Sutnga ula mudui da ka ejahar haka 10 tarik une u bnai ba haka por 2:30 Pm u Iohlang Sutnga katba u dang wan naka jaka rep ne ka pharm, ki briew kiba ym ithuh bad kiba la kynnoh ba ialam da Dawemankmen Sukhlaiñ kila thombor bad pyniap ia u Iohlang ha Krenshrieh kaba hap ha Khaidong village, East Jaintia Hills.
Uwei pat briew uba la tip kum u Hamsynta Swer (27 snem) ula shah pyniap ha Sohsale Nongkyllep hajan ka shnong Pdeiniadaw, West Jaintia Hills.
Halor kane u Hynmen jong u Iai-ap Swer ula mudui da ka ejahar ha ki pulit haka juh ka miet kaba jia kane ka jingjia.
Ka Dorbar Shnong Rymbai ka la pynsngew iaka jingsngewnguh kaba khraw ia u MLA ka thain, uba long ruh y Myntri ka Sorkar Jylla, U Ma Kyrmen Shylla bad u MDC u Fineliness Bareh halor ka jingkylluid mynsiem jong ki ban synniang da u khaw sha ki paid nongshong shnong ha kum kane ka por ba ki nongshong shnong ki shem jingeh ha leit ka wan khamtam ban leit bylla na kadaw ka jingkhangdam ka sorkar iaki shnong ki thaw ban iakhun pyrshah iaka khlam COVID-19.
“Ka jingiarap kine ki nongmikhmat ka long ka jingkyrkhu kaba khraw eh khamtam ia kito ki longiing ki bym biang ka ioh ka kot," ong u Waheh Shnong Rymbai u Justice Lyngdoh.
Ka Dorbar Shnong Rymbai kala sam ia une u khaw haka 7 tarik une u bnai bad ha shuwa ban sam paidbah ia u khaw ka la don ka jingialang ba la pyniaid da u Waheh Shnong u Justice Lyngdoh ha ophis jong ka Dorbar Chnong Rymbai uba la kyrpad iaki khun ka shnong ban pdiang iaki jingai da ka jingkmen.
U Pastor SB Lyngdoh ula ong, ki nongmihkhmat haka bor kaba rit ka jong ki, ki la leh ia ka kam kaba khraw bad kaba bha tam iaki paidbah nongshong shnong kumta na ka liang ka Dorbar Shnong ka la kitbok kitrwiang iaki ban ioh ka met kaba koit ba khiah khnang ba kin lah ban shakri khambha ia u paidbah ka thain bad ka Jylla baroh kawei.
U MDC jong ka Shangpung u ma J Treilang Suchiang, wat hapdeng ka jinghiran ka ioh ka kot ka JHADC ula kner la ka kti jingiarap jong u da kaba sam da u khaw sha ki nongshong shnong jong ka shnong Mynkrem Shangpung.
U Waheh Shnong jong ka Mynkrem Shangpung u ma Nidamon Chulet, ula ong ba ia une u khaw u MDC ka thain ula sam haka 10 tarik une u bnai.
Ula ong ba haduh 87 tylli ki longiing kiba shah ktah naka lockdown kila ioh jingiarap.
U Ma Nidamon Chulet ruh ula pynpaw ka jingsngewnguh ïa u MDC ka thain uba sam ïa une u khaw ha kum kane ka por kaba ki paidbah ki shah ktah naka lockdown bad kane ka jingsynniang u MDC ka dei ka jingkyrkhu kaba khraw iaki baroh ki longiing kiba duk ba kyrduh ban pyndap iaka jindonkam ha ki iing ki sem jong ki.
Ka Chutwakhu Social Welfare Local Durbar, Jowai kala synñiang pisa sha ka Chief Minister Relief Fund (CMRF) for COVID-19 kum shibynta ban kyrshan lem ïaka sorkar Jylla haka ban iakhun pyrshah ban tem ïaka ka khlam.
Ka Chutwakhu Social Welfare Local Durbar, Jowai  kala ai T.50 hajar bad ia ka cheque la ai ha u Deputy Commissioner, West Jaiñtia Hills District, Ma Garod LSN Dykes haka sngi Palei.
Ia kane ka pisa la leit ban aiti ha u DC, Jowai da u Waheh Chnong Ma Dawanroi Pyrbot bad u Assistant Waheh Shnong Philander Well Lyngdoh.
U District Magistrate jong ka West Jaintia Hills District ha ka hukum kaba ula pynmih mynta ka sngi ula pynbna paidbah ba la shah iaki dukan die juti ban die iaki juti ha West Jaintia Hills District.
Kine ki dukan juti kila lah ban plie iaki dukan ar sien shitaiew haka sngi Balang bad ka Sngi Saitjain naduh ka 9 AM haduh 5 PM bad kine ki dukan ki ba shah ban plie ki dei kiba la jied da u Waheh Shnong jong ki shnong bapher bapher.
La bthah ba ki trai dukan ki dei ban bud ryntih iaki jingbthah bad ki dei ban buh nongtrei tang 50 percent bad ban synreit dawai pyniap khniang iaki dukan jong ki.
Nalor kata ki dei ban pyrkhing bha da kaba deng iaki mask, ban bud iaka kyndon social distancing kaba 1 metre ka jingjngai na uwei ha uwei u briew bad ba ym bit ban bynthiew katba shaba lap ba shem.
Ban bud ruh iaka jinghikai ban jyrhoh bad ban sait iaka kti daka sabon bad ka um.
Kiba pynkhein ia kane ka hukum kin shah pynshitom ryngkat bad ka kuna katkum ka kyndon jong aiñ hapoh ka Section 51(b) jong ka Disaster Management Act, 2005.
Ka Dorbar Chnong Chilliangraij, Jowai haka sngi Balang kala noh synniang pisa sha ka Chief Minister Relief Fund (CMRF) for COVID-19 kum shibynta ban kyrshan lem ïaka sorkar Jylla haka ban iakhun pyrshah ban tem ïaka jingprhiang ka khlam.
Ka Dorbar Chnong Chilliangraij kala synniang T.50 hajar bad ia ka cheque la ai ha u Deputy Commissioner, West JaiñtiaHills District, Ma Garod LSN Dykes.
Ia kane ka pisa la leit ban aiti ha u DC, Jowai da u Waheh Chnong ma DH Pde ha ryngkat ka jingsynranlang u General Secretary ma A Lanong bad kiwei ki dkhot ka Dorbar shnong.
Ban tem iaka khlam jingpang COVID-19 kaba la sar la jan ha baroh ki ri ka pyrthei kumjuh kaba la pur wat ha kane ka ka Jylla, ka Jowai Municipal Board (JMB) kala shimkhia ban pynlong iaka jingsynreit dawai khniang ha kylleng ka sor Jowai.
Mynta ka sngi Palei naduh ka por step ki nongtrei jong ka Jowai Municipal Board kila synreit dawai pyniap khniang ha ki dong bad ki shnong bapher bapher ha Jowai.
Ha kine ki khyndiat sngi bala dep, ka JMB kala dep pynlong ia kane ka jingsynreit dawai pyniap khniang haki jaka paidbah bad ki basa iew ha Jowai pynbud pat sha ki dong ki shnat haka thain Ladthalaboh bad kiwei kiwei.
Ha Lion Mission Compound kane ka jingsynreit dawai kala sdang naduh ka por 8 baje mynstep.
La synreit dawai haki lynti shnong ki khyrdop jong ki iing briew, ki nala, ki sawdong sawkun ka Community Hall kumjuh ki khrum kali ba set ha surok shnong bad ki kyndong kynshrot ka shnong.
Naka liang jong ki nongtrei ka JMB ki la iathuh ba kane ka jingsynreit dawai kin bteng ruh sha Dulong bad Tpep Pale.
U Bah Lamjingshai Suchen Waheh Shnong Lion Mission Compound ula ai khublei iaka JMB kaba la wan ban synreit dawai hapoh ka shnong bad ula ong ba na ka liang ka Dorbar Shnong ka la ai ka jingiatreilang bad ka sorkar ban ialeh pyrshah ia kane ka jingpang khlam.
Ka Dorbar Shnong Shnongpdeng ka ai khublei kyrpang ia ka Pioneer Adventure Tour (PAT) ba na Shillong na ka bynta ka jingnoh synniang jong ka sha ki nongshong shnong ha ka 11 tarik mynta u bnai da u khaw 12 byrni, u dai 30 kg bad ka umphniang 30litre.
La aiti ia kine ha u General Secretary Bah Lurman B.Talang bad ki dkhot committee shnong ba iadonlang.
U Bah Lurman ula ong ba ka Dorbar Shnong ka pynpaw ba kane jingsynniang marbam ka PAT ka long ka jingkyrkhu kaba khraw ha kum kane ka por namar bun na ki nongshong shnong ki don hapdeng ka jingduna ha ki liang baroh.
Ka shnong ka pdiang ia kine ki jingai sngewbha bad ka pynpaw ruh ba U Blei un donlang ryngkat bad u trai u ka PAT u Jason Jarman Lamare bad ki nongtrei u ba kin nang lah ban pyntyllun ia ki jingiarap jong ki sha kiwei pat ki jaka hapoh ka jylla jong ngi.
Ka Southern Border Youth Welfare Association (SBYWA), Elaka:Rymbai & Lakadong, East Jaintia Hills kala pynpaw ka jingpyrshah kaba jur halor ka jingailad ka sorkar ban kit dewiong na Assam ban pyndap pynbiang dewiong ïaki kharkhana dewbilat ha East Jaiñtia Hills District.
U Skhembor Shadap, President bad u Namphrangmi L Talang, General Secretary ha u kyrwoh ba kila phah kila pynpaw ba kane ka jingailad ka sorkar ban kit dewiong na bar Jylla, khamtam na Assam, ka jylla kaba la shah ktah haka khlam COVID-19, ka buh ka jingma ïaka Rilum Jaintia Hills ba kynthup iaka East bad West Jaintia ba kane ka khlam kan pur lyngba ki nongniah trok bad ki nongbud trok kiba wan na katei ka Jylla.
Ka SBYWA kala pynpaw baka ai ka jingkyrshan kaba pura iaka seng ki nongkhaïi dewiong kiba na East Jaiñtia Hills kaba kynthup naduh ka Jaiñtia Coal Miner and Dealer Association, East Jaiñtia Coal Supplier Association, Jaiñtia Amalgamated Redressal Forum bad kumjuh Synjuk Waheh Shnong East Jaiñtia, JSM, JNC, HANM, EJNC bad kiwei de ki seng ba pyrshah ia ka rai jong ka sorkar ban wanrah ia u dewiong na Assam sha ki Cement factory kiba don ha East Jaintia.
Ka SBYWA kala buh jingkylli ruh ia ka sorkar “Balei ka shim por iaka sorkar ban lilam ia dewiong 2 lak ton hapoh ka jylla Meghalaya kaba la mynjur da ka NGT.Lada ka sorkar ka shimkhia ban lilam kloi ia une u dewiong kam don jingeh ia ki nongkhaii dewiong ka district ban pynbiang dewiong ia ki khakhana ban lait na jingiaid jingieng ki briew ne ki nongniah trok bad ki nongbud trok na kawei ka Jylla sha kawei pat.
".
Ka SBYWA kala dawa na ka sorkar ban shimkhia ban leh ïa kaba donkam ha kaban pynkhreh iaka jinglilam ia u dewiong uba la mynjur ka NGT ban lilam, khnang ba ki paidbah ne ki nongkhaii dewiong kiba la shah ktah naka jngkhang khyrdep ruh kin ioh ka lah ban khaii pateng tang hapoh ka jylla.
Ka SBYWA ka ong ruh ba hadpeng ka jingiatreilang ki paidbah ban iakhun pyrshah iaka khlam COVID-19 ha baroh ki ar District lada jia ba wan poi kane ka khlam ha East bad West Jaintia lyngba ki nongniah trok bad nongbud trok ba kit dewiong, ka sorkar ka dei ban shim ka jingkitkhlieh, namar ba haduh mynta ka jingpynkhreh iaka jingiakhun iaka khlam COVID-19 ruh kam pat biang satia.
Ka Khasi Students Union (KSU) kala iai bteng ba kner laka kti jingiarap jong ka sha ki paidbah nongshong shnong ha East Jaintia Hills da kaba iarap ban ai sngewbha da u khaw.
Ka KSU Central Executive Council(CEC) haka jingialam u SS Niangti ryngkat ka jingiatreilang ka KSU Sohkhymphor Unit ka la ioh ban ai jingiarap sha ki palat 30 tylli ki long iing ha ka Shnong Sohkhymphor haka 11 tarik une u bnai.
Kane ka jingiarap ka KSu khaw sha kine ki longiing, kidei kito ki longiing kiba shah ktah bha n aka jingkhang dam ha kaba kim ioh ka lad ban trei bylla man ka sngi ban pyndap ia la ka jong ka jingdonkam ka iing ka sem ka jong ki.
Ka KSU kala mih shakhmat ban iarap iaki longiing kiba shah kum shi bynta ban kyrshan bad ban iasnohktilang haka jingiakhun iaka khlam COVID-19, nalor kane ka shnong ka KSU kala iarap ruh ha ki bun tylli ki shnong ha kine ki khyndiat sngi.
Ha kane ka jingsam khaw ka KSU ha Sohkymphor la donlang u General Secretary jong ka seng KSU Khliehriat Circle, Cherity D.Suja, President KSU Sohkymphor Rimiki Lyngdoh, u General Secretary Daily Star Lyngdoh bad kiwei kiwei.
Mynta ka sngi u MDC ka 10 Mynsngat Khanduli constituency, u Dawan Lyngdoh ryngkat bad ki nongkitkam jong ka raij Namdong naduh u waheh raij ma Elias Susngi, u Secretary Raij Namdong I Pakma bad kiwei ki la leit ban pynkynmaw biang ia u Myntri ka tnad C&RD u Bah Hamletson Dohling halor ka jingdawa ban pynkha iaka C&RD Block iaka Namdong.
Kane ka jingdawa pynkha C&RD Block kadei kaba la sdang naduh u snem 2013 kaba na kaliang ka shnong kala ai sngewbha ruh iaka jaka ban tei iaka ophis haka jaka kaba heh 18.48 acres bad la dep ruh ban soi iaka soskular bad ka bor synshar district ka West Jaintia Hills.
Halor kane na ka liang U Bah Hamletson Dohling, u la ong ba ym lah ban kular halor kane hynrei un buddien halor kane ka jingdawa block ka Namdong.
Naduh ba nga dang khynnah, haduh mynta Jingshah ieh beiñ ka thaiñ border jong ngi, ym don jingkylla Surok, ka ïew ka hat ym don sha thaiñ jong ngi Balei? sorkar ym don khmat ban shakri hok ha jylla jong ngi.
Cho: wow!!! Jingsangsot ha la ka ri, Nongmihkhmat ki shu shongkli kti Tip aiu kan jia ïa ki para doh para snam jong ngi Ki ba im sha ki thaiñ jong ngi.
Pyrthei mynta la nangstad la nangshai Balei? kumne thaiñ jong ngi ka dang sah trai, Imat nongmihkhmat baieid jong ngi Ha secretariat ki shu ia thiah sngi.
Shano kin poi ki khun ka ri La shah ieh beiñ ha la ri.
Shano kin poi ki khun ka ri Tang jingsangsot ha la ka ri.
Da U Wallamborlang Lamin Gadew.
Ka Hynniewtrep National Youth Front (HNYF) Southern Riwar Circle Dawki kila ioh bat ia ki katto katne u khaw ba thmu ban shalan sha Bangladesh lyngba ka shnong Riahjalong, ka shnong kaba don ha khappud India Bangladesh.
U president bad secretary HNYF u T Lymba bad u L Lamin kila iathuh ba kila ioh kurup ia une u khaw bala thmu ban shalan sha Bangladesh bad kila mudui daka jingujor ha Dawki Police Station bad aiti ia u khaw sha ka tnad Custom.
Ka HNYF kala kynnoh ba da ki phew phew byrni bad ki phew trok manla ka sngi u khaw u hiar tuh sha Bangladesh lyngba ka Lyngkhat, Pyrdiwah, Dawki, Bakur Riahjalong ter ter shaduh Muktapur bad kiwei kiwei.
“Wat hadien ba ngi la maham bad kyntu iaki paidbah ban sangeh iaka jingshalan tuh, hynrei kane ka kam beain kala nang jur bad kim banse ban mih shakhmat ban kem ia u khaw uba thmu ban shalan bad ngi la aiti sha ka bor jong ka aiñ," la ong u Lymba Ka HNYF kala buh iaki volunteer jong ka ha manla ki shnong bad la kyntu ia baroh ki briew kiba donkti ha kine ki kam beaiñ ban sangeh shisyndon khnang ba u dap u thap u kup shi liang  sem shiliang kin lait  n aka jingeh ki jingjar ha ki ne ki sngi ban sa wan," ong u Lymba.
Ka sorkar Assam kala sdang biang ban trei iaka surok ban pyniasoh iaka  ïaka shnong Khanduli naduh na Tahpat, Langkeroi, Lapangap bad kane kala wanrah ka jingpyrshah kaba jur na ka bor shnong jong ka Lapangap bad KSU Lapangap.
Kane ka jingpyntrei ia kane ka surok ha Pdein Charieñ, Lapangap kala sdang biang ha kine ki khyndiat sngi da ka jingsynran ki pulit Assam wat hadien ka jingpyrshah kaba jur jong ki nongshong shnong Lapangap naba kane ka surok ka iaid lyngba ki jaka rep bad ki jaka jong ki nongshong shnong ka Lapangap.
Ka jingtrei ia kane ka surok kala iaid naduh u snem 2019 u bnai Naitung (July) bad la pynsangeh ruh da ka bor district jong ka West Jaintia Hills, hynrei ka sorkar Assam kala iaid beit shakhmat ban trei ia kane ka surok kaba la pynlong iaki nongshong shnong ban pyrshah jur namar ba ka Assam kala kyntur ïaki pud u sam bad ki jaka rep jong ki.
Haka 1tarik u Risaw 2020 ki paidbah nongshong shnong jong ka Lapangap , kiba la khie bitar iaka jingmynthi jong ka sorkar Jylla ban iada ia u pud u sam, kila hiar dalade ban pynher krad ïa u nongbylla shna surok ka Assam, hynrei hadien lai bnai bala sangeh iaka jingtrei ka sorkar Assam ryngkat ka jingsynran ki pulit iaki nongtrei bylla shna surok kala sdang biang ban trei jubor ia kane ka surok.
Ka Dorbar Shnong Lapangap bad KSU Lapangap bad Khanduli-Umshangiar unit ki pynrem jur ia katei ka jingleh donbor biang jong ka sorkar Assam.
Ka Dorbar shnong Lapangap bad ka KSU Lapangap bad Khanduli-Umshangiar unit ka kyrpad ia ka sorkar jylla ban iakren bad ka sorkar Assam ban pynsangeh mar dor ia ka jingpyntrei ia u tei u surok.
Kumban shu pynkynmaw ba haka jingialang jong ki ar DC ka West Karbi Anglong bad ka West Jaintia Hills District kaba long haka 20 tarik Risaw 2020, u Deputy Commissioner, West Karbi Anglong u Syed Isfaqur Rahman ula ong ba kane ka surok ka ban pyniasoh iaka Tahpat, Lapangap bad Khanduli kadei ka surok kaba rim bad ka kam kaba la pyntrei kadei tang ka kam maramot bad ka dei kaba la don naduh mynshuwa.
Ka bor shnong jong ka Lapangap ka ieng haka nongrim ba kane ka jaka ka hap hapoh u pud u sam ka jylla bad ka dawa n aka bor district ban pynsangeh ia kane ka jingpyntrei surok.
Ka Ophis u District Sports Officer jong ka East bad West Jaintia Hills District kin rakhe iaka National Youth Day haka 12 tarik une u bnai.
Ka National Youth Day la rake iaka manla ka 12  tarik u Kyllalyngkot (January) ban kynmaw burom iaka sngi kha jong Swami Vivekananda khnang ba ki samla kin bud ia ki nuksa jong u ha ka jingim, ka rukom pyrkhat, bad ki nongmuna jong ki riew khraw kynthei bad shynrang kiba pynlong ia ka India kaba khraw.
Ha Jowai, ka ophis u DSO kan pynlong da ka jingai jinghikai halor ban iada bad ban iakhun pyrshah ia u Drok, ki jingbam ba tei iaka met bad halor ka koit ka khiah ka rukom pyrkhat pyrdain.
Ia kane ka prokram yn pynlong ha Kiang Nangbah Indoor Stadium haka por 12 baje mynsngi.
Katba ha Khliehriat pat ka ophis u DSO kan rakhe ia kane ka sngi ha Dkhiah West Sports Club Hall, Khliehriat.
Yn rakhe ia kane ka sngi da ka jingiatreilang bad ka Sein khynroo Shnong Dkhiah West bad ka Meghalaya Aids Control Society.
Ki program ki kynthup iaka jingai jinghikai halor ka jingpang Aids, Entrepreneurship Development kaba ka mat pdeng kalong “Channelizing the power of youth for Nation Building".
Nalor ka jingai jinghikai yn pynbyrngia ruh da ka sur jingrwai.
Ha kajuh ka por ha kane ka sngi yn pynkut ruh iaka youth week bala pynlong daka Sein khynroo Shnong Dkhiah West.
“U snem 2021 un dei u snem ba ngin pynlong iaka jingiakhih ba tyngeh ban dawa naka sorkar ban pyntreikam iaka ILP, MRSSA bad ban pyllait iaka jingtreikam ka CAA ha Jylla Meghalaya," la ong Robertjune Kharjahrin President HYC.Ula ong ruh ba ka HYC ka la rai ruh ban iakhih tyngeh ban pynbor na ki bor sorkar ba ki dei ban pynbeit noh ia u pud u sam ka Jylla Meghalaya mynta u snem.
“Dei ban pyndep noh ia ka jingbeh poiwir na Them Metor bad kumjuh ruh ia ka jingpynrung ia ka ktien khasi ha ka Eight Schedule," la ong u Robertjune.
Ka HYC kala shim ia kane ka rai haka central executive council kaba long haka 6 tarik une u bnai ha ophis treikam jong ka ha Mawlai.
Shuh shuh u Robertjune ula ong ba ka HYC kan ia trei shitrhem bad ki seng kiba don ha ka CoMSO ban pyntikna ba ka Jylla kan ioh noh ia ka ILP bad ia ka MRSSA (Amendment Bill) 2020 bad kumjuh ruh ban pyrshah iaka CAA.“Ka HYC kan peitngor ruh ba ka jingpynkylla ia ka Sixth Schedule lyngba ka 125 Amendment Bill ka constitution jong ka Ri India khnang ba kan ym ktah iaka jaidbynriew hynniewtrep," la ong u Robertjune.
Hadien ka Khasi Students’ Union (KSU), Jaintia Students’ Movement (JSM), Federation of Khasi Jaintia and Garo Peoples (FKJGP) bad kiwei kiwei, mynta sa ka Jaintia Students Union (JSU) kila sdang ban ithuh iaki jingkyrpang ki kynthei bad ban pynrung iaki kum ki dkhot bad nongialam hapoh ka kynhun jong ki.
Baroh shi katta kiba bun hi ki sengbhalang (pressure groups) la thaw tang da ki shynrang, hynrei mynta ki kynthei ruh kila sdang ioh ka lad ban long ki dkhot ha kine ki sengbhalang ne ki seng kiba pynbor iaka sorkar ha kino kino ki mat kiba iadei bad ka imlang ka sahlang.
Hynnin ka sngi Palei ka JSU kala thaw iaka tnad jong ka kaba la tip kum ka Girls’ Wing Mynso Unit ha ka jingialang kaba la pynlong ha Community Hall Mynso-A kaba ba la pynïaid da u Neil Mukhim Assistant General Secreatary JSU.Ki don palat 20 ngut ki kynthei kiba la shim iaka jingkular ban trei kum ki dkhot jong ka JSU na kane ka tnad bad kine ki kynthup iaka President Dalapynhun War, Vice President Heiyo Rymbai, General Secretary Sukmon Lyngdoh, Assistant Secretary Salbina Syntem, Finance Secretary Halenmary Phai, Organising Secretary Ibadamut Syntem, Sport Secretary -Babynta Phai, Publicity Secretary Nidaka Syntem, Art and Culture Secretary Ribel Syntem, Descipline Secretary Siberka Sungoh, Education Secretary Hakani Tamki Lyngkot nalor ki 4 ngut ki dkhot ka EC.U Jersom Shylla president JSU central body, ula ong hapoh ka seng la donkam shisha ban don ki kynthei namar bun ki khep ha ka jingiadei bad ka jingshah lehbein ki kynthei khynnah dei ka bynta jong ki kynthei ban mihshakhmat ban iasaid na ka bynta jong ki la ha khmat ka aiñ ne ha kino kino ki bynta kiba ki shynrang kim ioh lad.
“Ki khynthei ki long kum ki rishot jong ka iing bad kumba long mynta la don ki jingjia bapher bapher ia ki khynnah kynthei hapoh ka imlang sahlang kumta ka donkam bha ia ki kynthei ban long kum ki nongialam na ka bynta ban iada ia ka jingshahleh bein jong ki kynthei," la ong general secretary JSU u Treiborlang Suchen.
Ka JSU ha kane ka jingialang kala buh ka thong ban pynrung dkhot shuh shuh iaki kynthei ha manla ki jaka khnang ba ki kynthei ruh kin ioh ka lad ban pynpaw iaka sur ka jong ki ha kino kino ki mat haka imlang ka sahlang.
Ha kane ka jingpynrung dkhot ka JSU la donlang ruh Treki Mukhim Finance Secretary, Waheh Shnong Mynso u A Sungoh ki dkhot jong ka JSU na ki Unit bapher bapher ba kiwei de kiba shah khot sngewbha sha kane ka jingrung dkhot.
U Dolloi ka Elaka Darrang u Ma Pyrwa Lymba bad u Secretary ka Elaka u Ma KM Ryngksai ryngkat ki katto katne ngut ki dkhot nongkitkam jong ka Elaka haka sngi Palei kila leit ban ïakynduh ïa u Deputy Commissioner ka West Jaintia Hills District u Garod LSN Dykes ha kamra treikam jong u ban pynpaw ïaka jingpyrshah kaba jur halor ka rai jong ka sorkar Jylla ban pynheh bad siang surok kaba ïaid lyngba ka Dawki PHC kaba don hapoh ka shnong Bakur Dawki West Jaintia Hills District.
Kane ka surok kadei kaba la bei pisa da ka Japanese International Corporation Agency (JICA) haduh 1377.5 crore kaba kynthup ïaka bai musur jaka ban shna ïaka surok naduh Shillong-Dawki.
“Ka PHC Dawki kaba hap hapoh ka Elaka Darrang ka la ai jingshakri kaba pura bad ai jingmyntoi shibun eh ïaki paidbah jong ka thaiñ", ong u Dolloi ka Elaka Darrang u Ma Pyrwa Lymba.
Ula ong naduh ba sdang, la tei ïaka PHC Dawki da ka jingïamynjur lang uba bun ba lang, hynrei kyndit kynsan ka jingwan ka project shna surok 2 Lane Shillong-Dawki lyngba ka tnad shna surok Ministry of Road Transport and Highway kin duh noh ïa kane ka jaka sumar namar ka surok ka ïaid lyngba ka PHC.“Ngi pyrshah ïa kane ka rai jong ka sorkar namar ka khlem ïaphylliew jingmut ne ai jingmut lang hangno ka Centre ban shna biang ïaka PHC Dawki kaba thymmai.
Ngin nym ailad ban pynpra ïa kane ka PHC tad haduh ban da ïoh shuwa ïaka PHC Dawki kaba thymmai", la ong shuh shuh u Dolloi Ma Pyrwa.
Ka ophis u Dolloi ka la kyrpad ïa u khlieh duh ka District ba un shimkhia ban ïakren bad ka sorkar halor kane ka jingeh jong u paidbah ka Elaka.
Na ka liang u Ma Garod LSN.Dykes ruh ula kular ban shimkhia ban iakren halor kane ka jingthmu pynpra iaka PHC Dawki.
Ka Dorbar Shnong Namdong kaba la long ha ka 28 th Nohprah 2020 ka la shim ia ka rai ba khatduh ban pan jingshai na ka JHADC Jowai lada kan pyndon kam lane kan ieh noh ia ka Reserved Forest kaba kyrteng Thadmynri (Raij Namdong Elaka Nongjngi) kaba ka dorbar shnong Namdong ka la ai sngewbha sha ka JHADC ban thung dieng bad ban sumar ia ki dieng sal ha kane ka khlaw.
“Namar ka jingleh klet jong ka District Council ia ka shnong Namdong bad ka jingai lad ia ki riew shimet ban thangrnga ban khlong maw lein bad ban rep synsar ha kane ka khlaw, ka Dorbar Shnong ka la khot ia u Chief Forest Officer jong ka JHADC Jowai ban wan pynshai sha ki paidbah nongshong shnong ha ka 08 th Kyllalyngkot – 2021.
Ha kane ka sngi ka Dorbar Shnong kan shim ia ka rai ba khatduh lada kan weng ne kan bteng ia ka soskular ha pdeng ka shnong bad ka District Council kaba la ia soi lang ha ka 05 th July (Naitung) 1985 lyngba ki nongkitkam shnong ka shnong Namdong naduh u Rangbah Shnong Secretary Shnong bad u Chairman Shnong Namdong bad na ka liang jong ka ophis la soi da u Chief Forest Officer jong ka JHADC," la ong u ma Elias Susngi, Waheh Raij Namdong Elaka Nongjngi.
U ma Elias ula ong shuh shuh “Ka shnong kala rai lang ban ap ia ka por bad ka jingpynshai na u khlieh jong ka tnat khlaw jong ka council bad ha kane ka sngi na ka liang jong ki nongshong shnong kin shim ia ka rai jong u paidbah lada kin bteng ne weng ia ka (agreement) hadien ka jingpynshai na ka liang ka ophis.
Halor kane ka bynta lada u Chief Forest Officer jong ka JHADC um lah ban wan ha kane ka sngi ban ai jingpynshai sha ki paidbah ka shnong kan weng ia ka soskular (agreement) ba la ia kut ha u snem 1985.
" “Ngi na ka liang jong ka shnong ngin sumar hi ia kane ka khlaw bad ngin pyndonkam ia ka kat kum ka jingibit jong ka shnong khamtam eh ban pynurlong ia ka jingthrang jong ka shnong ban pynkylla biang ia kane ka jaka kum ka Reserved Forest bad ban pynduh jait ia ka jingpom pathar ia ki dieng, ka jingrep synsar kaba la pynduh jait ai ka jingheh jingsan jong ki dieng ki siej," la ong u ma Elias.
Ka Coaching Camp kaba lai bala pynbeit da ka East Khasi Hills Cricket Association ha ryngkat ka jingiatrei lang bad ka Meghalaya Cricket Association kan long ha madan Sai Rymnong, Mawlong haka 8th bad 9th January 2021 ha ka por 9 baje mynstep.
Baroh ki players ki ban iashymbynta la kyntu ba kin poi beit ha madan haka por ba la buh bad yn pdiang tang ia ki khynnah kiba la 12 snem bad hapoh 17 snem.
Ka East Khasi Hills Cricket Association kan pdiang ruh ia ki khynnah kiba sah haki shnong ba marjan kum ka Tyrna, Laitkynsew, Sohbar, Ichhamati, Wahlong, Shella bad kiwei kiwei.
Ka Khasi Students’ Union (KSU) Shangpung Unit haka sngi ba Ar kala pynkupburom iaki samla bad ki khynnah kiba la pass bha da ka 1 st Maitshaphrang Academic Award.
Kine ki khynnah bad samla kiba la shah pynkup burom ki kynthup iaki ba la pass bha haka kyrdan SSLC, HSSLC, degree bad kiwei kiwei.
La pynkup burom ruh iaki khynnah ialehkai bapher bapher.
Ïa kane ka jngpynkup burom la pynlong ha Shangpung Auditorium Hall, Shangpung Pohshnong haka jingialang kaba pyniaid da u Phrangki Papang president KSU Shangpung unit.
La iadonlang u Shiningstar Kharbihkhiew Assistant Education Secretary KSU central body, LeningradTariang nalor kiwei kiwei.
Na kaliang ka Dorbar Shnong Panaliar kala pynmih iaka jingpynbna ba ym bit ban theh khyndew, bret ñiut, shong dih kyiad ha shilynter ka surok naduh Urlhyrdeiñ shaduh Treriat, Syntu Ksiar.
U General Secretary Dorbar Shnong Panaliar u Careme Phawa, ula ong ba lada lap kino kno kiba leh pyrshah kin shah pynshitom da kaba kin hap ban siew iaka kuna T.10,000/-.
Haka juh ka por iaki nongai jingtip ruh yn ai buskit bad yn burieh iaka kyrteng jong ki.
Ka Dorbar Shnong ka khot wer ia baroh ban iatreilang na ka bynta ban wanrah iaka khuid ka suba ka shnong ka thaw.
Ha ka jingkut lad namar ka jingïaw rta bad ka jingphiel ïa ka exam Meghalaya Teacher Eligibility Test (MTET), ki nonghikai skul hapoh ka lama Contractual Teachers All Jaintia Hills Unit (CTAJHU) ka la pynlong da ka jingïaid paidbah ha nongbah Jowai ban dawa ïa ka sorkar Jylla ban pynlong biang ka exam MTET na bynta jong ki.
Kane ka jingïaid paidbah kaba la rah lang ïaki banner, ki placard bad ki jingthoh “Wat bret ia ngi ha dustbin kum ki ñiut ba la dep pyndonkam", “Ngi la hikai bun snem, ka sorkar kamdei ban shu beh ïa ngi na ka kam", ryngkat ka jingpyrta lynter surok ‘Ngi dawa ïaka hok, ‘We want job security’ bad kumta ter ter.
Kane ka jingïaid rally ka la sdang na lad Kiang Nangbah Government College bad ïaid lyngba ïaka surok bah National Highway-6 ter ter shaduh Ïawmusiang bad pynkut pat ha madan Jrisaleiñ, Chutwakhu Jowai.
Hadien ka jingïaid paidbah la pynlong ïaka jingïalang lyngkot ba la pynïaid da u Vice President ka CTAJHU u Pherik Ïalih haka jingïadonlang u Vice President ka FKJGP Jaintia Hills u Danny Shadap, ka Secretary CTAJHU ka kong Arbihlang Suchiang bad ki 50 tam ngut eiei ki nonghikai kontrak na baroh ar ki District East bad West Jaintia.
Ka Kong Arbihlang Suchiang haba kren bad ki lad pathai khubor ka la ïathuh ba, la don 1200 ngut ki nonghikai kontrak kiba iakhun ïaka Eksam MTET ba la pynlong na ka bynta u snem 2019 bad ïaka resol la pynmih ha u bnai Rymphang 2020 bad la pass tang 10% napdeng ki 1200 ngut.
“Hadien ka jingbym shym la lah jong ngi ki nonghikai kontrak ban pass ïaka eksamin MTET ka sorkar Jylla ka la weng noh ïa ngi na ka kam nonghikai", la ong ka Kong Suchiang.
Ka la iathuh ba ka kynhun ha u bnai Nohprah 2020 ka la leit ban iakynduh ïa u Myntri ka tnad pule puthi u Ma Lahkmen Rymbui bad ha katei ka jingïakynduh u myntri ula pyntip ba ha ka jaka jong ki, ka sorkar kan thung da kiwei kiba pass interview.
“Ngi sngewsih haduh katta katta ïa ka jingthmu jong ka sorkar Jylla ban weng kam ïa ki nonghikai khlem da plie lad plie lynti shuh ïa ngi", pynpaw ka Kong Arbihlang Suchiang.
Ka la iathuh ba bun ki nonghikai kiba la don lypa ha ka kam kidei kiba la palat rta ban wad kam shawei ruh ki la shem jynjar.
Ha kane ka jingïalang ka kynhun nonghikai da kawei ka sur ki la rai ban dawa na ka sorkar Jylla ban ailad biang iaki ban iakhun iaka eksam MTET khnang ba kin ïoh biang ïaka kam bad lada ka sorkar kam sngap ïaki jingkyrpad, ka kynhun kan ïaid shakhmat da ki jingïakhih kiba tyngeh na ka bynta ka ïoh ïaka hok, ka la ong.
U Danny Shadap haka jingkren ula pynsngew iaka jingkyrshan pura jong ka FKJGP ïaka kynhun nonghikai bad ka seng ka kloi ban leit iakynduh iaki nongmih khmat ban pynsngew haki ïaka jingeh jong ki nonghikai.
Lah don ki khubor ba ki riew paidbah/ briew batrei kam lajong ki lah ngat ha ki jingthok jong ki riew shim kabu lyngba ki kor komputor/ Mobile apps da kaba kular ban ioh ram da ka suk ba khlem da donkam kino kino kisla babiang.
Lah ong ruh ba ka sut ba ki nongshim ram ki hap ban siew ka long kaba heh, hap ban siew sa kiwei kiwei de ki jing siew ki bym shongnia, ka rukom khein ia ka sut kam long kaba suba bad ka jingpyndonkam bakla ia ka jingiateh soskular ka bymkhuid, hynrei tang ban ioh shim kabu lyngba ki kor mobile.
Ka jingai ram kaba shaniah bad kaba suba phi lah ban ioh tang naki banks bad NBFCs kiba lah register bad ka RBI bad ki kynhun kiba lah pyniaid da ka sorkar jylla hapoh ki kyndon jong ka money lending acts.
Kumta, la kyntu iaki paidbah ba nym ngat ne shah thok ha kum kine ki riew shim kabu bad kidei ruh ban da wad bniah la kidei kiba shisha ne em.
Lah kyrpad iaki paidbah ruh ba kim dei ban ai ki personal details kum kikot KYC iano iano khlem da tip tikna la ki long ba shisha bad ba lah ban shaniah.
Lada lap baki don ki briew ba shim kabu kumba lah batai halor, phi lah ban ujor sha ka ain lane thoh ka jing ujor sha ka website  Ka RBI ka lah pyntip ruh ba kino kino ka ram lyngba kikor Komputor/ mobile apps kiba hap hapoh ka jing peit jong ki banks bad NBFCs kidei ban pynpaw ia ka kyrteng jong kita ki bank lane NBFCs shaki paidbah.
Ka kyrteng bad address jong ki NBFCs kiba lah register bad ka RBI, phi lah ban ioh hangne  bad lada phi don kano kano ka jingujor pyrshah ia kine ki NBFCs, phi lah ban ujor ha.
U Kiren Rijiju, Myntri ka sorkar kmie ba dei khmih iaka Youth Affairs bad Sports haka lah sngi u Blei u la wan ba un plie ia ki artylli ki madan kaba kynthup ia ka madan ialehkai jong ka athletic bad kumjuh ia ka madan ialehkai Phutbol, kiba dei jong ka Sports Authority Of India kaba don ha kut jong ka skul bah North Eastern Hills University.
Ka madan ialehkai athletic ka dei kaba la tip kum ka synthetic track katba ka madan ialehkai football ka dei ba la siang da u artificial turf ba la ithuh bad ba la mynjur ban pyndonkam ia ka da ka Fifa.
U Rijiju u la ong ba ka nongbah Shillong kam dei tang ka nongbah ba itynnad hynrei ka dei ka jaka kaba biang eh naka bynta ki jait jingialehkai baroh.
“Kampher wat la kam da dei than eh kaba don ha ki kynjang lum kiba kham jrong, pynban kaba lah pat ban shim ne niew ia ka kum kawei na ki high altitude training centre bad kaba lah ban pynneh ia ka shi junom, ha kaba ki nongialehkai ki lah ban wan ban kilan kyrpang sha kane ka jaka," ula ong.
“Ka jylla Meghalaya ryngkat ki jylla ki thain shatei lam mihngi kaba la lah ba kan sei ia kiba bun ki rang ne ki thei ialehkai kiba kynsai na kane ka thain, hynrei ka jingbym biang ka rukom ban ai jinghikai kiba paka ne ka jingbym biang bha katta ka rukom ban wad bniah ia ki sap ialehkai ba nylla ba ki khynnah ki don kaba pynlong pat ia ka jingeh ban nym lah ban sain dur ia ka sap ka phong ba ki khynnah ka thain ki don," la ong u Rijiju bad bynrap ba ula buh ha u ia kawei ka thongbah bad katta ka long ba katban da poi ka lympung bah Olympic u snem 2028, ka India ka dei ba kan rung ialade ha ka thup ba shiphew napdeng ki ri ba iashim bynta ha kane ka lympung ha ka liang ka jingioh khur ia ki takma, ha kaba ban lah ban kynjoh ia kane ka thong, ka jylla shatei lam mihngi ka don bha ia ka bynta ba kan lah lem ban iarap ban pynurlong ia kane ka thong.
U Myntri u dang buh jingmut ban nang pynkha shuh shuh ia kum kine ki jaka ai jinghikai ba kyrpang kum ka Arunachal, Mizoram ne sa kawei hangne ha ka jylla Meghalaya.
“Shen ngan sa shong biang ia ka jingialang ban pyrkhat sani bha sa ia kwei pat ki jait kam kiba dang lah shuh shuh ban dang bsut ha kane ka shlem ai jinghikai jong ka SAI bad ryngkat ka jingiatreilang bad ki bor ba dei khmih ka skul bah NEHU, yn sa lah pat ban pynlong ia kane ka shlem ai jinghikai kum kawei na ki shlem bah ne centre of excellence jong ka ri," la ong u Kiren Rijiju.
Kiba la ai jingkren lang ha kane ka sgi ka kynthup ia ka jingkren pdiang sngewbha na u Regional Director ka SAI u Dr Subhash Basumatry, Jt.
Secretary bad Director jong ka tnat Sports & Youth Affairs kong WAM Booth bad la sakhi lang ia kane ka sngi da Deputy Commissioner bad Superintendent of Police East Khasi Hills kong Isawanda Laloo bad bah Sylvester Sylvester Nongtnger, ki ophisar ka SAI ka tnat Sports ka sorkar Meghalaya bad ki khynnah ba shah hikai ha kane ka shlem.
Ka jinglehniam ba khadduh ia ka met ba dangsah jong u (L) Hep Dhar Dolloi ka Elaka Nartiang kan long lashai ka sngi (05/01/2021) ka ban sdang naduh ka por 9:00 mynstep ha ïing kmie jong u ha ka dong Lumajar ha shnong Nartiang.
Kane ka long ka jingpyntip na kiba ha ïing ha sem sha baroh ki khun ki Raij jong ka Elaka Nartiang.
Ka Darrang Tourism Promotion and Development Society ryngkat ka jingiatreilang bad ka Tour Operators Association of Meghalaya da ka jingkyrshan jong ka sorkar jylla lyngba ka tnad Tourism kala ai jinghikai ne training iaki nongshong shnong na ka bynta ki nongking lieng kynda ba kin trei kum ki guide bad ki lifeguard ha Darrang, ka shnong kaba don hashwa ban poi ka Shnongpdeng kaba la khring bha mynta iaki nongwan kai suwari.
Ki nongwan ai jinghikai kidei na ka LifeSaving, Mumbai kiba la tbit bha ha kane ka kam kila ai jinghikai iaki laiphew saw ngut kiba la jied kyrpang na ka shnong Darrang, ban pyntbit kumno ban ai jingiarap ia ki nongwan jngohkai ha ka por ba ki ngam um lane ha kino kino ki jingjia mynsaw kiba donkam jingiarap ba kyrkieh.
Kine kiba la shah ai jinghikai ki la ioh shibun ki jingtip bad jingstad ban iarap ia ki briew kum haba ngam jyllop, ur lane hap, kyllon kynsan, kiba accident bad kiwei kiwei.
Ki lah ioh ruh ka jinghikai kyrpang na ka bynta ka CPR (Cardio Pulmonary Resuscitation) haba don ba shitom.
Ka Darrang Tourist Spot mynta kala don iaki nongtrei ba kyrpang ban ai jingiarap haba don jingjia ba kyrkieh kiba ki khot kum ki Lifeguard bad ki paidbah ki lah ban wad ia kine ki nongtrei lada donkam haba ki wan sha Darrang.
U Bah Reachingson Kongwang chairman ka Darrang Tourism Promotion and Development Society, u la ong ba ka long ka jingkmen kaba khraw ba ka tnad Tourism ka sorkar jylla ka la sngap ia ka jingkyrpad ka Society ban ai kum kine ki jait jinghikai ia ki khun samla ka shnong kiba trei ha ki kam niahlieng bad ki guide ha Darrang Tourist Spot khamtam eh ban ioh jinghikai ha shnong lajong bad kawei ka jingkyrpad na ka liang ka Society ia ka sorkar lyngba ka tnad Tourism ba kan iarap ban ai ki tiar ki tar (Life Saving materials) kum ki life jackets, spine board, wheel chair, ki tyllai, ki saving bag bad kiwei kiwei kiba donkam ha kaba iadei bad kane ka jingai jinghikai, khnang ba yn lah shisha ban iarap ia ki paidbah ha ka por ba don ki jingjia mynsaw lane ngam um.
I Tymmen basan Shedrak Sumer jong ka Balang Moodymmai Wah Presbyterian Church i la khlad noh haka 03/01/2021.
Ka jingleit ontep ia i Tbn.Shedrak kan long ha ka 05/01/2021 bad jinglehniam kan sdang naduh ka por 12:00 PM.U Dolloi ka Elaka Nartiang Hepsing Dhar, uba shah kynnoh ban lehbeijot ïa kawei ka longkmie ha kawei ka shnong kaba hap ha Nartiang Police Station, West Jaintia Hills District la lap iaka met jong u ha u tyllai phasi na ka kawei ka jaka khlaw haka step Sngi U Blei.
Ka khubor kaba iohlum ba haka step Sngi U Blei, ki katto katne ki briew kila la lap ïaka metiap kaba la sdien ha u tyllai phasi ha kawei ka jaka khlaw kaba hap ha khappud ka Moopliang bad ka Wahiajer.
Mar mar la pyntip sha ki Pulit bad kila leit ban shimti iaka ka met bad la pynthikna ba ka dei ka metiap u Hepsing Dhar, Dolloi Nartiang.
U Superintendent of Police, West Jaintia Hills District u Bikram D Marak, ula iathuh ba la wan da ka kynhun jong ka Forensic Science Laboratory Meghalaya ban leh iaka jingtohkit bad kiwei ki jingdonkam jong ka aiñ ban pynthikna iaka jingiap.
Kumban shu pynkynmaw ha u bnai Naiwieng 30, 2020 u Dolloi Nartiang ula shah kynnoh ba ula lehbeijot ia kawei ka longkmie.
La kynnoh ba une u Dolloi uba dei u kobiraij ne u nongai dawai kynbat ula wan haka longiing katei ka longkmie ban ai ‘nasib’ katkum ka jingngeit jong ki ban beh iaka sniew ka smeh naka iing ka sem jong ki.
Hynrei ula shah kynnoh ba u leh pynban da katei ka kam sang pyrshah iaki kynthei ki khynnah.
Une u Dolloi Nartiang ula shah set phatok teng halor ka jingshah kynnoh ban leh beijot iaka longkmie kaba wan shim dawai ha u snem 2018 bad ka don ruh kawei pat ka mukotduma halor ka kam thombor ia kawei ka theilud kaba ula shah pyngngat hapoh ka kyndon aiñ POCSO.I Bah John Anthony Dohling Nongspung ba ju khot ieit Bah John I la khlad noh ha ka 2 tarik mynta u bnai ha Bethany Hospital,Shillong.
I Bah John dei i ba ju trei kum u Deputy General Manager jong ka Meghalaya Industrial Development Corporation bad ba shong ba sah ha Pohkseh North Block-II (mar pyrshah ia ka Madan Lum shngain, Rynjah).
I Bah John i la iehnoh shadien ia i lok jong i Kong Badora Kharbamon bad saw ngut ki khun.
Ka jingleit ontep ia I Bah John kanlong ha ka 4 tarik mynta u bnai ha ka por 1 shi baje nohphai sngi ha Lum Jingtep Balang Katholik ha Nongshiliang.
Ka Dorbar shnong Moolamylliang kala rai ban nym shah ia kino kino ban wan bam khana snem thymmai ha madan kwai, khlaw kwai lane harud ki hali pynthor jong ka wah kwai.
U ma Apmon Pachiang, Waheh Shnong Moolamylliang ula ong “Ka Dorbar Shnong kala rai ba wat ia ki trai jaka ruh yn nym shah lada ka jaka jong ki ka dang hap hapoh u pud u sam jong ka shnong.
".
Hadien ba ki nongkhaii na Assam (Lower Assam) kila bteng ban khlong maw beaiñ ha Wah Malidor ka KSU, Narpuh Circle kala mudui da ka jingujor ejahar ha Umkiang Police Patrolling Post.
U President ka KSU Narpuh, u KS Suchiang ula ong ba kine ki nongkhaii maw beaiñ na Assam kila bteng ban pyni bor bad khlong ia u maw na Wah Malidor wat hadien ba ka KSU kala leit ban pynsangeh ia kane ka jingkhlong maw haka 30 tarik u Nohphrah 2020.
“Ngi la rai ban ujor da ka jingujor ejahar, khnang ba ki bor jong ka aiñ kin shimkhia ban leit ban pynsangeh ia katei ka kam beaiñ.
Lada ka sorkar kam shimkhia, ngin pyni syndon da ka kam bad lada jia eiei kaba sniew ki ar ki jylla Assam bad Meghalaya kin hap ban kitkhlieh," la ong u KS Suchiang.
Ka Dorbar Shnong Shnongpdeng kala rai ban pdiang iaki nongwan jngohkai kiba ju sngewtynnad ban wan jngohkai bad sahmieit ha Shnongpdeng naduh 5 tarik Kyllalyngkot (January) 2021.
“Ngi la rai ban pdiang sngewbha ia ki nongjngohkai pyrthei, kiba ju sngewtynnad ban wan jngohkai bad sahmieit kumba ju long baroh shikatto ha wah Umngot Shnongpdeng hadein bala khang shipor na ka daw ka jingiakhun pyrshah iaka khlam COVID-19," la ong u Lurman B Talang, General Secretary Dorbar Shnong Shnongpdeng.
Ula ong ba ka Dorbar Shnong, kala buh ruh ia ki kyndon ba ki nongwan kai kin hap ban bud ryntih ha kaba la khang shuwa shipor ban bam khana harud ka wah.
Ka Dorbar shnong kan pdiang tang 500 ngut haka shi sngi iaki nongwan kai suwari, ula ong u ma Lurman.
Ka Dorbar Shnong Shnongpdeng, Ka kyrpad iaki nongwanjngohkai ban iatreilang bad ki bor pyniaid shnong, namar kin don shibun ki jingkylla haka rukom pyniaid kam bad kyntu iaki nongwan kai ban bud ryntih iaki kyndon ka sorkar ha kaba iadei ban iada naka khlam COVID.Ka dorbar shnong Ialong kum shibynta ban pdiang ia u snem ba thymmai ka pdiang sngewbha ia baroh ki nongwan jngohkai ne kiba wan kai pyngngad shapoh u pud u ang ka shnong Ialong, hynrei ka don pat kine ki jingmana ba ym bit ban leh hapoh u pud ka shnong Ialong.
Kine harum ki dei ki jingmana: Ka dorbar shnong Ialong ka pdiang sngewbha ia baroh ki nongpeit kai ne ki nongbam khana, hynrei tang 20 ngut shi kynhun.
La khang pyrshah ban leh jakhlia bad ban bret kiba tam naka jingbam khana kat shaba lap ba shem.
Ki nongbam khana hadien bala dep bam ki dei ban pynkhuid iaka jaka kaba ki pyndonkam.
Ym bit pynheh sur ne tem sur da kaba wanrah da ki kor pynsawa kiba pynmih iaka jingsawa kaba heh kaba pynthud ia kiwei.
Ym bit ban thang bom pataka, lait noh tang haka por bala ai lad ka sorkar ne ka bor district khamtam sha ki jaka khlaw kiba la ai jingiada ka shnong iaki mrad ki mreng ne ki law kyntang.
Ka dorbar shong kan plie iaka khyrdop ban rung sha ki jaka jngohkai naduh 6 baje mynstep haduh 8 baje janmiet.
Ka dorbar shnong ka kyrpad ia baroh ban iatreilang ban iada iaka mariang bad ki mrad ki mreng hapoh u pud u ang ka shnong.
Ki paidbah nongshong shnong ka Rilum Jaintia haka sngi Balang kila rakhe pyndonburom ïaka lyngkhuh sngi iap ba 158th U Kiang Nangbah, u khlawait bad nongialehlaitluid ka Ri Jaintia.
Ha kane ka sngi ka Kiang Nangbah Iasiat Khnam Memorial Society (KNIKMS) kala rai ban buh iaka museum ban pynsah nam ia U Kiang Nangbah ha Madiah Kmai Blai kaba la pynieng ia u mot sahnam U Kiang Nangbah.
Kane ka madan la pynkylla kyrteng kum ka Kiang Nangbah Memorial Park, Syntu Ksiar, kaba dei kawei na ki jaka ba khring iaki nongwan jngohkai.
Kane ka jaka ka don harud ka wah Myntdu kaba la jied ïa U Kiang Nangbah kum u nongialam ban iakhun pyrshah iaka sorkar phareng.
Ha kane ka museum yn buh jingthoh iaka jaka ba kha ia U Kiang Nangbah ha Kper Nangkhlieh, Tpep-pale, ka jaka kaba ka sorkar phareng kala kem ia u ha Umpara bad ka jaka kaba la sdien phasi ia u ha Iawmusiang, Jowai.
U president KNIKMS Pearlet Toi ula ong ba ka jingpynkhreh iaka museum kala iaid shait shait.
“Ngi la dep ban pynkhreh nadong shadong bad mynta kaba sah kalong satang ban pyndep iaka detailed project report (DPR)," la ong u ma Toi bad ula ong ba ia kane yn ai sha ka sorkar shuwa u bnai Lber 2021.
Shuwa kane ka KNIKMS kala pynlong iaka prokram kaba lyngkot kaba iadonlang u MLA ka Jowai u ma Wailadmiki Shylla kum u kongsan bad kiwei kiwei ki nongialam ka KNIKMS bad la buh syntiew ruh ha u mot Kiang Nangbah.
Ha kane ka jingbuh syntiew la iashimbynta ka JSU, tnad Pulit bad kiwei kiwei.
U MLA ka Jowai ula kular ban synniang T.2 lak 50 hajar ban shna ïaki kynroh kiba la shah bam haka umsaw ha Madan Madiah.
Ka Seinraij Jowai, Ka Lei Synshar Cultural Society kala buh syntiew ha u mot U Kiang Nangbah ha Mooliksoo.
Katba ka Iongpiah Loompyrdi, Jowai kala pynlong iaka jingainguh aidem ha ïungwalieh ka Loompyrdi, Iongpiah haka por mynstep bad haka por nohphai sngi la pynlong iaka jingialang ban kynmaw burom ia U Kiang Nangbah.
U Ma Firstborn Laloo ula iathuh iaka khana shaphang ka jingim U Kiang Nangbah bad la sam ruh iaki khusnam sha ki nongjop ha ki jingialehkai bapher bapher.
Ka JNC, JSU, Khliehriat, AJYWO, KSU kila buh syntiew ha u mot U Kiang Nangbah ha Khliehriat.
Ka SKSR 12 Daloi kala rakhe ia kane ka sngi ha Thadmuthlong C Phramer West Jaintia Hills District.
Ban pynphuh phieng ia kane ka sngi la ioh ka jingshad lariti tynrai kaba la iahimbynta da ka Seiñ Raij Muthlong, ka jingiakop siat khnam kaba la shimbynta da ka seinraij Khliehriat, Nangbah, Diengshynrum, Sabahmuswang nalor kiwei kiwei ki raij.
Ki bor pyniad ka Seinraij Lower Primary School, Mukhap kum shibynta ban pynphriang bad khring ia ka pyrkhat pyrdain ki khynnah skul shaphang ki kam bad ka jingim U Kiang Nangbah, khlawait ka Ri Khadar Dolloi ha une u snem kala shim ban pynlong ka jingrakhe kynmaw burom ia ka lyngkhuh snem sngi iap ba 158 jong une u Khlawait uba len lade ba ai ia ka jingim na ka bynta ka ri bad ka jait  bynriew.
Ia kane ka jingrakhe kynmaw burom la pynlong ha ryngkat ka jingbur ryntih ia ki kyndon ka sorkar ha kaba lawan ban sakhilang ruh da u ma Nujorki Sungoh, MLA ka thain kum u kongsan bad u ma W.G.Sungoh, MDC ka thain kum u symbud kongsan ha ryngkat ka jingiadonlang ki dkhot ka shnong Mukhap.
Ha ka jingialang ba i shongkun ba la pyniaid da u ma H.Sungoh, Chairman School Managing Committee ladon ka jingsngapjar kum ka dak ka jingkynmaw burom ia u Kiang Nangbah bad kiwei ki riew ialeh ka ri pynbud pat sa da ka nguh ka dem na u ma S.Lapasam.
Ki riew rangbah kiba la ai jingkreh ha ka jingiadei bad kane ka sngi ki long u ma Teibormi Papang, Secretary School Managing Committee uba la ai ka jingiathuhkhanna lyngkot  shaphang ka jinglong jingim u Kiang Nangbah katba u ma W.G.Sungoh, MDC JHADC kum u symbud kongsan haba ai jingkreh ha kum kane ka sngi u ong, kum ki pateng ka jaitbynriew bad ka ri kiba im ha kane ka juk mynta ngi dei ban bud ia ki jinglongkyrpang u Kiang Nangbah kum ha kaban ai ia ka jingshakri ba Hok, ban long kiba shlur bad ban don ka mynsiem ia tylli.
Kum u nongmihkhmat hapoh ka iing Dorbar  jong ka JHADC u ong, haba phai sha kine ki sngi ki por ba mynta la iohi ba ka jingioh kyrpang ka jaitbynriew ia ka Khyrnit ba Hynriew ne ka Sixth Schedule kam long shuh kaba don ia ka bor bad ka iktiar bad kine kiei kiei ki buh ia ka jaitbynriew ha ka jingma.
U ma Nujorki Sungoh haba kren kum u kongsan u da ai mynsiem ia ki khynnah ba kim dei ban long kiba duh jingkyrmen ha ka jingim la phi wan na ka longiing kaba duk da kaba kdew ruh ia ka nuksa babha u Kiang Nangbah kum u briew uba wan na ka longiing  ka byn dei na ka jait Syiem ne Dolloi hynrei dei ki kam jong u kiba rah bad tynrong ia u sha ka kyrdan Nongialam ka ri Khat-ar Dolloi.
Shuh shuh ha kane ka sngi ladon ruh ka jingsam ia ki Syrnot  sha ki khynnah kiba la jop ha ka jingiakop thoh kyntip shaphang u Kiang Nangbah  bad ruh la pynphuh pynphieng bad pynshongshit ia kane ka sngi da ka jingpule kyntien ne Recitation shaphang u Kiang Nangbah bad ka jingshad na ki khynah skul.
Ka Khasi Students’ Union (KSU) Narpuh Circle haka sngi Balang kala hiar kyrkieh sha Malidor hadien ba kala ïoh jingtip na ki trai shnong ba ki nong Assam da ki phew ngut ki la wan khlong maw beaiñ biang na ka wah Malidor kaba dang hap hapoh u pud u sam ka jylla Meghalaya.
Ha kane ka jinghiar ka KSU sha Malidor la ïalam da u Bah KS Suchiang President, Bah S.Bamon General Secretary bad kiwei kiwei bad kila lap ruh da ki phew ngut ki khar Assam ki khlong maw beaiñ na katei ka wah bad ki la thep ha ki kali jong ki.
Ka KSU mardor ka la phah pynhap ia ki maw kiba la kit hapoh trok bad beh krad iaki bad maham ba kim bit shuh ban wan khlong maw na katei ka wah kaba hap shapoh u pud u sam ka jylla Meghalaya.
Ha ka 8 tarik u bnai September (Nailur), kala beh iaki nong Assam kiba wan khlong maw na katei ka juh ka jaka bad la ai jingthoh bad iakynduh ruh ia u DC barim, hynrei kine ki nong Assam ki leh bymsuidniew bad bteng ban khlong maw na katei ka jaka.
Ka KSU kala kynnoh ruh ba kane ka jingjur ka jingkhlong maw ha katei ka jaka kadei na ka jingtlot treikam ka tnat forest kaba don ha Umkiang, Apha Range kaba dei peit ia kine ki jaka.
Ha kajuh ka por ka KSU kala ong ba kan sa iakynduh biang ia u DC ban ai ka jingiada ia kane ka wah bad ban khang iaka jingkhlong maw beain ha katei ka jaka.
Shuwa ban leit sha Malidor kala buh syntiew ia u motdur u Woh Kiang Nangbah ha Khliehriat ban kynmaw burom iaka lyngkhuh sngi iap ba 158 snem u khlawait ka ri Jaintia.
Saw ngut ki nongialehkai Athlete ka Jylla hapoh ka lama jong ka Meghalaya Athletics Association (MAA) kila ioh khur takma ksiar naka lympung 32 nd East Zone Junior Athletics Championships 2020 kaba long ha sorbah Guwahati haka 28-29 tarik une u bnai.
Kine ki saw ngut kiba khur takma ksiar ki kynthup ia u Skhemlang Suba, Dabit Dkhar, ka Anuska Majhong bad ka Rinalis Ingti.
Ia kane ka kynhun la ialam da ka Daisy Marwein kum ka coach.
Gold medalist Skhemlang Suba u-18 boy, 1500 mtr Dabit Dkhar U- 18 boys 800 mtr Anuska Majhong U_14 girls, High jump Rinalis Ingti, U- 18 girls, High Jump.
Silver Medalist Anrisha Klein U-16 High jump Gloryfy Kurban,U -20.
Girls 800 mtr Marso Kyndait U – 20 boys, 800 mtr Bronze Medalist Ribet Dkhar U-20 boys, 1500& 800 mtr Donbok Shabong, U- 16 boys 100 &300 mtr Gloryfy Kurbah, U- 20 girls,1500 Dasaman Kyndait, U.18 boys, 3000 Primus Ronghi, U-18 boys High jump.6 ngut ki samla ialehkai Athlete kiba na West Jaintia Hills District kila shah jied ban mihkhmat iaka jylla Meghalaya sha ka 32 nd East Zone Junior Athletics Championship 2020.
Kane ka lympung ialehkai kaba pynlong da ka Assam Athletics Association kan long ar sngi haka 28-29 Nohprah (December) 2020 ha sorbah Guwahati, Assam.
Ki nongialehkai kiba shah jied na West Jaintia Hills Marsoo Kyndait Ribet Dkhar Dabit Dkhar Kyrshanlang Shylla Dasaman Kyndait Teiboklang Biam U Pleasantly Synnah, u Coach ba dei peit iaka West Jaintia Hills ula iathuh ba ka jingpynkhreh ban iashimbynta sha kane lympung ka long haka por kaba lyngkot bha, hynrei la pyrshang katba lah ban ia kilan ban ioh iashimbynta.
Ula ong ba kin mih mynta ka Sngi U Blei na Jylla ha ryngkat kiwei pat ki para nongialehkai naka Jylla.
Banshan Lyngdoh December 30, 2020 Ka aïom jingkhie bhang ka la wanphai biang.
Sa shisien ki jingbyrngem ki sawa ha ki lynti syngkien.
Sa shisien ki sur ka jingkynad, ka jingbyrthen ban beh ïa ki nongwei, ki ‘dkhar’ shi sngi, ki ïai jlaw mynta.
Ki thylliej ding ba thang ïa ki tyngshop jong u Narendra Modi bad u Amit Shah, ki la kham pynkhluid ïa kane tlang.
Tangba, katno sngi ne taïew kane ka jingshongshit kan neh? Hato kane kan long biang kum kiwei ki jingïakhih kiba neh tang shipor khlem kano kano ka jingkut kaba thikna? Da ka shu kut noh kumto ruh, kan sa mihpat biang ha kawei ka sngi, bad bun na ngi ngin ïa shad tohhoh da ka jingshongshit ban beh ïa ki mynder lyngba ka Inner Line Permit (ILP).
Bun ki nongkyrshan jong ki seng bhalang kin kyriat ïa la ki bniat da ka jingdom, bad lehse kin ong ba nga dei u ïingkhong shyllangmat.
Tangba da ngi kyrtiang dien sha ki por kiba la leit noh, ki jingjia ba ha rukom ki sakhi ïa kane.
Ngam da kynmaw bha ïa ki por jong u Bah Bull N.Lyngdoh, u nongïalam sengbhalang ba la pynkhihwin ïa ka Ri Khasi-Jaiñtia ha ki snem 1970 ter ter.
Kiba la sakhi ki ong ba ka jingïakhih ka la long kaba shitrhem bha, bad kata ka jingïabeh mynder ka la sdang naduh kito ki por.
Tangba nga kynmaw kyndiang ïa ki jingïakhih ha ka por jong u Paul Lyngdoh, u President barim ka KSU, ha u snem 2000 bad 2001.
U Paul bad ki paralok ki jong u ki la ïa buh shiphew tylli ki jingdawa bad la ai kyrteng ïa kata ka jingïakhih kum ka ‘Ksan Rngiew Movement’.
Ki shiphew tylli ki jingdawa ki kynthup lang ïa ka jingpyntreikam noh ïa ka ILP, tangba ka jingdawa kaba hakhmat eh kadei ban pynkylla noh mar-mar ïa ka ‘Reservation Policy’ lane kata ka aiñ bhah kam jong ka jylla.
U Paul bad ki paralok ki jong u ba don ha ka Jaiñtia Students’ Union (JSU) ki la pynpaw ba kata ka aiñ bhah kam ka noh shilliang palat sha ka jaidbynriew Garo, bad la donkam shisha ban pynkylla noh ïa ka khnang ba jaidbynriew Khasi-Pnar kan ïoh jingmyntoi.
Ki la khot da ki pakhang shnong bad pakhang ophis, bad kiwei ki jingïakhih kiba la pyndik shisha ïaka im suk-im saiñ.
Ki khynnah skul bad khynnah kolej ruh ki la shah paring sha Don Bosco Square ha Laitumkhrah ban dawa ïa kata ka ‘Reservation Policy’ kaba thymmai.
Ka jingïakhih ka la khluid tar haduh ba ka ïingsah jong u Myntri Rangbah ha kato ka por, u Bah EK Mawlong, ka la shah lynthem maw namar ba ka sorkar ka jong i ka khlem lah ban pynkylla ïa kata ‘Reservation Policy’.
Tangba, hadien ba la ïaid ar phew tylli ki snem, hadien ba la synshar bun tylli ki sorkar, hato kata ka ‘Reservation Policy’ ka la kylla mo? Hadien ba la pynkhihwin ïa ka shongsuk-shongshngaiñ, hadien ki jingkynthoh ba ha rukom ïa u Bah Mawlong, ka buskit ksiar aïu ba ngi la ïoh? Ha u 1988, u Bah Bull u la shah jied kum u nongmihkhmat.
Naduh u 2003, u Paul u la long MLA bad u la long myntri ruh ha ki khat-san snem ba u la shong ha Dorbar Thawaiñ.
Hato u la lah mo ban pynurlong ïa kita ki jingdawa ki jong u? Hato ki jinglynñiar ha ki surok bad ki jingkhang dam ïa ki dukan, ki skul, bad jingtehlakam ïa ka ïaid-ka ïeng ki la wanrah jingmyntoi mo? Hato kane kam kdew shai ba ki jingïakhih jong kine ki seng ki long pynban ka jingpynkiew skong jubor ïano re ïano? Hato kam pyni pen ryngkew ba ka suk palat ban ïa dawa da kaba kyang ha surok, tangba ban pynurlong ka dei kaei kaei kaba sohsat? Te kane ka jingïakhih ban pyntreikam noh ïa ka ‘Inner Line Permit’, ka aiñ ba la dap 147 snem pura, ka la mihpat biang, hynrei la shu bujli tang ki ‘riew ïapom.
Mynta ba ki la sngewthuh ba ka shong ha ka sorkar pdeng ban pynurlong ïa kane ka jingdawa, u Myntri Rangbah bad ka kynhun sorkar jylla ki la lah ban ïohthiah suk.
Ban kawang maw ïa ka iing u Narendra Modi te ka bym lah ban long, te la shu ïa thang noh ïa ki tyngshop ki jong u.
Hato ngin ïoh mo ïa ka ILP da peit bad sngap thuh ïa ki jingkren jong ki ‘riew ba hap ban pyntreikam ïa ka? Da shu sngap ïa ka jingphla jong u Lat ka jylla, u Satyapal Malik, ha ka jingïakren bad u nongthoh khubor jong U Nongsaiñ Hima ha ka 18 Nohprah 2020, u la sait kti halor ka ILP bad u la ong ba ka shong beit ha ka jingïakren hapdeng ka sorkar jylla bad sorkar pdeng.
Hato kin ïakren mo? U Amit Shah u la kular ban ïakren hadien ka Krismas 2019 bad u Conrad Sangma halor kane ka mat.
Ka Krismas 2020 ka la leit, tangba ka jingïakren ILP pat ka dang sah ha khlaw.
Ki nongmihkhmat bunsien ngi la ïohi ki hap pyndem ha khmat kine ki nongpynkulmar shnong.
Te kam long kaei kaei kaba sngewphylla ban ïohi ba baroh ki 60 ngut ki MLA ki la pyndem tdong bad ‘pass’ da ka ‘Resolution’ ban pyntreikam ïa ka ILP ha ka jylla.
Ki seng saiñ pyrthei barabor ki hap pynsgewbha ïa ki seng “bhalang" wat la ki sngewthuh bha ïa ki jingeh ki ban sa mih lada leh katba ki ong ki nongpynkulmar shnong.
Ka paw shai ba ïa ka ‘resolution’ la shu ‘pass’ da ka jingbymbanse namar ba mynta ki nongmihkhmat jong ka Congress ki la kwah ban pyntreikam da ka Meghalaya Residents’ Safety and Security Act (MRSSA) 2016.
U Lat ka jylla ruh u kubur ba ka MRSSA ka la biang pura ban ïa da ïa ngi.
Bun ki stad saiñ pyrthei ruh ki batai ba ka ILP da lei lei kam ïahap ban pyntreikam ha ka jylla namar ba kadei ka ‘transit state’ lane ka jylla ba ki nongshong shnong jong kiwei pat ki jylla ki hap ïaid lyngba man la ka sngi.
Kumba long mynta, ki ‘riew paidbah ba im sngi da ka bylla bad ka rep ka riang, ki la shem jingeh shisha.
Kat sha ba phai bun tang ki jingeh bad ki jingkutlad khamtam ha une u snem ba lynshop ka klam Covid19.
Wat ki nongtrei kam sorkar ruh kim ïoh tulop thikna ba duna pisa palat ha ka jylla.
Ki nonghikai skul, ki nongtrei MCCL, ki nongtrei municipal, ki nongtei District Council, baroh ki lynñiar lut.
Hato kine ki mat kim dondor se mo ïa kita ki khlur ka ri? Balei kine ki seng kim ïa khih na ka bynta kine ki mat kiba kthah ïa ka shimet bad ki longïing jong ki paradoh parasnam? Balei? Ka jubab ka long da kaba pynkhih ïa ka juh shi ka juh, u mynder un ïai tieng shi ïai tieng.
Katba u dang tieng u mynder, ki pla jong ki nonglum bai kynshew na ki mynder ruh kim thylli lano lano ruh.
Shisien ba ki mynder kim tieng shuh, ki jingnoh na ki ruh kin sa swai noh.
Kata kadei ka jingshisha.
Haba phai pat sha ka jinglong jingman jong ka jylla ka jong ngi bad ka synshar khaddar, ngi lap bun ki jingdkoh.
Ki surok, kiba dei ki budlum jong ka roi ka par, ki la nang sator.
Hato balei ka tnat PWD kam lah ban shna ïa ki surok kiba neh bun snem? Ki paralok na rilum Garo ki ïathuh ba ka surok na Rongram sha Dadenggre ba la maramot ha u snem 2016 ka neh tang 6 bnai wat hadien ba la pynlut da ki phew lak.
Dang shen ka juh ka apot ka jia ïa ka surok Umbir-Mawlyndep.
Namar ba ngi dei ka jylla kaba rit bad kyrduh, ngi la dei ban trei bha khnang ban ym syrwa kai ka pisa.
Tangba kata kan ym jia lano lano ruh namar ba ka jingïasam doh kyndang kam ju don jingkut.
Da sngap ïa ki jingkren jong u Lat ba thymmai jong ka jylla, u Satyapal Malik, ngi sngewba u dei u briew uba don ka jingkitkhlieh khamtam na ka bynta u duk u suk.
U la leh bun ki kam ba bha ban wanrah jingkylla ha Kashmir bad Ladakh, kiba la duh noh ïa ka jinglong jylla ka jong ki hadien ka sorkar pdeng ka la pynduh noh ïa ka Article 370 ha u 2019, bad mynta la synshar da ka sorkar pdeng ïa ki kum kita ki ‘Union Territory’.
Ka sorkar pdeng ka la dei ban kdup noh ïa ka Meghalaya ruh bad pynduh noh ïa ka jinglong jylla ba pura.
Pynlong noh ïa ka Meghalaya kum ka ‘Union Territory’ kaba shiphew jong ka Ri India.
Namar ba kat dang tyllun ki por ngim ïohi ïa kita ki sngi kiba phyrnai.
Ka juh shi ka juh kat sha ba phai.
La i ngiah, la i kdang.
Katkum ka jingkyrpad jong phi nga wanrah ia ka jingthoh shaphang ka jing shah kem jong U Kiang Nangbah uba dei u nong pynshit ba ha khlieh eh bad uba long ruh u ringleader jong ka jingialeh pyrshah sorkar ha kine ki thain  rilum.
Kumba ka paw ha ka shiteng bnai jong u bnai ba lalah, uwei u briew uba na ka shnong Rymphum u la wan iathuh ia uwei na ki baha iing jong u uba na ka shnong Umpara uba la shong la sah mynta ha Nyrtiang ba U Kiang Nangbah ula thiah pang la katto katne por ha Umpara.
Kane ka khubor kala poi sha ki shkor jong U Mon uba long U Bor Dolloi jong ka Nyrtiang bad u paralok ba iajan eh jong u uba kyrteng U Long Sutnga kiba la wan ban iathuh ia U Lieutenant Sadlier ha ka por ba nga (Lt.
E.A.Walcot) dang bun kam ban leit kem ia u khaw na ki nong ialeh pyrshah.
Ka shnong Umpara ka dei ka shnong ka barit mar khap bad ka shnong jong ki Khyrwang kaba hap hapoh ka Nyrtiang Dolloiship, ka jngai kumba 25 mer na ka shnong Nyrtiang.
Ia kane ka khubor la phah sha U Colonel Dunsford ha kaba ula hukum ia U Lieutenant Sadlier haka 24 tarik u bnai December ban leit sha katei ka jaka; ki shipai kila mih haka 25 tarik u bnai December kiba kynthup ia U Lieutenant Sadlier bad manga (u Lt.
Walcott), 35 ngut ki shipai jong ka 28th bad 24th Regiment, U Dolloi jong ka Nyrtiang bad U Paralok ba iajan eh jong u U Long Sutnga, uba ialam kumba 30 ngut ki khassyahs kiba la kieng atiar bha, 8 ngut ki coolie kiba kit jing kit ia ki shipai.
Ban lait na ka jing iohi ki briew ngi la hap ban iaid lynti tang haka por miet haduh mynstep ha kaba ngi lah ban iohi da ka jingshai jong u bnai bad ki khlur.
Ka lynti ba ngi iaid ha kata ka miet ka long kaba suk wat la katta ruh ngi hap hi ban sangeh ban ap ia kiba wan nadien  namar ba tieng ioh ki iaid bakla na kawei pat ka lynti.
Kat haduh ynda shai mynstep ngi lah pyndep palat ia ka shiteng  jong ka jing iaid lynti.
Haka por sngi ngi hap ban rieh shapoh khlaw bad ngi bteng biang ia ka jing iaid lynti jongngi  haka por kumba 5 baje janmiet.
Hadien ba ngi la iaid katto katne por ia ki madan lum ngi la ieh shadien ia ka shnong Moobakhon sha ka liang ka diang bad iaid lyngba ia ka shnong Namdong kaba ki briew kila phet shnong kaba hap hapoh Nangjngi dolloiship.
Hadien ba ngi iaid biang kumba shi kynta eiei ngi poi ha kawei ka khlaw bad ki phlang kiba jrong haduh ba ngi poi ha kawei ka wah kaba kham heh.
Ynda ngi kam sha shilliang ngi poi ha kawei ka madan.
Ynda ngi la iaid katto katne por, u nong ialam lynti ula kum bakla bad ula leit rung napoh shnong Nonglakhiat.
Don katto katne ngut ki briew kiba sah ha kane ka shnong ia kiba kem bad ialam lang iaki baroh ba tieng ioh ki leit iathuh briew.
Hadien ba ngi iaid sha khmat ngi poi ha kawei ka wah kaba heh ka Umcherra.
U bnai u la sep sa satang ki khlur ba ai jingshai ha sahit bneng, ngi la shem jynjar bha ban iaid lynti ngi shu ia bud beit ia kiba iaid sha khmat.
Ngi hap ban iaid lyngba ki siej sa kumba  san mer na ka shnong kaba ngi leit, ka lynti ka long kaba shitom bha ban iaid.
Haka kynjatshai ngi iohi ia u lum ba rben bha ki khlaw bad ynda la iaid kham shajan kumba shi pawa mer eiei ngi iohi ia kawei ka tnum iing, mar kumta hi ngi iaid pynstet ban jop ia ka thong.
Ka shnong Umpara ka don kumba 12 tylli ki iing kiba shna ha baroh arliang jong ka lynti, kaba la kerkut da ki khlaw ba rben kaba lah ban poi shaduh kjat lum Assam.
Kumba ngi ju iohi ba bunsien ki briew ki ju ioh phet na shadien jong ki shnong, kumta ngi la pan bor na U Lieutenant  Sadlier ban ap na sha kata liang.
Ymdon ksew ba wiar, ymdon ba iohsngew ia ka jing wan jongngi, baroh kiba don hangta ki dang iohthiah lyngngai.
Ka iing kaba sah U Kiang Nangbah ka dei kaba khatduh na ka liang ka diang ka jaka ba don manga.
Ngam tip kano iing U Kiang ha kata ka por, kynsan ryngkoh uwei u briew na kawei ka iing bad phet sha poh khlaw, nga dang mut ba dei U Kiang ba phet bad nga beh shata, namar ba ka synrang palat ka khlaw bad ki siej ki rben nga la kum ur hangta.
Ngam pat lah tang ban khie haka por ba U Long Sutnga u pyrta ba u la lap ia U Kiang Nangbah.
Nga iohi ba u Lieutenant Sadlier u mareh ban leit iarap ia U Long, ynda nga rung u ong ba don u briew ba iashoh hangne uta u dei U Kiang.
Nga rung sha ka kamra ba don U Kiang da ka jing iarap jong u havildar jong ka 28th regiment ban pynpra ia ka jingker.
U Kiang Nangbah ula pyrshang ban siat arsien ia u Long tangba ka suloi ka khlem bthei.
U Kiang u pyrshang ban iada ia lade da ka waitlam ha kaba U Lieutenant Sadlier  ula hukum ia ki shipai ban siat ia u Kiang bad hadien ba la hap ka waitlam la kem noh ia U ha ryngkat ka lok bad arngut ki khun.
Ha kajuh ka por ki shipai kila rung ha kiwei de ki iing bad kem 8 ngut ki briew na Jowai, 6 tylli ki suloi kawei ka pistol kaba U Kiang u mut ban siat ia u Long Sutnga, napdeng kita 2 tylli ki suloi double barrel bad kawei ka suloi tynsah jong ka 33rd Regiment Native Infantry.
Ngi leit phai haka por kumba 10.30 a.
m.
bad sahmiet ha Nonglakhiat.
Dei hangne ba ka lok bad ki khun jong U Kiang ki lait phet.
Ha ka sngi kaba bud ki mih ban leit sha Nyrtiang bad ki poi haka por  8 baje eiei mynmiet.
Haka por ba wan phai la thang noh ia kawei ka shnong kaba sah ki Jowai kaba don hapdeng ka Nonglakhiat bad ka Umpara.
Ka shithi na U Colonel H.F.Dunsford, C.B., Commanding Jynteah Field Force, sha U Captain E.K.O.Gilbert, Assistant Adjutant General of the Presidency Division, Calcutta, (No.43, dated the 31st December 1862.
) Ia U Kiang Nangbah la ialam sha Jowai haka 30th December 1862 bad la tian bishar ia U da U Colonel H.F.Dunsford, C.B,, Commanding Jynteah Field Force bad U Captain B.W.D.Morton, Deputy Commissioner.
Haba kylli na kaei ka daw  ba u ialeh pyrshah bad ka sorkar, U Kiang Nangbah Ula jubab ba watla ki paidbah kim sngewtynnad ia ka khajna (income Tax) hynrei ka daw bah kaba pynlong ia ki ban ialeh pyrshah ia ka sorkar ka long ba ka khang pyrshah ia ka jing lehniam jong ki bad haka juh ka por kam shah shuh ban thang iaki briew kiba la iap.
Ka jing bishar ba kyrkieh ka la rai ban phasi ia u haka por 5 P.M.jong ka juhhi ka sngi.
Tang hadien 3 kynta ba la rai pynrem ia U Kiang Nangbah la phasi ha Iawmusiang, Jowai kaba dei ruh ka sngi iaw musiang ha kaba la sakhi lang da ki shipai bad ki nong shong shnong baroh.
Sah hei parom wei kynmoo tympang, Iei nam iei pyrtuid u khon dap chynrang; Na pyrdi u paid waboon walang, Ia me da jied kynsai wow tur chaphrang.
Pre Chorus – Khon dap chynrang ka bri niaw trep, U nong iah luti iong I ki pnar; Khon dap chynrang ka bri niaw trep, U nong iah luti iong I ki pnar.
Chorus – Kiang Nangbah khlawait wa kynsai, Wem chem de kam me ha pyrthai; Khon dap shynrang ka ri Jaintia, Sah hei parom, u kynmo maia.
Shirup deilang ka hukum u Blai, Ia me da jied nong iah luti wa kynsai; How tylle phasi da pynshah mi, Nei bynta ka ri wa maia iong i.
Lada kyruin ki khmat o sha mihsngi, Daw laitluid ka ri wa maia iong I; Lada sha sep sngi daw man bro I, Ki kyntien wa khatduh wa da khlai mi.
Kyntien wa shong Blai man sakhiat ki, Da laitluid ka ri wa maia iong I; Kyntien wa Shong Blai man sakhiat ki, Da laitluid ka ri wa maia iong i.
Ham jngai I mynsiem mi na I, Ah Kiang Nangbah emlang wa I; Pynioo Ia I ki lad ki luti, Kam wa kwah mi na kitu ki sngi.
To mait chaphrang ah khon ka ri, Dei mynsiem chynrang u ia tylli; Ham ieh u chah leh bein ha kiwi, Khamtam ha ki mynder shi sngi.
Da U – Sanborlang Raliang Ladthadlaboh Mooralong Jowai.
Soolangki Laloo December 29, 2020 “U Kiang Nangbah" u ieng da ka nongrim jong ka hok, ka jingshlur bad ka jingshisha ban ialeh pyrshah ia ki nongshun kiba wan lehbor, thombor ha kine ki lum, ki thaiñ baieit ki jong ngi, kum u nongialam ba don ka jingkit khlieh (Responsibility) ia ka Ri bad ka Jaitbynriew, um kwah ba ki khmat bad ki shkor jong u kin iohi ne iohsngew ia ka jingshah lehbeiñ ne jing-ud ki khun ka Ri lyngba ka jingshah thombor ha u mynder Ri (Phareng).
Kumta u ieng ialeh pyrshah da ka mynsiem dapshynrang, ban pynher krad ia ki nongshun na kine ki lum, ki thaiñ baieit ki jong ngi tang da ka wait, ka stieh, sum khnam bad ryntieh ryngkat bad ki paid ka Ri 12 Dolloi kat haduh ban da poi ia u shaduh u pud ba u hap ban bynda ne aiti ia la ka jingim ha ki syrdoh u tyllai Phasi jong ki nongshun na Ri Sepngi ha ka 30 tarik u Nohprah 1862 bad mynta u snem kadei ka lyngkhuh snem sngi iap ba 158 U Kiang Nangbah.
U Kiang Nangbah, Kum u khun dap shynrang ka Nia Rimai Nangbah, u la pyni shisha ia ka jinglong Hok, jinglongshlur mynsiem jongu.
Kum u nongialam ki khun ka Ri Khat-ar Dolloi, um hun ban iohi ba ki mynder ri kin long ki nongsynshar bad ki trai Ri, trai muluk pat kin im hapdeng ki jingjynjar bad jaw ummat miet la bad sngi, kum u briew baieit ia la ka jong ka niam, ka rukom, dustur bad riti um kwah ba kiei kiei ki rukom ngeit ne jinglongkyrpang ka jaitbynriew ki duh kin dam.
Hato kum ki pateng kane ka juk, aiu ngi don ban ong, aiu ngi dei ban leh na ka bynta u Kiang Nangbah? Hato kum ki pateng kane ka juk, aiu ngi don ban ong ne kylli shaphang ka Ri Laiphew Syiem bad Khat-ar Dolloi ha kine ki sngi ba mynta? Aiu ngi dei ban leh na ka bynta ka Ri bad ka jaitbynriew kaba la don hapdeng ki jingtynjuh bad jingialeh kat shaba phai kat shaba iaid, kat shaba ieng? Aiu ngi don ban ong ne kylli ia ki nongialam kane ka juk, aiu ki nongialam, ki riew ieit Ri ki leh na ka bynta ka Ri bad ka Jaitbynriew barit ka jongngi? Hato ki bud nuksa mo, ia ka lynti babha u  Kiang Nangbah kum u wei na ki nongialam uba ieng shisha ha ka nongrim jong ka jinglonghok, jinglongshlur? Haba shim ia u khulom ban pruid ia ki dak, ki kyntien na ka bynta kane ka sngi bakhraw u Kiang Nangbah, ngam lah khlem da phai dien sha ka thymmei longbriew manbriew u hynniewtrep hynniewskum kaba ong “ Im tipbriew tipblei bad Kamai ia ka hok ".
Kum ki pateng kane ka juk, hato ngi ju pyrkhat, ju puson mo ia kine ki kyntien hashwa ba ngin leh ia kaei kaei ka kam? Balei nga shim ban khyllie ia kine ki kyntien ha kum kane ka sngi, namar u Kiang Nangbah udei uwei na ki nuksa babha iangi ki pateng, uba imsngi ban iaid bad pyndep ia la ka jong ka kamram hangne ha pyrthei shongbasa ha ryngkat ka jinglonghok, jinglongshlur, jingshisha, jingkitkhlieh, jingaiti bad len lade na ka bynta ka Ri bad ka Jaitbynriew.
Nongialam ka Juk mynta, Da jingkitkhlieh to ieng ban iada.
La Hok, riti to bat, to tyngkai Ia Ri lajong, ban synshar kiwei, hei ho… wat ai.
Kiang Nangbah, nuksa ka jingialeh u la pyni Mynta ka shong pat sa haphi, ia la Lawei ka Ri.
U Bah Lambor Malngiang haka sngi Nyngkong ula hiar jurip ia ka surok shnong jong ka Umsaw ban pynïasoh ïaka shnong Umïew, kaba hap ha Mylliem Lum, Nongkrem.
Ha kane ka jinghiar jurip u Bah Lambor Malngiang MLA, MDC ka Nongkrem ula iakynduh iaki nongialam shnong ban iakren bad pynbeit ban shna noh ia kane ka surok ban pynsuk ïaki nongshong shnong bad ki paid nongrep ka thain.
KI riewrangbah ka shnong Umsaw kila pynpaw ba kin aiti noh ia ka surok ban pyniasoh ia katei ka shnong bad ka shnong Umïew sha ka tnad PWD (Roads) na ka bynta ban ïoh skhim ban shna ïaka surok kaba paka.
“Kane ka surok kan pyniajan bad pynsuk iaki nongshong shnong ka thaiñ Mylliem Lum hi baroh kawei.
Kiba wan na ka thaiñ Smit ne Nongkrem na ka bynta ki jingdonkam jong ki kim donkam shuh ban iaid pyllun ia ka shnong Pomlakrai ne Laitkor", la ong u Bah Lambor.
“Baroh shikatta ki nongshong shnong ki hap ban iaid 8-9 KM, hynrei lada ioh ia kane ka surok na Umsaw kan pynjan ia ki nongshong shnong bad ki donkam ban iaid tang kumba 2 haduh 3 KM," la ong u Bah Lambor.
Kane ka surok kumba long mynta kadei ka surok khyndew bad la shna malu mala da u MLA ka thain ban ioh iaid ki nongshong shnong bad ïoh kit jingkit ki nongrep ha katei ka thaiñ, hynrei haka aiom slap ka shitom iaki nongrep ban iaid ban ieng na kane ka surok.
Ïa kane ka surok u MLA ula kular ban pynioh noh da ka surok rong bad yn aiti ha ka tnad PWD ba kan wan thew wan woh ia ka bad ban peit bniah kiei kiba donkam ban leh ban pynurlong iaka jingangnud u paidbah.
Na ka liang ki riewrangbah ki la ai khublei ia u Bah Lambor uba la mang ban pynshna ia ka surok.
“Ngi sngewthuh ba kam long kaba suk hynrei ngin aiti ia ka surok sha ka tnad PWD bad ngin ia treilang bad u MLA ban pynurlong ia kane ka jingangnud jong ngi na ka bynta ka thaiñ Mylliem Lum hi baroh kawei", ki la ong.
Ka Ladthadlaboh Dorbar Shnong, Jowai ryngkat ki VDP Shnong kala maham pyrshah ïa kino kino ki briew la kidei ki trai shnong ne kiba nabar shnong kiba shong dih kyiad, kiba bret pathar ïaki ñiut ki jakhlia, kiba shong dih bhang, drugs kiba nongdie drugs bad kiwei kiwei ki jait jingdih pynbuaid kumjuh ki ba leh ïaki kam awria khlem akor, kiba kren sih kren sang hapoh u pud u sam jong ka Ladthadlaboh Dorbar Chnong, Jowai naduh Thluwania haduh Lad Nartiang (Lad Kiang Nangbah Govt.
College) kynthup ia ki kyntoit Dong baroh jong ka Ladthadlaboh.
Lada lap ïa kino kino kiba leh pyrshah ïa kine ki jingmaham kin shah pynshitom katkum ki aiñ shnong bad ki bor aiñ sorkar.
Kane kadei kum ka jingpynkynmaw bad jingpyntip ïa baroh ki paidbah ban ïatreilang bad ka Shnong na ka bynta ka shong suk shong saiñ haka imlang sahlang.
Ka Dorbar Shnong Moolamylliang kala pynbna paidbah ba haka 3 tarik u bnai Kyllalyngkot 2021 kan pynlip ne weng noh iaki jingpynriam Christmas, kiba kila pynriam ha baroh kawei ka shnong.
“Ngi pdiang sngewbha iaki nongwan jngohkai iaki lights decorations hapoh ka shnong ha kaba yn pynkut noh iaka haka miet 3/01/2021," la ong u ma Apmon Pachiang, Waheh Shnong Moolamylliang.
Ula kyntu iaki nongwan jngohkai ba kin sngewbha ban iatreilang bad ka shnong bad ban wan da ka jingkmen ka akor bad burom bad ban nym bret pathar iaki jaboh kat shaba lap ba shem.
“Na ka bynta kino kino jingtip kiba ia dei bad ka shnong Moolamylliang, phin sngewbha ruh ban peit haka Facebook page kaba la ai kyrteng “Moolamylliang village" ba phin sngewbha ruh ban ai jingkyrshan iaka shnong da kaba follow,like bad share ia kane ka page," ong shuh shuh u ma Apmon.
Ka Meghalaya Association of Kickboxing Organization (MAKO) kala lah ban pynlong ia ka XXIII Meghalaya State Level Kickboxing Musical Form Championship, 2020 ha Laitkor Shillong.
Kane ka lympung kadei kaba tang shi sngi, kata haka 18 tarik une u bnai bad la wan ban iashimbynta da ki phew ngut ki khynnah na kylleng ki jaka.
Kane ka Musical form kadei ka jingpyni ia ka sap ka phong bad ki buit jong ki nong ialehkai martial arts kiba iashimbynta ha ryngkat bad ka sur kaba ia hap bad ka kam kaba ki leh.
Nongiakhun ba tbit duh ha katei ka lympung ki long: Senior Men 1.
Rangkynsai Lyngsiang – Gold 2.
Elton Skhemlang Swer – Silver 3.
Estarwell Lyngdoh – Bronze 4.
Lucky June Pyngrope – Bronze Senior Girl 1.
Baïasuklin Khongsit Junior Girl 1.
Espiranza Songthiang – Gold 2.
Refiness Warjri – Silver Sub-Junior Girl 1.
Sadakani Kharteibok – Gold 2.
Evamansani Kharsahnoh – Silver Sub- Junior Boy 1.
Menangshanlang Kharsyiemiong – Gold 2.
Nangkhraw Kharsyiemiong – Silver Older cadet 1.
Pyndap Marak – Gold 2.
Nangteishaphrang Nongkynrih – Silver.
I Tbn.Olando Kongwang I ba long ruh I Nongsumar bad Nongaidawai Khasi ha Umsyiem, Marbisu bad Amlarem, I la khlad noh ha ka 27 th December 2020.
Ka jingleit ontep ia ka met jong I kan long ha ka 29 th December 2020 ha ka por 1:00 P.M ha U Lum Jingtep ka Balang Presbyterian Umsyiem.
I Ma Corinth Pyrngap i ba shong ba sah ha Khimusniang, Jowai i la khlad noh haka miet 27.12.2020.
I Ma Corinth i dei i kpa jong i ma Titos Bamon, Waheh Chnong ka Dorbar Shnong Khimusniang, Jowai.
Ka jingleit ontep ia i Ma Corinth kan long haka 29.12.2020 haka por 1 baje nohphaisngi ha u lum jingtep ka Balang Presbyterian Khimusniang Jowai.
Ka Dorbar Shnong Umlyngsha kala pynmih iaka hukum ban khang ban sait kali ha ki artylli ki wah ba kynthup ia ka Wah Ratap bad Wah Umpliang ban iada na ka jingtuid ki jakhlia sha ka Wah Sailynter kaba ka shnong Umlyngsha, East Jaintia Hills District ka pyndonkam kala ai jingiada kyrpang iaki dohum dohpnat bad ban dih, ban sum bad kiwei kiwei ki jingdonkam ba man ka sngi U NL Talang uba long u Waheh Chnong Umlyngsha u la ong “Lada sait kali ha kine ki wah kan ktah nyngkong ia ka thaw ri dohkha (Sailynter Fish Sanctuary) kaba don sha rum ka wah ba jngai tang 150 Meter na Wah Umpliang.
" Ula ong ba dei halor kane ka shnong ban iada ia kane ka wah bad ban nym ktah iaki dohum dohpnat bad ki briew ba pyndonkam iaka um, ka bor shnong kala khang pyrshah leh jakhlia bad ban sait kali haka wah Wah Ratap bad Wah Umpliang.
Kino kino kiba wan kai bad kiba wan bam khana ha kitei ki thaw lane hapoh u pud u sam jong ka shnong ba kim bit ban leh jakhlia da kaba bret pathar iaki plastic, ki bitor bad kiwei kiwei shapoh um.
Ha kajuh ka por ka shnong kala buh da ka por naduh 6:00 baje mynstep haduh 7:00 baje mynmiet ba shah ban bam khana.
Ka shnong Umlyngsha kala khang pyrshah ban pyniap pathar ia ki dohkha doh-um ha shilynter ki wah kba hap hapoh u pud ka shnong da kaba ber dawai bih, shoh karu, tongjar, tongmusari bad pynbthei dynamite.
Ka por ban tong um khamtam kito kiba najan shnong kalong naudh ka por 6:00 AM haduh 7:00 PM.“Ka bor shnong kala pynpaw ka jingbynñiaw kaba khraw ba don katto katne ki briew haka sngi Saitjain kiba bam khana hadien bala dep bam khana kila bret pathar iaki ba tam kat shaba lap ba shem," la ong u waheh shnong bad kyntu ia ki paidbah ban long kiba lehkhuid ban neh ka jingitynnad jong ka jaka.
Ka Seiñ Kur Dkhar, Wapung Circle, kala pyntip paidbah ba kan pynkup burom ia ki khynnah pule jong ka kur Dkhar Wapung circle kiba pass bha haki eksamin bapher bapher jong u snem 2020 ha ka 30th January 2021 ha Pamrakmai Shnong.
U Shaniahskhem Dkhar president Sein Kur Dkhar, Wapung Circle ula ong ba kane ka jingpynkup burom kalong kum shibynta ban ai mynsiem iaki khun jong ka Kur Dkhar Wapung circle kiba leh bha haki exam bapher bapher Ha ka jingiadei bad kane, ka Seiñ Kur Dkhar, Wapung Circle, ka khot bad wer iaki khynnah bad samla ban ai iaki kyrteng bad ki kot ki sla (Marksheet bad Residential Certificate) katkum ki kyrdan.
Ki ba lah ban ioh ia kane ka khusnam: SSLC 70% above HSSLC 70% above BA 60% above BSC 60% above B.COM 60% above Professional course pass Ka tarik ba khatduh ban pynpoi iaki Mark sheet bad Residential haka 16/01/2021.
Na ka bynta ki jingtip ba kham bniah halor kane, lah ban phone ha kine ki number: 6909410432.7630858598.8787777629.
Ka jingïaseng Samla Balang Presbyterian Ratacherra kala pynkup burom iaki khynnah kiba pass bha da ka (L) Rev.G Lamat Award haka sngi Thohdieng, kaba dei ka Christmas kaba baroh u paid khristan ki rakhe ïaka jingwan long briew U Trai Jisu sha ka pyrthei.
Kane ka jngpynkup burom kadei kum shibynta ban ithuh ia ka jingtrei shitom bad ka jingjop ki khynnah ka balang haka liang ka pule ka puthi.
Ki don 8 ngut kiba la shah pynkup burom da ka khusnam (L) Rev.G Lamat Award bad kine ki kynthup ka Hun-i Dhar Pohthmi, ka Khanburom Sumer, ka Ebhami Jungai, ka Ibanylla Surong, ka Raboni Syrti, u Decided Nyalang, u Missile Bareh bad u Ecleaster Syngkor kiba la wan shakhmat haka eksamin SSLC.Ïa kane ka jingpynkup burom la pynlong ha ïing mane jong ka Balang Presbyterian Ratacherra.
La sam iaki khusnam da ka Kong Gracy Pohshna, ka Kong Rhemmon Pohshna, ka Kong Pynhun Pohshna bad u Tohmon Pohshna kiba dei ki khun ki ksiew jong u (L) Rev.G.Lamat.
Kum shibynta ban lehkmen Christmas ka Federation of Khasi Jaintia and Garo People (FKJGP) 12 Shnong Nongjngi Unit bad ka Jaintia Students’ Movement (JSM) Mynsngat Unit kila sam da ki jain kymbor sha ki briew kiba duna ha ka bor met ha Thadmukoi Nongjngi bad Mynsngat.
Ka JSM kala sam kymbor haka 22 tarik une u bnai ha Mynsngat sha ki 40 ngut ki khunswet bad ki briew kuba dunahaka bor met.
Ha kane ka jingsam kymbor ka JSM la iadonlang naduh Phresmi Suting Presdident Mynsngat Unit, General Secretary ka Unit Mynsngat Agidious Sateiñ, laioh jingkren na u Sunni Bareh, President Western Region, Ribok Biam Education Western, bad kiwie kiwei.
Ha kane ka jingsam kymbor la ioh ruh ka jingshad jinglehkai bad kiwei kiwei prokram pynbyrngia.
Ka FKJGP 12 Shnong Nongjngi Unit kala sdam kymbor sha Thadmukoi Nongjngi sha ki 36 ngut kiba don jingduna naduh ki khynnah haduh kiba la rangbah.
Ha kane ka jingsam kymbor ka FKJGP la iadonlang u MDC Nongjngi Eveningstar Teron kum u kongsan, u president Jaintia Hills Zones Tuesday Lytep, waheh shnong Khliehshnong Nongjngi ma Proning War bad kiwei kiwei.
U MDC ka thain ula iaroh iaka FKJGP 12 shnong halor ka jngshim jong ka ia kane ka sienjam ban iarap iaki briew kiba donkam jingiarap.
Ka seng Hynniewtrep National People Federation (HNPF), West Jaiñtia Hills District ha ka 22 tarik une u bnai haka jingialam u Newoneborn Suchiang president, Andrewlewis Chen general secretary u bad ki katto katne dkhot ka seng, kum ka dak jingrakhe iaka Christmas ka la noh synñiang da u khaw bad ki jainkup thiah (blanket) sha ka jaka ri khunswet jong ka NEIMA, kaba don ha shnong Sahsniang West Jaiñtia Hills.
Ha kane ka sngi na ka liang u Newoneborn Suchiang hashwa ban ai ia kine ki jingaisngew kum u nongialam u la ai ruh ki jingkren sneng bad kyntu kynpham iaki hep rit kiba don ha katei ka jaka ri khynnah ak NEIMA, ha kajuh ka por la ioh ruh ka jingduwai na ka bynta kitei ki hep rit ba U Blei un kyrkhu kyrdoh bad un iarap iaki ha ka jingim jong ki ba manla ka sngi.
Ha kane ka sngi ki dkhot ka HNPF ki la ioh ruh ban ialeh kmenlang bad kitei ki khynnah da ka jingshad carol bad rwai Christmas bad kiwei de ki jingialehkai.
D R Michael Buam December 24, 2020 Ha u Nailur 2020, ka sorkar pdeng ka ri India ka la pynmih ïa lai tylli ki aiñ kaba ka kam ba kin pynbha bad kyntiew ïa ki nongrep bad ka kam rep ha ka ri.
Hynrei ki nongrep ka ri pat kim sngew ïadei jingmut bad kine ki aiñ bad ki kyndon jong ki.
Kumta ki la mih paidbah ban pyrshah ïa kine ki aiñ.
Ki la ïeng pyrshah wat ha ka por ba ka sorkar pdeng ka la pynmih ïa ki aiñ ba shipor (ordinance) ha u Nailar 2020.
Mynta, ka jingïakhih ki nongrep ka la palat ïa ka lai bnai bad ka dang ïai bteng bad ka nang heh shuh shuh.
Haduh mynta ka tarik, ki lad pathai khubor ki ïathuh ba la don kumba 42 ngut ki nongrep kiba la don bynta ha kane ka jingïakhih ha sawdong u pud jong ka nongbah Delhi ki la duh noh ïa la ka jingim na ka daw ka jingkhriat palat ka mariang.
Don kiba la shim noh ïa la ka jingim lajong ha ka jingïaleh ban pynsngap ïa ka jingud ki nongrep ha ki shkor u Myntri Rangbah-duh ka ri bad ki myntri jong u.
Uwei u lyngdoh Sikh, u Sant Baba Ram Singh, uba na ka jylla Haryana u la siat-ïap ïalade ha Singhur kaba ha khap-pud Delhi ha ka 16 tarik u Nohprah 2020.
Ha ka jingthoh jong u ha ka sla kot, u ïathuh ba u sngewsih palat ban ïohi ïa ka jingsohsat ki nongrep bad ka jingbymsuidñiew bad ka jingban beiñ ka sorkar ïa ki nongrep.
Kumta u shim noh ïa la ka jingim khang ban pynkyndit bynriew ïa ka sorkar bad ki nongïalam jong ka.
U Myntri Rangbah-duh ka ri bad ki kynhun myntri jong u ki ïai ban ba ki nongrep ki la shah ïalam bakla.
Hynrei, bun na kine ki nongrep, khamtam kiba na Punjab bad Haryana ki dei kiba don ka stad ka tip bad kiba don ka kyrdan pule kaba kham shaneng bad bun napdeng kine ki nongrep ki dei ki shipai jong ka ri kiba la shongthait na ka kam shipai.
Ki nongrep pat ki kynnoh ba u Myntri Rangbah duh ka ri u shah ïalam ha ki heh saipan heh spah kum u Mukesh Ambani bad u Gautam Adani.
Haba kumta, mano ba shah ïalam bakla? Ki lai tylli ki aiñ ba ka sorkar pdeng ka la thaw bad pynkylla dang shen ki long kine: Kane ka jingthoh kan ym ngam jylliew halor kine ki aiñ, hynrei kan pyrshang ban sngewthuh balei bun ki nongrep ki pyrshah ïa kine ki aiñ.
Ka ri jong ngi ka la ïohi ïa bun tylli ki jingïakhih jong ka ki nongrep ha jan baroh ki jylla jong ka ri ha kine ki snem ba la leit.
Ka sorkar ba mynta bad kiba ha shuwa ki la pynlait bun tylli ki skhim na ka bynta ban kyntiew ïa ka kam rep bad ki nongrep.
Hynrei wat lada ka ri ka la long kaba la jan dap la biang ha ki mar rep, ka ïoh ka kot jong ki nongrep, khamtam ki nongrep barit baria, ka dang long kaba dang duna shibun.
Ki don bun ki daw kaba pynlong ïa kane, bad bun ki nongwadbniah ki la ai ïa la ki kaiphod ryngkat bad ki jingkyntu ha ki bor sorkar.
Hapdeng ki snem 2004 bad 2006, san tylli na kine ki kaiphod ki dei kiba la pynkhreh hapoh ka jingïalan jong u Dr.M.S.Swaminathan, ïa uba la sien kum u kpa jong ka Green Revolution ha ri India.
Hynrei haduh mynta, ka sorkar kam pat pyntreikam lut ïa ki jingai jingmut jong kine ki kaiphod.
Ha kine ki san snem ba la leit, katkum ka jingtip ba la lum da ka National Crime Records Bureau (NCRB) ka ri, kumba 1,39,123 ngut ki nongrep ki la pynïap ïalade (suicide).
Ki daw ba kongsan ïa kine ki nongrep bad shim noh ïa la ka jingim lajong ki dei ka jingsahram bad ka jingduna ka jingmih na ka kam rep.
Ki jylla ha kiba bun tam ki nongrep kiba shim noh ïa ka jingim lajong dei ka Punjab, Haryana, Karnataka, Andhra Pradesh, Bihar bad Uttar Pradesh.
Tang ha u snem 2019, ka NCRB ka pynpaw ba kumba 42,563 ngut ki nongrep bad nongbylla sngi ki la pyndkut ïa la ka jingim lajong.
Ka jingkiew ha ka jingshimnoh ïa ka jingim lajong hapdeng ki nongrep ka dei ban pynkyndit ïa ki bor sorkar.
Ngi dei ban kynmaw ba ki nongrep ka ri ki dei ki nongbsa jong ka.
Namarkata, ki ri kiba kham shai ki ïai ïaleh ban thaw lad ban ïarap bad kynpham ïa ki nongrep jong ki.
Kine ki aiñ bathymmai kin ktah ruh ïa ka jingtreikam ka skhim Public Distribution System (PDS).
Ngi tip ba kumba ar-bynta na ka lai bynta ki nongshongshnong jong ka ri India ki shaniah bad pyndonkam ïa kane ka skhim PDS.Kane ka mut ba kumba 900 million ngut ki briew jong ka ri ki pyndonkam ïa ki Ration Card ban ïoh ïa u khaw, shini, ka umphniang bad kiwei de ki jingdonkam ha ïing ha ka dor ba la pynduna khnang na ka dor ïew ( subsidised rates ).
Namarkata, kano kano ka aiñ kaba ktah ïa kane ka skhim kan don ki jingktah kiba shyrkhei.
Kum ban ïathuh, la pyndonkam nyngkong ïa ka PDS ha ki snem jong ka thma bah ba-ar kum ka lad ban kabu ïa ka mabam mardih khnang ban lait na ka jingkyrduh bam ki nongshong shnong.
Dei ha ki snem 1970 shaneng ba ka sorkar India ka la mang ïa ka PDS kum ka skhim ban sam marbam ha ka dor kaba duna na ka dor ïew sha ki baduk bad kiba duna ka kamai.
Bad ha u snem 1997 ka sorkar ka la pynkylla ïa kane ka skhim sha ka Targeted Public Distribution System (TDPS) ban sam marbam bad ka umphniang khamtam sha ki baduk.
Nalor kane ka skhim PDS, ki nongshongshnong ki ïoh jingmyntoi haba ka sorkar pdeng ne ka sorkar jylla ka kabu ïa ka dor ki mar ki mata kiba ngi pyndonkam man ka sngi (essential items).
Ka sorkar India ha kaba mynshuwa ka la seng ïa ka Agriculture Prices Commission (APC) bad ka Food Corporation of India (FCI) ban thied ïa ki marbam bad ban lum ïa ki ha ki godown jong ka.
Shuwa ban sdang ka aïom rep, ka sorkar ka buh lypa ïa ka Minimum Support Price (MSP) lane ka dor kaba ym duna ha kaba kan thied ïa ki jait la ki jait marbam bad ki umphniang.
Ha ki snem kaba sdang ïa kane ka skhim, ka sorkar ka la mang lypa tang ïa ka dor jong u khaw bad u kew.
Hadien pat ka la kynthup lang ïa bun ki jingthung, ki jhur, ki kynja dai bad ki umphniang bam.
Ka sorkar ka thied ïa kine ki marbam na ki nongrep katkum ka dor MSP ba ka la buh lypa bad ka lum ïa ki ha ki godown.
U nongrep u lah ban die ïa ki mar jong u kat shaba u mon bad kane ka MSP ka long kum ka dor tynrai ha kaba u lah ban die ïa ki.
Ka jingdon ka MSP ka ïada ïa u nongrep na ka jingduh nong bad u lah ban die ïa ki mar palat ïa ka dor MSP ruh sha ki nongkhaïi.
Hynrei bunsien hi, u nongrep u shah khñiot beit ha ki bor jong ka ïew haduh ba ki nongrep bad ki nongri jingri ki bret ïa la ki mar rep jong ki sha surok kum ka dak ka jingpyrshah.
Shibynta na kine ki marbam bad ki umphniang ba ka sorkar ka la thied na ki nongrep, ka sam ïa ki lyngba ka PDS bad kiwei pat ki skhim bapher bapher.
Bad sa kawei ka bynta jong kine ki marbam pat ka sorkar ka buh tyngkai ïa ki kum ka “ buffer stock ".
Ka jingdon kane ka buffer stock ka long kaba kongsan bha ha ki ar bynta.
Kawei, la buh tyngkai kyrpang ïa kane ka buffer stock khnang ba ka ri kan ym kyrduh marbam lada jia ba lynshop ka khlam ne don ka jingpynjulor ka mariang lane lada don ka jingïaleh thma.
Kaba ar pat, ka jingdon kane ka buffer stock ka long ka lad ban kabu ïa ka dor ki marbam ha ki ïew.
Lada jia ba ka dor-ïew jong kano kano ka marbam ka kiew, ka sorkar ka pyllait ïa katto katne ka bynta jong kane ka marbam na ka buffer stock ban pyndap ïa ki ïew bad ban pynhiar biang ïa ka dor-ïew jong ka.
Kane ka khanglad ruh ïa ki riewshimkabu bad kiba khwan lalot ban lum jymma ( hoard ) ïa ki marbam da ka jingmut ban pynheh ïa ka dor jong ki.
Namar, haba ki nongkhaïi ki tip ba ka sorkar ka lah ban pyndap ïa ki ïew ban kabu ïa ka dor jong ki marbam, kin ym sngew myntoi ban jymma ïa kano kano ka marbam.
Kumta ka jingkhaïi mar black ruh kan duna.
Nalor ka PDS, ka sorkar India ka la thaw ruh ïa ka aiñ Essential Commodities Act (ECA) ha u snem 1955 bad ka la pynkylla ïa kane ka aiñ mynta u snem 2020 da kaba pynmih ïa ka Essential Commodities (Amendment) Act 2020.
Ki nongrep ka ri kim sngew ïadei jingmut bad ka jingpynkylla ka sorkar ïa kane ka aiñ.
Ka jingthmu jong kane ka ECA ka dei ban pynthikna ba ki paidbah nongshongshnong ki ïoh ïa ki mar kiba ka sorkar ka la buh hapoh ka thup kaba ka khot ki Essential Commodities lane ki mar badonkam eh, ha ka dor kaba bit ba biang.
Kine ki mar ki kynthup ïa ki marbam, ki umphniang bam bad umphniang kali motor, ki dawai dashin bad kiwei kiwei pat ki mar ba donkam eh ha ka jingim ki nongshong shnong.
Ka jingkylla ba kane ka sorkar ka la wanrah ha ka ECA (Amendment) Act 2020 ka don ka jingthmu ban weng noh na ka thup ki Essential Commodities kum ïa u phan, u piat, kiwei pat ki kynja soh-kew bad soh-kba, ki kynja dai, ki umphniang bam bad ki symbai ba pynmih umphniang.
Kane ka mut ba ka sorkar kam lah shuh ban kabu ïa ka dor jong kine ki marbam ha ïew bad ki riewkhaïi bad ki company ki lah ban buh dor katba mon.
Kane kan plié lad ïa ki riew shim kabu ban leh katba mon ban pynkiew ïa ka dor jong kine ki mar bad haba kan long kumta, kan ktah jur ym tang ïa ki nongthied hynrei wat ïa ki nongrep ruh.
Haba ngi phai biang sha ka MSP (kaba ka sorkar mynta ka kam ba ban pynneh), kane ka treikam lyngba ki Agriculture Produce Marketing Committee (APMC) jong ki jylla ka ri.
Ka jylla jong ngi ka don tang ar tylli ki APMC – kawei ha Shillong (Mawïong) bad kawei ha West Garo Hills (Garobadha) katba ki jylla Punjab, Haryana, UP bad kiwei ki don da ki hajar tylli.
Kine ki APMC jong ki jylla pat ki shaniah ha ki ïew ba ki khot ki Mandi ha kiba ki nongrep ki lah ban wan die ïa ki mar rep jong ki.
Ka jingtreikam jong kine ki Mandi ruh kam dei kaba shida namarba ki don ki dalal ( middlemen ) kiba don bynta ha kine.
Kumta ki nongrep bunsien kim lah ban ïoh ïa ka dor MSP namar ki hap ban ïaid lyngba kine ki dalal.
Wat la kata ruh, ka jingdon jong kine ki Mandi ba la ithuh da ki APMC ka ai jingkyrmen bad jingkyrshan ïa ki nongrep ha la ki jong ki bynta.
Ki nongrep ki sheptieng ba kine ki aiñ thymmai kin pynduh noh syndon ïa kine ki APMC bad ki Mandi (ïew) jong ki da kaba plié lad ïa ki riew shimet bad ki company ban rung bad shim kabu ha ka jingïadie-ïathied ïa ki mar-rep.
Kane ka jingsheptieng jong ki ka don la ka nongrim lada ngi peit ïa kaei kaba la jia ha ka jylla Bihar.
Ha u snem 2006, ka sorkar jylla jong ka Bihar ka la pynduh noh ïa ki APMC da ka jingthmu ban pynmyntoi ïa ki nongrep.
Kat ha u snem 2016 ka Bihar ka dang don kumba 9000 tylli ki Mandi hynrei mynta u snem 2020 pat ki don sa tang 1619 tylli.
