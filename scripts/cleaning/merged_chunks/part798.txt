Ha ki snem ba u dang long u Myntri Rangbah ruh, la ju bun napdeng ki nongialam ka Seng Congress ruh ki ba ieng ban pyrshah ia bun ki kam ba iadei bad ka roi ka par ki briew ka jylla.
Hangne ruh, u Mukul da ki ‘buit myrsiang Sadew’ bad kam buitpoh jong u, u la lah biang ban pynngop ia ki ba kin ngeit bad shaniah ia u.
Hynrei ynda haba ki nongkitkam ba radbah ka Seng ki la dap bad ngiah shoiñ ia u, ngi iohi ba ha u snem 2017-2018 bun ki riew rangbah ki la phet noh ban iasnoh noh bad kiwei ki Party.
Haba kumta, ngi lah ban ong ba hato u Mukul um dei ban peit shwa ia la ka jong ka rympei shwa ba un phaloh umsaw ia kiwei pat?" ong ka kyrwoh.
La ong shuh shuh, ba ki kam u Mukul kim ktah tang ia ki paraseng jong u ha kito ki snem ba la leit.
Ka jingkthang bad jingsngewsih ki paidbah ha Rilum Khasi, Jaiñtia bad Garo ruh ka la paw shynna ha bun ki khubor bad jingthoh bapher bapher ba ki briew baroh ha u 2018 kin ym kwah shuh ban kyrshan bad iohi ia ka durkhmat jong u ne ka Seng Congress kiba la wanrah bun ki jingbamsap bad jinghiar ka Jylla.
Haba phai pat sha ka Tnat Bording kaba long ka phang ba kine arngut shipara ki ia sngewtynnad ban khyllie na ki por sha ki por, kaba sngewphylla pat ka long ba bun ki jyrwit jyrwait kiba iadei bad paw khubor ha kine ki sngi ki dei ki jingleh jong ka Seng Congress hi ha ki 8 snem ka jingsynshar jong ka ha kaba kine arngut ki long napdeng jong kita baroh.
Ha u 2017, u Mukul la jan poi sha u pud ban lilam ia ka MeECL ha kaba ula soi kontrak bad ka Renew Joule Private Limited ban seng bad shna ia ki lad pynmih bording bapher bapher bad ban leh ia kane u la sdang shwa na Ri-Bhoi, Mendipathar bad Ampati.
Ha kajuh u snem hi, u la soi kontrak sa bad ki kompeni babun kum ka ETA Star Infrastructure Ltd.
, Brijraj Power Metallics Ltd.
bad ka MSGC Power Ltd.
ban pynsdang ruh ia ki lad pynmih bording na u dewiong kaba pynlong ia ka jingduhnong bakhraw ia ka MeECL.Hadien ka jingujor bad jingpyrshah na ki ba bun ki Seng Bhalang, une u nongialam u shu pynkut jyndat ia kita ki jingiasoi khlem don jingkheiñ shuh ia ki kam pisa ba u la theh ha ki.
Ka jingkylli ka mih ba kaei ka jingmyntoi ba u hap ban ia soi ia kita ki kontak bapher? Hato kam dei mo na ka bynta ka jingmyntoi shimet jong u?Nalor ba u la pyni ia ki jingbamsap jong u da kaba wanrah da ki briew bad kompeni nabar ban don bynta ha ki kam jong u, hynrei u la nang pynsohsat shuh shuh da kaba ai noh ia kine ki kontrak sha ka NEEPCO ban iaid shakhmat kaba nang wanrah shuh shuh ka sohsat ia ka MeECL.Dei na kine ki daw ba ngi iohi ia ki jinglip lait khah khah ha ka por ba synshar ka Congress ka ba neh shaduh ka saw bnai ha ka shisnem.
Ia u Mukul Sangma ban khyllie bad wad daw ia ka Tnat Bording ka long kumba u tih lypa ia ka thliew ka jingjot bad jingduhnong namar ia kine ki kam buittuh bad ki kontrak ba khyllah khyllah la leh da ma u hi bad u para jong u, u Zenith Sangma.
Ka long kaba phylla ba u Mukul tad haduh kine ki sngi u dang ieng sahuh bad iai sait khuid ia kiei kiei kiba ma u lem bad ka Seng jong u ki la leh ia ka MeECL.Lada u dei u briew uba don kata ka jingiatiplem, katta um shym la nud shuh ban mih khmat bad khroh na ki paidbah ia ki votes ha ki por elekshon.
Ban kyntu lei kat ia u Myntri Rangbah ka Jylla ban hiar shuki ka long kaba sammut, namar kum ba ka long mynta, ki briew ka seng Congress bad kumjuh ki paid byllien ka Jylla ki la kwah ba ma u, un hiar noh kum uta u nongialam ka Liang Pyrshah, pynkut ka kyrwoh.
Jing hiar shuki lei dei ban hiar lut U Conrad,Upreston,U Hek, bad u Amanwar…dei ban hiar shuki noh.
Shillong:Ha ka sngi ba ar jong ka 13 tarik u Naitung 2021, ki Bishop jong ka ñiam Catholic kiba don hapoh ka North East India, ki la pynrem ia ka jingshah pynjot pynpra ka iingmane kaba don ha Chattarpur da ka South Delhi district ha ka sngi Nyngkong kata ha ka 12 tarik u Naitung 2021.
U Archbishop jong ka Guwahati, u John Moolachira bad u President jong ka North East India Regional Bishops’ Council (NEIRBC) ki la ong ba kane ka khubor ka la pynkyndit shikat dei eh bad ka la pynsngewsih ruh haduh katta katta.
Ka iingmane Little Flower kaba don ha Lado Sarai ka la shah pynjot pynpra ha ka South Delhi Municipal Corporation ha kaba ki la ong ba katei ka ingmane ka la tei ha ka jaka thung jingthung jong ka Sorkar da ki katto katne ngut ki briew.
Haba kren lyngba ka NEIRBC, ki Archbishop ki la ong ba kane ka jingpynpra pynjot ia ka iingmane kaba don ha Delhi ka la ktah shikatdei eh ia ka jingsngew ki riewngeit Khristan ym tang ha Delhi hynrei ha kylleng kylleng ka ri, bad shuh shuh ki la ong ba kum kine ki jingjia ki la jia la bunsien ha kine ki por ba la leit noh kiba kynthup ha kiba bun ki jaka jong ka North East India.
U President jong ka NEIRBC President u la ong, “Balei ban leh kyrkieh ban pynjot pynpra ia ka jaka mane kaba la don hangto la kumba palat 10 snem tam? Ka Municipal Corporation ka dei ban ai por ia ka iingmane ban shim da kiwei ki lad ki lynti ban iakren hashwa ban pynjot pynpra ia ka iingmane.
"Shuh shuh utei u President u la ong,"Katei ka jingleh kyrkieh kam shym la ktah tang ia ka jingsngew ki riewngeit khristan hynrei ka la shet kylla ruh ia ki rukom treikam kiba rieh jong ki nongtrei sorkar".
Ka jaka ba la pynieng ia katei ka iingmane ka dei ba la ai sngewbha sha ka Diocese jong ka Faridabad Syro-Malabar Diocese 12 snem mynshwa ban ia mane bad pynlong jingiaseng na ka bynta ki 1500 ngut ki nongshong shnong ka Katholic.
Haba pynkynmaw ruh ia ka jingkhang ban tei ia ka iingmane kaba don ha Arunachal Pradesh bad ka hukum ban pynpra pynjot ruh ia ki iingmane hapoh Manipur kaba ialam sha ka jingiakhih pyrshah bad ka jingbym shongthait ha ki bynta jong ka Northeast, ki Archbishop ki la ong ba ka jingpynpra pynjot ia ka iingmane kaba don ha Delhi ka lah pynlong ka jingialam bakla bad ka jingai mynsiem ia ki jaka kiba don ki kynhun nongtuh".
“Ngi kyrpad ia ka sorkar bad ka municipal corporation ba kim dei ban pynjot ia ki jaka mane jong ki paidbah bad ba kim dei ban pyndik ia ka jingshongsuk shongsaiñ jong ki riewngeit kiba don hapoh ka Ri," la kyrpad ki Archbishop.
“Ngi duwai ba ka jingsuk, ka jingioh hok bad ka jingshongsuk ba kan don ha ka ri jong ngi," la ong ki Archbishop.
Shillong: U Director ka tnad ka koit ka khiah, u Dr Aman War u la kyntu ia ki nongshong shnong ba ka long kaba donkam ban mih sha khmat ban ai dawai iada corona, ia lade, namar ba lyngba ka jingai dawai iada, kan iada ym tang ia ki, hynrei kan iada ruh ia ki khyllung khynnah ki ba ym pat lah ban ai vaccine ban iada na kane ka khlam.
La iathuh ba haduh mynta ka don ka jingkynran dien lane ka jingsheptieng jong kiba bun ban ai injek, ym tang ha ki thain nongkyndong, hynrei wat ha ki thain sor ruh.
Ha Shillong kumba 70 % ki briew ki la ioh vaccine, hynrei ha ki thain nongkyndong kum ha ki District jong ka South Garo Hills,North Garo Hills bad East Garo Hills ka jingai vaccine ka dang duna palat, katba ka East Khasi Hills, ka West Garo Hills bad ka South West Garo Hills ki la kiew bha ha ka jingioh Vaccine.
U Dr War u la ong “Katba dang bun ki briew ki ba mih sha khmat ban shim Vaccine katta kan dang lah ban iada ia ki khyllung khynnah ki ba ym pat long ban ai vaccine bad ia ki tymmen na ka jingiabit kane ka jingpang Covid bad ka dei ruh ka jingkitkhlieh jong uwei pa uwei u nongshong shnong".
U Dr War u la iathuh ba kum ki doctor ki la ioh i ia ki briew ki ba khlem pat ioh vaccine ki ba ngat ha ka jingpang Covid ki shah ktah jur ha kane ka jingpang bad duh ruh wat la ka jingim ba kordor hynrei ki don ki briew ki ba la ioh vaccine, wat la ki ngat ha ka jingpang Covid hynrei ki ioh jingkoit ba pura.
Na ka liang u Dr War, u la kyntu ia ki nongshong shnong ha ka jylla ba kim dei ban sheptieng bad ki dei ban shim ka jingkitkhlieh ban iada ia lade bad ia kiwei da ka ba kin wan sha khmat ban shim ia ka vaccine.
Shillong: Kiba iap corona mynta ka sngi, ki long ka kong Ibashisha Tariang, (41) na Nongrah Nonglum, East Khasi Hills, kaba iap ha iing.
U Madan Mohan Das, (66) na Mawbah, Shillong, East Khasi, ka Vishnu Maya Chetri, (62) na Pynthorumkhrah, East Khasi, U Bikram Thapa, (45) na Umpling, Lumdiengmet, East Khasi, uba la leit rah sha NEIGHRIMS, Shillong, ynda ula dep iap, ha ka 10tarik Naitung 2021.
U Bah Anthony Bareh, (48) na Saphai, West Jaintia Hills.
Shillong: Ka tnat kam poh iing jong ka Sorkar Pdeng ka la kyntu ia ka Central Bureau of Investigation (CBI) ba kan tohkit ia ka rukom khlad ka Rosy Sangma bad u Samuel Sangma.
Kane ka iadei bad ka jingkhlad jong ka Rosy Sangma ha kawei ka hospital ha Gurgaon ha ka 4 tarik u Jylliew mynta u snem hadien ba ka la leit phah sumar ha katei ka jaka.
Hadien kane, u Samuel Sangma, uba dei u bahaiing jong ka Rosy Sangma, u la suba ba ka don ka jingleh torti ha ka rukom ai jingsumar ia ka Rosy, u la ia kajia bad ki doctor bad ki nongtrei jong katei ka hospital.
Ha ka sngi kaba bud, kata ha ka 25 tarik u Jylliew, ki pulit jong ka nongbah Delhi ki la ioh jingtip shaphang ka jingkhlad jong u Samuel Sangma ha New Delhi.
Kiba haiing jong kine arngut ki samla ki la kynnoh ba ka Rosy Sangma ka la khlad namar ka jingleh torti ha kane ka hospital.
Ki la kynnoh ruh ba ki nongtrei jong kane ka hospital ki la donkti ha ka jingkhlad jong u Samuel Sangma.
Shillong: Kiba ioh pang covid mynta ka sngi, ki don 365 ngut bad kiba jem na ka jingpang, ki don 506 ngut, katba kiba iap, ki don 5ngut.
Kiba dang don ha ka jingpang, ki long 3,964ngut bad kiba iap, ki la poi sha ka 918ngut baroh.
Ka East Khasi hills, ka don 80ngut kiba ioh pang thymmai bad ka West Garo hills, ka don 61ngut.
Ka Nagaland Congress, ka pynsngew ba ka ain khang doh masi jong ka Assam, lane ka  Assam Cattle Preservation Bill 2021, kaba la leit rah ha ka iing dorbar jong ka Assam, hynnin ka sngi, kan long ka jingma kaba khraw, ka ban khanglad ia ka jingmlien  bam doh, kaba ki briew jong kane ka thain, ki la ju mlien.
“Ka dei ka jingma kaba khraw ia ka jinglong jingman jong ki briew" ong U K Therie, President jong ka  Nagaland Congress, mynta ka sngi.
Ula ong ba ka long kaba donkam, namarkata ban husiar bha, ha kaba pynlong ain, ia katei ka jingkhang bam doh, namar ba ka dei ka jingmlien jong u paidlang ka thain shatei lam mihngi.
“Ka jing khaii masi sha ka thain shatei lam mihngi, ka iaid sha Bangladesh bad sha Myanmar ruh bad ka dei kaba ki briew, ki la ju trei shi lynter jingim bad ha kylleng ka jylla" ong U  Therie.
U nongialam ka seng Congress, u ong ba ka jingma kaba kham jur, ka long ba ia katei ka ain, yn pyn donkam bakla, da kaba kynnoh kulmar ia ki briew bad u ong ruh ba katei ka ain, ka dei tang ka jing pynbud ia ka jingeh ki briew sha ri thor, katba kum ka jingkwah jong ka seng BJP.“Ngim lah ban pyn kylla ia ka rukom bam jongngi, kumba ki long sha ri thor bad kumta ngi dei ban long kiba adkhar, lem bad jinglong jong ka jaka kaba phi don" ong u heh Congress.
Shillong: Ka  Seng kur lamin bakur-dawki unit, ka la leh burom  ia ki ASHA hapoh shnong bakur-dawki.
Ha shwa ban sdang la leh shwa ia ka jingsngapjar kaba 2 minit, ban kynmaw ia ki rangbah jong ka kur kiba la khlad kum u Riangdoh Lamin, bu lamin, Rosiwel lamin kiba lah khlad na u covid19 bad kumjuh ruh ia baroh ki para shnong para thaw kiba lah khlad ha kum kine ki por namar ba ym shym la ioh lad ban ia leit sngewlem lang namar ka jingpynthut ka ne ka khlam.
La ioh ruh ia ki kyntien sneng kyntien kraw na ki rangbah jong ka kur lamin war jaintia, ba kynthup ia  u wansuk lamin(secretary) bad chui lamin pohlynjar ( president).
Ha katei ka prokram, la iadonlang ruh u waheh chnong bakur, ong ka kyrwoh na u secretary kur lamin bakur-dawki, Bah Jinesh lamin.
Shillong: U President ka HSPDP u bah KP Pangniang, myn hynnin ka sngi u la iathuh ba ha ka sngi saitjain ki nongialam jong ka Garo Hills State Movement Committee (GHSMC) bad ki nong ialam ka party HSPDP, ki la iakynduh ha Tura ban ia kren ban sdang biang ia ka Movement halor ka jingdawa jylla la ka jong kata ka ka Garoland bad ka Khasi-Jaintia State.
Ha ba ia kren bad ki lad pathai khubor, u president ka HSPDP u bah KP Pangniang, u la iathuh ba ki nongialam jong ka GHSMC bad ka party HSPDP kin ia treilang da kaba kin thaw ia ka Coordination Committee ban iaid sha khmat ia kane ka jingdawa na ka sorkar pdeng.
u bah Pangniang u la iathuh ba hapoh kane ka Commitee ka HSPDP bad ka GHSMC kin ia treilang nangne sha khmat kin iaid ban pynkynkreh ia kane ka jingdawa da kaba ia treilang bad kin bteng ia kaei kaba ki nongialam kiba la leit noh kila sdang.
U President jong ka party HSPDP u bah KP Pangniang, u la ong ban pynithuh ia ka jaidbynriew Khasi-Jaintia dei na ka kyrteng ka jylla, kane ka jingdawa ban ioh ia ka jylla Khasi-Jaintia State ka long ba ia ka jaidbynriew dei ban ithuh katkum ka kyrteng jong ka jylla.
Kane kan long kum juh ia ka jaidbynriew Garo ba kila dei ban ioh ia ka jylla Garoland ban iathuh ia ka jaidbynriew jong ki da ka kyrteng jong ka jylla, kuma ka long ia kiwei ki jaidbynriew ha ka Ri India la iathuh ia ki da ka kyrteng jong ki jylla, la ai nuksa, Maharashtra na ka bynta jong ki Marathi, Nagaland na ka bynta ki jaidbynriew Naga.
La ong ba ka jingleit sha Tura ka long ban ia kynduh ia ki nongialam jong ka GNC bad kumjuh ia ki nongialam ka GHSMC bad ka jingiakren ka long ba kin ia treilang ban ialeh ban pynioh ia kane ka jingdawa jylla da ka jingiasngewthuh jingmut bad ha ka jingiakynduh ka jong ki ha Tura kila rai ban thaw ia ka Coordination Committee ban iaid sha khmat ha kane ka jingdawa jylla Khasi- Jaintia State bad kum juh ia ka Garoland.
Kane ka jingdawa ban ioh ia la ka jong ka jylla kan long hapoh jong ka Riti Synshar jong ka Ri India, kane ka jingiakynduh ka long ban bteng biang ia ka jingiatreilang ia kaei kaba la ialam da ki nongialam kiba mynshuwa u bah Hopingstone Lyngdoh bad u Clifford R Marak kiba la bam kwai ha dwar u blei kiba la ia treilang ban ia dawa ban ioh ka jylla da ka kyrteng jong ka jaidbynriew.
Ka dei bha kane ka jingmut, tangba dei ban ia tylli shwa ban ia khun bad ka Assam kaba ka la kyntur pud man ka sngi lem kumta long leh noh ei.
Tang katne shwa, hynrei dang bun ban ia phylliew jingmut, hynrei kaba eh ka kut tang ha shwa ka election.
U sohjew la jutip ba u riewspah da ka jingdon ka Vitamin C, fiber bad kiwei de ki compound kiba ai jingmyntoi shikatdei eh haka liang ka koit ka khiah jong ka mmet.
Ka jingpynmlien ban dih iaka umsohjew manla ka sngi khamtam haka por mynstep kadei kaba biangtam naka bynta ban pyntyllun iaka rukom treikam hapoh ka met.
Udei ruh uba ai jingmyntoi bad iarap ruh iaka met ban iakhun pyrshah iaki jingpang bad ki infections.
Harum ki katto katne ki jingmyntoi ba phylla ngi ioh naka umsohjew kiba ai jingkoit jingkhiah iaka met.3.
IADA NA KI MAW KHYLLAI:— Ka citric acid kaba don ha u sohjew ka lah ban iada na ka jingdon maw ha ki khyllai.
Ka citrate kaba la pynlong daka citric acids ka lah ban iarap ha ka ba kyntiew ia ka PH jong ka umpynjhieh bad ka lah ruh ban pynpharia ne pynum iaki maw ha ki khyllai.
Ban dih ia ka um sohjew ym tang ba ka pynbun iaka citrate hynrei ka iarap ruh ban sait pynkhuid bad pynmih ia ki maw lyngba ka um pynjhieh.
Ban dih shiteng pela ka umsohjew ka lah ban ai jingmyntoi ha ka ba iada na ki maw khyllai.6.
KYNTIEW HALOR KA JINGLAH TYLLIAT JINGBAM:—Ka jingthut treikam ka kpoh ka dei kawei na ki jingeh kiba lah ban pynthut ia baroh ki bynta ha ka met.
Ha kum kane ka por ka umsohjew ka dei kaba kongsan kaba lah ban ai jingmyntoi halor ka jinglah tylliat bha ki jingbam ha poh ka met.
Ka citric acid kaba don ha u sohjew ka dei kaba lah ban pynum ia ki jingbam bad pynbiang ka jingtrei kam bha ka kpoh.
Khublei.
Ha kawei ka sien katba nga dang peit khubor napoh Youtube Channel nga iohi katto katne kibriew kiba kren kop kren sarong ban nym ai Tika (Injek) Covid-19 da leilei ruh.
Haba peit ia kine ki briewla lah ban sngewthuh ba badon ki nong pynshit ia kine ki briew, don kiba ong ba kadei tang ka kam lehBusiness jongno re jongno, ynleh Business kumno haba ia ka Dawai Tika ne (Injekshon) la shu ioh ei naka Sorkar pdeng bad la sam ei ia ka Dawai daka Sorkar Jylla sha ki paidbah khlem kano kano ka jingsiew.
Ki ong ruh ba lada ka Sorkar kan shim ia ka jing kit khlieh na ka bynta ki khun ki kti lada jia eiei.
Ka jingkylli hangne ka long hato haba ngi pang ngi shitom bad leit sha ki Hospital hato ngi ju ong ia ka Hospitalla kan kit khlieh ne em lada jia eiei ia kita ki nong pang?, hato ngi ju kylli ruh na ki Doktor ki Dawai aiu kiai na bynta jong ki la kita ki dawai ki long ki ba dang bha ne kiba la kut ka tarik ne ngi shu ngeit beit katbaki Doktor ki ai? Ban ong hi ba ka Sorkar kan shim ia ka jing kit khlieh te kam don jingmut eiei ruh, kumtalada kita ki bym treh ki pyrkhat lem na ka bynta ki khun ki kti kiba ha iing ha sem ki marjan mar pa kanbha iaki ba kin leit ban shim Tika katba ka por ka dang biang, ba lada ka por ka la dier kan long pynban kajing eh lada mano mano la hap ban rah sha ki Hospital ba lehse ka jing lut ruh kan long kaba heh bha,mano ban shim ia ka jing kit khlieh ban siew lada ka jing siew kan palat ia ka bor ka jing lah, kynmaw baki nong pynshit kin shu jah laka jah bad iap kiba dang iap.
“KUMTA LA KYRPAD IA KI BA BUN BALANG KI BYM PAT IOH TIKA (INJEKSHON) BA KIN KIT KHIA BANLEIT KATBA DANG BIANG KA POR“.
“Wat kyntait ia ki jing batai ki RIEWSTAD hynrei wat nym pdiang ia ki jing batai ki RIEW SAID STAD"Khublei shibun.
Guwahati: Hynnin ka sngi, la leit rah ia ka ain ban khanglad ia ka jing ot doh masi ha Assam.
Katei ka ain, ka khang ban thied bad ban die doh masi, ha ki jaka ba ki shong ki sah kiba long niam Hindu,  Jain, Sikh lane kino kino ki bym shym bam doh masi bad katei ka dei ban trei kam ruh haduh 5 kilometre, ka jingjngai na ki temple lane na ki jaka mane blei jong kitei ki jaitbynriew haneng.
U Himanta Biswa Sarma, myntri rangbah ka Assam, ula ong ba kane ka ain,  The Assam Cattle Preservation Bill, 2021, ka don jingthmu ban pynbeit ia ka rukom pyniap masi, ka jingbam doh bad ka jingdie tuh ia ki masi bad lada yn mynjur ia katei ka ain, yn pynduh noh ia ka ain kaba rim kaba la tip, da ka  Assam Cattle Preservation Act, 1950.
Ki don shibun ki jylla, kiba khang ban bam doh masi, hynrei, kim shym la buh satia ia ki jaka, kiba kyrpang, kumba la tyrwa da ka sorkar BJP ha Assam.
U Debabra Saikia, nongialam liang pyrshah, haba kren halor katei ka mat, u ong ba katei ka ain, kam iahap satia, namar ba ia ka temple, yn lah ban tei ha kano kano ka jaka bad da mano mano ruh bad kane kan wan rah pynban, ia ka jing ia kynad bad iapher jaitbynriew.
Ki liang pyrshah, ki kam ba kane kam dei ka ain ban iada ia ki masi lane ban niew burom ia ki masi, hynrei kane ka dei ban pyn jah burom ia ki Muslim bad U Aminul Islam, na ka seng  All India United Democratic Front (AIUDF), u kren shai ba ka seng jongu, kan pyrshah ia kane ka ain.
La ong shuh shuh, ba katei ka ain jong ka Assam, kam shym la pyn iapher satia hapdeng ki masi, ki masi dab, ki masi kynthei, ki khun masi, ki masi shynrang, ki masi kynthei lane ki shynreh ruh; hynrei kiwei ki jylla, kum ka Rajasthan bad ka  Madhya Pradesh, ki kynthup tang ki masi, ym ki shynreh.
Ka ain, ka khang ban kit ia ki masi na ka jylla, lane shabar ka jylla, lane kiba iaid lyngba ka jylla Assam, khlem da don ki kot ki sla kiba biang bad na ka liang U Himanta, ula kren shai, ba katei ka jingthmu, ka dei ban khang ia ka jing shalan masi tuh sha Bangladesh.
Ka ain jong u snem 1950, ka ailad ban pyniap ia ki masi, kiba la palat 14 snem ka rta, lane ki bym lah shuh ban trei ban ktah, hynrei kane ka ain, la kren shai, ba yn nym lah ban ot doh ia kano kano ka masi bad kaba la don ha kano kano ka rta ruh.
Ka section ba 7 jong ka bill, ka khanglad ban shalan masi khlem ki kot ki sla kiba biang, na kawei ka jylla sha kawei pat, lane ba kin iaid lyngba na Assam.
Shillong: Ka Hill’s Farmer Union, Thadlaskein Block Unit, West Jaintia Hills District ka la ioh ban pynskem ia ka Unit ba thymmai jong ka ha Mukhla Nongrim ha ka 9tarik Naitung, 2021.
Ha kane ka sngi la wan ban pynskem ia kane ka Unit ba thymmai ka HFU da u President bad Secretary ka HFU Thadlaskein Block.
Na ka liang u President ka HFU Thadlaskein Block U bah Mutshwa Thabah, ha ka jingkren mait phang, u la ai khublei ia ki nongrep ka Mukhla Nongrim ki ba la shim khia ban iakit iabah lem ia ki para nongrep bad ki ba la sngewthuh ruh ban don da ka kynhun kaba khlain bad ka jingiatrei lang ban lah ban jop ia ki jing eh ba ki nongrep ki ia kynduh.
U Secretary jong ka HFU Thadlaskein Block U bah Chanbor Rymbai, u la pule ia ki riti trei kam jong ka seng bad ki kyndon ba ki nongialam jong ka seng ki dei ban bud ryntih katkum ki mat trei kam ka Hill Farmers Union.
U la kyntu ia ki nongialam ban long ki ba trei shitom bad ki ba kloi ban iarap ia ki para nongrep ha kino kino ki khep ba ki nongrep ki ia kynduh.
Ki nongkitka ka Hill Farmer Union Mukhla Nongrim Unit ki long U bah Janra Sari President, bah Kor Sari Vice President, bah Supplyme Sari Secretary, bah Hammylling Sari Asst Secretary, bah Hamthaba Suna Treasurer bad ki Executive member ba kynthup ia U bah Iadron Sari, Likton Talang, Chalanki Sari, Sor Sumer bad Roland Sari.
Shuwa ban pynkut ia ka jingialang la ioh ia ki kyntien sneng kyntien kraw bad ka jing kitbok kitrwiang na I president ka HFU Thadlaskein Block.
Shillong:Ka jingong jong u Myntri Rangbah ka Assam, u Himanta Biswas Sarma uba long ruh u nongpynlong ïa ka Sorkar MDA, ba ki Khristan bad ki Muslim ki dei ki tynrai Hindu kadei ka jingkren kaba ïalam bakla bad ka bym don jingshisha eiei.
Ka pyni ruh ïa ki buit barieh jong ka Bharatiya Janata Party bad kumjuh ruh ïa ka jingbym sngewthuh u Biswa ïa ka jingngeit niam bad ka kolshor jong ki riewlum ha kane ka thaiñ shatei lammihngi, ong u MLA barim ka Nongkrem u Bah Ardent Miller Basaïawmoit ha ka kyrwoh khubor.
“Nga kwah ban pynkynmaw ruh ïa u Myntri Rangbah ka Assam ba ki Riewlum kim dei ki Hindu ne ki Muslim ruh.
Ïa kane la kren shai ha ka jing iatainia ha ka Constituent Assembly, ha kaba uwei na ki dkhot ba paw jong ki riewlum, u Rev.J J M Nichols Roy, uba la ong “Ki Hindu kim bam doh masi, hynrei ki Riewlum ki bam.
Ki Muslim kim bam doh sniang, hynrei ki Riewlum ki bam.
Kumta kine ki briew kim lah ban long ki Hindu ne ki Muslim," u la bynrap.
U la ong ba ïa kane la pdiang ruh da ka Constituent Assembly bad dei namar kane ka daw la pynrung ïa ka Sixth Scheduled ha ka Riti Synshar jong ka ri India, khnang ban ailad ïa ki Riewlum ba kin im laitluid katkum ka kolshor ka jingngeit bad jingsngew jong ki.
“Nga kwah ban pynkynmaw ruh ïa ka jingïakynduh jong nga bad u Lat barim ka Meghalaya, u V.Shanmuganathan, ha kaba nga la pynkynmaw ïa u ba ki Riewlum kim dei kiba mane blei thaw.
Kumta ban ong ba ki Riewlum ki dei ki Hindu, ka long kaei kaei ka bym shongnia, khamtam eh ïa ki Riewlum ka thaiñ shatei lam mihngi," ong u Bah Ardent.
U la ong ba ka jingpyntreikam ïa ka Article 371 A ha Nagaland bad ka Article G ha Mizoram ka long ka sakhi kaba biang eh ban pynshisha ïa kane ka jingong ba ki Riewlum ki don ka hok ban im katkum ka jingngeit bad ka kolshor jong ki.
Hynrei ka long kaba sngewdiaw pat ba ki nongïalam hangne ki shu hun tang ha ka Sixth Scheduled ïa kaba la pyntlot noh da ka jingbsuh ïa ka Para 12 A lyngba ka Assam Reorganisation (Meghalaya)Act 1969 bad ba la buh bujli noh da ka North Eastern Area(Reorganisation) Act 1971.
“Kumta nga kyntu ïa ki trai ri trai muluk jong ka jylla ban ïeng bad kren pyrshah ïa kane ka jingkren u Myntri Rangbah ka Assam.
Ngi lah ban sngewthuh ïa ka jinglong kaba don ha ki briew ba kin poi sha ka thong ba ki angnud, hynrei ym lah pat ban shah ba yn pynkylla ïa ka jingshisha bad ban ïalam bakla tang na ka bynta ka jingmyntoi shimet ha ki kam saiñpyrthei," pynkut u Bah Ardent, uba long kum u Convener Revolution Ïada La Ka Ri.
Shillong: Myn hynnin ka sngi, ka seng FKJGP War Jaintia Circle ka la leit ia kynduh ia u Asst Executive Engineer ka Meecl ha ophis trei kam jong u ha Amlarem.
Kane ka jing leit iakynduh jong ka seng ia une ophisar ka long hadien ba ki paid nongsiew bill light hapoh ka thain ki la iohi ba ka jingkiew kynsan ka bill light kaba long arshah na ka T.231 sha ka T.463 ha ka shi bnai.
Kane ka jingkiew jong ka bill light ka la pynlyngngoh bad pynbitar ia ka Seng bad ki paidbah jong ka thain namar ka tnad Meecl kam pyrkhat ia ki paitbah khamtam ha kum kane ka por khangdam ba kim lah hi ruh ban kamai kajih, kan wan rah jingeh ia ki paid bah nongshong shnong lada shu kiew kulmar ka bill thang light, bad shuh shuh ka seng ka pynpaw ka jingsngewkhia kaba jur halor kane ka jingleh thurmur, bad leh torti da kaba pynkiew ia ka bill na ka T.180 ha ka shi bnai sha ka T.7638 hadien ar bnai.
Halor kane, hadien baka seng kala ioh ban ia kren bad une u heh ophisar ka MeEcl ba dei peit iaka Amlarem sub Divisional, u la ong ba un shimkhia mardor ban peit bad leh ia kaba donkam.
Shuh shuh ka seng ka ong lada kane ka kam kam sei soh, ka seng kan iai budien bad kan nym shong klikti katba ka ym pat lah ban weng ia kane ka jingeh ki paitbah ka thain.
Shillong: Namar ka jingkyrngah bad ka jingpynsngewthuh bakla jong ki katto katne ngut ki briew ha kaba iadei bad ka tika iada Covid-19, u Dr Aman War u ba dei u DHS(MI), u la ong mynshwa ba don ka jingpang Hepatitis-B baroh ki paidbah ki kwah ia kata ka tika Hepatitis-B bad hadien ba la ioh ia katei ka tika baroh baroh ki ia kwah ia ai lut ia katei ka tika.
U la ong ba wat haduh kine ki sngi ki dang pynlong ia ka jingwad ban ioh ia ka tika ka ban pynkoit na ka jingpang HIV bad kumjuh ruh ia ka tika ban iada na ka Malaria katba ia ka tika iada Covid-19 kaba la don lypa hakhmat jong ngi pat kaba long ruh ka tika ka ban iada iangi na kane ka khlam, ngi dang kylli jingkylli pynban bad haba kylli jingkylli ruh bad ka batai stad pat.
U la ong ba kitei ki briew kiba batai ruh ym ba ki batai stad halor ka jingtip jingnang jong ki hynrei ki batai stad halor ka jingtip jingnang kaba ki ioh lyngba ki social media kiba wan na ri phareng.
U Dr Aman War u la ong ruh ba lada ki briew ki kwah ban kren tang namar ba ki long pyrshah ia ka Sorkar, ka mut kata ka dei ka bym shongnia satia hynrei lada ki kren ba ki pyrshah bad ki don nongrim kata ka long kaba lah ban pdiang hynrei lada ki kren bad ki pyrshah bad bym don nongrim satia kata ngim lah ban pdiang.
U Dr Aman u la ong, ba lada ki briew wanrah ka jingshai kaba une u vaccine um lah ban treikam ka biang hynrei kim pat lah ban pynshai ia kata bad kata ka dang dei tang kaba ki iohsngew nangne nangtai.
U la ong ruh ba kane ka tika nyngkong nyngshap hi la dep ban ai shwa ia ki doktor bad ki nongtrei jong ka koit ka khiah bad lada katei ka tika ka don jingktah shisha kumba la ong da ki briew ka mut baroh kitei ki doktor bad ki nongtrei jong ka koit ka khiah ki lah shitom bad mano ban sumar ia u paidbah pat mynta.
U Dr Aman War u la ong ruh “Mangi ngi don beit kane ka jingshah shukor ka jingshah thok naduh mynhyndai wat ia ki khanatang jong ngi naduh mynhyndai ruh".
Nyngkong nyngshab ngi dei ban sngewthuh shai ba ka Sohra ka dei ka shnong/thaiñ kaba la ithuh shai ha satlak jong ka pyrthei namar ine long tang iwei i nuksa wat lada ngi leit tang ha ki para shnong khasi ruh ba kham sha kyndong ngim da don kam eh ban pynithuh na ka shnong aiu ne dong aiu ba ngi shong ngi sah, hynrei tang ong na Sohra baroh ki la sngewthuh.
Te shuh shuh haba ngi leit lei sha ri thor/ ri dkhar ne wat shaduh shilliang sohmyndur (foreign countries) ki tip beit haei ka Sohra (Cherrapunjee) ka don.
Nangne ngi sngewthuh shai ban ngi nang pynneh,pynphuh pynphieng pynskhem bad tei mot shuh shuh ïa ka Sohra.
Kaei ba ngi angnud kum ki nong Sohra ka long ba ngin ioh district beit dei tang da kawei ka sur ha kaba ngin weng ia la ki lama jong ki kynhun saiñhima (politics) sharud bad hangta ka ka jingangnud jong ngi baroh kan sa urlong.
Ngi ngeit skhem ba ïa ka district ngin ïoh khlem pep hynrei kumba kren ne pynsoh kyrdot u Myntri Rangbah ba don burom jong ngi ka long tang ka daw ban khang lad.
Namar kat kum ka jingwad jingtip ba ka jing dawa district ïa ka Sohra ka dei beit tang ïa ka Sohra Civil Sub-Division hynrei ym kumba ong u Myntri Rangbah da ka ktien nongwei ‘Sohra Geographical landscape not in consensus’, kaba mut ba ngim don ka jingiamynjur bad u pud u sam, hynrei lada la ngi peit sani bha ba naduh shuwa jong u snem 2018 ter ter ba ka jingdawa district ka dei beit tang ban kyntiew ïa ka Sohra Civil Sub-Division sha ka district ym da kum wei pat.
To ngin law ïa une u sohsah da kaba ngin pynskhem beit ïa ka Sohra Civil Sub-Division hynrei ban ym ïa khleh khaw lang.
Namar halor ka jingtip ba thikna ruh ba shuwa jong ka u snem 2017 ka Pynursla kam pat kwah district hynrei ki dawa da ka Pynursla Civil Sub-Division, kaba ki la ioh mynta.
a) Nyngkong nyngshab kan nym pynkhlumar khlieh ïa ki nongialam jong ka kam saiñhima ha kaba ba ïa dei bad u pud u sam (administative unit).
b) Jingiajan bad ka bor synshar sorkar (governance).
k) Ngin ïoh la ka jong ka DSC ha kaba lad ïoh kam ioh jam ïa kiba bun ki samla jong ka jong ka thaiñ (Sohra District) hi baroh kawei.
d) Kin bun ki lad jingiarap (fund/scheme) bad ka roi ka pa (development) ha ba ïoh ka district thymmai.
a) Ka jingpynkylla beit tang ka signboard jong ka Sohra Civil Sub-Division sha ka ophis Deputy Commissioner bad ka ïaid kumjuh ruh ïa kiwei ki ophis sorkar.
b) Headquarter kaba don mynta ka lah long pdeng lypa bad kumba shu ong noh wat ka ka sorkar phareng ruh ki ïohi ia ka jinglongpdeng jong ka Sohra wat ban pynlong kum ka nongbah (Capital) jong ka Assam naduh u snem 1932 te ban shuh ïa pyrkhat tang ban long i headquarter jong ka district lei ka long kaba la biang nadong shadong.
k) Lah jan don lut ki ophis sorkar ha kane ka headquarter jong ka Sohra Civil Sub-Division khynthup ïa ka hospital, skul bad college.
Kine ki pyni ba ngi lah biang lut bad kan pynjah luksan ruh ïa ka sorkar.
To ngin ia leh la ibor i buit ban kyntiew beit ïa ka Sohra Civil Sub-Division sha ka district kumba long kiwei pat ki district kiba dang shu ïoh shen ne thymmai.
Te kumba ngi khmih lynti ha ba wan ka district thymmai kan wanrah ïa ka roi ka pa ka ban long salonsar.
Te kumta sa shisien ngin pyrkhat bha ban pynneh beit ia ka headquarter kumba ka long mynta (Saitsohpen), hynrei ngin dawa ba ki ophis bapher bapher kumba ai nuksa ïa ki ophis agriculture dei ban don sha ki jaka ba bun ki jaka rep, ka ophis veterinary pat kin don sha ki jaka ba don ki nongri jingri bad kumta ter ter.
Nga kyrmen ba da ngi ieng da kawei ka sur ha kaba ka sorkar ruh kan nym lah ban pynslem shuh namar ba la dep pynbna bad kubur hi ruh da u Lamphang (speaker) ba don burom, bah Metbah Lyngdoh ha ka 2tarik March, 2021 lyngba ka lad pathai khubor ba ka Sohra bad Mairang kin ïoh noh ïa ka district ba pura.
Sa shi sien to ngin ïa long kiba sngewthuh jingmut ba ka jingthmu baroh kan long kaba jop hynrei ioh poi sha ka duh syndon.
“To ngin nym ïa die ia ka sngi ban thied da u mombiti"Pat long geographical and population pat i long… Nai pat kwah long kpa Jubor.
Ka mairang ka la dei hok ban iohNai kwah kren khraw pyrkhat than mo…ka Sohra ka la don hok Shibun Shah ban ioh ia ka District.
Ha kine ki sngi, ba ka mih ka jing iakren, halor ka jing pynduna briew ha India, kumta U Mandsaur Sudhir Gupta, MP ka seng BJP, ula ther tyngeh ia U Aamir Khan, ba u long ka daw, jong ka jing bun briew ha India.
U Mandsaur, MP ka Lok Sabbha na Madhya Pradesh, ula ong “Haba kren katba kum ki ain ka India, U Aamir Khan, ula long ka daw bah jong ka jing pynbun khun.
Na ka Reena, ka tnga nyngkong, ula ioh khun ar ngut, nangta na ka Kiran Rao, ula ioh khun iwei bad mynta, u dang wad sa ia ka tnga kaba lai".
“Hato kane ka nuksa, ba ka India, ka pyni sha ka pyrthei?".
“Ka long kaba i diaw mynsiem shibun, ba U Aamir Khan, u dei ka daw, ban pynmih bun briew ha ka Ri" ong U Gupta.
Ka la don ka jingdum ngiew ha ka duriaw bah Atlantic, na ka daw jong ka leit hap ka lyer ding ha katei ka duriaw, ha ki khyndiat sngi ba ladep; hynrei la iathuh ba katei ka lyer ding, kan jia ha ka sngi hat majai bad ka sngi balang ruh kumjuh, ha kaba ha kine ki ar sngi, kin wan hap sha ka pyrthei, katei ka lyer ding.
Ha ka ktien jong ka science, la tip ia ka, kum ka  geomagnetic storm bad katei ka lyer ding, kaba beh stet bha, kan lah ban pynthut ia ki par maknet jong ka pyrthei bad nangta ia ki tiar kiba iathuh ia ka jinglong jingman jong ka mariang.
Katei ka lyer ding, la iathuh ba ka don ha ka jaka kaba don bad ka sngi ha ki bynta jong u equator bad katei kan lah ban pynthut ia ki satellite, ki mobile phone, ki satellite television bad nangta ia ki jaka sam bor ding jong ka pyrthei.
Shillong:Ka Deputy Commissioner jong ka East Khasi Hills distrik, ka Kong Isawanda Laloo, lyngba ka shithi ba la phah sha u Rev.Fr.Joby Joseph Manja kattil, St.Anthony’s College Shillong, ka la pynpaw ïa ka jingai khublei kaba kyrpang ïa u halor ka ka jingpyndonkam bad pynkylla ïa ka Mama Margret Hostel kum ka Post Covid 19 Facility.
Ha ka shithi ka DC EKHD ka la ong, “Nga pynpaw ïa ka jingsngewnguh ïaphi bad ïa u Rector bad ïa ka kynhun baroh kawei halor ka jingai jingmynjur sngewbha ban pynkylla ïa ka shibynta jong ka Mama Margret Hostel, Laitumkhrah sha ka Post Covid 19 Facility na ka bynta jong ki nongtrei ka Nazareth hospital bad nga kyrpad ba phi donkam ban ïatreilang bad ka Hospital halor kane ka bynta," ong ka Kong Laloo.
Ha ka shithi ka la bynrap ruh da kaba ong, “Nga shim kane ka lad bad kabu ïa u Rector bad ïa ka kynhun baroh kawei halor kane ka jingsbun mynsiem halor ka jingim jong ki longbriew manbriew halor ka jingtyrwa ban pyndonkam ïa katei ka jaka.
"Shuh shuh ka DC ka la pynpaw ba ka jingïatreilang bad ka jingkyrshan halor ka jingpyrshang ban ïakhun pyrshah ïa ka thma jong ka jingpang khlam Covid 19 kan ïarap ïa ka jingïaid lynti ka jylla ban ïakhun ïa kane ka thma, pynkut ka jingthoh na ka DC EKHD kaba long ruh ka Chairperson DDMA.Ha kawei pat ka liang, ka tyllong khubor ka ïathuh ruh ba na ka liang ka Balang Katholik ka la buh ruh ïa kumba 30 tylli ki jingthiah hapoh ka Don Bosco Hall, Laitumkhrah Shillong, ha ka sngi Saitjaiñ kum ka Covid 19 Care centre.
Shillong: Ka khlam corona, ka la trei tyngeh, ha kane ka kynti, ha kaba ki don 125 ngut ki nongtrei jong ka NEIGHRIMS, ba kynthup ia ki doktor, ki nos, ki ward attendant bad ki nongtrei hospital, kiba ioh ia katei ka khlam lane kiba don ha ka jingshong kyrpang ialade.
Ka kyrwoh khubor, na U Dr Cornerstone Wann, Public relations office ka NEIGHRIMS, ka iathuh ba ka hospital, ka dang iai kit khia ban sumar ia kito kiba don ia katei ka jingpang, kiba shah sumar ha katei ka hospital ha NEIGHRIMS.La ong ruh ba ka NEIGHRIMS, kan iai bteng ban peit ia ki nongpang, kiba wan shah sumar na shabar ruh, na bynta ka jing myntoi jong u paidlang ka thain shatei lam mihngi.
La pynsngew sha ki paidbah bad khamtam sha ki nongtrei ka  NEIGRIHMS, ba kin bud pyrkhing ia ki kyndon jing batai, ban iada na katei ka khlam, lada ki don ha hospital ne ha ki jaka paidbah ne ha iing ruh kumjuh.
New Delhi: Ka India, ka don sa  2.22 lak ngut kiba ioh pang covid 19 ha ki 24 kynta ba ladep.
Baroh kiba ioh pang, ki la poi mynta sha ka  2.67 klur ngut.
Ha ki 24 kynta ba ladep, ki don  4,454 ngut kiba iap bad baroh kiba iap, ki la poi mynta sha ka  3,03,720 na ka khlam covid.
Ka jing trei tyngeh kane ka kylla kaba ar, ha ka Ri, ka la pynlong ia ka India, ba kan duh ia bun bah ki jingim briew bad ka dei ka Ri, kaba lai ha ka pyrthei, ha ka jingbun kiba iap, lait noh ka Brazil bad ka United States.
Tang mynta u bnai Jymmang, ki don 90 hajar ngut kiba iap bad sa 80lak ngut kiba ioh pang ha ka Ri baroh kawei.
Ha ki 24 kynta ba ladep, ka  Tamil Nadu, ka don 35,483 ngut, ka   Maharashtra, da  26,672 ngut, ka Karnataka da 25,979 infections, ka Kerala da 25,820 ngut bad ka  Andhra Pradesh da 18,767 bad ka bud sa ka  Uttar Pradesh, kaba dei ka jylla, kaba don bun bah kiba pang haduh mynta.
Shillong: Katta nang mih ki sngi ki ia ka jingshyrkhei jong ki briew kiba ioh thymmai ia u Covid-19 ha ka jylla Meghalaya ki la nang bun nang bun ha kaba mynta ka sngi ka 24 tarik u Jymmang 2021 haduh 811 ngut ki briew ki la ioh thymmai ia u ne u jingpang ha kaba napdeng kine 559 ngut ki dei napoh East Khasi Hills, 5 ngut ki dei napoh East Garo Hills, 22 ki dei napoh East Jaiñtia Hills, 103 ki dei napoh Ri Bhoi, 10 ngut ki dei napoh North Garo Hills, 4 ngut ki dei napoh South West Garo, 4 ngut ki dei napoh South West Khasi, 77 ngut ki dei napoh West Jaiñtia Hills, 4 ngut ki dei napoh West Khasi Hills, k21 ngut ki dei napoh West Garo Hills.
Kiba la khlad noh kane ka jingpang ha kine ki 24 kynta ki long 24 ngut ha kaba napdeng kine 17 ngut ki dei napoh East Khasi Hills, 3 ngut ki dei napoh West Jaiñtia Hills, 1 napoh West Garo Hills, 1 napoh East Jaiñtia Hills, 2 ngut napoh West Khasi Hills.
Kiba la koit la khiah na kane ka jingpang myn ta ka sngi ki don haduh 679 ngut ha kaba 425 ngut ki dei napoh East Khasi Hill, 6 ngut ki dei napoh East Garo Hills, 21 ngut ki dei napoh East Jaiñtia Hills, 98 ngut ki dei napoh Ri Bhoi, 19 ngut ki dei napoh South West Garo, 44 ngut ki dei napoh West Garo Hills, 39 ngut ki dei napoh West Jaiñtia Hills, 23 ngut ki dei napoh West Khasi Hills, 3 ngut ki dei napoh South West Khasi, 1 napoh North Garo Hills.
Kiba dang don mynta hapdeng kane ka jingpang ki la poi haduh 7,788 ngut, kiba iap baroh tad haduh mynta ka sngi ki don haduh 483 bad kiba la koit na kane ka jingpang tad haduh mynta ka sngi ki la don haduh 22,221 ngut.
“Ka dei ka burom kaba khraw lada ngi trei la ka kam lajong khamtam lei lei lada ngi lah ban pynroi ia ka man la ka por.
Te ka jingkylli ka long hato ngi lah ban ieng marwei? Ka jubab ka long ‘em’ ia kiba bun bad hoid tang iwei ne arngut eh.
Phim lah lait na ka Bank, Agency, lada phi kwah ban kyntiew ia la ka kam.
Hynrei kawei kaba nga kwah ban pashat jingmut ha phi ka long ba phi dei ban seng da ka kynja sosaiti (Society).
Kane ka dei ka lynti kaba bha eh.
Tangba ban seng ia kane ka sosaiti ka donkam eh ia ka jingsngewthuh jingmut, ka jingiatylli bad ka jingthikna ka rukom treikam.
Lymda kumta kan khyllem kumba khyllem ka kynroh Jerikho.
Kumba kren noh khyndiat ia kane ka jaitbynriew jong ngi, ka pynshitom jingmut shibun eh ban kyrsiew thiah ia kane ka jaitbynriew jong ngi.
Ngi phong bun jait ki uniphom na kata ka daw ka kylla bun rong la kum uto u chameleon.
Ka jingbymia sngewthuh, ka jingiapait bad ka jingkwah laitluid palat ki dei ki daw tynrai.
Dei ban pynkhiah naduh tynrai shwa.
Lada ai da ka bih kin shu iap lut hynrei dei ban shu riam ba lada ngat iwei kiwei kin ithuh ne pei shkor.
Kane ka jinglong mangkariang ka pyntieng wat ia kito kiba heh spah kiba don jingmut ne mynsiem ia kane ka jaitbynriew tham.
Ka jingdon ka sosaiti ka pyllait na ka jingshim kabu ki bank, ki nongairam.
Ka sosaiti ka airam ia ki nongrep, nongdie dukan rit, nongtrei kam lajong ha ka sut kaba jem shibun.
Haba ki siew hok bad ki pyndonkam hok ka long kum ka tanki (tankey) um kaba lah ban ai um sha kiba bun ki longiing kiba treikam lajong.
Ka ri Germany ka dei ka ri kaba bet ia une u symbai bad la pynbud da kiwei pat ter ter haduh kine ki por jong ngi mynta" khublei shibun u la pynkut.
Ka dei ka pali sa u nongkren uba lai ban ieng.
Une ruh u dei uba deng iitkhmat iong tangba uba lieh bad lyngkhot.
“Nga ai khublei ia u shongknor bad kumjuh ruh ia phi ki paidbah jong ka shnong.
La pynbeit ia ngi ba ngin kren ha la ka jong ka jong ka bynta.
Ka Ri Khasi-Jaintia jong ngi ka dei kaba la kyrkhu kyrpang da u Blei.
Phai kat shaba phai iohi tang ia ka lynti jingkyrkhu – peit u dewiong, u mawshun, u shyiap, ki kynbat dawai, u mawshynrut, ka rep ka riang kaba bha ha la ki thain ki thain – Bhoi, War, Khynriam, Pnar.
Ki wahbah wahrit byllai byllien, ki jaka jngohkai kiba pynjem thait ki don kyrhai khamtam ha ki thain Sohra.
Sha thain War Pynursla ruh ki don tangba yn leh kumno khlem pat poi surok.
Khlem sngewlah ngeit ba tang namar ka jingdon ki kshaid, ki wah, ki riat, ki pung, umshit, kan long kum ka jingkyrkhu ba na sha lyndet.
Kine ki dei ki jaka kiba ngi lah ban thaw pisa ha ryngkat lang ka jingtreilang ki bor sorkar.
Ka ri jong ngi ka don sha kyndong eh ka India hynrei baroh ka pyrthei ka tip lut ia ka jingitynnad jong kane ka jaka.
Shim ia kane ka kabu lada don kano kano ka jaka itynnad ha shnong ne ha thain jong phi.
Iasyllok bad ia mir jingmut ban shna ia kata kaba ki ong ka ‘Tourist spot’.
Ka jingmih na ka jylla jong ngi ka long kaba rit kam da dei eh kaba palat kumba long sha Ri-thor.
Ki jingmih barit kum u phan, sohniamtra, sohkwit, sohmanir, shynrai bad kiwei kiwei de la shu pynsepei da kaba die tad dor ha u dkhar.
Baroh ki ia bam chip, hynrei kim ju pyrkhat ba tang uwei u phan la die T5 tyngka ne T10 tyngka.
Jin da dei ba thaw noh da ka karkhana rit ban shna hi ka la long ka jingkyrkhu ia ngi.
Peit shuh shuh ia kito ki kha-lyer kiba die uto u dkhar ha ka dor T30 ne T50 tyngka.
Tang shu ai tiak da u pin la shu sep ei ka lut T30 ne T50.
Ha kaba pynkut, ngi dei ban long kum ki dkhiew – ka jingiatreilang ka wanrah ka jingjop.
Khublei shibun.
Nongpoh:Ki Pulit ka Pilangkata Out post, ki la ioh ban bat haduh 9 tylli ki thuk thuk (Bike) kiba dei na ka jylla Assamtuh bad na ki katto katne ki shnong khappud kiba dei na Ri Bhoi, kaba la wan buhrieh da ki nongtuh ha ki ar jaka, kiba don ha ka thain Umtyrnga ha Ri Bhoi.
Ka khana halor ka jingiohbat ki Pulit ia kitei ki Thuk thuk, ka dei hadien ba ki la shimkhia ia ka jingujor na ki paidbah kiba sah ha katei ka thain, ha kaba ki la ujor sha ki Pulit, ba ka la don ka jingjia shah tuh bike kaba na ka por sha ka por ha katei ka thain.
Halor katei ka jingujor da ki riew paidbah, ki Pulit ki la kem shwa ia uwei u briew ba shah suba jur ba u donkti ha katei ka kam tuh thuk thuk bad haba ki la tohkit ia u, utei u briew u la leit ialam sha ka jaka kaba la buhrieh ia kitei ki Bike, kaba kitei ki nongtuh ki la buhrieh ha shnong Umsen bad ka shnong Nagrabil, ki shnong khappud ka Meghalaya-Assam, kiba don ha ka thain Umtyrnga.
Ia ka kyrteng jong utei u suba donkti ha katei ka kam tuh, ki Pulit ki dang buhrieh, namar ki dang kwah ban iohkem shuh shuh ia kiwei pat kiba donkti ha katei ka kam tuh.
Kitei ki Bike kaba la iohkem da ki Pulit ka Pilangkata OP, ki dei na ka jylla Assam bad Ri Bhoi, halor katei ka jingjia ki Pulit kin dang pynlong shuh shuh ia ka jingtohkit khnang ban lap ia ki jingshisha baroh bad khamtam eh halor ka jingpyniaid iew ia kitei ki Bike tuh.
BARABANKI: Ki dang don shibun ki briew, kiba artatien ia kane ka jing leh injek corona bad katei ka la jia ruh ha ka shnong Sirauhha jong ka  Barabanki, ha Uttar Pradesh.
La iathuh ba haba ki briew jong ka tnat ka koit ka khiah, ki la leit sha katei ka shnong, ban ai injekshon ia kitei ki nongshong shnong, hynrei, ki don shi kynhun kiba tieng bad ki la kynthih ialade sha ka Wah Saryu.
U Rajiv Kumar Shukla, Sub-Divisional Magistrate ka Ramnagar, u iathuh ba katei ka jingjia, ka la jia ha ka sngi saitjain ba ladep.
La iathuh ba la pyn sngewthuh ia ki nongshong shnong, ba kin shah injek bad hadien ka jing batai kaba sani bha, ki don 18ngut kiba la mynjur ban shah injek.
Ki nongshong shnong, ki iathuh ba kitei kiba kynthih shapoh um, ki sngewthuh bakla, ha kaba la don ba pynshoi ia ki, da kaba ki ong, ba katei kam dei ka injek iada corona, hynrei, ka dei ka injekshon, kaba long bih shi katdei.
Kiba iap na ka jingpang corona, ha ka Sngi U Blei, ka 23tarik Jymmang 2021.
Ka kong Jestina Marwein, 66, na Umdud Majai Bholaganj, EK HillsLa leit rah ia ka met kaba la iap ha ka 22-05-2021 to Supercare Hospital, Shillong.
Covid-19 Positive.
Ka kong Jrei Rymbai, 44, na Salini Colony, WJ HillsLa leit rah ia ka briew, kaba la iap ha ka 23-05-2021 ha Jowai Civil Hospital, Ialong.
Cause of death: Covid-19 Positive with co-morbiditiesKa Asha R Marak, 49/F, na Nongmensong, EK HillsKa leit sah ha hospital, ha ka 15-05-2021 ha Civil Hospital ShillongKa la khlad noh ha ka 22-05-2021.
Cause of death: Covid-19 Pneumonia with co-morbiditiesKa Nilima Das Choudhury, 99, na Rilbong, EK HillsKa la khlad ha iing ha ka 21-05-2021Covid-19 PositiveKa kong Balin Dkhar, 47 na Pynthorsale, EJ HillsKa leit shah sumar ha ka 22-05-2021 ha Jowai Civil Hospital, IalongKa la khlad no ha ka 22-05-2021Cause of death: Severe Covid-19 Pneumonia with co-morbiditiesKa kong Magrita Nongkhlaw, 52 na Laitumkhrah Nongrimbah, EK HillsKa leit shah sumar ha ka 16-05-2021 ha Nazareth Hospital, ShillongKa la khlad ha ka 22-05-2021Cause of death: Covid-19 Pneumonia with co-morbiditiesU Bah Jrensing Kharkongor, 71, na Nongmensong, EK Hills.
U leit shah sumar ha ka 21-05-2021 ha NEIGRIHMS Hospital, ShillongUla khlad ha ka 22-05-2021.
Cause of death: Covid Pneumonia with co-morbiditiesU Choephel Lama, 82, na Mawprem, EK HillsU leit shah sumar ha ka 20-05-2021 ha NEIGRIHMS Hospital, ShillongUla khlad ha ka 22-05-2021.
Cause of death: Covid Pneumonia with co-morbiditiesU Earson Sangma, 52 na Laitumkhrah, EK Hills,U leit shah sumar ha ka 21-05-2021 ha NEIGRIHMS Hospital, ShillongUla khlad ha ka 22-05-2021Cause of death: Covid PneumoniaU Bah Johnson Laloo, 48, na Jaiaw Mawbynna, EK HillsU leit shah sumar ha ka 19-05-2021 ha Dr.H.G.Roberts Hospital, ShillongUla khlad ha ka 22-05-2021.
Cause of death: Covid-19 Pneumonia with co-morbiditiesU bah Routineshon Wahlang, 63, na Jaiaw Lumbatemon, EK HillsU leit shah sumar ha ka 22-05-2021 ha Dr.H.G.Roberts Hospital, ShillongUla khlad noh ha ka 22-05-2021.
Cause of death: Covid Pneumonia with co-morbiditiesKa Ila Bhattacharjee, 69, na Rilbong, EK Hills,Ka leit shah sumar ha ka 15-05-2021 ha Supercare Hospital, ShillongKa la khlad noh ha ka 22-05-2021Cause of death: Covid Pneumonia with co-morbiditiesU bah Fighterclan Kharkongor, 53, na Nongrim Sadew, EK HillsLa leit rah ia uba la dep iap, ha ka 22-05-2021 ha Dr.H.G.Roberts Hospital, Shillong.
Covid-19 Positive.
U bah Ioanis Lyngdoh, 62, na Jaiaw Langsning, EK HillsU leit shah sumar ha ka 09-05-2021 ha Civil Hospital ShillongUla khlad ha ka 22-05-2021Cause of death: Covid PneumoniaU Tony Lama, 60 na Nongrah, EK Hills, u leit shah sumar ha ka21-05-2021 ha Civil Hospital Shillong.
Ula khlad ha ka 22-05-2021Cause of death: Covid Pneumonia with co-morbiditiesU Bah Biang Hynniewta, 72 na Mawlynrei, EK HillsUla khlad ha iing ha ka 22-05-2021.
Covid-19 Positive with co-morbiditiesKa kong Recil Phawa, 70, na Ialong, WJ Hills,Ka leit shah sumar ha ka 20-05-2021 ha MCH Hospital, JowaiKa la khlad noh ha ka 23-05-2021Cause of death: Severe Covid Pneumonia with co-morbiditiesKa kong Wadrilang Nongsteng, 35 na Pynursla, EK HillsKa leit shah sumar ha ka 16-05-2021 ha NEIGRIHMS Hospital, ShillongKa la khlad noh ha ka 22-05-2021Cause of death: Covid PneumoniaU Anup Das, 48 na Nongrim Hills, EK HillsU leit shah sumar ha ka 18-05-2021 ha NEIGRIHMS Hospital, ShillongUla khlad noh ha ka 22-05-2021.
Cause of death: Covid PneumoniaU bah Sainbor Pathaw, 38, na Mawlai Mawdatbaki, EK HillsU leit shah sumar ha ka 13-05-2021 in NEIGRIHMS Hospital, ShillongUla khlad noh ha ka 22-05-2021Cause of death: Covid Pneumonia with co-morbiditiesU bah Sily Dkhar, 73, na Moodymmai, WJ HillsU leit shah sumar ha ka 18-05-2021 ha Dr.Norman Tunnel Hospital, JowaiUla khlad noh ha ka 21-05-2021Cause of death: Covid-19 PneumoniaKa kong Badaphun Rapsang, 28 na Nongbsap, EK HillsKa leit shah sumar ha ka 19-05-2021 ha Dr.H.G.Roberts Hospital, ShillongKa la khlad noh ha ka 22-05-2021Cause of death: Covid-19 Pneumonia.
U bah Shrimwell Marwein, 75, na Kynshi Mawria, EK HillsU leit shah sumar, ha ka 07-05-2021 ha Supercare Hospital, ShillongUla khlad noh ha ka 23-05-2021Cause of death: Covid Pneumonia.
UBah Kyrshan Shylla, 54 na Ladthalaboh, WJ HillsU leit shah sumar ha ka 16-05-2021 in Woodland WK Hospital, Sabah, WJHUla khlad noh ha ka 23-05-2021Cause of death: Covid Pneumonia with co-morbidities.
Nongpoh: Na ka bynta ban pynsuk ia ki nongtrei ka koit ka khiah, ki bor pyniaid District ka Ri Bhoi lem bad ka tnat Urban Affairs hapoh ka Distrik, ki la rai ban pynkylla ia ka Housing for Urban Poor, ki iing baduk kiba don hapoh ka shnong Umbuda ha Nongpoh, kum ka jaka sah ba shipor da ki briew kiba trei ha ka koit ka khiah.
Kitei ki iing baduk ka sorkar ha Umbuda, ki don kumba 44 tylli ki iing, ha kaba kane ka tnat ka dang thmu ban pyndep ruh sa katto katne ki iing hashwa ban aiti pat sha ka Nongpoh Town Committee ban jied ia ki longiing kiba donhok ban sah ha kitei ki iing.
Ka Kong RM Kurbah, DC Ri Bhoi, ka la iathuh ruh, ba ka nongrim kaba la pynlong ia ki Bor District ka Ri Bhoi, ban pynlong jaka sah ba shipor da ki briew ka koit ka khiah, ka dei halor ka nongrim, ba don napdeng ki doctor ne ki nurse kiba sumar ïa kito kiba pang COVID-19 kim don ia ki jaka sah ba biang ne ba kyrpang hynrei ki ia sahlang beit bad ki bahaiing hasem jong ki bad kane ka lah ban buh jingma shikatdei ia ki bahaiing jong ki nongtrei ka tnat ka koit ka khiah.
Watla kitei ki iing baduk dang don ki jingduna kiba hangne hangtai, hynrei ka DC ka la ong ba kan sa shimkhia ban pynbiang lut baroh ki jingdonkam, khnang ba kan iarap ia ki nongtrei ka koit ka khiah.
New Delhi: Hynnin ka sngi, ki 12 tylli ki seng liang pyrshah, ki ai ia ka jing kyrshan ia ka jing iakhih ki nongrep, ha ka 26tarik Jymmang bad na kitei ki 12 tylli ki liang pyrshah, ki don 5ngut ki myntri rangbah jong ki jylla bapher.
Ka SKM, kaba dei ka kynhun synrop, jong ki 40 tylli ki seng nongrep, ka la khot ia ka sngi jong ka jingsngew sih lane ka black day bad katei ka long ban rakhe ia ka jingdap ba hynriew bnai jong ka jing iakhih pyrshah, ki nongrep ia ka ain nongrep jong ka sorkar India.
“Ngi ai ka jing kyrshan, ia katei ka jingkhot jong ka  Samyukta Kisan Morcha (SKM), ha ka  26tarik Jymmang, ban kynmaw ia ka jing iakhih ba jai jai jong ki nongrep" ong ka kyrwoh na ki seng liang pyrshah.
La soi ia ka kyrwoh, da  Sonia Gandhi, nongialam ka Congress, U  HD Deve Gowda, myntri rangbahduh ba rim ka India,  U Sharad Pawar, nongialam ka NCP, ka Mamata Banerjee (TMC), myntri rangbah ka West Bengal,  Uddhav Thackeray (Shiv Sena), myntri rangbah ka Maharashtra, U MK Stalin (DMK), myntri rangbah ka Tamil Nadu bad U CM Hemant Soren (JMM), myntri rangbah ka Jharkhand.
Kiwei pat kiba soi, ki long U Farooq Abdullah, nongialam ka NC bad myntri rangbah barim ka Jammu and Kashmir,  U Akhilesh Yadav, nongialam ka SP bad myntri rangbah barim ka UP, U  Tejashwi Yadav, nongialam ka RJD, U D Raja jong ka CPI bad U Sitaram Yechury jong ka CPI-M.Kitei ki liang pyrshah, ki dawa ruh ban weng noh mador ia katei ka ain nongrep bad ban pynthikna ia ka dor iarap jong ka sorkar lane ka MSP bad katei ka dei halor ka shithi, kaba la dep thoh, da ki liang pyrshah, ha ka 12tarik Jymmang 2021.
Ka jingkhot, ha ka 26tarik, ka dei ban rakhe kum ka sngi jong ka jingsngew sih bad la khot ia katei ka jing iakhih, da ka  Samyukta Kisan Morcha, ba la khlieh da U Balbir Singh Rajewal.
La khot ia ki paidbah ha kylleng ka Ri, ban pynher ia ki lama iong ha ki iing jongki, ha ki kali bad ha ki dukan ruh kumjuh.
Ki 40 tylli ki seng, ha ka jing ialam ka  Samyukta Kisan Morcha, ki don mynta ha u pud jong ka jylla Delhi bad ki la bteng ia kane ka jing iakhih, la  hynriew bnai kynthih.
Ka jingkiew sted bad ka jingsaphriang jong ka khlam COVID – 19 ha ka Jylla jong ngi ka lah nang i shyrkhei bad par suhkhriat kat nang mih ki sngi.
Ngi iohi ba ngi lah kot sha ka 1000 (tam ne duna) ngut kiba iohpang man la ka sngi ha kane ka taiew bad ka jingiap haduh une u bnai Jymmang ka la kot sha ka 457 ngut kat haduh ka 23 tarik mynta u bnai.
Nalor kine ki dangdon sa ki khubor hamsaia kiba pyntieng bad pynsmiej ha kaba iadei bad ka jingshim nongmuna COVID – 19 ha Umling Screening Center.
Kane ka khubor hamsaia kaba la mih ha ki social media ba ka don ka jingkynnoh ba la die tuh ïaki kaiphod negative (negative report) sha ki paidbah haka dor 200 tyngka ha Umling Screening Centre.
Haba ia kren bad u Symbud Myntri Rangbah, u bah Prestone Tynsong u la iathuh ba ki la don ka jingtip shaphang kane naduh ki sngi ba ki sdang.
Hynrei na ka liang jongka DC, Ri Bhoi District, ka Kong RM Kurbah, ka la kyntait ia kane ka jingkynnoh kiba lamler bad ka la ong ruh ba ym don kum kine kiei kiei hynrei kine baroh ki dei tang ki khubor bym don nongrim satia.
Nangta pat sa ki kali jong ki bar Jylla ba ioh rung suk lymda dei ba ki shah bat ha ki dkhot jong ka Khasi Students’ Union, Shillong bad Khasi Students’ Union, Eastern Border Area.
Kaei ka jingmut ban pynjari da ka korphiw ia u nongshong shnong hynrei kine pat ki ioh rung suk.
Shano kita ki Infiltration check gate bad ka Entry Point ha Umling ban tehlakam ia ka jingwanrung beain ki bar Jylla sha ka Jylla jong ngi? Hato kine kim lah mo ban long kita ki nongwanrah ia une u khniang jingpang?Ki nongtrei nongbylla sngi ha la ka Jylla ki jynjar ba kim ioh ban mih na la iing la sem ban leit wad jingbylla ban bsa ia la ka iing ka sem, kim don shuh wat tang ka bam ruh, ki hap ban thiah thylli kpoh, hynrei kine ki bar Jylla pat ki ioh rung suk ban wan kamai jakpoh shane.
Haba ki bapli tang shisien bam ka ja ruh kim don bad ynda ki phai khmat sha ka Sorkar ban wadjingiarap, ngi iohi ia ka jingshah kren tohmet ba pynmong ia ki ha kaba don ka jingianujor ia kiba duk bad kiba riewspah bad ka jingong ba ki dei ban pynduna noh ka bam doh, bam tang da ka ja bad u jhur.
Lada u Symbud Myntri Rangbah ynda haba u ioh jingtip ba don kum kita ki kam buit tuh hangthie ba die thok ia ki kaiphod naduh ki sngi ba sdang, balei ba u sngap jar? Balei bym don ka jingkhynra ia kine kiba shim kabu ha kum kane ka ia hynrei dang ailad ban bteng? Balei bym ai bylla ia la u trai Ri trai Muluk ha ka jaka ban wanrah da kita ki bar Jylla? Ngi kinongshong shnong ban ioh pass na ka Sorkar ruh ngi jynjar, bun ba shah kyntait, kine ki bym dei trai shnong pat ki ioh rung khlem da don kino kino kiban ujor ia ki.
Ngi ki paidbah paidbhur, ngi ialeh katba lah ban bud ia ki kyndon ba la bthah da ka Sorkar, hynrei lada ka Sorkar pat ka leh bym suidniew kumne, shaei kein ngin poi? Nga sngewiahap bha ia ka jingkren jong I Kong Kurbah, DC, Ri Bhoi District, ha kaba I ong ba lada kine ki nongshong shnong kiba wanphai ki sngew sarong ba ki ioh kum kine ki kaiphod ba shu thok bad ki leit phai sha la ki iing ki sem, kata ka long ba ki shet kylla hi ia ki baieid bathoin jong ki.
Lada ka Sorkar ruh ka pyrkhat ia la ka Ri bad Jaitbynriew, ka dei ban tehlakam shisyndon ia kine ki jingwanrung beain jong ki Bar Jylla.
Ngim dei ban khein sting ia kane ka khlam COVID – 19 namar ka Jylla ka jong ngi ka long kaba rit bad lada ngi ki nongshong shnong ngim phikir, kan sa wanrah ia ka jingduhnong ha ka Jylla hi baroh kawei bad duh ei ia shibun ki mynsiem bakordor tang namar ba ngi shu khein sting bad ngim don ka jingkitkhlieh.
Ka jingai jubab jong u Symbud Myntri, u Bah Prestone Tynsong “Ai ki mat bamja jhur"ka pynkynmaw ianga ia ki ktien ka Marie-Antoinette, ka Syiem ka France kaba la kren beiñ bad pynkheiñ burom ia ki raiot (ki khun ki hajar) da ki kyntien ba sngewjli bad bymman “Ai ki mat bam da u Kpu" shwa ba kan shah pynngat ha ka Kor Khrai Khlieh.
Ka jingong jong u “Ai ki mat bam tang da u jhur khlem doh" kam dei tang ka jingpynkheiñ burom ia ki paidbah hynrei ka pynpaw ia ka jinglong khaweit bad hangamei jong une u briew.
U Bah Tynsong, uba ha kine ki khyndiat sngi ba la leit u la pynpaw kata ka jingieid jong u ia ka Jaidbynriew ha kawei ka jingiakynduh lang, hynrei mynta pat u la kylla khongpong kynsan mar ia wan ka Khlam ha ka sien ba ar.
Ha ka snem ba la leit, u la pyntip ba ka Tnat Labour kan thep mar 2100 tyngka ha man la ki bank account jong ki nongioh jingmyntoi.
Hynrei kaba sngewsih ka long ba la don arngut napdeng kita ki nongioh jingiarap kim shym la ioh satia ia kata ka song pisa kumba la kular.
Namar kita ki kam tohkit bad pynhiar shuki ki heh iew bha ha kine ki sngi, u Myntri Rangbah badonburom u la dei ban shim kata ka sienjam ban weng shi syndon ia u Bah Tynsong bad ban pynlong kata ka jingtohkit kaba laitluid ban lap ia kita ki kam buitpoh ba shyrkhei.
Kane ka pynpaw ba ka la don kaei kaei kaba rieh sha lyndet ha kaba iadei bad ki kam pisa pilaiñ jong ka Tnat bad ka song pisa jong ki nongtrei sngi ha ka por ka Khangdam ha ka snem ba la leit.
Mynta ka la sdang paw pyrthei namar ba kito ki ba dei hok ban ioh ka jingiarap ba 2100 shi bnai kim shym la ioh satia bad kito ba la ioh ruh kim shym la ioh lut kum ba dei hok.
Ka dei tang ha ka snem ba la leit hi ba ka Sorkar Jylla lyngba ka ophis jong ka Labour Commissioner ka la sdang ia ka Chief Minister’s Relief Against Wage Loss Scheme (CRAWL) khnang ban noh jingiarap ia ki nongtrei, ki nongbylla sngi bad kiwei kiwei kiba im kyndoi jakpoh ha ka por ka khangdam.
Ha ki khyndiat sngi ba la leit, la bun na ki briew kiba dei hok ban ioh ia kata ka song pisa iarap ki la wan shakhmat ban pynpaw bad ujor ba ka Tnat Labour kam shym la pyniaid beit pyniaid ryntih ia kane ka Skhim kaba la pynjynjar shikatdei eh ia u babun balang.
Lymda i Kong Angela Rangad i wan shakhmat bad wanrah ia kane ka ishu, ngi baroh ngin jin la sah beit ha ka umdum.
Kawei pat ka Skhim ban siew bai lut ksan ia ka jingduh bylla ki nongtrei misteri ki ba la pynrung kyrteng bad ka Meghalaya Building and other Construction Workers Welfare Board na ka daw ka Jingkhangdam, ka long ba ki dei ban ioh mar 1000 tyngka shi taiew khnang ban lah ban pynim ia ki kat ba lah.
Kane ka Skhim ruh la pynmih ha kajuh ka por bad ka Skhim CRAWL ba la kdew haneng.
Katkum ki rekod ba don sha ki paidbah, don kumba 25, 684 ki misteri ba la iasoi bad ka Board.
Nga shu kyrmen ba kane ka Skhim ruh kan hap ha kajuh ka apot kum kiwei.
Katba ki paidbah khamtam ki baduk, ki nongrep bad ki nongbylla sngi ki lynniar bad pyrta shla khamtam ha kum kine ki por ka jingjynjar bad jingdukha namar ka jingshah tuh bad jingbym biang ka jakpoh jong ki na ka daw ka Khlam COVID-19, hynrei kaba i saidmet bad pynduh jingkyrmen ka long kata ka jingjah jngai ka pisa ka Tnat kaba la mang khnang na ka bynta jong ki baa ngat lanot.
I think it is but proper for the Labour Dept to come clean with facts and figures to clear the air and set to rest the feeling that crores and crores of public money has been misappropriated by the Labour Dept.
giving weightage to the proverb “making hay while the sun shines".
Nga sngew ba ka la dei ka por ia ka Tnat Labour ban pynbiang ia kita ki jingpynshisha ha ka rukom pynlut pisa pilaiñ jong ka khnang ba kan wanrah kata ka jingsngew shngaiñ ha ki paidbah ba ka Tnat kam shym la pynlut kulmar ne knieh jubor ia kata ka Hok jong ki.
Uba burom iaphi,Dr.Khrawpyrkhat BasaiawmoitAndheri East, Mumbai.
Mobile: +91 8135830873.
Ka ktien U Blei ka ong “Ba ngi don u Riew Said ne u Pleader uban ia said ia ngi ha khmat u Blei u kpa ba ha bneng.
“Te lada uno uno ruh u leh pop, ngi don u Riewsaid bad u kpa, u Jisu Khrist uba hok.
Ioanis 2:1.
Mynba U Blei um pat phah ia une u Riewsaid sha kane ka pyrthei , ka Pyrthei ka long ka badum latap ia ka da ka jingdum la tap ia ki briew daka jingdum tliew tliew ha ka jingiadei bad u Blei ne bad u Mynsiem jong u Blei.
U briew u dang sah haka dum ka lyngngoh, bad ha ka pop namar ymdon u Nongpyllait bad u Nongiasaid.
Hynrei ai nguh ia u Blei u kpa uba ha bneng ba ha ka ia kaba biang u la phah noh ia la u khun uba long u nong pynim, u nongpyllait, u Nongsiewspah bad ruh u Nongiasaid.
Haba la jia ka ia kaba biang, u Blei u la phah ia la u khun (Jisu) ia uba la kha na ka briew, ia u ba la kha hapoh ka Hukum.
Galatia 4:4-5.
Kamut mynba ka dangtrei kam ki hukum u Moses.
U Blei u ladep thmu na bymjukut ba kata ka Hukum kan kut noh tad ynda u Jisu un wan sha ka pyrthei haka doh.
La ai ia ka hukum dei namar ki jingpalat jong u Briew, haduh ba un dawan uta u symbai (Jisu).
Galatia 3:19.
Kumta ka hukum ka long ka Nonghikai jong ngi ban ialam iangi sha u Khrist khnang ba ynpynksan iangi da ka jingngeit (Kaba ha u Jisu).
Galatia 3:24.
Kumta haba U Jisu u la wan sha kane ka pyrthei, la kha ia u hapoh ka hukum (Mynba dang trei kam ki ain u Moses) bad u im ruh hapoh kata ka hukum.
Galatia 4:4.
Ngi kynmaw ia kawei na ki kam ba u Jisu u la leh mynba ka dang trei kam kata ka hukum u Moses ka long ba u Jisu u la map ia kawei ka briew kaba klim.
Ki Nongthoh bad ki pharisi ki la kem bad ki la wallam ia kata ka briew sha u Jisu ki da ong – ko Nonghikai, la lap ia kane ka briew ba ka klim.
Ki ong – U Moses u la hukum ia ngi da ka hukum ban lynthem, maw ia kiba kum kita; te me ong kumno Jisu? Dakaba ki tynjuh ia u Jisu khnang ba kin ioh mudui kylla ia u.
Kumno u Jisu u la leh? U la dem ha khyndew bad thoh da la ki shynriahti; haba u la ieng, u la ong haki – “Uta u ba khlem pop hapdeng jong phi to un lynthem nyngkong ia u maw ha ka.
U la dem bad thoh biang ha khyndew.
Kita ki Nongthoh bad ki Pharisi ki la sngew kynduh ki la mih noh (phet) uwei hadien uwei te la ieh noh marwei ia u Jisu bad ia kata ka briew kaba dang ieng hapdeng.
Haba u Jisu u la ieng pat, um iohi shuh iano iano ruh hynrei tang kata ka briew kaba klim.
Kumno u Jisu u la ong ia kata ka briew? U ong – ko briew hangno kito ki nong mudui jong pha where are your accusers? Ymdon ba la pynrem ia pha? Ka la ong – ymdon Ah Trai.
U Jisu u la ong pat ia ka – NGA RUH NGAM PYNREM IA PHA: TO KHIE LEIT NOH BAD TO WAT LEH POP SHUH.Ioanis 8:1-11.
Tang shi kyntien ba u Jisu u la kren ha kita ki Nongthoh bad ki Pharisi ki nongmudui (accusers) kiba la pynrem ia kata ka riew kynthei baklim, ka la lait im nakaba shah lynthem maw ha ban da iap.
Ngi iohi shisha ba u Jisu u Nongiasaid ne u Pleader uba ia said ymtang ia kato ka kynthei hynrei u ia said naka bynta ia baroh ha khmat u Blei u kpa uba ha bneng ban pyllait ia u briew naka pop na ki ksuid bad u soitan.
Nakata ka daw U Jisu u ong ha u kpa uba ha bneng – Ha khmih nga la wan ia kaban leh ia ka mon jongme.
U PYNDAM NOH IA KATA KABA NYNGKONG (Ka hukum) KHNANG BAN PYNNEH IA KATA KABA AR.Hebru 10:9-10.
U Jisu u hap ban iasaid ha khmat u kpa kat haduh ba u hap ban shah halor diengphna.
U Blei u la map noh ia ki pop jong phi baroh haba ula lah pyndam noh ia ka ain ba la thoh lem bad ki kyndon jongka (having Cancelled the Written code, with its Regulations).
Ki ain kiba long pyrshah ia ngi kiba ieng pyrshah iangi (that was against us and stood opposed to us).
U la shim iaka (He took it away) bad sahprek ia ka ha Diengphna (Nailing it to the Cross).
La sloit noh ia ki Bor bad kiba donbor (having disarmed powers and Authorities).
U la pynpaw paidbah iaki (He made a public spectacles of them) bad leh risa halor jong ki DA KA DIENGPHNA (Triumphing over them by the Cross).
Kolossai 2:13-15.
U Jisu u la map iaka kynthei kaba klim da kaba iasaid ha u kpa.
Kumjuh ruh u map ia kito baroh kiba wan sha u da ka jingngeit lyngba ka Diengphna.
Ngi don u Riewsaid (Pleader) u ba iasaid naka bynta jong ngi ha khmat u Blei u kpa uba ha bneng, lyngba da ka snam jong u halor Diengphna.
Ioanis 2:1/ Kolossai 2:13-15.
Amen.
KOLKATA: Hadien ka jingjop don burom jong ka TMC, ha ka elekshon MLA, ba dang shu dep, ki don shibun ki nong ialam barim jong katei ka seng, kiba la leit sha ka seng BJP, kiba kwah ban leit phai biang sha ka seng TMC.Kawei na kitei, ka dei ka Sarala Murmu, kaba da thrang hir hir, ban leit phai biang sha ka seng synshar, ha West Bengal.
Nangta sa ka Sonali Guha, kaba dei ka MLA barim jong ka TMC, katei ruh ka la pynpaw ia ka jingthrang hir hir ban leit phai biang sha ka TMC.Ka Sonali, ka la thoh hynnin ka sngi, ia ka shithi sha ka Banerjee bad pan map, halor ka jingmih noh jongka, na katei ka seng TMC.Katei ka MLA, kaba la jop la saw sien kynthih, na  Satgachhia ha South 24 Parganas district, ha ka shithi sha ka Mamata, ka la ong “Kumba ka dohkha, kam lah satia ban im khlem ka um, kumta ma nga ruh, ngan nym lah satia ban im khem maphi Didi".
“Nga pan map na phi, namarkata, namar lada phim map, ngan nym lah satia ban im.
Sngewbha shah, ba ngan wan phai bad ba ngan pynlut ia ka jingim jongnga, ha ki kti jong ka jingieid jongphi".
Shillong: Kiba ioh pang corona, mynta ka sngi, ki long 803ngut bad kiba iap, ki long 22ngut ha kaba ka East Khasi hills, ka don 17ngut bad ka East Jaintia hills 5ngut.
Kiba jem na ka jingpang, ki long 553ngut bad kiba dang don ha ka jingpang, haduh mynta, ki long 7,682ngut.
Nongpoh: Hadien ba kawei na ki nongtrei hapoh ka Amjong Sub-Centre, kaba don ha ka kamram ban ai injek ia ki khunlung, ka la ioh ia ka jingpang COVID-19, na ka liang ka District Magistrate ka Ri Bhoi, ka la kyntu ia ki riew paidbah kiba la kynduh ia katei ka nongtrei ka koit ka khiah ba ki dei ban shong khop 10 sngi ha iing.
Ka District Magistrate ka Ri Bhoi, ka la kyntu ruh ia kito ki riew paidbah, kiba la kynduh ia katei ka nongtrei ka koit ka khiah, ba ki dei ban sngapthuh ia ka koit ka khiah halade bad lada ki sngew ba ki don ia ka jingsngew shitom bad kiba don ia ki dak ki shin jong ka jingpang COVID-19, ki dei ban pyntip mar mar sha ki ja ka sumar kiba marjan.
Kiba ioh pang coroan mynta ka sngi, ki long  2,40,842ngut ha ka Ri baroh kawei bad kiba iap, ki long 3,741ngut.
Ki jylla, kiba don bun tam kiba pang covid, ki kynthup ia ka  Tamil Nadu, kaba don  35,873ngut, ka  Karnataka da 31,183ngut, ka Kerala da 28,514ngut, ka  Maharashtra da 26,133 casesngut bad ka Andhra Pradesh  d 19,981ngut.
Na ki 3,741 ngut kiba iap, ki kynthup ia ka  Maharashtra (682),  Karnataka  451ngut.
Guwhati: Ka sorkar BJP ha Assam, kan pyn trei kam noh shen, ia ka ain ban iada ia ki masi, ong U Jagdish Mukhi, u lat katei ka jylla.
Haba kren ha ka sngi sdang jong ka dorbar jylla, U Lat, u kren shai, ba katei ka ain, ka dei na ka bynta ban iada ia ki masi bad yn pynshitom ia kito kiba pynkhein ain.
“Katei ka ain, ka long ruh ban khang sbak, ia ka jing khaii masi shabar ka jylla" ong U Lat Jagdish Mukhi.
Ka seng BJP, ka jop da 60 ngut ki dkhot, ha ka elekshon ba dang shu dep bad ki kynhun, ba ka ia trei lang, ki jop da 15ngut.
U Lat ula kren shuh shuh, halor ka jing shimti noh, da ka sorkar, ia ki jaka kiba la shah kurup beain, ba kynthup ia ki jaka mane blei, na ki nong kurup jaka tuh.
Nongpoh: Haduh mynta ki don haduh 1180 ki briew ha Ri Bhoi, kiba dang don hapdeng ka jingshah ktah ha u khniang jingpang COVID-19, hynrei mynta ka sngi, la bun kiba koit bad ia kiba ioh thymmai ia ka jingpang COVID-19.
Tang myn hynnin ka sngi, ka jingdon kiba ioh thymmai ki don 27 ngut, katba kiba la ioh jingkoit na katei ka jingpang ki don kumba 81 ngut bad kaba lah ban ong ba dei tang mynta ka sngi, kaba bun kiba koit ban ia kiba ioh thymmai ia ka jingpang COVID-19.
Nalor ka jingsar ka khlam covid19, ka jingїakynad bad jingїaumsnam hapdeng ka Ri Israel bad ki nongshong shnong ka Ri Palestine ka la nang pynsuhjer ia ka pyrthei.
Kane ka jingїakynad ka la pynkha ia ka jingїatai nia haduh kine ki Lum Khasi.
Ha ki rynsan ka social media la sakhi ia ki dur ryngkat ki jingthoh “I stand With Israel", katba kiwei pat ki kynthoh jur ba ka Ri Israel ka leh donbor palat pud bad leh ki kam runar kiba shyrkhei da kaba ka ther bomb dusmon ia ki Nongbah bad ki Shnong kiba don ha Palestine bad da ki spah ngut ki briew, khamtam ki khyllung kiba lui lui ki la їap.
Balei ngi їakren? Kaei ngi їakren? bad kumno na Lum Khasi kaba jngai da ki spah mer ngi pule ne peit ia ka jingїakynad bad jingїaumsnam hapdeng ka Ri Israel bad ka Ri Palestine? Ngi їakren namar na man la ki shiphew ngut ki briew kiba nga ithuh, hynῆiew ngut na ki, ki dei kiba la wan shang ne jngoh kai ia ka Ri Israel, ar ngut kiwei pat kiba dang thmu ban leit bad uwei uba kum ma nga u bym mon ban leit lymda їoh ban rung bad mih laitluid sha ki Nongbah ne ki Shnong jong ka Ri Palestine bad ki jaka kiba u Jisu u la ju im bad їaid.
Lymda їoh ruh ban їaid laitluid ia kito ki lynti ba ki Arab Khristan bad kiwei de ki Khristan kiba nyngkong ki la їaid.
Ym lah ban len, nalor ki Jiw, ki Arab Khristan bad kiwei de ki Khristan kiba la im ha ki spah snem ba nyngkong ki la noh synῆiang shikatdei ha kaba saiῆdur ia ka imlang sahlang ha ka thaiῆ pdeng mihngi jong ka pyrthei.
Ngi їakren namar katkum ka jingjurip ne ka “Pew Survey" la shem ba nalor ki Khristan ha America, kiba bun kiwei pat ki Khristan ha Brazil, India bad South Korea ki kyrshan bad їashah liang sha ka Ri Israel.
U Eric N.Newberg u pule bad bishar bniah halor ki lai tylli ki jingthoh article kiba kren shaphang ka jingїakynad hapdeng ka Ri Israel bad ki nongshong shnong ka Ri Palestine kiba la mih ha ka snem 1967.
Ha ka snem 1967 ka la khie ka thma kaba hynῆiew sngi bad lah ban kdew ruh hangne ba ha shuwa bad hadien ka 1948 ka jingrhem bad jingshong shit jong ki Khristan kylleng ka pyrthei ban hylla bad pyrta shla na ka bynta ka Ri Israel ka long kaba ima bad ishyrkhei shisha.
Ngam ong hangne ba ki kynshoit ia ka Ri Israel, wat la ha America ki don ki kynhun shit niam Khristan kiba pynshlur ia ki President ban kyrshan ia ka Ri Israel ban hiar thma pyrshah ia ki nong Palestine.
Ki jingthoh kiba u Eric N.Newberg u la pule bad kynthoh ki long kine, (i) Two Million Signs of Times, da u Harry J Steil, (ii) Who is the rightful owner of Palestine? da u Ralf Riggs bad (iii) Israel’s Answer to Critics, da u Albert Hoy.
Kine ki dei ki jingthoh jong ki “pro Zionist" lane kiba kyrshan matlah ia ki kynhun riewshit niam Jiw bad kiba pyrkhat ba ki nong Palestine lane ki Arab Palestine kim don hok ban im ha pyrthei.
Kine ki jingthoh ki pynksan jubor na ka Baibl ba kane ka jingїakynad ka dei ka jingpyndep ia ki jingїathuh lypa bad ka jingwan arsien u Jisu Khrist.
U Ralf Riggs u thoh shaphang ka thma 1948 bad kumno ba 7,50,000 ngut ki nong Palestine ki la shah beh ha ki Jiw.
Kane kam dei ka jingthoh sngewlem ia ki nong Palestine, hynrei u nongthoh u pynksan pynban ia ka Ri Israel da kaba pynshong nongrim ha ka jutang kaba u Blei u la їateh bad u Abraham (Jenesis 17bad 25).
Nangta shuh shuh u Albert Hoy u thoh ba ka їa ne ka por jong ki Jentil ha Palestine ka la kut bad katkum u Ezekiel bad Jeremaiah ki Isreal ki dei ban shimti noh ia ka Ri Palestine.
U la ban jur ruh ba ka thma ha ka snem 1967 ka dei ban pynduh jait ia ki nong Palestine bad ka dei ka dak ba ka jingwan arsien U Jisu ka la jan.
Hato u Jisu un pdiang ba ka jingwan arsien jong U ka їasnoh bad ka jingїapynїap briew ne ka jinglyngkien ka snam kiba lui lui, la ka dei ki Arab ne ki Muslim ne ki Jiw ne ki Khristan? U Jisu da lei lei un ym pdiang ia kane, un pynrem jur bad un їeng pyrshah ia ka Ri Israel lane ia kiwei ruh ki Ri kiba leh ia kine ki kam runar.
Ki jingthoh kiba kum kine ki long kiba mynsaw bad ki buh jingma ia ka pyrthei baroh kawei, ka long kumjuh ruh lada ha la ki Shnong ngi kren ne leh shongshit, ngi peit ne їohi ia kiwei ba ki dei tang ki jynreiῆ ne ki riewpoh ki bym don hok ban im bad ba ka jingim jong ki ka long ka bym dondor, tang katta kan khie ka thma bad jingїaumsnam.
Ngam ong ba ngim dei ban їeit їa la ka jong, hynrei ia ki jingeh lah ban weng da ka jingsngewthuh, jingtip bad jingshemphang, ym da ka jingngeit bieit ne jingshong shit khleh bieit.
Ki jingthoh jong ki kynhun shit niam Khristan halor ka thma 1948 bad ki jingїakynad kiba bud ki long tang shiteng ne kiba lah shilliang, kim їathuh ia ki jingshisha haduh katno pat ki nong Palestine ki shem jynjar, ki sat syllang ka jingim bad khamtam eh kumno ki sngew halor ka jingleh donbor ka Ri Israel.
Ka 15 May 1948 ka dei ka “Nakba" ne ka sngi kaba kthang bad kaba dum tam ia ki nong Palestine namar ka jingshah pynjulor, jingshah pynjot dusmon ka jingim, ka jingshah knieh ka khyndew, ki їing ki sem, jingdon jingem bad jingshah pynkylla phetwir ha ka Ri Israel.
Ki Arab Palestine kin їai kynmaw ia kane sngi pateng la pateng.
Kumta ban їoh ia ka dur ba shai dei ban pule bniah bad sngewthuh ia ka history, ka geography bad ka politics jong ka jaka bad mynta ka Ri Palestine ka shah kurup ha ka Ri Israel.
Ka jingїaleh jong ki nong Palestine ka dei ka jingїaleh ban synshar hi da lade їalade bad ka pyrthei ka dei ban kyrshan ia kane.
Mynta ka sngi ki Balang Khristan shi tyllup ka pyrthei ki rakhe ia ka Pentecost Sunday ne ka sngi ka jingwan hiar u Mynsiem Bakhuid na bneng bad kane ka la jia ar hajar snem mynshuwa ha Jerusalem.
Ka Pentecost ka wan na ka ktien Greek “Pentekostos", kaba mut sanphew bad hyndai ki Khristan ki ong “pentekoste hemera" kaba mut ka sngi ne ka khep ba sanphew.
Ka sngi Pentecost ka їalyngkhuh ruh bad ka jingleh niam jong ki Jiw kaba ki khot ka “Shavout" lane ka jingleh niam ki taїew bad katkum ka kitab Lebitikos 23:16, ki Jiw ki ῆiew sanphew tylli ki sngi, naduh ka sngi jong ka jingkhawai niam ka jinglait, bad ha ka sngi kaba sanphew ki pynlong ia ka “shavout" ne ka jingkhawai niam.
Ha kaba sdang kane ka jingkhawai niam ka їasnoh bad ka rep ka riang ne ka niam ot (Exodus 23:16) bad hadien pat la pynwandur ia ka kum ka jingkhawai niam ban rakhe ia ka jingїohpdiang ia ki hukum ha u Lum Sinai.
Ka Pentecost ka dei ka jingwan hiar u Mynsiem Bakhuid, hynῆiew taїew lane sanphew sngi hadien ba u Jisu u la їap bad mihpat.
Shi sngi shuwa ka sabaton ki synran u Jisu Khrist ki la leit sha Jerusalem bad ka dei ruh ka sngi jong ka jingleh niam ki taїew ne ka “shavout" bad ki la mih na ka shnong hajan u Lum Olib kaba jngai shi mer tam na Jerusalem bad ki la їaid lyngba ka them Kedron.
Ka Pentecost ka dei ka sngi kaba ki synran bad ki nongbud u Jisu Khrist ki ap kyrmen ia ka jingwan hiar u Mynsiem Bakhuid katkum ba la kular (Ki Kam 1:4-5) bad kane ka sngi ka їalyngkhuh ruh bad ka jingkhawai niam “shavout" bad ka Jerusalem ka la shlei da u paidbah byllien uba la wan na kylleng ki shnong, ki shnat.
Kumjuh ruh ki synran bad ki nongbud u Jisu, kaba kynthup ia ki Jiw, ki Arab, ki Jentil, ki mraw bad kiwei ki jaitbynriew bapher ki la їalumlang ha Jerusalem.
Katkum ka Baibl, ha ka sngi Pentecost ki briew kiba pher kiba la їalum ha Jerusalem ki la sakhi ia ki thylliej ding kiba pur kylleng bad ktah ia uwei pa uwei bad la pyndap ia ki baroh da u Mynsiem Bakhuid (Ki Kam 2:2-3).
Ki dak ki shin kiba la paw ha ka sngi Pentecost lehse ki long kiba shitom ban peiphang, hynrei ka jingwan hiar u Mynsiem Bakhuid kam dei ka dak jong ka jingkut ne jingwai noh ka pyrthei, hynrei ka dei ka jingsdang thymmai, ka jingai jingshngaiῆ bad jingkyrmen ia ki paidbah kiba sheptieng, kiba im syier ne rit mynsiem bad ka dei ka jingpynkup bor ia kiba shah ban beiῆ.
Kaei kaba jia ha ka sngi Pentecost ka long ba ki jaitbynriew bapher bapher, wat la ki їakren ha la ki jong ktien, pynban ki їa ῆiewkor kylliang iwei ia iwei bad ki їasngewtynnat (Ki Kam 2:6).
Ki Jaitbynriew kiba їalum ha ka sngi Pentecost ha Jerusalem wat la ki їapher, hynrei ki їasngewthuh ban їakren bad kam shym don ka jingїakynad ne jingїaumsnam hapdeng ki jingїapher kiba bun.
Bad kaei kaba jia ha ka sngi Pentecost bad nangto shakhmat ka long ba u Mynsiem Bakhuid u la pynkup bor ia ki briew ba kin saiῆdur thymmai ia ka imlang sahlang (Ki Kam 3:6).
Ka long kaei kaei kaba kthang ba ka kmie kan ong ia la ki khun kumne, “khun mynta ka miet ngin їathiah lang baroh ha kajuh ka jingthiah khnang ba lada hap u bomb na ki lieng suiῆ jong ki Israel ngin ia їap lang baroh bad ym donkam ia iwei ne ar napdeng jong ngi kiba laitim ban їam paitdohnud na ka bynta kiba їap" (la pynwan na ka jingїathuh ka Rashida Tlaib)Ka Pentecost ka pynkynmaw ia ka jingwan hiar u Mynsiem Bakhuid uba pyntngen bad uba pynkup bor ia ngi khnang ba ngin lah ban tei thymmai ia ka imlang sahlang.
Ka sngi Pentecost ka dei ka por ban duwai kyrpang na ka bynta ka jingїalong kawei hapdeng ki jingїapher bad ban duwai ruh na ka bynta ka jingsuk.
Amen.
Shillong: Ki don 17ngut, kiba don jing iajan bad kiba don ia ka jingpang khlam corona, ha Nongthymmai, Dienglieng bad Lumkir jong ka shnong Mawber, kaba ha Mawryngkneng Block.
Kitei kim shym la treh ban leit test corona ialade bad ki iaid ki ieng ha shnong ha thaw bad ki ia khleh bad kiwei pat ki para nong shong shnong.
Ka Deputy Commissioner, East Khasi hills District, kumta ka khang sbak ia kitei ki shnong, naduh hynnin ka sngi.
La bthah ba ym bit ban ia rung ia mih sha kitei ki shnong, ha kaba kiba na shnong ruh, kim lah ban mih shabar bad kiba nabar ruh, kim lah ban rung sha kitei ki shnong.
Ha une u snem 2021, kiba bun na ki paidbah nongshong shnong bad kumjuh wat ka Sorkar Meghalaya hi ruh ka la sngew shngaiñ ia ka jingjah ba shipor jong kane ka Khlam COVID-19.
Bun na ki shongshong shnong kim da patiaw bad kim don shuh ia kata ka jingsheptieng kum ba ki la mad ha u snem uba la leit.
Phewse kane la jingkhein sting ka la wanrah shibun ki jingeh kiba har rukom bad ha ka por bym poi pyrkhat ha kine ki sngi ba mynta.
Iano yn kynnoh bad kdew ktihaba iadei bad kane ka jingpur stet une u khñiang jingpang Coronavirus kat haduh ba la duh ei ia ki mynsiem ki ba kordor la jan da ki phew ngut man la ka sngi?Nyngkong eh ka Tnat ka Koit ka Khiah jong ka Sorkar Jylla ka la dei ban khmih thuh kham bniah ha kaba iadei bad kane ka khlam COVID-19 kaba ka Jylla ka la mad bad kumno ban pynkhreh lypa ia kita ki jingdonkam baroh (community quarantine centres, isolation wards, injek, PPE kitsbad kiwei kiwei) ia kata ka jingwan kyrthlep arsien (second wave) kaba ki saiantist na kylleng ka pyrthei ki la ai jingtip bad maham lypa.
Katba ka jingsaphriang jong une u khñiang ka la ktah jur ha kiba bun ki bynta jong ka Ri India, hynrei kane ka Tnat ha ka Jylla jong ngi ka dang iohthiahlyngngai bad kyndit bynriew ynda kam sngew lah ban pynbit pynbiang tang dalade marwei.
Watla ki bor ba dei peit ia ki distrik bapher bapher ki la pynmih ki jingmana bad ki jingkyntu ia ki paidbah ha ka ban teh lakam naka jingsaphriang kane ka Khlam, hynrei kaba i saidmet pat ka longba don na ki nongshong shnong kiba la leh bym suidniew halor ki kyndon ba la buh bad pyrkhing.
Dei kane kaba la ktah pat ia u paid babun balang.
Shuh shuh, don ruh katto katne ki nongshim kabu kiba la leh kiar bad iaid lait na ka jingshah test da kaba ki la pyrshang thaw ki lad ki lynti kat haduh ban ioh ia ki syrnot thok ki ban sakhi lamler.
Kine ruh ki long beaiñ ha kaba ym dei bankynnoh tang ia u nongdie hynrei wat ia u nongthied hi ruh.
Ha kum kane ka khyllipmat, ka la dei ruh ka kamram jong baroh ki Nongmihkhmat Paidbah na ki Konstitwensi bapher bapher ba kin ia kit lem ia ka lyngkor ha ka ban peit ia ki jingdonkam ne jingdawa ki ba hakhmat eh jong katto katne kiba ia kynduh jingeh khamtam haba kim iohlad banleit kamai kyndoi jakpoh.
Wat ki Liang Pyrshah (Opposition) ki dei ban long kiba jynsur mynsiem ha ka ban kner ka kti kamon ka kti kadiang naka bynta u paidbah, ym ban pynlut por ha ka ban kdew kti bad pynksan tang ia lade.
Baroh to kyndit bynriew na ka jingshohbiej bad kynther ia ki sohbyrthit ba sop ia ka jingmut jingpyrkhat ban pynsngew iangi kum ka Jaidbynriew ha ka ban iatylli lang, kner noh la ki kti ban iasnoh lang kawei ka buit kawei ka bor.
Shisha lada baroh ngi ia shimkhia kan ym don jingeh banthombor pyrshah ia kane ka Khlam.
Ha kane ka sur jingkyrmen wat ki myllung ka Ri ki la dep phawer kum ka sur jingkyrmen kum ba la paw ha kine ki lain harum:“Shisien ka sngi kan shat phyrnaiKan sar kan prat i’u lyoh sha jngai".
Khublei Shibun.
Shillong: Ka Hill’s Farmer Union, Thadlaskein Block Unit, West Jaintia Hills District ka ai khublei kyrpang ia ka Tnat Forest jong ka West Jaintia Hills District lyngba ka Ranger office kaba la ai ei ia ki tynrai dieng Dawai (Medicinal Plants) sha ki nongrep.
Na ka liang u President ka HFU Thadlaskein Block U bah Mutshwa Thabah, ha ka sngi ba sam ia ki tynrai dieng sha ki nongrep na ki shnong bapher bapher jong ka Thadlaskein Block, u la kyntu ia ki nongrep ba ki dei ban sumar bha ia kine ki dieng kiba kyrpang bad ki ba donkam bha.
“Kham niar ban ioh ia kum kine ki dieng, ki ba pynmyntoi ha ki ba bun ki bynta, nalor ba ki iarap ban pynsboh ia ka khyndew bad pynbha ia ka mariang, ki long ruh ki dawai ban ai jingkoit jingkhiah ha ki ba bun jait ki jingpang jingshitom ia ngi ki briew" ong ka kyrwoh.
U Secretary jong ka HFU Thadlaskein Block U bah Chanbor Rymbai, u la kyntu ia ki nongrep ba ki dei ban pynmyllien ban thung dieng bad ban sumar bha ia ki dieng, khamtam ki jaka rep jong ngi bunsien ki long ha sharing lum bad kane kan iarap ban pynneh pynsah ia ka sboh jong ka khyndew.
U la kyntu ruh ba, ki nongioh bynta ki dei ban kheinkor bha ia kine ki dieng, namar kham niar eh ba kin ioh ia kum kine ki symbai dieng.
Ki tynrai dieng ki ba la ioh ban sam sha ki nongrep ki long u Bahera, Arjuna, Laphiang, Dalchini, Sla Tyrpad, Sohmylleng bad u dieng Neem.
Da ki phew ngut ki nongrep na ki 13 tylli ki shnong ki ba hap hapoh ka Thadlaskein Block ki la ioh bynta ban thung ia kine ki dieng, ong ka kyrwoh na u President ka HFU Thadlaskein Block bah Mutshwa Thabah.
New Delhi: Ka Indian Medical Association (IMA), ka la kren bitar jur, halor ka jingkren pyn budnam bad pyn jah burom jong U Baba Ramdev, ia ki doktor allopathy bad ka IMA, ka dawa ia ka sorkar India, ba ka dei ban set phatok ia utei u nonghikai yoga, ha ki kyndon jong ka Epidemic Diseases Act.
Ka IMA, ka kynnoh ba U Ramdev, u kren ia ki ktien kiba sniew shi katdei, ha khmat jong kane ka juk shai kaba mynta bad nangta ban pynbieit ruh ia kiba duk ba toi, ba kin ngop ha ka buit poh jongu, ong ka kyrwoh na ka seng jong ki doktor.
Ha ka jingkren, kaba la pyn sa phriang ha ki social media, la iohi, ia ka jingkren jong U Ramdev, ha kaba u ong  “allopathy ek aisi stupid aur diwalilya science hai" (ka allopathy, ka dei ka saian, kaba mutlop tam)".
Nangta u ong ba da ki lak ki briew, ki la sh iap ei, hadien ba ki la dih da ki dawai phareng (allopathic) bad ula ong shuh shuh ba ki dawai, kiba kynthup ia u  Remdesivir, Faviflu bad kiwei, kiba la mynjur da ka  Drugs Controller General of India, kim ia dei satia ia ka jingpang covid 19.
“U myntri ka koit ka khiah (Harsh Vardhan), uba dei hi ialade, u doktor jong ka  allopathic bad uba dei u  postgraduate bad u khlieh jong ka tnat ka koit ka khiah ka sorkar India, u dei ban byrthen tyngeh ia utei u briew lane ba un pynduh ia kane ka jait jing sumar kaba thymmai lane ba dei ban set phatok ia utei u briew, ha ki ain jong ka Epidemic Act, ban weng ia ka jingshah ialam bakla jong ki million ngut ki briew, na kitei ki jingkren koh tympan" ong shuh ka IMA.La ong shuh shuh ba U Ramdev, u thmu ban pyntieng ia u paidlang ka Ri, ha kaba kum kane ka por jong ka khlam bad ba un lah ban die hi, da ki dawai jongu, bad ba un kit tyngka, ha ka dor jong ka jingim jong ki briew.
Ka IMA, ka dawa namarkata ba lada jia ba u myntri ka koit ka khiah, um leh eiei ia katei ka kam, kumta ka seng, kan shim, da kiwei pat ki lad jing iakhih, kiba kat kum ka bynta jong ka synshar paidbah bad kumjuh ban leit sha kashari, na ka bynta ban ioh ia ka jing bishar hok.
Ka wad ia ka kot sada bad u khulom ka sdang ban thoh halor ka daw jong ka jingrai jong ka ban shim noh ia la ka jingim.
“Dear, Mei,“ Nga dei ka khun tam sneng jong phi.
Nga la lyndet ia ka jingsneng jingkraw jong phi.
Nga la palat ia ka ain briew ain blei bad dei na kata ka daw ba ka jingkhlem rain, ka sang ka ma ka la wan hab ha ka iing ka sem jong ngi.
“Mab Mei, dei kane ka daw ngam kwah shuh ban im bad ngam tip shuh ruh shano ngan leit rieh leit bret ia kane ka pap kaba nga la leh.
Kumta ngam banse ban pyndkut noh ia la ka jingim kumne“Shongsuk Mei, kumjuh iathuh lem ha i Niakha.
“Khublei““Ka khun tam sneng jong phi Ka Rida.
“Haba ka la pynkut ia kane ka shithi khatduh ka buh ruh ia u khulom halor ka shithi bad bran ka leit sha kamra sum.
Ynda la poi hangta ka la pyrshang ban peit tyllai, kam ioh bad ka sa shim ia ka jain pyrda kaba ju wah ha kamra sum.
Ka teh ia kata ka jain halor jong u dieng ba ju wah jain sum bad ynda ka la sngewthuh ba u long u baskhem ka sdang ban teh ia kata ka jain sa na la ka ryndang “Katba ka dang pynkhreh kumne ka jingsheptieng kaba jur ka la wan ban ialeh ia ka mynsiem jong ka.
Ka shongthait shipor hynrei namar ba ka la raikut ka la ieng biang joit bad ka sdien syndon ia lade “Ka Kmie kaba dang iohthiah lyngngai kam tip kam bna ei ei shaphang kata kaba la jia.
Hynrei ynda la kynih syiar ka kyndit na ba mih bad ka sam shabar ka khie na jingthiah bad ka i lyngngoh ba ha kamra sum ka light ka meh"“Kumno ka meh light haba nga sngew kumba nga la pynlip, don ka Rida ne" ka mutdur wei briew“Kumta hi ka khot"“Rida Rida…" Lai sien saw sien ruh kam thieKumta joit ka khie na jingthiah ka leit peit sha kamra ba ka thiah.
“Wa kumno kane ka khynnah kam don" ka la kren kyndit marwei.
“Bak ka leit sha kamra sum marsien rung ka khlieh hangta ka kyndit ryngkhat thret ban iohi ba ldui kane ka met ka khun kaba la iap.
Kumta hi kliang liang- liang ka la iam rangbah rangsan katlah kat iai.
Ka la lynniar bad ka khlem nud ktah shuh ia ka met ka khun.
Ka jingiam jong ka, la ioh sngew da kiwei pat kiba sah marjan.
Mar kumta hi kita kiba iohsngew ruh ki la sngew kyndit bad ki la khie joit ban wan sha kata ka iing jong ka.
Ki la tied iing hynrei ka Kmie ka Rida kam nang shuh ban plie bad kumta uwei na kiba sah marjan um banse shuh ban thaw lad da laba plie da ka bor u lyngka.
Ynda haba kita ki para marjan ki ioh ban rung ki ruh ki la kyndit thret ban iohi ia kata ka jingjia ka bym poi pyrkhat.
"“Ade kumno ka Rida ka nud ban leh kat kane ka kam…" La ong uta u Rangbah bad kiwei ruh.
“Uta u Rangbah wut wut u la phone sha u Rangbah Shnong ban pyntip ia kata ka jingjia.
Hadien shiphang por u Rangbah shnong ruh u la wan poi hangta bad kumta hi la pyntip noh sha ki pulit.
“Hadien ba la poi sa u Rangbah Shnong la rah noh ia ka Kmie ka Rida sha jingthiah jong ka.
Bad dei ynda haba ki la rah noh ia ka Kmie jong ka, kawei na ki longkmie ka la leit rung sha kamra thiah ka Rida bad ka iohi ia ka kot sada halor jingthiah ba la buh ruh ia u khulom halor jong ka.
Kumta ka la khot ia kita ki Rangbah.
Haba u Rangbah Shnong bad uta u wei pat ki la rung hangta ki la pule ia ka jingthoh ha u dak bashai bad itynnat bha.
“Wow ka pap aiu eh kum kane ka ba wanjia ia i bapli i Kong Maya.
" La ong u Rangbah Shnong.
Shillong: Kiba ioh pang corona mynta ka sngi, ki don 1,123 ngut.
Ka East Garo hills, ka don 11ngut kiba ioh pang thymmai, ka East Jaintia hills, ka don 21ngut, ka East Khasi hills, ka don 542 ngut, ka North Garo hills 26ngut, ka Ribhoi District 277ngut, ka South Garo Hills 49ngut, ka South West Garo hills 29ngut, ka South West Khasi hills 20ngut, ka West Garo hills 76ngut, ka West Jaintia hills 60ngut bad ka West Khasi hills 12ngut.
Kiba jem mynta ka sngi, ki long 509ngut bad kiba iap, ki long 21ngut, kynthup ia 19ngut ha East Khasi hills bad 2ngut ha West Jaintia hills.
Kiba dang don ha ka jingpang mynta, ki long 7,454ngut bad kiba iap, ki la poi sha ka 435ngut.
Ka East Khasi hills, kaba don 542 ngut ki nongpang, ka kynthup ia 78ngut ki high risk contact bad sa 88ngut kiba don ka jingpang shit, jyrhoh (ili), nangta 9ngut ha Jaiaw, 27ngut ha Laban, 9ngut ha Laitkor, 6ngut ha Laitumkhrah, mar 4ngut ha Mawbah bad Mawkasian, 82ngut ha Mawlai, 5ngut ha Mawlynrei, 10ngut ha Mawpat, 13ngut ha Mawprem, 6ngut ha Mawsynram, 10ngut ha Mylliem, 23ngut ha Nongkseh, 10ngut ha Nongmynsong, 4ngut ha Nongrah, 5ngut ha Nongrim, 19ngut ha Nongthymmai, 18ngut ha Police Bazaar, 11ngut ha Pynursla, 8ngut ha Smit bad 8ngut ha Upper Shillong.
Ha Ribhoi, na ki 277ngut, ki don 99ngut kiba dei ki high risk contact, 23ngut ha Iew Mawlong, 10ngut ki ILI, 17ngut ha Diwon, 4ngut ha Khweng, 9ngut ha Mawkangni bad 9ngut ha Nongkya, ki pulit 16ngut, 6ngut ha Rangmen, 11ngut ha Saiden, 12ngut ha UCC, 8ngut ha Umdihar, 24ngut ha Umrangksai bad 5ngut ha Umsaw.
Ka South West Khasi hills, ka don 12ngut, ha kaba 12ngut ki don ha Mawlangwir, ka West Jaintia hills, ka don 60ngut, ha kaba ki high risk contact, ki don 15ngut, ki ILI 17ngut, 7ngut ha Moosyiem, 15ngut ha Mynska, 5ngut ha Sahsniang.
Shillong: Ka dei ka sien kaba nyngkong duh ban pynsngew haka pyrthei ia ka jingiaid lynti ki nongri ngap na ki rilum Khasi Jaintia.
Ia ka jingiaid lynti ki nongri ngap la pynpaw pyrthei da U Bah Phrang Roy, uba dei u bongseng jong ka NESFAS ha ka jingrakhe ia ka sngi kyrpang ki ngap kaba la pynlong da ka FAO jong ka United Nations ha ka 20th Tarik, Jymmang,2021.
Ha kane ka jingrakhe la shim bynta ruh da U Director General jong ka FAO bad saw ngut kiwei de ki Minister.
Ka phang pdeng mynta u snem ka dei “Ngin kheinkor ia ki ngap: Ban teibiang ia ka lawei na na bynta ki ngap".
Ia ka jingiaid lynti jong ki nongri ngap la ai jingiaroh da ki nongshim bynta ha ka jingiakynduh lyngba ka Zoom meeting.
Shuh shuh I Bah Phrang Roy lyngba ka jingkren ila banjur ba ki riewlum ki dei ki nongialam ba lah ban wanrah ki jingkylla namar dei maki ki nongri nongsumar ia ka spah mariang.
Kumba 80% na ka spah mariang ka don ha ki jaka ba shong ki riewlum.
Kane ka long namar kum ki riewlum ki don ka jingiadei ba kyrpang bad ka mei ramew.
Ka bynta ban rah ia ki phngit symbai la tip ba ka dei kaba kongsan bha shaphang ka jingmih ha ka rep ka riang bad ki ngap ki dei kiba trei borbah ban pynurlong ia kane ka kam.
Shisha kane kala wanrah ia ka bam kaba shong shngain bad ban pynneh ruh ia ka spah mariang na ka por sha ka por.
Hynrei katba nangiaid ki por bad ki sngi, kala don pat ka jingma ba shyrkhei bha ia ka iap ka im jong ki ngap.
Ngi iohi ba kala hiar bha ka rukom pynmih bam ki ngap.
Kane baroh ka dei namar ba ki khlaw ki btap kila sdang stang bad don ruh kiba la syllen namar bun ki jaka rep kila dap da ki synsar bad ngi la pynjulor ruh ha kiba bun ki liang.
Nalor kata kane ka kam ruh kam pat don ka jingithuh ia ka rukom ai certificate kaba khlem dawai ia ki nongri ngap.
Bun napdeng jongngi, ngim da tip shuh ia ka bor ba ki nongrah symbai ki wanrah jingim ia ngi.
Hynrei don 5 tylli ki skul kiba don ha ki thain nongkyndong kila pyrshang ban pynrung ia kane ka subject kum shi bynta ban aibor bad ban pynneh ia kane ka jingstad tynrai kaba hiar pateng.
Kita ki skul ki don ha ki thain Sohra.
Halor kane ka nongrim, ngi dei ban pynkhlain bad wanrah ia ka jingiatylli hadpeng ki nongri ngap khnang ba kin nangiai trei shuh shuh ban pynneh pynsah ia ka spah mariang ban myntoi ki longdien nangne sha khmat.
Ha ki lum jongngi ki don bun rukom ki jaka kiba wanrah ki jingmyntoi ia ki nongri ngap.
Nga don ka jingkyrmen ba kum ki law kyntang, law adong kin don ruh ka jingithuh ba kyrpang kum ki jaka kyrpang ia ki nongrah phngit symbai.
Ha u snem 2016, kala don ka jingwad bniah ia ki phngit nongrah symbai ha ki ar tylli ki shnong: Nongtraw, E.K Hills bad Moosakhia, West Jaintia Hills.
Ia kane ka kam la pyniaid da Ka Keystone Foundation, Tamil Nadu bad NESFAS, Shillong lyngba ka jingiarap jong ka seng Indigenous Partnership na Rome.
Ha kane ka jingwad bniah ki don haduh kumba 78 ki ngap kynthup ia kiwei pat ki khniang kiba dei shisha kita kiba don ia ka bor ban rah phngit symbai.
Lah lap ruh ba ki don 11 jait ki thapbalieh kiba iarap haba iadei bad kane ka bynta.
Lyngba kane ka jingwahbniah kala wanrah jingshai shuh shuh ia ki nongri ngap ba nalor ki ngap ki don ruh bun jait kiba don bynta ha kane ka kam.
Lyngba ine I jingthoh barit, nga khmih lynti ba ka Sorkar lyngba ka Tnat ka Rep ka Riang ba kin khienkor ia kane ka bynta lada ngi kwah ban dangiailong ki nongri nongsumar ia ka spah mariang.
(I Bah Pius Ranee I trei kum u Executive Director ha NESFAS.email id: piusranee.
nesfas@gmail.
com).
Shillong: Ka Seng Jaiñtia Students’Movement Eastern Region hadien ba la ioh shibun ki Complaints/ ujor ba na ki paidbah jong ka District ba bun ki dukan die marbam kum ha ka iew Ladrymbai, Khliehriat, Sokiloo bad kiwei kiwei ki Iew hapoh ka District ba ki die wat ki marbam ba la kut por (Expiry Date) kane ka buh ia ka jingma ka ba khraw ia ka koit ka khiah jong ki paidbah jong ngi khamtam ia kito ki bym nang bym stad, ki bym bna ne pyrwa ban peit ne check ha shwa ban thied jingthied na ki Dukan.
Te ka Seng da ka jingsngewkhia myn hynnin ka sngi, hapoh ka jingialam U President, Bah Wellson Siangshai, ha jingsynranlang U bah S.Dkhar Vice President Central Body ryngkat bad ki Dkhot ka Seng ki la leit ia kynduh bad ai da ka jingthoh sha U District Food Safety Officer, Khliehriat Bah N.Lyngwi ban pynsngew ia kitei mat.
Te na ka liang jongu, u la pynsngew ba ma u ruh na ka por sha ka por, u la ju leit peit bad ai jing hikai sha ki paidbah ha kaba iadei bad kane ka mat bad la pynshitom ruh katkum ka kyndon ha ba lap ia kum kitei ki Dukan.
Te u la kyrpad ruh ba kum ka Seng ba peit ia ki jingeh na ka bynta ka bha ka miat jong ka imlang sahlang  ba dei ban iatreilang bad la kyntu ruh ia ki paidbah ba lada ki lap bad shem ia kum kitei ki dukan ba kin sngewbha ban pyntip khnang ban ioh ban leh katkum ka Ain.
Kane ka Seng ka la dawa na utei u Officer ba u dei ban phah da ka jingthoh  sha baroh ki Dukan jong batoh ki Iew ba don ha East Jaiñtia Hills, ba lada ka food safety department kam shim khia ban check ne ai notice sha ki dukan die marbam hapoh ka district ne pynurlong ia ka jingdawa ka seng, ka seng ym banse hap leh ia kaba donkam da kaba leit khynra ne ai notice sha ki dukan baroh hapoh ka district.
La ong ruh, ba lada ki ki paidbah la da phi shem ia kum kitei ki lah ruh ban pyntip ha une u mobile number 9863017612/ 8787789140.
Intro: “Pentecost" ka mut “Kaba sanphew" Ka thew ia ka jinglehniam jong ki Jiw kaba ju pynlong sanphew sngi hadien ka sngi ba ar jong ka niam ka jinglait.
La khot ruh ‘Ka jingkhawai niam ki taiew’ (feast of weeks) Eksodos 34:22; Deut 16:10, bad ka Jingkhawai niam jong ka jingot (feast of the Harvest) Eksodos 23:16.
Ka Pentecost ka dei ruh ka sngi jong ka jingainguh na ka bynta ban pynkut ia ka jingot.
Ban iaroh ia U Blei namar ka jingaiei bad jingkyrkhu kaba u la ai ha ki ka rep ka riang bad ka jingot kaba bha.
Kata ka dei ka Pentecost katkum ki Jiw.
Ngin ia peit pat ia ka jingmut jong ka Pentecost ha ka Testament Bathymmai.
Pentecost ha ka Testament Bathymmai ka mut ka sngi ba sanphew hadien ka jingmihpat U Trai Jisu.
Naduh ka sngi jingmihpat U Trai Jisu haduh ba la rong noh ia U sha bneng ka long 40 sngi (Kam 1:3).
Bad naduh ba la rong noh ia U sha bneng haduh ka jingtheh noh ia U Mynsiem Bakhuid ka long 10 sngi (v.5).40+10=50.
Kumta ki Khristan ki rakhe ia kane ka sngi ba sanphew hadien ka jingmihpat U Trai ban kynmaw ia ka jingwan hiar U Mynsiem Bakhuid ha ki 120 ngut ki synran U Jisu, bad haduh mynta ia ka sngi ba wan hiar U Mynsiem Bakhuid la tip ia ka kum ka sngi Pentecost.
Kaei ka jingthmu jong ka Pentecost?Ngi pule ha ka gospel u Markos 16:15, U Jisu u ong ia ki synran, “To leit sha ka pyrthei baroh, bad to ïalap ïa ka gospel ha ki bynriew baroh…" Kata ka dei ka jingphah U Trai, bad U Jisu u tip ba ki synran jong u kin nym lah ban pyndep ia kata ka jingphah bakhraw tang da ka bor jong ki, kumta u la ong ia ki ba kin iai ap ha Jerusalem tad ynda yn pynkup ia ki da ka bor na bneng (Loukas 24:49; Kam 1:4).
U ong shuh shuh “Hynrei, phin ïoh diang ïa ka bor, ynda la wan U Mynsiem Bakhuid ha phi; bad phin long ki nongphla ïa nga ha Jerusalem, bad ha Judia baroh bad ha Samaria, bad haduh bakut ka pyrthei.
" Ki Kam 1:8Ki synran U Jisu ki la kohnguh bad ki la iai ap ha Jerusalem haduh ka sngi Pentecost bad la pynkup ia ki da ka bor na jrong, bad naduh kata hi ka sngi ki la ialap ia ka gospel jong U Trai Jisu, bad ka jingot kaba khraw ruh ka la long ia ki mynsiem bakordor sha U Trai.
Nangta ter ter ngi iohi ki Apostol ki la leit kylleng ban ialap, bad da ki hajar hajar ki mynsiem bakordor la pynim da ka gospel kaba ki ialap, wat haduh kine ki sngi.
U Petros mynba um pat mad ia ka Pentecost, u la len ia la u Kynrad haduh laisien namar ka jingsheptieng (Markos 14:66-72).
Hynrei haba u la mad ia ka Pentecost, um sheptieng shuh, wat haba la mana pyrshah ba ym bit shuh ban dang ialap ia ka gospel U Jisu Khrist, hynrei u la ong pynban ba ngi dei ban kohnguh ia U Blei khamtam ban ia u briew (Kam 5:29).
La pyndap ia ki baroh da ka jingshlur (Kam 4:31).
U Apostol Paul ruh haba u la mad ia ka bor jong U Mynsiem Bakhuid um shym la sngew lehrain ban ialap ia ka gospel (Rom 1:16).
U la kyntu ruh ia u Timothy ba um dei ban sngew lehrain ban kren ia ka Ktien U Blei, namar ba U Blei um shym la ai ha ngi ia ka mynsiem ka jingsheptieng (2 Tim 1:7-8).
Mynshuwa ki long kiba bieit, ba khlem jinghikai (illiterate), kiba sheptieng, hynrei haba ki la mad ia ka bor jong ka Pentecost la pyndap ia ki da ka jingstad, ka jingshlur, ki la pynkylla khongpong ia ka pyrthei.
(Kam 4:13).
Ki synran U Jisu katba kim pat mad ia ka Pentecost, kim lah ban shah shitom na ka bynta U Trai wat khyndiat ruh.
Ha ka por ba U Jisu u leit ban duwai ha Getsemane ki synran jong u ki la iohthiah, kim lah ban shah lem bad u, haduh ba U Jisu u la ong ia ki, “Wa! phim lah ban ïa-ap lem bad nga shi por? To sharai, to duwai ruh, ba phin ym leit shapoh ka jingpynshoi.
Ka mynsiem shisha ka smat, hynrei, ka doh ka tlot.
" Mathaïos 26:36-46.
Hynrei ynda ki la mad ia ka Pentecost, baroh ki la kloi ban shah shitom na ka bynta U Trai.
Ngi pule ia ka story ki synran kumno ka jingim ba ki im, bad kumno ka jingiap ba ki iap, kam long satia kaba suk.
Hynrei watla katta ruh, kata ka jingmad jong ki ka la pynlah ia ki ban shah shitom bad ban iaineh haduh ka jingiap.
Ki la kyntu ruh ia ki bangeit ba ki dei ban nang (learn) ban shah shitom na ka bynta U Khrist.
(1 Petros 4:12).
Kata ka dei ka Pentecost.
Ka Bor bad ka Jingthmu jong ka.
Paralok bad ki bangeit baroh, ngi donkam sa shisien pat ia ka Pentecost ha ka jingim jong ngi ba ngi lah ban pyndep ia ka jingphah jong U Trai ban ialap ia ka gospel bad ban pynim ia ki mynsiem bakordor.
Ngi la iohsngew ia ka jinghikai bad jingkyntu na ka por sha ka por, bad ka jingkhot ban ialap ia ka gospel, ban phla ia U Trai.
Ngi lah sngewthuh eh, hynrei bunsien ngim lah ban leh ne pyndep.
Ngi donkam ia ka bor jong ka Pentecost, Ka bor jong U Mynsiem Bakhuid ba ngi lah ban leh ia kata.
Ai ba ka Pentecost kan pyndap ia ngi da ka jingstad bad jingshlur ban phla i’U Trai.
Paralok baieit, lehse phi don eh ka jingthrang, hynrei phim don jingshlur, phi don eh ka jingangnud ban ialap, ban phla i’U Trai hynrei phim don jingstad, nga kyntu ia phi, thrang bad sliang ia ka bor jong Ka Pentecost ha ka jingim jong phi, sliang ia ka jingpynkup bor U Mynsiem Bakhuid.
U Jisu u ong ia uba sliang, yn pyndap.
Ka por kaba ngi im ka lah nang dawa ba ngin kham shah shitom shuh shuh na ka bynta U Khrist.
Ngim lah ban shu khmih lynti sah ba ka jingshakri Blei kan shu long beit kum ka jingthiah ‘tiewkulab’ (bed of roses kumba ong ka Ktien phareng), hynrei ka lah dei ka por ban train up ia lade na ka bynta ban shah shitom na ka bynta U Khrist bad ka gospel.
Lada ngim lah ban shah shitom, ngim lah ban iaineh haduh ba kut, ngin nym ioh satia ia ka pansngiat.
Ai ba ka Pentecost sa shisien pat kan long ha ngi.
U Blei un kyrkhu.
Amen© Jester Mawlong.
May 20, 2021to u blei un kyrhu ia phi bah ba phi la ai jing mut lem ia ngi ki bom sngew thuh sha phang ka ne ka sngi kyrpangioh jingmyntoi bha ban pule ia kine ki jingmyntoi khublei shibun eh ngan ithuh ia phi nga shu ngeit phi dei u shakri jong U Blei God bless you Amen.
Shillong: U Director ka tnad ka koit ka khiah u Dr Aman War, u la pynshai ba ka daw ba kane ka jingpang ka ioh ban pursted kam dei ka shongkyrpang ha ing (Home Isolation), hynrei ka dei na ka jingbymbud pyrkhing ia ki protocol da ki briew kiba hap ban shongkyrpang.
Haba ia kren bad ki lad pathai khubor, na ka liang u Dr War, u la iathuh ba ban kynnoh ba ka jingphah shong kyrpang ka dei ka daw bah ban pursted kane ka khlam kadei kaba bakla hynrei ka jingpursted ka dei hi na ka jing khein sting jong ki briew ban bud ia ki jingbthah jong ka tnad ka koit ka khia.
U Dr War u la ong ba kat kum ka jingbthah jong ka tnad ka koit ka khiah, ia ki briew ba shong kyrpang ha ki ing ki sem ka dei ban shong marwei, ban deng ki mask bad ban sanitization.
“Hynrei ka jingpursted jong kane ka khlam ka dei namar ka jingshimsting jong ki ha kaba ki ia khleh lang bad ki ba ha ing ha sem bad kane ka wanrah ia ka jingpursted kane ka jingpang" U la bynrap.
U Dr Aman u la iathuh ba don na ki case ba ki kmie ki kpa ki bym ju mih shaei shaei ruh ki ioh positive ha kaba ki ba haing jong ki, ki buh jing kylli ba kumno ki kmie ki kpa jong ki kin ngat ha kane ka jingpang haba kim ju mih shabar hynrei ki klet pat ba ki dei ma ki, hi ki ba mih shabar ki bym shim khia bad ki ba pynbit jingpang ia ki kmie ki kpa jong ki.
U DHS, u la ong ba lyngba ba kane ka jingkhang dam jong ka sorkar kan pynlong ia ki ba kin shim khia bad ba kin khang dam hi ialade bad da ka ba kin shim khia kumne kan wanrah ia ka jinghiar ka ne ka jingpang ha ka jylla.
Guwahati: Ki don sa 81 ngut kiba iap, na ka khlam corona, hynnin ka sngi ha Assam bad kumta kiba iap, ki la poi sha ka  2,588 ngut ha katei ka jylla.
Kiba ioh pang ha ka sngi thohdieng, ki long 6,066ngut ngut bad na kitei ki kynthup ia 907ngut ha  Kamrup (M) district.
Ha ka sngi palei, ki don  6,573 ngut kiba ioh pang bad nangta sa  74 ngut kiba iap.
Shillong: Kiba ioh pang corona mynta ka sngi, ki 828 ngut bad ka East Khasi hills, ka dang kiew hi, da kaba ka don 392 ngut.
Kiba jem na ka jingpang, ki long 419ngut bad kiba iap, ki long 25ngut, ha kaba ka East Khasi hills, ka don 15ngut, West Jaintia hills 6ngut, nangta ka East Jaintia hills, North Garo hills, West Khasi hills bad West Garo hills mar iwei iwei.
Baroh kiba pang, haduh mynta, ki long 6,861 ngut bad kiba iap ki long 414ngut.
Kiba ioh pang corona mynta ka sngi, ki 828 ngut bad ka East Khasi hills, ka dang kiew hi, da kaba ka don 392 ngut.
Kiba jem na ka jingpang, ki long 419ngut bad kiba iap, ki long 25ngut, ha kaba ka East Khasi hills, ka don 15ngut, West Jaintia hills 6ngut, nangta ka East Jaintia hills, North Garo hills, West Khasi hills bad West Garo hills mar iwei iwei.
Baroh kiba pang, haduh mynta, ki long 6,861 ngut bad kiba iap ki long 414ngut.
Na ki 828 ngut kiba ioh pang mynta ka sngi, ki kynthup ia 19ngut ha East Garo hills, nangta 27ngut ha East Jaintia hills bad ka East Khasi hills, ka don 392ngut bad kitei ki kynthup ia 19ngut ha Jaiaw, 9ngut ha Laitlyngkot, 6ngut ha Laitumkhrah, 5ngut ha Lawsohtun, 15ngut ha Lumparing, 33ngut ha Madanryting, 10ngut ha Mawbah, 51ngut ha Mawlai, 15ngut ha Mawphlang, 5ngut ha Mawsynram, 11ngut ha Nongmynsong, 15ngut ha Nongthymmai, 18ngut ha Police Bazaar, 7ngut ha Pynthor, arngut ha Pynursla, 17ngut ha Umpling, 8ngut ha Upper Shillong.
Ka North Garo hills, ka don 19ngut, ka Ribhoi 170ngut, ha kaba 13ngut ha Bhoirymbong, 12ngut ha Downgate, 51ngut ha Khweng, 12ngut ha Rtiang bad ha Sajer, 6ngut ha SN Poles factory bad 10ngut ha Umbir bad 5ngut ha Umiam.
Ka West Jaintia hills, ka don 79ngut, ha kaba ha Chiliangraij, ki don 7ngut, ha Kpermynsnieh 9ngut, ha Modop 11ngut, ha Nartiang 8ngut, ha Sahsniang 5ngut.
Ha West Khasi hills, ki don 12ngut, ha kaba ka Nongkasen, ka don 6ngut.
Shillong:Ka sorkar India, lyngba ka Ministry of Coal, New Delhi, ha ka 6tarik Jymmang 2021, ka la shah ban sdang noh ia ka jingtih dewiong ha ka jylla, da kaba ka ai jing mynjur ia ki 5ngut ki nongtih dewiong, ba la phah, lyngba ka sorkar Meghalaya.
Katei ka hukum, ka bthah, ban bud dien ia ki kyndon, ba la buh, katba kum ka Chapter V jong ka Mineral Concession Rules 1960.
Katei ka hukum, ka mih hadien ar bnai, ba la thaw ia ki kyndon trei kam lane ka Standard Operation Procedure, ban tih dewiong ha ka jylla Meghalaya.
Ka National Green Tribunal, ka la khang ban tih dewiong ha ka jylla, ha ka 17tarik Iaiong, 2014.
Ka Ministry of Coal, jong ka sorkar India, ka la ai jingmynjur ia ki laisen jong U bah Shainingstar Khardewsaw, bah Marbiangbor Nongsiej, bah Erantis Sympli bad u Bah Sajay Laloo ha West Khasi Hills bad U bah Teilang Pde ha Southwest Khasi Hills District bad mynta, ka jingtih dewiong, da ka buit saian ba thymmai, kan sa sdang noh shen.
“Ngi ai ka jing ai khublei, ia kane ka sorkar kaba mynta, ha kaba ka la shah shkor ia ki jingeh jong ki trai par dewiong bad ba ka bat ia ka kular ban weng ia ka jingkhang dewiong.
Ngi kitbok ia U Conrad Sangma, myntri rangbah, ba un im slem bad ba un ia ki sngi kiba suk nangne shakhmat" ong ka kyrwoh, ba la soi da U Bah Shaingingstar Khardewsaw, na Umtynru, Maweit, West Khasi hills bad nangta U Bah Marbiangbor Nongsiej, Nongpyndeng, Nongstoin, West Khasi hills.
Shillong:U Director ka tnad ka koit ka khiah, u Dr Aman War u la ong ba ka oxygen Generator kaba 600 LPM plant kaba dei ka plant ka ba heh tam kan sa wan poi ha Shillong ha ka 25 tarik mynta u bnai bad kin wanrah lyngba ka liengsuiñ na Delhi.
Ha ka juh ka por, namar ka don ka jingdonkam jong ki Oxygen ha Civil Hospital, Shillong ka sorkar ka la dep ban pynbiang ia ki 6 tylli ki Generator kaba pynmih 45 LPM, kawei kaba la treikam naduh kane ka sngi nyngkong kane ka long na ka bynta ki 25 tylli ki jingthiah jong ki nongpang ha Covid wing jong ka Civil Hospital, Shillong.
Ha kaba iadei bad ka Civil Hospital,Nongpoh u Dr War u la iathuh ba ka Oxygen Generator ka la poi bad mynta ka jingshna mynta ka dang sah sa tang ban shna ia ki pipe ban pynpoi ia ka oxygen,ha ka ba iadei bad ka Oxygen Generator na ka bynta ka R.P Chest Hospital ka la poi ha Guwahati bad yn wan rah noh sha Shillong.
Ha kaba iadei bad ka Oxygen generator ha Ganesh Das Hospital ka plant ka la long ban pyntrei kam noh lashai ka sngi ka Oxygen Generator ha Ganesh Das Hospital, ha RP chest Hospital bad Civil Hospital,Shillong ki dei ba wan lyngba ka PM Care jong ka sorkar India.
Ki oxygen Generator na ka bynta ha Jowai, Tura bad Nongpoh ka dei na ka UNDP ha kaba kine ki dang don ha lynti ban wan poi bad la khmieh lynti ba hakine ki taiew ban wan la lah ban pyntrei kam ia kine.
La iathuh ruh ba ki oxygen Generator na ka bynta ha Khliehriat bad Umsawli, ki dei ba wan na ka sorkar india kin don ruh ki Oxygen generator ban wan na ka UNICEF ban pynbiang ia kiwei pat ki Hospital.
Kin don ruh ki Cryogenic Tank ka ba 13 KL plant kawei ha Umsawli kane ka dang iaid sha khmat ha ka ba 15 tarik u jylliew yn lah ban pyndep, kine ki plant ki ba lah ban pyndap ia ki 1000 tylli ki Cylinder shisngi bad kawei kan long ha Jengjal,Tura ka ba 20 KL plant ka ba la shna ha ka ba ar taiew yn lah ban pyndep bad kane kan lah ban pyndap 2000 tylli ki Cylinder ha ka shisngi.
U la iathuh ruh ba lada i donkam ka sorkar kan sa buh ruh ia ki 45 LPM plant ha ki CHC bad PHC, namar kine ki 45 LPM tang hapdeng shi kynta la lah ban shna ia ki haba la poi ki machine.
Shillong:Na ka jingpang covid, la iohi, ba ki hospital ha Shillong, ki la nang dap ha kine ki sngi bad ha ka jingkhein, ba la pynmih da ka tnat ka koit ka khiah, la pyni, ba ka Civil Hospital, Shillong, na ki 115 tylli ki jingthiah pang, hynrei, ki nongpang, ki la dap ha ki 114 tylli bad kaba lait, ka long sa tang kawei.
Ka Ganesh Das hospital, Shillong, ka don 42 tylli ki jingthiah, hynrei mynta, ka lait sa tang ar tylli ki jingthiah.
Ka RPCH, Shillong, ka don 24 tylli ki jingthiah, hynrei ki la dap 20 tylli, nangta ka Bethany hospital, ka don 58 jingthiah, hynrei ki la dap 53 tylli, ka BSF hospital, ka dang duna briew, ha kaba na ki 30 jingthiah, ki don ki nongpang tang 12ngut, ka Military hospital, ka don 18 tylli, hynrei ki la dap 9 tylli, ka NEIGHRIMS, ka don 155 tylli bad ki la dap 136 tylli, ka Nazareth hospital, ka don 100 tylli bad ka la dap 86 tylli, ka Robert hospital, ka don 50 tylli bad ka la dap 46 tylli, ka Super Care, ka don 83 tylli bad ka la dap 76 tylli, ka Woodland, ka don 42 tylli bad ka la dap 35 tylli bad kitei ki dei ki jingthiah, kiba tang ha Shillong.
Ka civil hospital Nongstoin, ka don 12 tylli, ka dang lait sa shiphew tylli, ka Tirot Singh Memorial ha Mairang, ka don 5 tylli bad ka la dap 4 tylli, ka Civil hospital Nongpoh, ka don 18 tylli bad ka la dap 14 tylli, ka Khliehriat hospital, ka don 20 jingthiah, bad ka la dap 11 jingthiah, ka Woodland west Jaintia, ka don 26 jingthiah, hynrei, ka la dap 19 jingthiah, ka MCH hospital, ka don 60 bad ka la dap 25 tylli.
Ka arphewwei tarik Jymmang Arhajar Arphewwei,Sa uwei pat Kaitor bapaw u khlad noh na pyrthei;Ki sngi ki ïa jingim u briew, um lah te ban ryngkang,Ka mon Bakhuid U Trai Nongthaw, ba U la buh la mang.
I Bah Rana jait Kharkongor, u simpah u simsong,U rang biria, ‘tien kit jingmut, ha sur ba bun ki rong;Na sla pyrthei phi la her noh sha kawei pat ka ri,Sa tang ha rngai ki jingphohsniew yn ïashem pat bad phi.
Ki sur tynrai jong ka hyndai ne ki sur nongmynta,Sur lum sur wah ba phi ju rwai, lyngai kin ïai sawa;Ka sap ka phong ba la pynkup U Nongbuh U Nongthaw,Phi khlem buhrieh hapoh kyndong, sha pyrthei phi pynpaw.
La u synñiang phi la pynnoh, lyngkha ka rwai ka siaw,Kumno ïa ki yn ym ïaroh wat la mynsiem ka diaw;Tang jingkynmaw te kin ïaisah, lawei, pateng pakit,Ha thup nongrwai barim bajah, ban klet ïa phi ym bit.
Pyrthei pang khlam ba kum kane ban ïamih ruh ym ioh,Toi ha ka jingshisha la dei ban tuid baroh baroh;Ban ïoh pyndonburom khadduh da mynsiem jingsngewlem,Ban ïoh kyrkhu kyrdoh kumjuh, kiba haïing hasem.
Jingduh bakhraw ka jaitbynriew ha liang ka rwai ka siaw,Da kumno kein kylliang ban siew? Shu sah tang jingkynmaw;Katto jingpang shitom la duh, jynjar khuslai la lait,To khie leit suk sha l’U Nongthaw, mynsiem kan ioh jah thait.
Nga ju dei uba shait sngew tynnad ban sngap ia ki jingrwai Khasi, ha ka All India Radio, Shillong, ha ki snem kiba kham mynshwa bad kawei kaba shait tied kyndit ha ka shadem jongnga, ka long, haba la pynbna ha All India Radio, ba u ban rwai, un dei U bah aaaaar, namar ba ngam tip, la kin kynnoh ia U bah R Monarch Shabong, ne u bah R Waroh Pde.
Hynrei ki jingrwai jong kitei ki R, ki don la ka jong ka jingbang, tangba ki kham tyllun ia ka sobjek jingieid.
Ha kine ki ar sngi ba la dep, ki la don arngut ki nongrwai ba khraw jong ka Ri Khasi, ki la khlad noh, U Bah R Waroh Pde bad nangta U bah Rana Kharkongngor.
Nga shu sngew dum jingmut ialade, mar ia ioh sngew ia kitei ki ar tylli ki khubor, namar ba kitei ki arngut, ki dei ruh ki paralok jongnga suda.
Bad U bah Waroh Pde, la antad, ba ngi ia sdang rwai lang ha ki juh ki snem 86 shaneng, hynrei U bah Rana, te ula sdang rwai shwa bun snem ban ia nga, wat la katta, ngi don ka jing ia sngew tynnad bad ia sngew ieid kum paralok bad kum para nongrwai ruh, ha kajuh ka por.
U bah Waroh Pde, ula khring ia ki nongsngap jingrwai, kylleng ka Ri Khasi Jaintia, lyngba ka jingrwai jongu, “Jadu ai sha" bad ka dei, kawei na ki syiem jingrwai, kaba la mih na ka sur ba ih jong U Bah Waroh Pde.
U Bah Rana Kharkongngor, u dei lehse, u nongsdang ha ka jing pynmih ia ki kaset khasi, ha ka Ri Khasi jongngi bad ki don bun ki jingrwai jongu, kiba khring ia ki shkor jong ki nongsngap bad kawei na ki jingrwai, kaba sngew shoh jingmut bha, ka dei “ah ko jingsuk", kaba ula rwai ha kawei na ki thup kaset jongu.
Ki nongrwai ba rangbah, ki pynpaw ia ka jingsngew duh kaba khraw, halor ka jingkhlad jong kitei ki arngut.
Na ka liang U bah Headingson Ryntathiang, uwei na ki nongrwai khasi ba rangbah tam, u kren sngewkhia, halor ka jingkhlad jong U bah Rana Kharkongngor, ha kaba u ong “u para".
Halor kane ka jingkhlad ba kyndit jong U bah Rana, u ong ba kane ka jingjia, ka pynmih ia ka jingkylli “Balei" “Kaei ka daw" bad ki mih shibun ki jing kylli, kiba ngim ioh jubab.
U bah Heading, u iathuh ba u Bah Rana, u dei kum u para, ha kaba ki la iajuh iajan naduh ba ki dang ia khynnah bad dang ia samla bad hangta, ki la wan ia ka jingmut ban pynmih kaset, ia kaba ki la pynmih ia ka Jingkieng Ksiar, ha u snem 1982, kaba dei ruh ka kaset khasi, ba nyngkong duh.
U Bah Heading, u kren diaw ruh, ba um lah satia ban ia don ryngkat, ha ka jingleh burom khadduh ia utei u rangbah, namar ka jing wan lynshop kane ka khlam corona.
Halor ka jingkhlad U bah Waroh Pde, U Bah Heading, u sngew kyndit, namar ba dang ar snem mynshwa, ki dang ia rwai lang, ha Mawphlang bad u ong ba ka dei ka jingduh kaba khraw, da ka jingkhlad jong utei uwei pat u nongrwai.
Haba pynkut, U bah Heading, u ong shuh ba da ka jingkhlad jong kine ki ar ngut, ula ioh ia ki mesej, mynta ka step, kiba ong, “Peit bah Heading, phi don sa tang maphi mynta, phi dei ban sumar bha ialade, ba phin ioh ia ka met kaba shait ba khlain bad lada phi dei ban pan extra time, na U Blei ruh, phin hap pan hi, namar ba ngi dang donkam iaphi".
U Bah Therbor Lyngdoh, sa uwei pat u nongrwai ba paw, ula kynthoh, ba ki jingrwai jong kine U bah Waroh, ka dei kaba ai jing hikai shi katdei ia ka jaitbynriew, ka jingai jingmut ia ka lawei jong ka jaitbynriew, ka jing kyntu ia ka akor ka burom bad ka jingdon bad jing itynnad jong ka mariang.
Halor U bah Rana, u bah Therbor, u ong ba ka jing pynmih ia ka jingkieng ksiar, ba nyngkong, ka la ktik jingmut ia ki briew, kiba bun, ha kaba dei lyngba katei ka thup jingrwai, ba ki sa mih sa shibun ki nongrwai Khasi.
La ong shuh shuh, ba U bah Rana, ym dei ba u rwai tang ki jingrwai lajong, hynrei u shim ban wan rah ia ki jingrwai jong kiwei pat ki nongthaw jingrwai bad pynmih pyrthei ia ki.
Nangta, la ong ba ki jingrwai jong U Bah Rana, ki long kiba ai jingmut bad ai mynsiem ruh ia ki samla, ia ki nongtrei sengbhalang bad la ong shuh ba ki jingrwai jong U bah Rana, ki dei kiba ki samla ha kine ki sngi, ki la sdang ban sngew tynnad ban rwai biang.
U Bah EW Kharsohnoh, uwei na ki nongthaw jingrwai, ba paw, ula pynpaw ia ka jing kyndit, halor ka jingkhlad U bah Waroh Pde bad u iathuh ba utei u nongrwai, u dei uba sngew tynnad bha ban iakren bad ula ong “Ngi la duh ia uwei u khlur nongrwai" ha kaba u ong ba ki jingrwai ki long kiba sngew tynnad bad ki ktien ruh kiba shoh, khamtam ha ki jingrwai jingieid bad u don ka sur kaba pher, ha kaba kiwei kim lah ban pyrthuh ia ki jingrwai jongu.
Halor U Bah Rana, U bah Kharsohnoh, u iathuh ba ki la ia long paralok naduh ki snem 1984-85 bad u iathuh ba U Bah Rana, u shait pynpaw ia ka jingsngew diaw bad kata ka long ba ka jaitbynriew jongngi, ka rit eh.
“Haba ngi pynmih kaset, ngi lah ban pynmih tang 2hajar kopi bad kata ruh ka shim por ban lut, namar kiba bun ki briew jongngi, kim pat don ia ka jingieid ia ki jingrwai ban sngap" ong U bah Kharsohnoh, ia kaba u ju pynsngew U bah Rana Kharkongngor bad kaba dei ka daw bah, kaba ki nongrwai kim lah ban kyrshan ia la ka jingim, na ka kam rwai.
“Ngi la duh shisha, ia ka jingrwai, kaba kat ka rynieng, U Bah Rana bad ki dei kiba iadei bad ka jingim kaba man ka sngi jongngi" ong U bah Kharsohnoh.
“Kaba sah ka long sa tang ki sur jongi, ba kin iai sawa ha kine ki lum jongngi" ong utei u rangbah.
Ki ‘er pathai khubor na saw lyer ki wanrah,Hapdeng kine ki por ba pyrthei ka kynjah;Kynsan kynsan ïohsngew ba her ki jingsawa,Ba I Bah Waroh Pde I la khlad noh mynta.
Ani! Jingsngewbynnud, katno jingsngewpangnud,Ha la marwei marwei mynsiem katno ka ud;Jingim ba shiphang por, kyndit ka shu her noh,Kum sla dieng ka shu tlor, ka her sha lyndet lyoh.
Kynmaw shisien tohkhat ba ïakynduh ryngkhat,Ban ïakren ïakhana, katno jingsngewtynnat;Pynban I la leit noh, kumne napdeng jong ngi,Nangne I la her noh sha kawei pat ka ri.
U Kaitor ba pawnam ka ri u hynniew trep,Sur myllung sawa jam, na ngi wat ai kin sep;Tang jingkynmaw tympang ha ngi ai kin ïaisah,Jingrwai ki sur ba bang na ngi wat ai kin jah.
Bah Waroh Pde phi long u ‘riew don sap don phong,Katto phi la pynroi ki sur tynrai la jong;Jaitbynriew Khasi-Pnar, sur jong phi kin ym jah,Ha ka ri salonsar ka nam jong phi kan sah.
Kiba iap corona mynta ka sngi, ki long ka kong Sioka Suting, 68,na Jyllishop Nongthymmai, EK Hills.
Ka la leit shah sumar ha ka 12-05-2021 in Bethany Hospital Shillongbad ka la khlad ha ka 21-05-2021Cause of death: Covid-19 PneumoniaU Trumanson Blah, 70, na Nongkasen, WK HillsUla leit shah sumar ha ka 17-05-2021 at Civil Hospital, Nongstoinbad ula khlad ha ka 20-05-2021Cause of death: Covid-19 PneumoniaU Bah Fullstar Khongthaw, 35, na Pynursla, EK HillsU leit shah sumar ha ka 17-05-2021 in Civil Hospital, Shillongbad ula khlad ha ka 20-05-2021Cause of death: Covid-19 PneumoniaU Honest Marak, 60, na Gosingpita Bakra, Bajengdoba, NG HillsU leit shah sumar ha ka 19-05-2021 ha Bajengdoba PHCUla khlad ha ka 20-05-2021Cause of death: Covid PneumoniaKa Anita Rani, 50, na Khliehriat, EJ HillsKa leit shah sumar ha ka 20-05-2021 ha Khliehriat Isolation WardKa khlad ha ka 20-05-2021Cause of death: Severe Covid Pneumonia with co-morbiditiesKa kong Jina Marbaniang, 72, na Mawkhan 7th Mile Upper Shillong, EK HillsKa leit shah sumar ha ka 13-05-2021 ha NEIGRIHMS Hospital, ShillongCause of death: Covid Pneumonia with co-morbiditiesKa Aihunlang Nongrum, 40, na Thynroit Smit, EK HillsKa leit shah sumar ha NEIGRIHMS Hospital, ShillongKa la khlad ha ka 20-05-2021Cause of death: Covid Pneumonia with co-morbiditiesU William Raum Guenther Jr.39, na Bishnupur, EK Hills,U leit shah sumar ha ka 15-05-2021 in Bethany Hospital, ShillongUla khlad ha ka 21-05-2021Cause of death: Covid PneumoniaKa kong Mitila Lyngdoh Kynshi, 60 na Mawpat, EK Hills,Ka leit shah sumar ha ka 16-05-2021 in Civil Hospital, ShillongKa la khlad ha ka 20-05-2021Cause of death: Covid Pneumonia with co-morbiditiesKa Tiewlily Tang, 57, na Mootyrshiah Jowai, WJ HillsKa leit shah sumar ha ka 16-05-2021 ha Civil Hospital, ShillongKa la khlad ha ka 20-05-2021Cause of death: Covid PneumoniaKa kong Josephine Shanpru, 39, na Lummawbah, EK HillsKa khlad ha iing ha ka 20-05-2021Covid-19 PositiveU Kyrkhumi Passah, 9bnai, na Jowai, WJ HillsU leit shah sumar ha ka 20-05-2021 in MCH Hospital, JowaiUla khlad ha ka 20-05-2021Cause of death: Covid-19 Pneumonia with co-morbiditiesU Bah Rana Kharkongor, 69, na Mawpat Shillong, EK HillsU leit shah sumar ha ka 20-05-2021 ha NEIGRIHMS Hospital, ShillongCause of death: Covid Pneumonia with co-morbiditiesU Dr.Bianglang Lato, 60, na Langkyrding, EK HillsU leit shah sumar ha ka 17-05-2021 ha NEIGRIHMS Hospital, ShillongUla khlad ha ka 20-05-2021Cause of death: Covid Pneumonia with co-morbiditiesKa kong Plentimon Shanpru, 73/F, na Lummawbah, EK HillsKa leit shah sumar ha ka 18-05-2021 in NEIGRIHMS Hospital, ShillongKa la khlad ha ka 20-05-2021Cause of death: Covid Pneumonia with co-morbiditiesKa Shimlis Lakhi, 52, na Bataw, EJ HillsKa leit shah sumar ha ka 17-05-2021 ha Dr.Norman Tunnel Hospital, JowaiKa la khlad ha ka 18-05-2021Cause of death: Covid PneumoniaU Riang Laloo, 46, na Dulong, WJ HillsU leit shah sumar ha ka 18-05-2021 in Dr.Norman Tunnel Hospital, JowaiBad ula khlad ha ka 20-05-2021Cause of death: Covid-19 PneumoniaKa kong Dorsola Kharbani, 50, na Mawlai Mawiong, EK HillsKa leit shah sumar ha ka 18-05-2021 ha Dr.H.G.Roberts Hospital, ShillongKa la khlad ha ka 20-05-2021Cause of death: Covid-19 PneumoniaKa kong Icydora Pathaw, 70 na Mawbah, EK HillsKa leit shah sumar ha ka 20-05-2021 ha R.P.Chest Hospital, ShillongKa la khlad ha ka 21-05-2021Cause of death: Covid PneumoniaU Bah Roybok Ymbon, 60, na Mynthong, WJ HillsU leit shah sumar ha ka 13-05-2021 ha Woodland WK Hospital, JowaiUla khlad ha ka 20-05-2021Cause of death: Covid Pneumonia with co-morbiditiesU Bah Amos Khonglah, 39 na Mihmyntdu, WJ HillsU leit sha sumar ha ka20-05-2021 ha Dr.Norman Tunnel Hospital, JowaiUla khlad ha ka 20-05-2021Cause of death: Covid-19 PneumoniaKa kong Leki Dkhar, 35 na Rymbai, EJ HillsKa leit shah sumar ha ka 19-05-2021 ha Dr.Norman Tunnel Hospital, JowaiKa la khlad ha ka 19-05-2021.
Cause of death: Covid-19 PneumoniaKa kong Aimeda Umsong, 38, na Mawshun, EK Hills, ka khlad ha ka lynti ban wan sha Shillong, ha ka 20-5-2021.
Cause of death: Covid PneumoniaKa kong Dwil Tynsong, 79, na Mawlai Umjaiur, EK HillsKa leit shah sumar ha ka 18.05.2021 ha Dr.H.G.Roberts Hospital, ShillongKa la khlad ha ka 20-05-2021Cause of death: Covid-19 Pneumonia with co-morbiditiesU Salgra M.Marak, 45 na Penny Valley Tura, WG HillsU leit shah sumar ha ka 14-05-2021 in Tura Christian Hospital, TuraUla khlad ha ka 20-05-2021Cause of death: Covid Pneumonia.30ngut ki briew, ki la iap ei, ha ka jingshah tied pyrthat  mynta ka sngi, ha kaba 18ngut, ki la iap ei ha  Rajasthan, 12ngut ha  Uttar Pradesh.
Kitei kiba iap, ki don ruh ha  Madhya Pradesh.
U Narendra Modi, myntri rangbahduh, ula tyrwa ban ai jing iarap mar T.2lak sha uwei uwei uba iap, ha katei ka jingjia.
La iathuh ruh ba ka don ka jingshlei um kaba jur ha ki bynta jong ka Bhagsu Nag, kaba don hajan Dharamshala jong ka Himachal Pradesh, na ka jingjur slap mynta ka sngi.
Shillong: Ka Deputy Commissioner (Supply), East Khasi Hills District, ka pyntip ba ia u khaw, uba dei na ka bhah jong ka  NFSA (AAY bad PHH) bad ki Non-NFSA, na bynta U Naitung, 2021, la dep pyllait sha ki dukan khaw reshon.
Ka bhah jong u khaw AAY, yn ai  35 kilo, ia kawei ka card ha ka dor T.3 shi kilo, nangta ka  bhah PHH, yn sam 5 kilo shi khlieh ha ka dor T.3 shi kilo bad ki bym dei  NFSA, kaba long  7.215 kilo shi khlieh, ha ka dor T.12.70/- haduh T.13.00/- shi kilo.
La bthah ia ki dukan khaw reshon, ba kin sam noh ia katei ka bhah khaw reshon, tang mar ia ioh bad ban da pyni paidbah ia ki kyrteng jong kito kiba ioh khaw reshon bad ka por plie jong kitei ki dukan.
Lada don ka jingkhein tam ia ka dor, lane ka jing sam duna, dei ban pyntip sha ka  Deputy Commissioner (Supply), East Khasi Hills District.
(MIPR).
Shillong: Kiba ioh pang corona thymmai mynta ka sngi, ki don 273ngut, kiba jem ki don 523ngut bad kiba iap, ki don 5ngut.
Kiba dang don ha ka jingpang, haduh mynta ka sngi, ki long 4,110 bad kiba iap, ki la poi sha ka 913ngut bad kiba ioh pang baroh ki la poi sha ka 54,853ngut.
Ka East Khasi hills, ka don 98ngut kiba ioh pang mynta ka sngi, ka Ribhoi District 55 ngut, ka West Garo hills 51ngut.
Shillong:Ka Hynniewtrep Youth Council ka la ban jur biang ba ka sorkar jylla ka dei ban thung da ka jingtohkit CBI halor ka jingkynnoh bam sap ba ka Saubhagya Scheme bad kyntu ia baroh ki minister, kiba don hapoh ka Sorkar Synrop Meghalaya Democratic Alliance ba ki dei ban tuklar bad pynthikna ba dei ban tohkit da ka CBI halor kane ka kam.
Kat kum ka kyrwoh na u bah Roykupar Synrem u General Secretary ka HYC, u la pynpaw ba lada ki sengsain pyrthei kiba don ha ka sorkar MDA, lada kim don bynta lang ha kane kam bamsap na ka Scheme Saubhagya ki dei nan kyrshan ia kane ka jingdawa ban thung jingtohkit CBI halor kane ka bynta.
Ka daw ba ka seng ka dawa da ka jingtohkit CBI, ka dei namar ba ka Inquiry committee ba la thung da ka Sorkar kam don bor satia ban ujor sha ka ing kashari, lada jia ba ka lap ne shem ba don shisha ka jingbamsap ne jingpyndonkam bakla ne beain ha ka jingpyntreikam ia ka skim.
U la ong ruh ba ka Inquiry committee kan shu ai jingmut bad pyntip sha ka sorkar bad ka sorkar pat kan sa pyrkhat ia kata ka jingpyntip ne jingai jingmut ha shwa ban leh eiei bad la ong ruh ba ka sorkar, ka lah wat ban nym iathuh paidbah hi ruh ia kaei ka jinglap jong ka jing tohkit.
“Lada jia ba ka komiti, ka lap ba u James Sangma kum u Minister ka tnat u don kti ha ka jing bam klop ia kata ka T.149 klur tam ka pisa, hato phi mut dur ba u James Sangma, uba dei hi u Minister jong ka sorkar jylla ha ryngkat u Myntri rangbah uba dei shipara, kin ong ia ka sorkar ban phah kem ia lade? Hato u myntri rangbah un hukum ia ki pulit ba dei ban kem ia u James Sangma u hynmen jong u hi?" kylli ka kyrwoh jong ka HYC.Ka jingdawa ban weng noh ia u James Sangma, na ka tnad bording bad kumjuh ia u Kembhavi, na ka MeECL pat ka long beit halor ka nongrim ba kine ki briew lah don bynta ha ka jingtreikam bad pyniaid ia ka Saubhagya scheme ha ka por ba ki dang bat ia ka kam ha ka tnat treikam bad haba mynta pat kita ki tnat treikam ki dang don hapdeng ka jingtohkit, hato kata ka jingtohkit kan long kaba khuid bad kaba lait na kano kano ka jingtuklar, lada ma ki kum ki iai bat bad iai long ki khlieh ne ki bor ban pyniaid ia kita ki tnat treikam.
Nongpoh:Ha ka sngi Saitjain, u Bah Sosthenes Sohtun, MLA Jirang ha ryngkat ki ophisar ka tnat PWD lem bad ki nongialam shnong, ki la leit ban jurip ia ka Jingkieng Lailad, kaba dei kawei na ki Jingkieng kaba donkam eh ban pyniasoh sha ki shnong kiba don ha Ri Bhoi Sepngi, kaba pyniasoh ia ka surok na Umling sha Umrit bad sha ki shnong kiba don ha Patharkhmah.
Ka Jingkieng Lailad, ka dei Jingkieng kaba la tei naduh u snem 1986 bad kaba lah ruh ban ong ba ka dei ka kawei na ki Jingkieng kaba donkam eh na bynta ki paidbah sha Ri Bhoi Sepngi halor katei ka Jingkieng, ka la don ka jingdawa na ki Nongialam shnong na katei ka thain, ba ka ka sorkar ka la dep ban shna thymmai noh ia katei ka Jingkieng, namar katei ka Jingkieng kaba don mynta, ka la tor shaba palat bad ki kali kiba la kit khia kim lah ban iaid lyngba katei ka Jingkieng.
Hadien ka jingjurip, u Bah Sosthenes Sohtun, u la ong ba ka jingthmu ban shna thymmai ia katei ka Jingkieng ka la long kaba thikna, namar yn sa ioh ka jingiarap pisa lyngba ka World Bank, kumta ynda la dep katei Jingkieng, kan sa long shisha ka jingkyrkhu bah ia ki paidbah ha katei ka thain bad kumta ka long mynta, wat ka jingshna ia ka surok ruh ka la iaid shaid shaid.
Haba iadei bad katei ka Jingkieng kaba yn sa shna noh shen, u MLA u la ong ruh, ba u la dep kren sha ki bor ba deipeit, kaba u la kyntu ia ki ba ynda ki la shna ia katei ka Jingkieng, ki dei ruh ban shna sa ia ki jaka iaid kjat (Footpath) na baroh arliang ka Jingkieng, khnang ba kan pynsuk ia ki briew kiba iaid kjat, ong u MLA Jirang.
U Sir Richard Branson, ula pynbna ia ka juk thymmai jong ka jingleit kai sha suin bad katei ka dei hadien, ba hynnin ka sngi, ula leit her dalade hi sha ka haw haw, ha ka jingleit kaba shimpor shi kynta.
U Branson, uba don 70 snem ka rta, ula long uba nyngkong eh, ban her sha ka haw haw, wat ha shwa jong U Elon Musk, ha kaba ula leit bad wan phai biang, lyngba ka liengsuin jongu, ka  Virgin Galactic.
Utei u heh spah, u iathuh ba katei ka jingleit, ka dei kaba sah kynmaw ha ka jingim jongu bad kaba um pat shym la mutdur ba kan urlong.
“Ka long ka bym lah shemphang satia ban batai ha ki kyntien, ia kaei kaba phi iohi, ia ka pyrthei, haba phi peit na suin bad ngam lah ap slem, ban iohi, ba ma phi ruh, phin poi lem shatei" bad u ai khublei ruh ia ka kynhun jongu, kaba la trei shitom 17snem kynthih, ban pynurlong ia kane ka jingthmu.
U Richard bad ka kynhun jongu, ki poi sha ka jingjngai kaba 53mer shatei sha haw haw.
U Sir Richard, ula ia kynduh ruh ia ka jaka, ha kaba ka met jongu, kam don jingkhia shuh, kaba long da ki bun minit, ha shwa ba ka liengsuin kan wan phai sha ka pyrthei.
U Richard, u leit sha katei ka jingshong liengsuin, ha ryngkat bad 3ngut ki dkhot jong ka Virgin bad sa 2ngut ki nongniah liengsuin, ba kynthup ruh ia heh shipai barim ka British, U Dave Mackay.
U Branson, u leit sha ka haw haw, ha ka liengsuin, kaba la tip kyrteng ka  Virgin Space Ship Unity, kaba jrong 62 phut bad katei ka liengsuin, ka sdien hapdeng jong ki ar tylli ki thapniang jong ka liengsuin kmie, kaba la tip kum ka  Mother Ship Eve.
Katei ka liengsuin, la iathuh ba ka her stet haduh 50,000 phut shatei sha ka haw haw bad ha katei ka jingher, ka liengsuin ka law noh ialade, na ka liengsuin bad ka sa leit sha katei ka jaka kaba ka dei ban iaid sha lyngba ka pyrthei.
Ka jingstet ka liengsuin ban iaid ka long 2,300 mer ha ka shi kynta bad kaba long lai shah shiteng ia ka jingstet jong ka jingher jong ka sur.
Ka don ka jing iakren halor ka haw haw, kaba don sha lyndet jong ka pyrthei bad U Jeff Bezoz, uba dei u trai jong ka Amazon, u shim, ba ka don 62 mer sha lyndet jong ka pyrthei.
Shillong:Ka Seng Federation of Khasi Jaintia and Garo people na ka thain War Jaintia, ka la ong ba la dei ka por ba ka sorkar kan phai khmat noh sha ki pait nongrep bad kiba treikam lajong kiba don hapoh ka thain ba kin dang lah ban kyntiew shuh shuh ia ka kam kaba ki trei bad pynmih nang kham bun ki jhur ki soh ki pai bad ki mar ki matta.
Ka Seng lyngba ka Socio Economic movement kaba dei kawei na ki shnat treikam kane ka Seng, ka thrang shibun eh ban kyntiew ia ka kam rep kam riang kum rep jhur bad ki kam ba ju Seng hi ki riew shimet.
Ha kaba iadei bad ki soh ki pai, ka thain War Jaintia jong ngi kadei kaba lah bha ban pynmih shibun ki soh khamtam u sohniamtra bad kiwei kiwei.
Haba kum kane ka por lockdown, teng teng ka long kaba jynjar bha ban ioh ki jhur bad lada ioh ruh ki dor kiba rem bad ka long kaba eh khamtam ia kiba duk ba suk ban thied ia ki jhur ha kum kane ka por kyrduh, hynrei lada ka sorkar kan phai khmat sha kine ki kam rep ban wad bad ban iarap ia ki jingeh kiba ki pait nongrep ki iakynduh, kan long ka jingkyrkhu bad ka jingai mynsiem ia kiwei pat ban pynkhlain shuh shuh ia ka rep ha kawei pa kawei ka longing.
Haba phai pat sha kiwei pat ki jait treikam lajong kum ki karkhana welding, ki furniture, ki kam shet jingbam bad kiwei kiwei, ki long kiba bun tylli ha la la ki shnong, tangba teng teng ki jah bad kyllon noh tang namar ba ka sorkar kam shym la kynmaw ban iarap bad rah shuh shuh shajrong ia ia ki khnang ba kin nym kyllon noh shiteng por.
Ka Seng ka dawa ruh na ka sorkar ban thaw lad noh ban wanrah ia ka iew rud surok (Lay Bay Market) kaba biang ha Amlarem ka jaka pdeng ka sub division, ban iarap ia ki Nongrep bad ki nongtrei kam lajong ban wanrah ia ki jhur ki jhep bad ki mar ki matta kiba ki la pynmih namar ka long kaba jynjar ban shu die sha madan madiah kaba kin shah ia u slap u phria bad yn shu sniew lut ki mar ki matta bad ki jhur ki jhep lada ym biang ka jaka ia ki ban die.
Ka Seng lyngba kane ka Socio Economic movement shen kan sa shna ia ki prokram ba kyrpang na ka bynta ban wad ki lad ki lynti da kumno ban leh ban iarap bad ban wad ia ki jingeh jong ki Nongrep bad ki nongseng kam lajong khnang ban ioh ban leh ia kaba donkam ban kyntiew shuh shuh ia ka kam rep kam riang bad ka khaii ka pateng hapoh ka thain, ong ka kyrwoh na U bah Shlur Mukhim kum u President ka Seng bad U bah Reachinson Kongwang, Gen.
Secretary seng.
Ka England, ka la shah rem, hynrei ka jingshah rem jongka, kam shym la pyn sngewsih tang ia ki nongialehkai, hynrei ia ki tnga jongki ruh, ka la pyndiaw mynsiem shi katdei.
Ka khubor, ba la pynmih da ka The Sun, kaba na London, ka pyni, ba ka kurim jong U Harry Kane, ka Kate, ka da iam pait dohnud dohnam, haba ka kynhun jong u tnga ba ieid jongka, kam shym la ioh rah satia, ia ka nam lahduh ha ka jing ialehkai mynta ka step bad katei ka la pynlong ia U Harry, ba un leit mar mar sha ka jaka shong jongka, ban leit kdup shipor, ba kan kham tngen mynsiem.
U Harry Kane, 27, ula ioh ban thep ia ka kol, ha ka jingshut penalty, hynrei ki paralok jongki, kiba kynthup ia U  Marcus Rashford, Jadon Sancho bad U Bukayo Saka, kim shym la ioh thep satia.
Ka Kate, ka da jaw ummat shisha, na ka rynsan peit kai jongka, haba ka England, ka la shah rem.
Shwa ka jing ialehkai, ka Kate, ka la pyni paidbah ia ka shithi, ba ka thoh sha u tnga ba ieid jongka, ban pynpaw, ba haduh katno ka sngew sarong, haba u tnga jongka, un ioh ban ialam ia ka England, ha ka jing ialehkai phainal.
Shillong: Kiba iap covid mynta ka sngi, ki long U Bah  Serial Hinge, (76) na  Nangbah, West Jaintia Hills,uba la khlad ha iing, ha ka  09-07-2021, nangta ka kong  Nirupa Kshiar, (50) na  7th Mile Kynthewlang, Upper Shillong, East Khasi  Hills.
Jowai: Ka Sein Raij Jowai ka la pynkut noh ia ka Lehniam Behdeinkhlam jong ka mynta ka Sngi U Blei hapdeng ka jingshong shit bad shongkun wat hapdeng ka jinghiran ka pyrthei na ka daw u khniang Jingpang Covid 19.
Ka lehniam Behdeinkhlam ka la sdang naduh ka sngi Thohdieng bad ka jingmut hi ka long ban beh ia ka Khlam bad ia baroh ki jingsniew kiba wan lynshop ia u khun bynriew la ha ka dur ki jingsniew ba har rukom lane ka jingpynjot ka bor mariang.
Ha kane ka kynti wat lada ka jingwan poi ki paidbah ban sakhi ka long kaba duna hynrei ka lehniam ka long kaba shongshit bad shongkun.
U Chief Justice ka Meghalaya High Court, u Biswanath Somadar u la long u nongshah khot sngewbha ba kyrpang ha ka jingdonlang u Deputy Commissioner ka West Jaintia HIlls, u Garod LSN Dykes, u Superintendent of Police, West Jaintia HIlls, u Bikram D Marak nalor kiwei kiwei de ki heh ka District.
La wan ban sakhi ruh da ki rangbah ka Seng Khasi (Sengkmie) nalor ki nongialam ka Sein Raij Jowai.
Ki la don haduh 10 tylli ki rot kiba la wan poi sha pung kyntang ka Aitnar bad napdeng jong ki, ki wanrah ruh ia ka khubor kumno ban ialeh pyrshah ia u Khniang Jingpang Corona Virus.
Ka Rot kaba la wanrah da ka Sein Raij Ummulong ka la kren shai ba dei tang ka injek tika kaba lah ban ialeh pyrshah ia une u Khniang jingpang u la pynkulmar ia ka pyrthei shi tyllup.
Ha ki ki lai sngi la pyndep ia ki lehniam bapher bapher da u Dolloi bad ruh da ki Wasan bad ki rangbah ka niam bad kaba khadduh mynta la pyndep da ka Ban Tyngkong.
Shuh shuh ka la don ruh ka Lehniam Datlawakor kaba dei ka jingialeh phutbol da ka bol dieng hapdeng ka kynhun u Sangot bad U Langdoh ha kaba ka kynhun u Langdoh ka la jop.
La ïathuh ba ka lehñiam Behdeiñkhlam mynta u snem ka long kaba kham kyrpang da ka jingïatreilang bad ka sorkar jylla ban rakhe ïa ka jingdap 50 snem jong ka jingïoh jylla ba pura ka ban kut ha ka 21 tarik u Kyllalyngkot 2022, bad kumjuh ruh ka jingdap 75 snem ka jingïoh laitluid ka Ri India yn pynkut ha ka 15 u August jong u snem 2022.
La katto katne bnai eiei ki khubor shaphang ki kynrum kynram bad kam bamsap ha MeECL ki khlem kut shuh, la mar ïakhun bad ki khubor Covid – 19.
Ngi la ïatai shibun ïa kiei kiei ki jinglong kiba mih ha kane ka corporation.
Ka Sorkar ka la thung ruh ïa ka kynhun tohkit ba la lamkhmat da u Nongbishar ba la shongthait ha ryngkat ki arngut ki ophisar bym dei trai jylla na ka bynta ban pynïaid ïa ka jingtohkit.
Ka jingthung ïa ka jingtohkit na ka liang jong ka Sorkar jylla ka pyni shai ba ki don ki kam bamsap ba la suba jur ha katei ka tnat pynmih bording elektrik.
Hadien shibun ki jingkynthoh pyrshah ïa ka rukom treikam jong ki bor pynïaid jong katei ka Kompani, kiba la suba ruh ba ka don ka jingbamsap kaba shyrkhei.
Ka Sorkar jylla kam lah shuh ban shu kyntait khlem da thung da ka kynhun tohkit kumba la dawa da kiba bun balang.
Hadien ba ka Sorkar ka la pynbna paidbah ïa ka kynhun tohkit ba kan tohkit bad tih bniah ïa ki jingkynnoh bamsap baroh, ka la mih pat ka jingbymhun bad ka jingkynnoh ba la leh ïa kane tang ban tap eit miaw.
Ka daw ka long ba kita ki kyndon kiba ka Sorkar ka la buh ïa kane ka kynhun tohkit ba ka dei ban ïaid kim i long kiba khlaiñ lane ïadei bad ka jingdawa na ka bynta ka jingthmu jong ka jingtohkit.
Ki don ruh kiba la pynpaw ba kim shaniah ïa kane ka kynhun tohkit bad kiba la dawa noh da ka CBI, don ruh kiba la pynpaw ba ki hun ïa kane ka jingtohkit.
Ka la don ruh ka jingpyninia balei ba ka CBI kan kham bha lane kan kham biang ban ïa ka kynhun tohkit kaba ka Sorkar jylla ka la thung, kumjuh ruh don pat kiba la pyni ba kane ka kynhun tohkit ba la thung da ka Sorkar ka kham biang ban ïa ka CBI.Ka jingkylli kaba mih mynta hapdeng uba bun uba lang ka long, kaei shisha ka ban kham bha? Kam long kaba suk ïa ngi ba ngin shu hun beit kumto, khlem pat ïohi kumno ka jingtohkit ka ïaid bad ngim lah ruh ban ong ïa mynta ba kim poi shano shano.
Ka dawbah kaba wanrah ïa ka jingartatien hapdeng uba bun ba lang ka dei namar ba kam don shuh ka jingshaniah na ka liang ki paidbah ïa ki nongsynshar jong ngi kiba don ha ka Sorkar.
Wat la ka Sorkar ka la thung ïa ka kynhun tohkit hynrei ka dang pynartatien shibun ïa u paidbah haba ka Sorkar kam treh pat ban weng ïa u Myntri ba dei peit ïa ka tnat Bording elektrik, kata U James Sangma.
Ka la mih ruh shibun ki jingkynthoh pyrshah ïa une u myntri ba lehse u lah ban long ka dawbah jong ki kynrum ki kynram kiba la mih ha kane ka Kompani ha kine ki khyndiat bnai.
Te ka jingkylli ka long, kumno ngin ïoh ïa ka jingtohkit kaba laitluid katba ka Sorkar kam pat weng ïa u Myntri uba dei peit mynta ïa ka tnat bording elektrik?.
Ka pynpaw ruh lehse ba ka Sorkar ka kwah ban ïada ïa une u Myntri.
Shuh shuh ka jingtlot jong ki kyndon ban tohkit ka la nang pynartatien bad pynsuba sniew ïa u paidbah.
Kine ki jingkynthoh kiba la mih pyrshah ïa ka kynhun tohkit ba la thung da ka Sorkar bad ka jingpyrshah ïa ka CBI, ka la pynkynmaw ïa ngi ha ki por ba ngi pynlong ïa ka jingpynsngewthuh paidbah shaphang ka jingdonkam ïa ka Synshar Ka khadar kaba khuid (Clean Politics Campaign) ha kaba ngi ju pynpaw ba ngim dei ban klet ba nalor kita ki bor treikam kiba ka Sorkar ka thung (institution), kaba kham kongsan eh ka long ïa ki briew kiba pynïaid bad pyntyllun ïa kita ki kam (man is more important than the machine) Balei ngim sngew shaniah shuh ïa ka CBI kumba la don ba pynpaw bad kumno ruh ngin shaniah ïa kata ka kynhun tohkit ba ka Sorkar jylla ka la thung? Ïano ngin shaniah haba kumta? Balei ngi poi ha une u pud ba ngim lah ban shaniah ïano ïano? Ka don ka jingong ba u paidbah u long u nongbishar uba stad tam, (people are the best judge) hynrei ka long pat kaba sngewsih ban ïohi ba kata ruh kam i don shuh hapdeng jong ngi, namar wat u paidbah ruh ha kine ki sngi u kloi ban ïaroh bad burom ïa uba lah ban ai pisa khlem da tip nangno kata ka pisa ka wan.
Kine ki kam bamsap ha ka jylla jong ngi kin sa kylla long ki jingpang khie snem lymda ngi lah ban pynkoit janai naduh tynrai.
Ngin nym lah ban ïaleh pyrshah ïa ki kam bamsap lada ngim ïoh ïa ka Sorkar kaba khuid, kaba trei hok bad kaba tbit, ngin nym lah pat ban nym ïohi ïa ki kam bamsap lada u paidbah u dang leh sting bad dang leh thurmur ha ka por ba ki jied ïa la ki nongmihkhmat.
Lehse ka jingjyllei jong ki kam bamsap kumba ngi la ïohi ka dei ka jinglum jinglang lypa na ka bynta ban pynlut ha ka por elekshon, ka elekshon sha ka ïing dorbar thaw aiñ kam jngai shuh, ka shong namarkata ha u paidbah nongjied lada ngi dang kwah ban ïohi ïa ka jingjyllei jong ki kam bamsap lane ba ngin ïohi noh ïa ka Sorkar kaba trei ban kyntiew ïa ka ri bad ka jaidbynriew??? Ka shong ha u paidbah.
,.
London: Ka Italy, ka la pynliem ia ka England, ha ka jing ialehkai phainal jong ka Euro Cup, da 3-2, ha ka jing ia shut penalty,   ha ka jing ialehkai mynta ka step ha Wembley, kaba la don ka jing ia khaid, da mar shi kol, wat haba la ai por shuh.
Ka jingjop jong ka Italy, ka dei ha ka sien ba nyngkong, hadien jong u snem 1968Ka jing ialehkai, ka la sdang da ka jing ioh thep kol jong U Luke Shaw, uba la thep na ka liang ka England, ha ka shi minit 57 sekhon, kaba dei ruh ka jing ioh thep kol, kaba stet tam ha ka jing ialehkai Euro Cup, hynrei ia katei ka kol, la pyn iakhaid da ka Italy, lyngba ka kol jong u Leonardo Bonucci, ha ka minit kaba 67.
Ki nong ialehkai ka Italy, ki la duh mynsiem shibun, haba ia ka Stadium ha Wembley, la dap smam da ki 67,173 ngut ki nong peit kai (tang kiba ioh jingkhein), ha kaba la iathuh, ba ki don bun bah kiba rung, da kaba ki pynpra ia ki khyrdop jong ka Stadium.
Kaba sngew lyngngoh, ba ki jing ialehkai ha kane ka sien kaba mynta, ba ki trai iing ki rem lut.
Hynnin ka sngi, ha ka phainal jong ka Copa America, ka Argentina, ka leit ialehkai ha Rio de Janeiro, ka nongbah jong ka Brazil bad ka pynrem ia ka Brazil, sa mynta mynstep, ka Italy, ka leit ialehkai ha Wembley Stadium, ha London bad ka pynliem ia ka England.
La ju ngeit ba ha kano kano ka jaka, haba ki leit rung ki briew kiba nabar, ba ki trai iing, ki iakhun dohiap dohksew, hynrei ha kitei ki ar tylli ki jingialehkai, la pyni ba ki trai iing, ki hap pyndem ha kiba nabar.
Ka jing ia kynad hapdeng ka Mizoram bad ka Assam, ka nang jur, katba nang mih kawei pat ka sngi kaba thymmai.
Ki lad khubor na Assam, ki kam ba mynta ka sngi, dang step phyrngab, ka la don biang ka jing kawang bom sha ki jaka jong ka Assam, ha kaba ka la jia, ha ka por dang step phyrngab, mynta ka step.
Ha kawei pat ka khubor, U DGP jong ka Assam, U  Bhaskar Jyoti Mahanta, ula kyrpad ia ki bor sorkar jong ka Mizoram, ba kim dei ban ther bom ia riew paidbah lane ia ki skul.
“Nga kyrpad ia ki paralok Mizo, ba kim dei ban kawang bom sha ki skul ne ki jaka jong ka Assam" ong U  Mahanta.
U  Himanta Biswa Sarma, myntri rangbah ka Assam, ula thoh sha U  Zoramthanga, myntri rangbah ka Mizoram, ha kaba ula ai jingmut, ban ia pynbeit ia u pud hapdeng kitei ki ar jylla, kaba dei da ka dur jong u satellite, ia ki jaka, kiba dei hok jong kitei ki ar tylli ki jylla.
“Ban poi sha ka jing ia hun lang, ngi dei ban aiti ia u pud u sam ba kin peit ki shipai jong ka sorkar India.
Mynta, ngi thaw surok ha ki jaka jong ka Assam bad ngim treh ban shim shi inshi ruh ia ki jaka jong ka Mizoram" ula ong shuh shuh.
