Shylla – 8014251242.
U heh pulit ba la shah sospon, u Bah GK Iangrai, uba la shah pyllait jamin noh na District Jail ha ka miet jong ka 30 tarik Lber, u la shah sumar ha ka hospital hapoh sor Shillong, hadien ba u la ud pang na ki katto katne ki jingshitom.
U nongïasaid aiñ jong u Bah Iangrai, u Phuyo Yobin, ha ka 31 tarik Lber u la ong, “La pyllait jamin noh ïa u Bah Iangrai na baroh ki mukotduma da ka District Court bad ngi la lah ban pyllait noh ïa u na district jail kaba la tip kum ka correctional home hynnin ka miet.
"U Bah Iangrai uba dei u Assistant Inspector General (AIG) ba rim ka Meghalaya Police, u la shah kem ha ka 2 tarik Naiwieng 2022 ha kaba ïadei bad ki ar tylli ki mukotduma halor ka Nationwide Emergency Response System (NERS) bad ka dry ration supply, bad hadien kata, katkum ka kaiphod jingtohkit, saw tylli kiwei pat ki jingujor la ujor pyrshah ïa u, kawei na kita ka dei halor ka jingthied bad ka jingpyndonkam ïa ki kali pulit.
“Ka CID ka la registar lai tylli ki case pyrshah ïa u bad ki la pyrshang katba lah ban kem ïa u.
Ki la pan ruh da ka jingthoh na ka district court ban kem ïa u, hynrei ngi la lah ban ïakhun pyrshah ïa kata bad ngi la pan pyllait jamin noh ha baroh lai tylli ki case," la ong u Yobin.
Katkum ka jingïathuh u Yobin, haduh mynta la registar hynriew tylli ki case pyrshah ïa u Bah Iangrai, hynrei ym shym la ïoh kano kano ka jingthoh ne ka charge-sheet ha baroh hynriew tylli ki case.
“Bun na ki case ki dang don ha ka bynta kaba sdang jong ka jingtohkit.
Ki pulit kin tohkit ïa kita ki case, hynrei u Bah Iangrai u la ai ka jingpynthikna ha ka ïingkashari ba un ym phet.
U la ju ai ka jingïatrei lang bad ka jingtohkit bad un ïai leh ruh ïa kata," la ong u Yobin.
Haba kylli hato u Bah Iangrai un dang shah kem biang, u Yobin u la ong em.
“Ha kano kano ka bynta kaba ki la pynkit ïa u, la dep ban ujor lut, na kata ka daw ngam ïohi sa ha kino ki bynta ba ki dang lah ban pynkit ïa u.
Kumta ka lad ba kin kem biang ïa u ka rit," u la bynrap.
Haba kylli halor ka buit ïada jong ki, u Yobin u la ong ba ïa mynta kim don jingtip halor ki sakhi sabut kiba u Investigating Officer u lum pyrshah ïa u Bah Iangrai.
“Kumta mynta ka dang kloi palat ban pynkhreh lypa.
Ynda ki la ai ha ngi ïa ka jingthoh (charge-sheet), ngin lah ban sngewthuh hangno ka jingïada jong ngi ka shong.
Ïa mynta ka dang don ha ki bynta kiba sdang jong ka jingtohkit bad ngim lah ban ïathuh eiei halor kane," la ong u Yobin.
:Ka jingrwai Khasi ba thymmai, ka “maw jynthud", ka dei kaba la dep pyllait paidbah ha ka 30, tarik, 2023.
Ïa kane ka jingrwai, la rwai da u Ram Suchiang bad la thaw ïa ka da u Donbok Marngar.
Ha katei ka jingrwai, la shim bynta da ka Suk Thongni & Thehbok Wanñiang.
Ïa ka Music & Art Recording Studio, la shimti da ka kompeni jong u R.suchiang.
Ïa ka Makeup, la shimti da ka Suk Thongni.
La pynmih ïa kane ka jingrwai da ka kompeni Jingshai ka lawei bad la shna da u Donbok Marngar.
U nongring ïa ka camera, dei u Donbok Marngar.
Ïa ka Drone, la shimti da u Shan Nongsiej bad ka Video Editing, da u Donbok Marngar.
Ka Director Of Photography, dei u Donbok Marngar.
Katei ka kynhun ka ai khublei ïa u Rockdonal K.Bani.
Ka ophis treikam jong ka District Sports Officer West Khasi Hills District, Nongstoin kan sa pynlong ia ka jingialehkai 2nd Chief Minister District Level Inter School Athletic Meet 2023, hapoh Eastern West Khasi Hills District naduh ka 17 haduh ka 19 tarik Jymmang hapoh madan Dommawlum Playground, Pyndengumiong Mairang.
Ia ki phorm lah ban ioh napoh ka ophis treikam jong ki BDOs, na Mairang bad napoh Mawthadraishan Blocks hapoh ki por ba long trei.
Ka tarik kaba khatduh ban pynpoi ia phom kan long ha lane shuwa ka 8 tarik Jymmang bad ia ki phom kiba pynpoi hadien ka tarik ba la buh yn ym pdiang shuh.
Ha kane ka Inter School kin don ki jingïalehkai kiba pher bapher, kynthup ïa ki jingïalehkai jong ki shynrang kiba hapoh 18 snem (Under – 18years Boys) (12 Events), 100M,200M,400M,800M, 1500M,3000M, Long Jump, High Jump, Shot Put (5.00Kg), Discuss (1.5 Kg), Javelin (700 gms), Medlay Relay, katba na ka bynta ki khynnah kynthei kiba hapoh 18 snem (Under – 18years Girls) (12 Events) ki long ha ka 100M,200M, 400M,800M,1500M,3000M, Long Jump, High Jump, Shot Put(3.00Kg), Discuss (1.
Kg), Javelin (500 gms), Medlay Relay.
Na ka bynta ki khynnah shynrang kiba hapoh 16 snem (Under – 16years Boys) (11 Events), ki jingïalehkai ki long 100M,300M,800M,2000M, Long Jump, High Jump, Shot Put (4.00 Kg), Javelin (600 gms), Discuss (1.250 Kg), Medlay Relay, Hexathlon (Six Events) (100M, Long Jump, Shot Put (4.
Kg), High Jump, Javelin Throw (600 gms) & 1000 M) katba ha kane kajuh ka thup jong ki kynthei (Under – 16years Girls) (11 Events) ki long 100M,300M,800M,2000M, Long Jump, High Jump, Shot Put (3.00Kg), Discuss Throw (1.
kg), Javelin Throw (500 gms), Medlay Relay, Hexathlon (Six Events) (100M Long Jump & Shot Put (3.
Kg), High Jump, Javelin Throw (500 gms) & 800 M.Bad ha ka thup jong ki khynnah shynrang kiba hapoh 14 snem (Under- 14years Boys) (6 Events), ki jingïalehkai ki kynthup ïa ka 60M,600M, Long Jump, High Jump, Shot Put(3.00.
kg), Kids Javelin Throw (300 gms) bad ha ka liang jong ki kynthei (Under -14years Girls) (6 Events) ki long ha ka 60M,600M, Long Jump, High Jump, Shot Put (2.
kg), Kids Javelin Throw (300 gms).
Ki nongïalehkai (kyn-thei bad shynrang) kiba hapoh 14 snem  kin dei kiba la kha hapdeng ka 30-11-2009 bad 30-11-2011.
Katba ki nongïalehkai kiba hapoh 16 snem (Under–16yrs) kin dei kiba la kha hapdeng ka 30-11-2007 bad 30-11-2009.
Bad ki nongïalehkai kiba hapoh 18 snem (Under–18yrs) kin dei kiba la kha hapdeng ka 30-11-2005 bad 30-11-2007.
Na bynta ki jingtip kiba kham bniah phi lah ban phun ha kine ki nombar jong i Kong B.Syiem – 9402300795 bad i Kong V.Shylla – 8014251242.
Ka lympung ïalehkai phutbol  jong ki khynnah shynrang kiba hapoh 10 snem (U-10) ba la tip kum ka Football league 2023 ba la pynïaid da ka Shillong Sports Association bad kaba la pynlong ha madan 2nd ground Polo ka la ïaid  mynta sha ka sngi kaba hynriew ha kaba 4 tylli ki jingïalehkai la dep ban pynïakhun ha ka sngi saitjain jong ka taiew, kata ha 1 tarik Ïaiong 2023.
Ha katei ka sngi, ka Umphyrnai Sports Club ka la pynliem kput da 25 la 0 ïa ka Rangdajied United Football Club ha ka jingïalehkai kaba nyngknong.
Katba ha ka jingïalehkai kaba ar ka Sohryngkham Sports Club ka la pynliem noh ïa ka Mawlai Sports Club da 14 la 0.
Ka jingïalehkai kaba lai, ka Mawreng Sports Club ka la pynliem noh ïa ka Kynton-U-Mon da 1 la 0.
Ha ka jingïalehkai kaba saw, Mawpat Sports Club ka la pynliem noh ïa ka Mawkriah Sports Club da 6 la 0.
Bad ka jingïalehkai kaba khatduh ha kane ka sngi ka Them Rangskhen A.C.C ka la pynliem noh ïa ka Challenger Football Academy da 13 la 0.
Ka jingïalehkai kaba bud kan long ha ka 3 tarik Ïaiong ha kaba ka Kynton-U-Mon kan ïakhun pyrshah ïa ka Nangkiew Irat Sports Club ha ka por 4:15 janmiet hapoh madan 2nd ground, Polo.
Ka Meghalaya State Olympic Association (MSOA), ha ryngkat ka jingïatreilang lang bad ka tnat Sports & Youth Affairs ka sorkar jylla, ki pynlong ïa ka prokram kaba lai sngi jong ka Elite Pathway Program kaba la sdang ha ka sngi saitjaiñ jong ka taiew, ka sngi ka 1 tarik Ïaong, bad kane ka prokram ka ban kut mynta ka sngi ka 3 Ïaiong 2023.
Ia kane ka prokram la pynlong ha SAI, kaba don ha phyllaw jong ka skul bah jong ka NEHU Shillong.
Ha kane ka sngi plie pyrda la wan ban pynshngain bad ïa don ryngkat da u Bah A.L.Hek Myntri ka sorkar jylla kum u kongsan, u Bah D.P.Wahlang (IAS) Chief Secretary ka sorkar jylla kum u Symbud kongsan, u Ian Campbell Olympian, 1980 Olympics , u Jesper Olsen Director, Future Football (Nongïalehkai World Cup barim ka ri Denmark) , Bah John F.Kharshiing Working President MSOA, Bah Finely L.Pariat General Secretary MSOA.Ha kane ka sngi la ïoh ïa ka kyntien pdiang burom na u Bah John F Kharshiing Working President ka Meghalaya State Olympics Association bad ïa ki ktien ai khublei na u Bah Finely Pariat General Secretary Meghalaya State Olympics Association.
U Bah A.L Hek haba u la ai jingkren, u la ai khublei ïa baroh kiba la ïa don bynta ha kane ka sngi, u la poi ha ka jinglyngngoh ruh hadien ba u la ïohi ïa ki kor teknologi kiba la pyndonkam ha kane ka shlem ai jinghikai kaba la pyndonkam ha ka ban wad ïa ki khynnah ïalehkai kiba don sap.
U la ai mynsiem ruh ïa ki khynnah ïalehkai ba u don ka jingkyrmen ba baroh ki khynnah ïalehkai kiba don ha kane ka sngi ha kawei ka sien ka sngi kin sa lah mihkhmat ïa ka ri ban khur takma ha ka Olympics ban wanrah nam bad burom ïa ka jylla.
U Chief Secretary ka sorkar jylla u la ïathuh ba ka sorkar ka la trei shitom ban tei ïa ki jaka ïalehkai kiba paka khnang ba ki khynnah ïalehkai jong ka jylla kin ïoh ïa ka kabu ksiar ban pyndonkam ïa kine ki jaka ïalehkai ba kan lah ban kyntiew ïa ki ha ki jingïalehkai ki bapher bapher bad ba kin lah ban wanrah nam bad burom ïa ka jylla baroh kawei.
Ha kane ka sngi la wan ai jinghikai da u Ian Campbell EDGE10, uba dei ruh u nongai-jinghikai ba la shemphang bha ha kane ka bynta, ryngkat ka jingïadon lang jong u rangïalehkai phutbol ba la paw ka ri Denmark bad ba la mihkhmat ïa ka Manchester United u Jesper Olsen ba la don bynta ha kane ka kynti na ka liang ka kynhun jong ka Futture Football.
Ki nongïalehkai ba la poi sha kane ka kyrdan  jong kane ka prokram kidei tang kito ki 200 ngut na ka 4500 ngut kiba la ïashim bynta ha ka kane ka prokram ba la pynlong ha baroh ki distrik jong ka jylla ha ki sngi bad bnai kiba la leit noh.
Ka jingpyrshang ïa ki khynnah ha kane ka camp, ka kynthup ïa ka vertical jump, ‘compass drill’, 10m ladder run bad ka  20m sprint, bad na ka liang u Olsen, u shim ïa ka bynta ban ïarap ban sam ïaka jinghikai bad jingtip shaphang ka phutbol.
Katkum ka kyrwoh bala pyllait da ka KSU, ka seng ka la pyntip ba ha ka 2 tarik Ïaïong 2023 ka la don ka jingshah thombor ïa ki paid Khasi kiba sah ha ka shnong Khedagor, Manipur, lyngba ka video kaba lah ïoh ring ha katei ka jaka ba la don ka jingïa kynad kaba la pyni shai ba ki jaitbynriew Meitei ki la pyrshang ban ktah kti ïa u Naga, ha kaba lah don ruh ka jingïamai ïa kajia kaba jur bha hapdeng kitei ki arliang mamla.
Katkum u Waheh Shnong jong ka shnong Khasi ha Khedagor, Temenglong kaba don ha jylla Manipur, la ïoh jingtip badei ki jaitbynriew Bengali kiba ktah kti ïa ki Manipur.
Shuh shuh, lah ïathuh ruh ba ki Meitei bad ki Bengali ki pynwit pynthut barabor ïa ki jaka rep jong ki paid Khasi ha katei ka shnong bad haduh mynta mynne ki Khasi ki dang im da ka jingsyier mynsiem.
Ha kaba lah don ruh ka jingpynbor ba kin hap ban phet krad shisyndon sha Meghalaya.
Kane ka jingjia thombor ïa ki Khasi trai muluk ha ka jylla Manipur ka dang ïai jia na ka por sha ka por wat ha kaba lah don ka jingpyntikna jong u Shri Biren Singh, CM ka Manipur hakhmat ka KSU Shillong ha u snem 2022 ba ki Khasi trai muluk kiba don ha katei ka jaka kin ïoh ka jingïada na ka sorkar katba ki wei kiba shu sah beaiñ kin shah kyndang lut shisyndon, pynban ki jinglong jingman ha katei ka jaka ki lah nang kham sniew shuh shuh ban ïa kaba mynshuwa.
Sashisien biang, ka KSU ka buh jing kyrpad ïa ki hymmen ki para kiba dei ki Meitei ba kin pyntikna lem ba ki Khasi kiba don ha ka jylla Manipur ki dei ban im da ka jingsuk jing shong shngaiñ, khnang ba ka jingïadei kaba ïajan bha hapdeng  ki Khasi bad ki Meitei kan ïai neh skhem shirta.
Haduh kine ki sngi, ka lah don ka signboards kaba lah buh ïa ki kyndon jingmaham kiba tyngeh da ka Forest Department jong ka Manipur kaba khanglad bad maham jur ïa ki Khasi trai khyndew ba kin leit ban rep ban thung ha katei ka jaka, hynrei ki Bengali bad ki Meitei ki nang ïai shim kabu ban kam trai ei ïa katei ka jaka jong ki paid Khasi.
U Bah Metbah Lyngdoh, MLA ka Mairang Konstitwensi, u ba long ruh u President ka United Democratic Party (UDP), u la ong ba ka rynsan kaba biang tam ban ïatai ïa ka Reservation Policy bad ka Roster System ka long ha ka Sorkar ym hapoh ïingdorbar thawaiñ ka jylla.
Haba ïa kren bad ki ladpathai khubor u Bah Metbah u la ong ba ha ka sngi ba u Myntri Rangbah ka jylla u Conrad K Sangma u la wan  phai sha ka jylla, u la leit ban ïakynduh ïa u ban ïakren halor ka mat Reservation bad ka Roster.
“Nga la dep ban ïakren bad u Myntri Rangbah ka jylla, nga la kdew  ba kane ka dei ka mat ka ban lah ban ktah ïa ki ar jaitbynriew bad donkam ïa ka jingïasyllok ka ba bniah bha na ka bynta ban don ka jingmyntoi ïa baroh ki jaitbynriew ki ba don ha ka jylla", u la ong.
U la bynrap “Kumba nga la kdew ba ka dei ka mat ka ba lah ban ktah bad ngim lah ban shu ong ba ngi lah ïa kane katei hynrei ka donkam ban don ka jingkitkhlieh bad ngi don hangne na ka bynta ka jingmyntoi ki paidbah ha ka jylla".
U Bah Metbah u la bynrap shuh shuh, “Ngi donkam ban don ka jingkitkhlieh bad ngin hap ban pynthikna ba kano kano ka mat jingeh ka ba mih ngin lah ban pynbeit ha ka lynti ka ba dei".
“Ngam kwah ban ïakren than halor kane ka mat bad kumba nga la ong ba ka dei ka mat ba lah ban ktah jur bad ngi donkam ïa ka jingïasyllok bha bad baroh ki nongdonbynta (stakeholder)".
Ha ba kylli halor ka jingdawa ka VPP u la ong ba “Ngam don eiei ban ong halor ka jingdawa kiwei ki party, nga tip tang halor ka party lade bad dei na kane ka daw ba ngi dei ban ïakren ha ka rynsan ka ba dei".
Haba kylli kaei ka rynsan ka ba biang tam ban ïatai, u la ong ba ka rynsan ka ba biang tam ban ïatai halor kine ki mat ka long ha ka sorkar lyngba u Myntri rangbah ka jylla.
“Ngi donkam ban ïasyllok bha shwa ïa kane ka mat, ka ba nyngkong ka long ban ïakren bha shwa bad u Myntri Rangbah.
Ngi ruh ngi don ka jingsngewkhia bad u Myntri Rangbah ruh un sa shim khia ïa kane", u la bynrap.
Ka Hill State People’s Democratic Party (HSPDP) ki don ka jingkyrmen ba ha kane ka kynti ki paidbah ka Sohïong Konstitwensi kin ai ka jingkyrshan ïa Party lyngba u kyrtong jong ka kata u Bah Sandondor Ryntathiang ha ka elekshon MLA ban wan kata ha ka 10 tarik u Jymmang, 2023.
Na ka liang u President ka HSPDP u Bah KP Pangniang,  u la ong ba ka Party ka la ïoh jingjop ha ka elekshon MLA 2018 lyngba u Bah Samlin Malngiang, uba pynkhreh mynta ban ïa aireng da ka ticket jong ka National People’s Party (NPP).
Mynta ngi leit sha u paidbah da ka jingsngewrit, kumba ngi la pynmih ïa ki nongmihkhmat na kane ka konstitwensi.
“U Bah HDR Lyngdoh, bam kwai ha dwar u Blei, ruh u la jop na ka HSPDP ha shwa ban leit pynïasoh sha ka seng Congress, ka Party ka la don ïa ka bynta kaba khraw ha Sohïong," u la ong.
U la bynrap da kaba ong, “Ngi don u wei u samla uba ngi pynïeng ban ïakhun, ngi la shah ieh ha u MLA bad kum ka seng ka sngew ba ngi dei ban pynïeng ehrngiew namar ki don ki samla kiba la biang ban mih pyrthei.
"“ Ngi la pynmih ïa u samla ban ïakhun, hynrei ka shong ha ki paidbah la kin pynpaw ne em ïa ka jingsngewnguh ïa ka jingleh ka seng ha kane ka konstitwensi, Ko nong Sohïong to tip ba ki Matti jong ka seng ki don haba ïadei bad ki kam pynroi," ong u President.
Kum ka seng kan sdang ban pynkhlaiñ biang ïa ka seng bad sei ïa ki nongïalam ki ban ïaineh ha ka seng bad ban trei na ka bynta jong ka.
“Kum ka seng kaba la rim ka don ïa la ki jong ki mat kiba ka la wan rah, katta ka riti ka dustur,ka ktien ka thylliej, ka longtrai mantrai bad ki wei ki mat kiba don kam," u la ong.
Haba ïadei bad ka jingïakhun kaba dei hapdeng ki seng kiba don hapoh ka sorkar, na ka liang u bah Pangniang u la ong wat la ki don hapoh ka sorkar , hynrei ki nongrim kiba ka ïeng kim dei ki juh.
Ki nong Sohïong naduh nyngkong ki jied tang ïa ki artylli ki seng katta ka HSPDP bad ka congress.
“Mynta ruh ngi ngeit ba ki paidbah kin jied ïa ka seng kaba la ïoh jingjop bad kaba la ai ïa u synñiang u bynhei uba bha na ka bynta ki paidbah," u la ongU la bynrap da kaba ong, “ ka shong ha ki paidbah ban rai pat namar ka HSPDP ka don ïa ki nongrim trei kam kiba kham pher na kiwei pat ki seng saiñ-hima.
".
U Bah Metbah Lyngdoh, u President ka United Democratic Party (UDP) bad uba dei ruh u MLA ka Mairang, u la pynpaw ïa ka jingkyrmen ka ba khraw ba u Bah Synshar Lyngdoh Thabah un ïoh ïa ka jingjop na Sohïong Konstitwensi, da ka ba kdew ba u dei u kyrtong u ba la biang nadong shadong.
Mynta ka sngi ki nongïalam, ki MLA ki MDC ka UDP ki la wan ban synran ïa u Bah Synshar Lyngdoh Thabah, u ba la wan ban thep kyrteng ba ka bynta ban long kum u kyrtong ka UDP ban aireng ha ka election Sohïong ka ban long ha ka 10 tarik Jymmang 2023.
Ha ba kren sha ki lad pathai khubor u Bah Metbah Lyngdoh u la ong, “Ka jingpynïasoh jong u Bah HDR Lyngdoh sha ka UDP ka long kawei na ki daw ba u kwah ban pynkhlaiñ ïa ka seng riewlum,  hynrei u la khlad noh".
U la ong ba “Kawei ka long halor ki kam ki ba u la trei na ka bynta ka Sohïong Konstitwensi, ha ki 20 -25 snem, ka jingsngew skhem jong ka UDP ba ki paidbah kin ai ka jingkyrshan ka long ruh namar ba ngi ïoh ïa u kyrtong u ba la long u ba biang nadong shadong".
U la bynrap “Kine ki daw ki ba la pynlong ïa ka UDP ba kan leit ban ïawer ïa ki paidbah na Sohïong Konstitwensiba kin vote na ka bynta u kyrtong jong ngi".
Ka State Reservation Policy (SRP),ba la pynbna da ka sorkar Meghalaya, Personnel Department (N0.
PER.222/71/138, Dated Shillong, the 12th January, 1972) bad kaRoster System ba la pynbna lyngba ka Office Memorandum, dated 10th May 2022 (OM)ba la pynshong nongrim na ka rai  jong ka Meghalaya High Court (Case no.
WP(C) No.394 of 2021; Date of order: 05.04.2022 in Zanera R.Marak&Ors.
vs.
State of Meghalaya &Ors.
)ka dei ka thma ktien kaba jwat ha kine ki khyndiat sngi ba la dep bad la khmih lynti ba kan nang jur ruh.
Katba ka High Court badonburom ka la leh ïa kaba dei da kaba bthah ban bud ïa ka Roster System katkum ka bhah thungkam ha ki kyrdan bapherbapher kumba ka la don lypa ha ka Sorkar Pdeng bad kiwei pat ki jylla, kam shym labuhtarik patnaduh mynno ba yn lah ban pyntreikam ïaka.
Kumba ka paw, mynshem snem,  ka Sorkar Jylla ka la pyrshang ban pyntreikam buit-tuh ïaka Roster Systemda kaba ïaid shadien khlem da peit bha ïa ka Clause 2 jong ka State Reservation Policy kaba ong shai ba"Lada jia ba duna ki nongthep ïa ka kam ba la mang kyrpang na  ka bynta ki nongthepkam jong ka jyllabad haba kim long kiba bit ne kiba pass na kata ka kyrdan bad u snem, ïa kane ka kam ym lajh ban rah sha kawei pat ka snem.
Hadien ba ym lah ban thung hapoh ar snem, lah ban shim ïa kine ki reservation kum kiba la ïap".
Shuh shuh,ha ka juh ka clause ka ong ruh"Hynreiïa ka jingduna ki nongthep kam na ki Scheduled Tribe bad Scheduled Casteyn rahshakhmat ha kawei pat ka snemthepkam  bandang wan bad ynïaleh katba lah ha ka ban thep kam ha uta u snem,tangba yn ym lah pat rah shakhmat ïa kata ka jingduna ha ki snem kiba hadien palat ïa ka shi snem.
Hadien ba la kut jong kata ka ar snem, yn ñiew ïakine ki reservation ki bym treikam shuh".
Kane  kaOMka pynpaw shai ba la shna kyrpang da ka jingthmu ban ai jingmyntoi beit tang ïa ka jaitbynriew Garo ban kheiñ ïa ka bhah kam da kaba ñiew na ki snem kiba la dep,khlem da peit bniah ïa ki provision jong ka Clause 2 ka Reservation Policyba la kdew haneng ha ka por ba shna ïa ka Roster System                          kaba lah ban pynduh nongïa ki nongwad kam jong ka jaitbynriew U Hynniewtrep  (ki Khasi bad Jaintia katkum ka State Reservation Policy).
Ngam lah ban sngewthuh ba ki nongmihkhmat jong ngi na Khasi, Jaintia bad Ri-Bhoi district ki leh aïu ha ka por ba pynmih ïa kane kaOM mynshem snem.
Kato ka dei ka por kaba biang eh ban kdew ïa ka jingbakla bad ruh ban dawaba dei ban khmih bniah biang sa shisien ïa ka State Reservation Policy thik kumba ka longha shwa ban tyrwa ïa ka jingpyntreikam ïa ka Roster System kaba long pyrshah ïa baroh ka ka rukom treikam.
Ka High Court jong ka Meghalaya kabthah tang ïa ka sorkar jylla tang ban pynkhreh ïa kaRoster System khnang ban ithuh ïa ki kam kiba lait katkum ka kynhun ba la bhah khnang ban lait na kino kino ki jingbakla ha kaba pyndap ïa kiba thyllibad kumjih ruhkiki ban sa lait hadien habud.
Ha ka jingshisha,High Court badonburom jong ka Meghalaya ka la pynshai bha ha ka rai jong ka kaba la mih ha ka 03.04.2023 ha kaba ka la kyntait ïa ka PIL jong u Greneth M.Sangma pyrshah ïa ka jylla jong ka Meghalaya badkiwei.
Ha kaba ïadei bad ka snem ba pyntreikam ïa ka Roster System khlem da peit ïa kajong kabad ban ieh tang ha ka legislature bad ka executive, khamtam ha ka Assembly ba thymmai ban ïatai sani halor kane.
Don shibun kiei kiei kiba donkam kren ïa ka jingpynbeit kaba kham kloi.
Nyngkong eh, ka OM kaba 10th May 2022ka donkam ïa ka jingkhmih biangba kyrkieh da ka sorkar jylla.
Lym da pynkylla ïa ka Clause 2 jong ka State Reservation Policy da ka State Assembly,kumno yn lah ban pynkhreh ïa ka roster namar baroh ar ki ïapyrshah kawei ïa kawei pat.
Haba ka State Reservation Policy (SRP)ka ailad ban thep ïa ki kam ba lait da kiwei  pat ki kynhun jaitbynriew lada jia ba ymdon ki nongthep kiba  biang na kino kinoha uno uno u snem bad ïa kata kaba duna yn rah shakhmat tangba tang hapoh shisnem, ka Roster System pat ka ailad ban rah shakhmat ïa kita kiba ym shym la lah ban pyndap khlem da buh pud.
Ka jingkylli ka long ba hato ka OM dated 10th May 2022 ka lah mo ban long kham halor ban ïa ki nongrim tynrai jong ka SRP-ïa kaba la kdew ha ka Clause 2? Da lei lei ruh kamlah ban long.
Kum kajingbynrap shuh shuh (addendum)ïa ka SRP, ka OM No.PER272/72/5, dtd.18th Dec.
, 1972 Clause 2.2 ka ailad ban ‘pynkhleh ïa ka reservation ïa kida kaba buh lang ïa ki Garo bad Khasi-Jaintia haduh 80% ha ka jaka ka reservation kaba kyrpangkata 40% ïa ki Garos bad 40% ïa ki Khasi-Jaintia,ha kaDistrict level.
Balei ym lah ban leh kumjuh ha ka State level ruh?Khlem pep, ïa kaRoster Systemyn sa donkamruh  ha man ki District.
Ka OM dated 10th May 2022 ‘Clause F’ ka la shu wanrah biang ï aka provision jong ka OM No.PER 272/72/5, dtd.18th Dec.
, 1972, Clause 2.1 & 2-2 ban pynbiang ïa kine ki jingeh.
Nangta shuh shuh, sa kawei pat ka bynrap (addendum)ïa kaSRP-OM No.PER.222/72/163, dtd.28th May, 1974 ka ailad ban pynbiang ïa kareservation ba 40% jong ki Garo wat da ki nongthep kam kiba nabar ka jylla Meghalaya.
Kumno ka RosterSystem kan pynbeitïa kine ki jingeh?Kumba ka paw mynta, ki don bun ki jingbakla ha ka State Reservation Policy bad kumjuh ruh ha ki OM kiba bud hadienbad kaba kham paw shai ka dei ha ka Roster System kata ka OM dated 10th May 2022 kaba thmu ban pyntreikam na ka por bahashuwa.
Ka jingbunbriew ha ki distrik jong ka rilum Khasi, Jaintia bad ka them Ri-Bhoi ka long kumba 14 lakh (2011 census) ha kaba katkum ka jingheh ka jaka ka don haduh7 tylli kidistrict bad 36 tylli ki Assembly constituency.
Katba,ha rilum Garo pat, ka jingbun briew ka don tang hapoh ka 10 lakh (2011 census), ka jaka ruh ka bym da ïar ha kaba ka kynthup5 tylli ki district bad 24 tylli ki Assembly constituency.
Hynrei, ka SRP pat ka ai bhah 40% reservation ki kam ba lait n aka bynta ki Garo bad 40% reservation pat kyllum lang ïa ki Khasi-Jaintia.
Hato kane ka jingleh ka don nongrim?Wat ha u snem 1971,ka jingbun jong ki Khasi-Jaintia ka long kumba 45% bad ki Garokumba 32%, hynrei wat la katta ruh la pyntreikam ïa ka jingthewtarajur kaba noh shiliang tangba la pyntreikam ïaka tang khyndiat por da ka jingdon jong ka Clause 2 jong ka SRP.Tang U Blei hi ba tip ïa ka jingbym banse jong kita kiba hashuwa  jong ngi ban kin pdiang ïa kane kaState Reservation Policy ka bym biang, nalor ka jingbym ïoh  Myntri Rangbah bad ka jingïoh ïa ka jylla khlem da don u pud u sam ba thiknaha ki khappud bad ka jylla Assam kaba dang ktah ïa ka jylla haduh mynta.
Kaba biang sbiak ban kynthoh ka long ka jingbym ïohi jngai jong kiba hashuwa jong ngi.
Hynrei balei te ba kane ka jingbymïohi jngai jong kiba hashuwajong ngi kan ktah ïa ka jingim ka jaitbynriew Hynniewtrep jong ka spah snem ba 21?To ngin pyrshang da lade ban ym leh biang ïa kajuh ka jingbakla kaba kiba hashuwa jong ngi ki la leh da kaba kbum jar jarhalor ka SRP bad kaRoster System.
Ki samla mynta bad ki samla lashai kin tim pap ïa ngi lada ngi ruh ngi kbum jar mynta.
Ngi dei ban nud ban kren ïa ka jingshisha.
Ka jinglong bapyrshah kawei ïa kawei pat hapdeng ka State Reservation Policy bad  kaRoster System kaba la pyntreikam mynta ka  donkam ïa ka jingpynbeit.
Khatduh, lada ka donkam shisha ban phiah ïa ka reservation katkum ki jaitbynriew ha ka jylla, da kaba buh jingmut ïa ki samla Meghalaya jong ka spah snem ba 21bad ki lad ïohkam   ha ka sorkar jylla, te to ngin ïaleh ban phiah nohïa ka 80% katkum ka jingbun bad ban pynkhreh ïa ka rosterkumba ka dei ban long.
Hooid, kane kam sngew don nongrim banthew da  ka 40:40 ratio.
Ym ju don ki jylla ha India ha kaba ïa ka reservation la phiah katkum ka jingdon ki jaitbynriew, la ka long 3 lane 33 ki jaitbynriew riewlum ba la ithuh.
Ka Nagaland, Arunachal Pradesh badMizorambaroh ki don ïa ka reservation kaba kynthup langïa ki Schedule Tribe baroh lait noh ïa ki jaitbynriew barit paid.
Wat ka Manipur ka don 31% ka reservation kaba kynthuplangïa ki ST baroh.
Nga tharai baroh ki nongmihkhmat ba la shah jied na Jaintia Hill, Ri-Bhoi bad Khasi Hill khlem da peit ha kano ka party ki don,  ki hap ban dawamardor ban pynkylla ïa ka OM dated 10th May 2022 bad ban khmih bniah biang ïa ka SRP.Kumjuh ruh,baroh ki seng jong ki samla pule, ki seng bhalang, ka imlang sahlang,ki riew pawkhmat bad ki paitbah  hi baroh ki dei ban klet shuwa ïaki jingïapher bad kin ïasnoh lang kawei ban dawalang halor katei ka mat da kawei ka sur namar kane ka ktah ïa ka ïohkam ïoh ki khun ka jaitbynriew u Hynñiewtrep.
Ka elekshon ka lah kut  bad baroh ngi lah shim ïa kaei ba la tyrwa ha ngi.
Ka por ka la dei ba ngin ïamir jingmut lang; khamtam halor ka State Reservation Policy kaba don jingïadei ruh bad ka Roster System khnang ka jingsam bhah ha kaba ïadei bad ki kam sorkar ha ka jylla kan long ka bym noh shiliang bad ruh ban ïada ïa ka lawei jong ki khun samla kari Khasi-Jaintia jong ngi.
Ngi dei ban long kiba la khreh ban mih madan na ka bynta ban ïakhih da kaba tyngeh hynrei kaba jai jai khnang  ban pynbor ïa kane ka sorkar bamynta ba kan khmih bniah biang ïa ki rai jong ka bad ban pynkhreh lypa ïa kaei ka ban sa bud hadien.
Da kawei ka sur , ngi dei ban dawa ban pynlong ïa ka assembly ba kyrpang kumba lah dawa ruh ka party VPP ban ïatai tang halor ka State Reservation Policy bad ka Roster System.
Kampher lada ki pyndonkam da kano kano la lad,tangba kano kano ka ReservationPolicy  bad kaRoster Systemkam lah ban treikam da kaba phai shadien (retrospective).
Kamdei ba nga long pyrshah ïa ki hynmen bad para Garo.
Ma ki bad ki nongïalam jong ki ki ïaleh kumno ban ïada ïa ka jingmyntoi jong ki bad nga kwah ba ki briew jong ngi bad ki nongïalam jong ngi ruh kin ïada kumjuh ïa ka jingmyntoi jong ka jaitbynriewKhasi-Jaintia jong ngi ha kajuh ka rukom.
Baroh ki policy kiba ka jylla jong ngi ka la pyntreikam kam dei ban long shiliang tang ïa kawei ka jaitbynriew pyrshah ïa kiwei pat bad hynrei ka dei ban long ka bym leh shiliang ïa baroh ki paid Khasi-Jaintia jong ka jylla Meghalaya kumjuh.
(U nongthoh u dei uba hikai ha NEHU, Shillong).
U Working President ka United Democratic Party (UDP) u ba long ruh u MLA ka West Shillong Konatitwensi, u Bah Paul Lyngdoh u la ong ba lada ka UDP ka  ïoh jingjop ha Sohïong Konstitwensi, kan ym don kano kano ka jingkylla sorkar ha ka jylla hynrei kan  pyni ïa ka jinglehbha ka Party mynta u snem.
Ha ba kren sha ki ladpathai khubor u Bah Paul Lyngdoh, u la ong ba “Lada ka UDP kan ïoh ïa ka jingjop na Sohïong Konstitwensi, ngam tharai ba kan don kano kano ka jingkylla ha ka sorkar"U la bynrap “Ngi sngewskem ban jingjop na Sohïong Konstitwensi bad lada ngi jop ka jingdon ki MLA ka UDP kan long 12 ngut, ka ba pynpaw ïa ka jinglah ban ïoh ar shah ïa kaei ka ba la ïoh ha u snem 2018".
“Wat lada  ngin ïoh ïa ka jingjop ha ka Sohïong hynrei kam i don kano kano ka ban lah ban long ban pynkylla sorkar kan long noh tang ba ngin ïoh arshah ïa ka ba ngi la dep hynrei kan ym don kano kano kum kata ka jingkylla sorkar", u la bynrap.
Mynta ka sngi ki nongïalam ka UDP, ki MLA bad MDC ki la wan ban kyrshan lang ïa u kyrtong ka UDP na Sohiong Konstitwensi, u ba la wan ban thep kyrteng ban long kum u kyrtong ban aireng ïa ka election na Sohiong ka ban long ha ka 10 tarik u Jymmang.
U Myntri ka tnad pule puthi ka sorkar jylla, u Rakkam A Sangma, ha ka 18 tarik Ïaïong u la ong ba ka sorkar Meghalaya Democratic Alliance (2.0) ka dang don ha ka bynta ban pyntreikam shwa ïa ka State Education Policy kaba la sahteng, namar ba ïa ka National Education Policy (NEP), kim lah ban pyntreikam baroh ar.
Haba kren sha ki lad pathai khubor u Rakkam u la ïathuh, “Ki don katto katne ki bynta kiba dang sahteng namar ka jingduna ha ka liang ka mang tyngka na ka bynta kane hynrei ngim lah ban pyntreikam noh kloi bad kane ka dang ïaid shakhmat".
U Rakkam u la ong ba ka thong jong kane ka New Education Policy, ka long ban ai ïa ki khynnah pule ïa ka pule puthi kaba biang, kaban long ka jingmyntoi ha ka liang ka pule puthi ha baroh kawei ka jylla.
Haba kylli la ka jylla kan pyntreikam nyngkong ïa ka NEP lane ïa ka State Education Policy, u Rakkam u la ong ba ka State Education Policy ka long kaba biang eh bad ka ïahap bha bad ka jinglong jingman jong ka pule puthi ha ka jylla bad ka NEP pat kan dang shim por ban pyntreikam.
“Ngi la pule bniah ïa baroh mynta ban wanrah ïa ka mat kaba ïaryngkat bad ka National Standard, khnang ba ki khynnah pule kin lah ban ïakhun pyrshah bad kiwei na kiwei pat ki jylla.
Kumta kane ka jingpyrshang kan shim por hashwa ba ngin ïaid shakhmat ïa kane ka policy", la ong u Rakkam.
“Ngan pynbha ïa ki jingjulor ba la leh da u MLA barim ka Sohïong Konstitwensi bad nga dei u ksai ban bteng ïa ka kam ka ba dang sahteng jong u Bah HDR Lyngdoh", ong u kyrtong ka United Democratic Party (UDP),u Bah Synshar Kupar Roy Lyngdoh Thabah.
Ha ka 19 tarik Ïaïong, u Bah Synshar Lyngdoh Thabah, ha ryngkat ka jingïasynran lang u President ka UDP u Bah Metbah Lyngdoh uba dei ruh u MLA ka Mairang, u Bah Paul Lyngdoh u Working President uba dei ruh u MLA ka West Shillong, u Bah Renikton L Tongkhar u MLA ka Mawkyrwat, bad kiwei kiwei ki nongkitkam ha ryngkat ki spah ngut ki nongkyrshan, u la  wan ban thep ïa ka kyrteng ban long kum u kyrtong na ka bynta ban ïakhun ïa ka election ha Sohïong Konstitwensi ka ban long ha ka 10 tarik u Jymmang.
Ha shwa kane ka jingleit thep kyrteng, ka UDP ka la  pynlong ïa ka jingïalang ha ophis treikam jong ka, ban kitbok kitrwiang ïa u Bah Synshar Lyngdoh Thabah, bad kyntu ruh ïa ki MLA, ki MDC bad ki nongkitkam ba kin hiar sha Sohïong Konstitwensi na ka bynta ban pynthikna ïa ka jingjop ka UDP na kane ka thaiñ.
Lah ban kdew hangne ba ka election ban jied ïa u nongmihkhmat na Sohiong Constituency, la rah noh sha ka 10 tarik Jymmang, hadien ba u kyrtong ka UDP na Sohïong Konstitwensi , u Bah HDR Lyngdoh u la khlad kyndit shitaiew shwa ban long ka general election ha ka jylla.
Ha ba kren ha kane ka sngi, u Bah Synshar Lyngdoh  Thabah u la ong, “Kane ka dei ka  sngi ka ba kyrpang, haba kynmaw ïa u mama jong nga u Bah HDR Lyngdoh u ba la wan ar bnai mynshwa ban thep ïa ka kyrteng shwa ka election".
“U Bah HDR Lyngdoh u dei u briew u ba la ih bha ha kane ka kam hynrei u la khlad noh, bad ka jingïap jong u ka long ka jingduh ka ba khraw ïa ka jylla, ka party, bad nga don hangne mynta ban long u nongmih pli ha ka jaka u Maheh Don, nga don hangne ban dang bteng ïa ki kam ki ba dang sahteng".
“Ki nongshong shnong ka Sohïong Konstitwensi ki ïai dwai man ka sngi namar ki kwah ban pynmih ïa ki nongthawaiñ ym tang ki nongmihkhmat, ki kwah ban ïoh ïa u nongmihkhmat u ba lah ban kren ha poh ïingdorbar thawaiñ, u nongmihkhmat u ban lah ban pynsngew ïa ka jingeh ki paidbah u ba lah ban kren ban kdew na ka bynta ka bha ka miat ïa ka Ri bad ka jaitbynriew", u la bynrap.
U la kdew ruh ba “Da ka jingieid jong ki paidbah nga sngew skhem ba ngan sa ïoh ïa ka jingjop, ngam kwah ban bishar ïa kano kano ka party hynrei nga peit ïalade bad nga sngew skhem ba ngan jop ngam kwah kren eiei halor kiwei ki party".
U la ong, “Kumba u Bah HDR Lyngdoh, u la kular ba un pynbha ïa ka jingjulor ka ba u MLA barim u la leh ha kane ka Konstitwensi nga ruh nga kular ïa kata".
“Hooid u la ong ban pynbha  ïa ka jingjulor ka ba la leh da u MLA barim bad mynta nga dei u ksai ban bteng ïa ka jingkular jong u Maheh Don, ban peit ïa ki kam ki ba dang sahteng", u la bynrap.
U dkhot jong ka Regional Committee, Ri-Bhoi district, kaba la thaw dang shen da ka sorkar jylla haba ïadei bad ka jingthmu ban pynbeit ïa ka jingïa kajia pud hapdeng ka Jylla Assam bad Meghalaya ha ka bynta kaba ar u la ong ba un sa ïakren bad ki paidbah ha shuwa ban shim kano kano ka rai kaba khatduh.
“Lada ka Sorkar ne ka Regional Committee kam sngap ïa ka sur jong ki nongshong shnong kiba shong ba sah ha Khappud, nga la dep kren shai ba ngan don bad ki paidbah, bad nga ïoh kane ka kyrdan kum u MLA namar nga jop dei na ka daw jong ki," la ong u dkhot ka Ri-Bhoi Regional Committee uba dei ruh u MLA ka seng Congress na  Mawhati u bah Charles Marngar.
Kat kum ka jingïathuh jong u bah Charles Marngar, ki don Shibun ki kynhun kiba pyrshah ïa ka jingïasoi ïa ka soskular ne ka Memorandum of Understanding (MoU)  hapdeng ka Meghalaya bad Assam, ha ka bynta kaba nyngkong  ban pynbeit ïa ka jingïa kajia pud ha ki hynriew tylli ki jaka , hakaba la pynlong ruh ïa ki nongïalam shnong bad Hima ban leit ujor pyrshah ïa kane ka soskular sha  Supreme Court.
“Kane ka pyni ba ki nongshong shnong jong ngi kim hun haba ïadei bad ka MoU kaba la dep ban soi hapdeng kine ki artylli ki jylla ha u Snem ba la dep ha ka jingïadon lang jong u Union Home Minister Amit Shah," u la ong.
Ula bynrap ba kum u dkhot jong ka Ri-Bhoi Regional Committee  u ba dei na kane ka thaiñ u tip bha ïa ka jingeh kaba ki nongshong shnong ki ïa kynduh.
U bah Marngar u la ong ruh ba kaei kaba un pynsngew sha ka  Regional Committee kam dei ka rai jong u shimet hynrei kan dei ka rai kaba la shim da ki nongshong shnong jong kito ki shnong, namar ka wei ka bynta kaba ki peit ka dei na ka jingkwah bad jingthrang jong ki paidbah.
U la bynrap ruh da kaba ong ba ka jingïapynbeit pud bad ka Assam lada ka jaka jong ka  Meghalaya kan leit sha ka wei pat ka liang hangta ki paidbha riewlum kin ïa kynduh Shibun ki jingeh.
U la ong  ha  Assam, ki riewlum kim don ka hok longtrai ïa ka khyndew ka shyiap bad kin hap ban siew khajna.
Wat ka kolshor, ka ktien ka thylliej, ki rukom shad tynrai bad ka riam ka beit kan shah ktah, lada kine ki jaka ha Block II kiba hap hapoh ka jingpeit jong ka  Raid Nongtung kin leit sha Assam.
“Lada ka bynta jong ka jaka ka leit sha ka wei pat ka jylla, kin hap ban bud ïa ki aiñ ki kyndon jong kato ka jaka," ong u bah Marngar.
U la pynpaw ruh ba ha ka rukom bad khyndew ha Assam ne ka  ‘Land Regulation Act of Assam,’ ka la kren shai ba ki paidbah kim don ka hok halor ka khyndew ka shyiap.
Une u dkhot ka Regional Committee u la pynpaw ba ha Meghalaya ki riewlum ki don ka hok halor ka khyndew ka shyiap, ha kaba u la bynrap ba kane ka dei ban ïaineh.
Ha ka juh ka por u bah Margnar haba kren halor ka mat kaba ïadei bad ka Karbi Anglong Autonomous Council (KAAC) jong ka jylla Assam, kaba khrong khajna na ki kali kiba kit synsar na ki jaka kiba hap hapoh ka jylla Meghalaya, u la ong ba u la rah ïa kane ka mat hapoh ka ïingdorbar thawaiñ ha ka Dorbar Mang tyngka, ha kaba u Myntri Rangbah u Conrad Sangma u la kular ba un shim khia ïa kane ka mat bad u Myntri Rangbah ka jylla Assam.
“Nga dang ap ïa ka jubab la ka sorkar Meghalaya kan shim khia ne em ïa kane ka jingeh kaba ki paidbah ki ïa kynduh ha Khappud,  lada ngi pynslem ban ïakren bad kumba long mynta ka jingshim khajna ka dei man ka sngi na ki nongrep synsar ki ba hap ban siew haduh 15, 000 tyngka shi kali," u la ong.
U la ïathuh ruh ba na ka liang ka jong u, u la leit ban ïakynduh ïa u Chief Executive Member (CEM) ka Khasi Hills Autonomous District Council (KHADC) u bah Titosstarwell Chyne , uba la kular ha u ba un shim khia bad ban thoh sha u CEM ka KAAC.U bah Marngar u la ong ba lada ym leh eiei kloi kat ba lah halor kane ki nongrep kiba shong ba sah ha kito ki jaka kin sa ïa kynduh Shibun ki jingeh.
U MLA ka Rambrai Jyrngam Konstitwensi, u Remington G Momin ha ka 2 tarik Lber u la hiar sha ka shnong Langdongdai ban leit jngoh ïa ki 25 ngut ki nongshong shnong ka Malchapara kiba la wanrieh tngen hapoh ka ophis jong ka Hima Nonglang ban lait na ka jingshah thwet ha ki pulit Assam.
Ha kane ka jingwan jngoh u MLA ka Rambrai u la noh synniang ruh sha kitei ki 25 ngut ki nongshong shnong ka Malchapara da ki marbam mardih ha ryngkat ka song pisa kum shi bynta ban ai mynsiem bad ban pynshngaiñ ïa ki ha ryngkat ka jingïadonlang ruh u secretary bad myntri jong ka Hima Nonglang.
Kumban shu pynkynmaw ba ïa kitei ki 25 ngut ki nongshong shnong ka Malchapara la wan ïalam noh sha Langdongdai da ki nongïalam ka Hima Nonglang ban ai jaka rieh shipor ïa ki namar kila shu phet rieh sha khlaw la 13 sngi ban lait na ka jingshah kem ha ki pulit Assam na ka jingshah kynnoh don kti ha ka jingïakajia kaba la mih ha ka 4 tarik u Lber ha Malchapara.
Na ka liang jong ki nongïalam ka Hima Nonglang kila ïathuh ba ïa ka jingthmu ban leit tur sha secreteriat ban pynlong jingïakhih la hap ban pynkynriah shwa namar ka jingïatyngkhuh bad ka sngi ban leit pan pyllait jamin ïa kitei ki 25 na that Boko ha Assam.
Wat la ka jingshongshit ban jied ïa ki nongmihkhmat na ka bynta ka Ïingdorbar thawaiñ ha ka jylla ka la pjah mynta namar ba ha baroh kawei ka jylla la dep ban ïoh ïa la ki jong ki nongmihkhmat naduh ka 2 tarik u Lber 2023 hynrei na ka bynta ka Sohïong Konstitwensi ki paidbah ki dang don hapdeng ka jingthrang ban tip ba mano ban long u nongmihkhmat u ban mihkhmat na kane ka Konstitwensi.
Kum ban kdew hangne ba ïa ka sngi ban jied ïa u nongmihkhmat na Sohïong Konstitwensi ka Election Commission jong ka Ri India, ka la pynkynriah noh hadien ba u kyrtong ka United Democratic Party (UDP) u bah HDR Lyngdoh u la khlad kynsan, shitaïew shwa ka sngi ban thep vote ha ka jylla baroh ka wei.
Kumta ha ki sngi ba la dep, ka Election Commission jong ka Ri India ka la pynbna ba ka Sohïong Konstitwensi kan thep ïa ka Vote ha ka 10 tarik u Jymmang 2023 bad ka sngi ban ñiew ïa ka vote kan long ha ka 13 tarik u Jymmang 2023.
Mynta ka kynti ka Sohiong Constituency kan sakhi ïa ka jingïakhun jong ki 6 tylli ki party ki ban kynthup ïa ki 4 tylli ki National Party bad 2 tylli ki party riewlum , ki ban  aireng ha kane ka election ha Sohïong.
Ki kyrtong ki ban ïaknieh ban long kum u nongmihkhmat kane ka thaiñ ki kynthup ïa u bah  Samlim Malngiang, u MLA barim, U bah Synshar Lyngdoh Thabah, u ban mih aireng na ka  United Democratic Party (UDP), u bah Osborn Kharjana u ban mih aireng na ka na ka Congress (INC), u bah  Sandondor Ryn tathiang u ban mih na ka Hills State People Democratic Party (HSPDP), u bah Stodingstar Thabah u ban mih na ka Trinamool Congress (TMC) bad u bah Seraph Eric Kharbuki na ka Bharatiya Janata Party (BJP).
Lada phai sha ka jingïakhun ïa ka election ha Sohïong Konstitwensi, wat la kiwei kiwei ki party, ki ban kynthup ïa ka Congress, HSPDP, TMC, BJP kin ia khih ia ksar bha ban ioh ia ka jingjop na kane ka Constituency hynrei ka jingphai khmat hi kan long ïa ka jingïakhun jong ka NPP bad ka UDP ki ar tylli ki party ki ba khlaiñ bad ki ba ïadonlang ha ka Sorkar synrop jong ka Meghalaya Democratic Alliance -II.Lada kdew sha ki kyrtong, u bah Samlin u dei u MLA barim jong ka Sohïong Konstitwensi u ba la ïoh jingjop ha u snem 2018 na ka party sengriewlum ka HSPDP hynrei ha shwa ka election 2023, u la leit ban pynïasoh noh sha ka party NPP ka wei ka party ka ba khlaiñ bha ha ka jylla ka ba la lah ban ïoh haduh 18 ngut ki MLA ha ka election 2023.
U bah Synshar Lyngdoh Thabah, u ban mih ïakhun ha ka sien ba nyngkong na ka party UDP, u dei u pyrsa jong u bah HDR Lyngdoh  (bam kwai ha Dwar u Blei) u ba long u MLA barim kane ka thaiñ bad kumjuh ka UDP ka dei ruh ka party ka ba la wan baar ha ka election 2023.
Hynrei ban niew tlod noh ïa kiwei ki sengsaiñ pyrthei ruh kan long ka ba bakla namar ba wat la ka Congress ka la mad ïa ka jingshah ieh bein ha ki MLA jong ka ha ki  snem ba la dep hynrei ha ka election 2023 ka la lah ban ïoh haduh 5 ngut ki MLA.Ka TMC ka ba long ka party ka ba dang thymmai , hynrei lyngba ka jingdon ïa u nongïalam u ba khlaiñ kum, u Dr Mukul Sangma kane ka sengsaiñ  pyrthei ka la ïoh ban jop haduh 5 ngut ki MLA.Ka HSPDP , ka ba  ha u snem 2018 ka la ïoh 2 ngut ki MLA hynrei kat da kut u 2023 ka la shah ieh marwei bad mih shakhmat ban ïakhun ïa ka election 2023 ha ka ba ka la lah ban ïoh 2 ngut ki MLA mynta ka kynti ruh , ym lah khlem kdew ba ka HSPDP ka dei ka wei na ki sengsaiñ pyrthei ka ba la rim bad ka bym pat ju duh MLA na ka party.
Ka BJP, ka party ka ba don ïa ki bor ba khlaiñ bha na Delhi ban kyrshan ïa ka , ha ka election 2023 ka la lah ban ïoh 2 seat hynrei ym lah ban tip ba na ka election ha Sohïong ka lah ban kiew ka jingdon ki MLA ha kane ka seng.
Kum ba ka long mynta hi mano ban ïoh ban long kum u nongmihkhmat na kane ka thaiñ ym pat lah ban ong hynrei ki paidbah kim sa ai ka rai jong ki ha ka 13 tarik u Jymmang 2023 ka ban long ka sngi niew vote ha Sohïong Konstitwensi.
Ka sorkar jylla ka la pynkhreh ban thung ia ki nongïarap ban pynïaid ia ki kam sorkar ha man ki shnong khnang ban pynpoi ïa ki jingïarap ka sorkar sha ki briew ba la dei hok ban ïoh.
Ha ka dulir ba la wanrah u Myntri Rangbah ka jylla u Conrad K Sangma hapoh ka ïing dorbar thawaiñ dang shen, la kdew ba ka sorkar ka la buh thong ban thung ïa 10 hajar ngut ki nongïarap ne kita ki Village Community Facilitator ba kin ai ka jingïarap, ka jingpynshai ïa ki kam ka sorkar ha man ki shnong sha ki paidbah.
Na bynta kane, yn buh ïa ka Chief Minister Service Delivery Centre ha ki 750 tylli ki jaka ha ka jylla ban ai ka jingiarap ia ki nongshong shnong.
Kane ka jingiarap kan long ha kaba iadei bad ki kam Digital jong kane ka juk stad ha kaba bun ki briew ki lah ban shem jingeh khamtam sha nongkyndong.
Ka sorkar ka la mang pisa T.500 klur ban pynlut na bynta kane ha kine ki san snem ban wan.
Ki don 91 tylli ki tnad sorkar kiba la pynhap ha ka aiñ shakri ne ka Right to Public Service Act ka sorkar jylla.
U nongïalam jong ka Hynniewtrep Youth Council (HYC) u bah Robertjune Kharjahrin u la buh ka jingkylli ïa ki sengbhalang na Rilum Garo, ba mano ba ïoh jingmyntoi sainpyrthei na ka Roster System ki paidbah ki hap ban bishar bha ïa ka election ba ka ladep.
Haba kren bad u Kynjatshai u bah Robertjune Kharjahrim u la ong “ki don na ki sengbahlang na Ri Lum Garo ki ba la kynnoh, ba ka jingpynkhih jong ka VPP) ia ka Roster system, ka dei ba ki kwah ban ïoh jingmyntoi ha ka sainpyrthei, hynrei ngi iohi  kano ka party ka ba la ioh jingmyntoi na ka Roster System".
“Ka don kawei ka seng saiñpyrthei (National People Party) ka ba ialam da uwei u briew (Conrad K Sangma) na ka wei ka jaitbynriew (Garo), ka ba ki la ioh jingjop haduh 18 tylli ki Konstitwensi na kane.
Mano ba ioh jingmyntoi ha ka saiñpyrthei?"u la bynrap.
“Na ka Roster system mano  ba ioh jingmyntoi ka party ka ba jop tang 4 tylli ki konstitwensi (VPP) ne ka party ka ba jop 18 tylli ki Konstitwensi (NPP), ka Roster system ka dei ka wei na ka election agenda ha baroh kawei ka jylla Meghalaya, kumta kawei ka party (NPP) ka ba mihkhmat ïa kawei ka jaitbynriew (Garo), ka ïoh bun ka jingjop na ka wei ka thaiñ Garo Hills “.
U bah Robertjune Kharjahrin, u la jubab ia kane hadien ba ka mih ka jingkynnoh pyrshah ïa ka VPP ba ka rah ïa ka mat Roster System hapoh ïingdorbar thawain namar ba ka kwah ban ïoh jingmyntoi ha ka saiñpyrthei.
Lah ban kdew hangne ba u President ka Garo Student Union, u Zikku Balgra N Marak President Ka Garo Student Union, u la kynnoh ba u bah Ardent Miller Basaiawmoit, u President ka Voice of the People Party (VPP)u pynkhih ia ka Roster System tang ban ioh ia ka jingmyntoi ha ka kam sainpyrthei.
U la ong haba ngi la ïoh ïa la ka jong  ka jylla, ia ka Reservation Policy la dep ban pyntreikam lupa hynrei kane ka Reservation policy ka ba ki la pyntreikam ka don bun ki jingdkhot ,ka ba pynlong ïa ki samla Garo ba kin pyntreikam ïa ka Roster System.
“Kat kum ka jingkdew jong ngi ,ka long ba kane ka system ka long ka ba khuid bad kan ai lad ruh ïa ki samla ha ka jylla ba kin ïoh ïa ki kam ki jam ha ka lynti ka ba khuid".
U la bynrap “Hynrei ngim tip ba balei na ka liang ki katto katne ngut ki nongmihkhmat ha ka jylla , ki kwah ban pynsangeh ïa kane wat ka ingbishar ruh ka ïohi ïa ka jingduna ,bad ka kyrwoh na kum kine ki nongmihkhmat ngi pynrem jur.
U la ong ruh ba “ka jingai kyrwoh kum kine ka pawshai ba une u nongïalam kane ka party u kwah ban ïoh ïa ka jingmyntoi saiñpyrthei lade".
Ki nongïalam ka Achik Conscious Holistically Integrated Karima (ACHIK) ha ka 1 tarik Ïaïong ki la phah ïa ka  kyrwoh sha u nongïalam ka Voice of the People Party (VPP), da kaba ong ba lada ka VPP kam dei ka seng saiñ pyrthei ba pynïapher jaitbynriew ka dei ban rah  ïa kiwei ki mat ki ba ktah ïa ki jaitbynriew Garo ka ba kynthup ban buh ïa ka Winter Capital hapoh Tura, rah ïa ka Additional Secretariat bad ki Heads of Offices/Department sha Garo Hills.
Ha ka kyrwoh ka ba ka liang ki ACHIK ki la phah ka la ong ba hadien ka jingwanrah ka seng VPP ïa ka Roster System ha ka iingdobar thawaiñ, la ïohi ba ka jylla jong ngi kaba don hapdeng ki ar kynhun jaitbynriew kata ki Khasi-Jaiñtia bad ki Garo, ka don hapdeng ka jingïapher jingmut.
Ïa kane la sakhi da ka jingmih ki sengbhalang sha khmat ban pynpaw ïa ka jingpyrshah bad jingkyrshan jong ki, ha kaba ki sengbhalang na rilum Khasi-Jaiñtia ki pynpaw ïa ka jingkyrshan ïa ka seng VPP hynrei  kiba na rilum Garo ki pynpaw ïa ka jingpyrshah.
Ka seng ACHIK na rilum Garo ka don da kawei pat ka rukom pyrkhat jong ka, ha kaba kam pynpaw ïa ka jingpyrshah hynrei ka pynpaw ïa la ka jong ka mat na ka bynta ka jaitbynriew Garo bad kyrpad ruh ïa ka seng VPP ban kren ei ei halor kane ka mat jong ki kum ka jaitbynriew.
Ka ACHIK kala kdew ba ka jingwanrah ïa ka Reservation Policy bad ka jingpyntreikam ïa ka, ka dei kaba ktah bad kaba kyllaiñ bha.
Ka long kaba donkam ïa ki MLA badonburom  ka VPP ba kin da ïapyrkhat ïa ka jingshisha bad ka rai jong ka Iing Bishar ba donburom ha kaba ïadei bad ka jingbatai ïa kane ka jingpynrung kam.
Lada kam shym la don kano kano ka jingleh bakla balei ka iingbishar kan shim ïa kane ka sienjam? Ka lah ban long ba ka don ka jingbymïahap tarajur ha ka jingpyntreikam ïa ka Reservation Policy, kaba la pynlong ïa ka iingbishar ban shim ïa kane ka rai.
Kane ka wanrah ïa ki jingkylli halor ka jingtreikam bad ka jinglongkhuid jong ka jingpynrung kam.
“Ka long kaba donkam ïa ki MLA ban tip ïa ka jinglong jingman jong ki por ba lah leit bad ka jingdonkam jong ka Reservation Policy, kaba la pyntreikam ban wanrah ïa ka jingbymbeit bad ka jingshah peit shiliang khmat jong kita ki jaitbynriew.
Kane ka la treikam mynta da ki phew snem bad la pyntreikam da ki sorkar.
Pynban, lada ka don ka jingeh bad ka jingpyntreikam, kumta ka dei ka jingkitkhlieh jong  ki MLA ban kren ïa kane bad pynthikna ba kin  pynbeit".
“Ki MLA ka VPP ki dei ban peitbha ïa ki rukom thepkam bad ka Reservation Policy ban pynthikna ba kin long ka ba khuid, ka ba beit bad treikam bha.
Ki dei ruh ban long kiba kylluid  ban pdiang ïa ki jingai jingmut na ka jaitbynriew, bad trei na ka bynta ban wanrah ïa ka imlang sahlang kaba ïaryngkat na ka bynta baroh".
“Ka seng,ka ngeit ha ka jingïasuk ha ka imlang sahlang,  kumta ka kyrpad ïa u President jong ka VPP ba un rah ïa ka mat ban buh noh ïa ka Winter Capital hapoh Tura, kumjuh ruh ban rah ïa ka Additional Secretariat bad ki Heads of Offices/Department sha Garo Hills".
“Lada ka leh kumne ka pyni ba ka VPP kamdei ka seng kaba sngew ïapher jaitbynriew, hynrei kaba peit na ka bynta ka jingïashong suk hapdeng ki jaitbynriew bad ka jingbha jingmiat jong baroh ki jaitbynriew".
“Ka jingkyrpad ka ACHIK ka long kaba donkam namar ka kdew ïa ka jingdonkam jong ka jingïasuk hapdeng ki jaitbynriew.
Ha ka ri kaba don bun ki jingïapher kum ka India, ha kaba ki briew na ki jaitniam bapher bapher, ki jaitbynriew ki ïadon lang, ka long kaba donkam ban don ki nongïalam kiba trei na ka bynta ka jingbha lang jong baroh ki jaitbynriew.
Ki seng saiñpyrthei kiba buh khmat tang ïa ka jingsngewbha jong kawei ka jaitbynriew nalor kiwei pat ka lah ban wanrah ïa ka jingïapher bad  ka jingeh kaba lah ban wanrah ïa ka jingma na ka bynta ka roi  ka par jong ka ri".
“Ka long kaba donkam ïa ki seng saiñpyrthei ban buh hakhmat ïa ka jingïashong suk hapdeng ki jaitbynriew bad trei na ka bynta ka jingbha lang jong baroh ki jaitbynriew.
Ïa kane lah ban ïoh lyngba bun ki lad ki lynti, kum kaba thaw ïa ki jaka pule bad ki jingtei ha ki jaka ki bym pat don ka roi ka par, da kaba ailang kajuh ka kabu ïa baroh, bad pynthikna ba ka hok jong baroh ki jaitbynriew kan long kaba ïoh jingïada".
Hadien ba ka Sorkar jylla ka la dep ban thung ïa ka Inquiry Commission, ha u snem ba la dep, halor ka jingjia ha ka shnong Mukroh, u Justice u ba la shong thait u ba khlieh ïa kane ka jingtohkit u la ïaid shait shait ban lum ïa ki sakhi satar halor kane ka jingjia.
Ka jingïakam bad ka kynnoh uwei ïa uwei, halor ka jingjia ha ka shnong Mukroh hapdeng ki briew sorkar ka Assam bad ki nongshong shnong ka Mukroh, ka la pynlong ban don noh tang uwei u briew ban khlieh ïa ka Inquiry Commission, kata da u Justice ba la shongthait u T.Vaiphei, u ba la sdang ban shim ïa ki sakhi sabud ki ba biang.
Haba shim ïa ka jingkren jong ki arngut ki DGP ka Assam bad Meghalaya, u Principal Chief Conservator of Forests (PCCF) bad u Head of Forest Force jong ka Assam ha kawei ka liang bad ka jingkren jong u MDC, u rangbah shnong bad ki khyndai ngut ki nongshong shnong, ka commission ka la lap ba ka la don ka jingïakam bad kynnoh uwei ïa uwei pat bad ym lah ban shim ïa ka rai kat kum kane ka jingïathuh jong ki.
Ka commission ka la ong, ban rah sha khmat ïa kane da kaba pynlong da ka jingsngap ïa ka jingïathuh ki sakhi bad ka long ruh kaba donkam ban shim ïa ka rai kaba shisha.
Kumta ka commission ka la khot ïa u DGP ka Meghalaya ha ka 14 tarik Ïaïong, ha ophis ka Commission,  ban wanrah ïa ka sakhi jong u, ki ba kynthup ïa lade lane da ki briew jong u, kiba don ïa ki jingshisha ha kaba ïadei bad ka jingjia ha katei ka sngi ha Mukroh.
Kane ka jingbthah ka la kdew, ba ka jingtohkit dei ban pyndep khlem da pynsahteng, bad ban kynmaw ruh ba baroh ki sakhi ki dei ban wanrah ha ka 14 tarik Ïaïong, bad lada ymlah ban pyndep ha katei ka sngi, ïa ka jingtohkit yn sa pynlong ruh na ka bynta ka sngi ba bud khlem da kdew lane ai jingpyntip shuh.
Katkum ka ne ka jingbthah jong ka commission, ki nongsakhi kin shah tohkit ha u DGP, PCCF bad Head of  the Forest Force jong ka Assam lane ha ki nongmihkhmat jong ki.
La kdew ruh ba ka copy jong ki kot ki sla kiba donkam lah ban leit wad na ka ophis ka commission.
Ka commission ka kwah ba ïa ka jingbthah dei ban ai lang sha baroh arliang mamla hapoh lai sngi lyngba  ka WhatsApp lane da ka email.
Ki ba haïing jong ki san  ngut ki lanot ha ka jingjia ha Mukroh,ki ba kynthup ka Khlan Phawa, ka Ploda Sumer, ka Riskem Myertem, ka Nidawan Dkhar bad ka Rilis Nartiang nalor ki sawngut kiwei pat ki nongshong shnong, u Daman Bhoi, u Paitlang Sumer, u Bud Sumer bad u Plan Bhoi ki la leit ai ïa ka jingthoh jong ki halor kane ka jingjia ha ka sngi Thohdieng.
Ka don kawei ka jingong ha ka ktien Phareng bad kata ka long kumne, “Style is the man" kaba mut ka riam kyntiak kyntak ka pynpaw ïa ka maiñ jong u briew.
Haba ngi ïa kynduh ïa ki briew kiba riam khuid riam suba, ngi sngewtynnad ban ïa kynduh bad ban ïa kren bad ki.
Haba ngi ïakynduh ïa kiba kum kine ki briew, ka pynlong ïa ngi ban pyrkhat bha shaphang jong ki.
Ha kane ka jingrakhe jong ka Sorkar jylla ïa ka jingdap sanphew snem jong ka jingïoh ïa ka jylla Meghalaya bapura, ka Sorkar jylla ka la pynlut shibun ka pisa ban pynlong ïa ka nongbah Shillong bad ïa ki katto katne ki sor jong ka jylla kiba khuid basuba.
Ki jingdro kynroh ha kane ka nongbah bad ha kiwei ki jaka sor, ka la pynkylla dur ha khek ïa ka jylla.
Ka jingpynkhuid ïa ki nala, ka jinglah ban lum ïa ki plastic bad ka jinglah ban phut ïa ki ñiut ki ñier shilynter lynti bad ka jingbuh ïa ki khiew syntiew harud lynti, ka la pynitynnad shibun ïa ki shnong ki thaw.
Kane ka jingleh jong ka Sorkar kylla, ka la wan ïa ka nam babha, ba ka Meghalaya ka dei kawei na ki jylla bakhuid basuba ha Ri India.
Hynrei, kawei pat kaba ithamula, ka long ba hapdeng kane ka jingkhuid jingsuba, dan don bun ki jaka, ha kaba ki sainar telephone, ki sainar T.V.bad ki sainar Mobile ki shu noh rynjaiñ bad shu lum thup kat shaba lam bashem bad wanrah ïa ka jingsniew dur jong kine ki shnong.
Ka jinglum thup ïa ki plastic, ki tin jot, ki kali jot, ki bitor bad ki byrni jot haruh lynti haba ïaid ba ïeng, ki pynsniew dur ïa ka dur bhabriew jong ka jylla.
Hato, ngi sngewsammut mo ban ïohi ïa u briew uba la riam sut riam boot bad u phong pat da ka juti ba la jot.
Ha ka juh ka rukom, ka long kumjuh ruh ïa ka jylla jong ngi kaba la khuid katne, hynrei don bun ki pat ki jingwah sainar rynjaiñ ha ki shnong ki thaw.
Haoid, kan long kaba eh ban pynkylla ïa ka Meghalaya sha kata kaba ki ong ba “Wireless City" kum ka Sorbah Varanasi.
Hyntrei, ngi dang lah ban pynïaid bha pynïaid ryntih ïa ki sainar bad kane kan wanrah ïa ka jingiryntih bad jingitynnad ïa baroh ki jaka jong ka Meghalaya.
Ka sorkar Meghalaya ka la thaw bad kala pynmih shibun ki skhim ha kane ka jylla naduh ba shimti u Dr Mukul Sangma kum u Myntri Rangbah ha u snem 2010 ter ter haduh ba shimti u Conrad K Sangma haduh mynta.
Ha ka ktien ki riew stad riew shemphang, ka skhim ka dei ka rukom pyrkhat ki nongkhaïi ba kwah ban ïoh noh mar ïa dep pynlut pisa.
Kane ka mut ba la shu pyntreikam ban sngewtyn-nad ban khring ban khroh vote por elekshon ïa ki paid-bah khlem kano kano ka phang ne direction shaei kan ïalam.
Ka don ka jingïapher sha bneng sha khyndew hapdeng ka skhim bad ka policy.
Ka policy ka dei ka kmie katba ka skhim ka dei tang ka tnat kaba mih nangta.
Kumba ong uwei u kyrtong ba ka skhim ka la don lypa bad ka policy ka dei kum ka nongrim ïing ban shna.
Khlem ka policy kaba kdew shano ban ïaid, ka skhim kam ym long kaba larkam bad kan shu kut tang ha ka por ba sngew shong-shit.
Bunsien ka skhim ka dei kum ka mar ïoh ei, kaba la rung ha ki thied jabieng jong ki paidbah.
Bunsien ki paid-bah ki pyrkhat beit tang ïa ka skhim hynrei kim tip ba kata ka skhim ka mih dei na ka policy.
Ha kine ki snem, ka sorkar jylla ka la pynmih skhim ba laiphew jait naduh ka skhim thungdieng katba ka ai license pat ban pynjot ïa ki khlaw ïa ki kompeni ban tih maw, tih dewïong, ka shna skhim ban ri dohkha kiba kylla long pynban ban pyllong ïakop khwai, ka shna skhim ri sniang katba sam sniang pat sha ki bym tip eiei ïa ka sem sniang, ka skhim sam tin sopïing katba ïoh tin kiba don ïing dewbilat, bad kumta ter ter.
Kane ka dei baroh bym don ka policy bad bun ki skhim kiba shongshit shiphang mynta kila pjah slam.
Ka la shna skhim kynjatbol katba ka madan ym don ban ïalehkai.
Ka jylla ka la donkam palat ki nongshna policy ban pynbeit ïa ki jingeh naduh ka pule puthi kaba la jyrwit jyrwat haduh katta katta, ka jingbym plie lad ban thaw kam thaw jam, ka jingsah-dien bad ka jinghiar ka rep ka riang, ka jingsahdien ki nongkyndong bad ka koit ka khiah nalor kiwei pat.
Ka por kum ka jaitbynriew ban kyndit ban shai noh kdar ka jingmut jingpyrkhat ban lait na kane ka jingshah tehmraw hapdeng jong ngi hi ki trai shnong khnang ban lait ka jingshah hiar thma ha ki nongwei.
Ka sorkar Meghalaya Democratic Alliance 2.0 hapoh ka jingïalam jong ka NPP ka la thung ïa ki 21 ngut ki MLA kum ki Chairman, Co-Chairman bad ki nongai jingmut ha ki tnad treikam bapher bapher.
U nongïalam ba rangbah ka UDP, u Metbah Lyngdoh u la shah thung kum u Chairman ka Meghalaya State Planning Board katba u myntri barim, u Lahkmen Rymbui u la shah thung kum u chief adviser jong ka sorkar Meghalaya.
Kiwei pat ki MLA ki kynthup ïa u LD Sangma – kum u Chairman ka Meghalaya Resources & Employment Generation Council, u JD Sangma – kum u Chairman ka Meghalaya Economic Development Council, u Jim M Sangma – kum u Chairman ka Forest Development Corporation Ltd, u IBK Sangma – kum u nongai jingmut ka sorkar Meghalaya halor ka Forest Department, u Brenning A Sangma – kum u Chairman ka State Government Programme Implementation & Monitoring Committee, u AB Marak – ïa ka Meghalaya State Development Resource Commission, u Bah Banteidor Lyngdoh – nongai jingmut ïa ka sorkar Meghalaya halor ka Agriculture & Farmers Welfare department, u PR Marak – kum u Chairman ka State Level Public Grievances Committee, u Bah Sanbor Shullai – kum u Chairman ka Meghalaya Tourism Development Corporation Ltd, u Bah D.Lamare – kum u Chairman ka Meghalaya State Housing Board, u Bah MB Kurbah – kum u Co-Chairman ka Meghalaya State Planning Board, u Bah Mayralborn Syiem – kum u Chairman ka Meghalaya State Health Advisory Board, u RG Momin – kum u Chairman ka Meghalaya Mineral Development Corporation Ltd, u Rupert Momin – kum u Chairman ka Meghalaya New & Renewable Energy Development Agency, u MJ Sangma – kum u nongai jingmut jong ka Power department, u Bah Gavin Mylliem – u nongai jingmut jong ka Health department, u Bah Pius Marwein – kum u Co-Chairman ka Meghalaya Government Construction Corporation Ltd, u KR Marak – kum u Chairman ka Meghalaya Government Construction Corporation Ltd bad u Subir Marak – kum u Chairman ka Meghalaya Khadi & Village Industries Board.
U Bah Bindo M Lanong u nongaibuit barim ka United Democratic Party (UDP), u la ong ba um pat shim rai eiei halor ka rai ban ïa khun ïa ka elekshon MDC ka ban long ha u snem 2024, hynrei u long u ba kloi ban bishar lada don ka jingpynbor na ki nongkyrshan jong u.
Haba ïa kren bad u Kynjatshai u Bah Lanong u la ong ba hadien ba u la jop 6 sien ha u marwei u la sngew biang kata ka jinglong kum u MDC hynrei lada don ki ba wan ban pynbor ban ïa khun yn sa shin ka rai.
“Kumba long mynta, hi ngam don jingmut shuh ban ïakhun MDC, namar  nga la dep ban jop MDC la 6 sien, na ki lai tylli ki seng riewlum kiba la synrop lang ha ka UDP," u la ong.
“Nga la sngew biang wat ki la don ki ba wan ong ïa nga ban ïakhun ïa ka elekshon MDC, ha lade ngam  sngew don mon shuh hynrei kan shong ha ki briew kiba la kyrshan ïa nga ha ki elekshon ba la dep bad ki la pynbor ïa nga ban ïakhun ha ka elekshon MDC lane MP hynrei ngan ïasyllok bha shwa bad ngam pat tip la ngan dang aireng ne em," u la bynrap.
Lah ban kdew hangne ba u Bah Bindo M Lanong u la mih ban ïakhun ïa ka elekshon MLA na Nongkrem konstitwensi kum u kyrtong shimet hynrei u la shah rem kput.
Haba ïakren halor ka jingleit jong ka UDP ban synrop biang sha ka NPP, u la ong, “ka don  ka jingnia ba ka UDP ka synrop biang bad ka NPP namar ba ha u snem 2018 ki la ïadon lang, bad mynta ruh ki ïa bteng biang, kam dei ka ba thymmai bad ka dei ka ba la don lupa bad lehse ki pynshong nia hangta".
U dak jingkylli uba khraw ïa ki bor pynïaid jong ka tnad ïalehkai kiba peit ïa ka jingpyntrei bad pynbha ïa ka madan First Ground jong ka Shillong Sports Association kaba don hapoh Polo, Shillong namar kumba ka long mynta tang hapoh 11 sngi ka nongbah kan sakhi ïa ka jingïalehkai ka Shillong Lajong ha ka kyrdan jong ka Second Division I-League ha la ïing (home) ka ban long pyrshah ïa ka United, kata ha ka 14 tarik u Ïaiong.
Kumba ka long mynta la ïohi ba kan long tang ha ka jingphohsniew ban lah ban pyndep ïa kane ka madan hapoh katei ka tarik katkum ka prokram jong ka Second Division I-League na ka bynta ka jingïakhun ka Shillong Lajong ha la ïing.
Ki riew ieid phutbol bad ki nongkyrshan jong ka Shillong Lajong ruh ki sah ha ka lyngngoh bad kawei pat ka jingkylli kaba kham khraw ka long hato ka don da kawei pat ka lad ban pynlait na ka jinglehraiñ ïa ki rangïalehkai ka Shillong Lajong kiba wan ban ïalehkai ha la ïing.
Kane la ïohi ba kan ym ktah tang ïa ki riew ieit phutbol hynrei kan ktah ruh ïa ka burom jong ka jylla hi baroh kawei namar kumba ka long mynta ka nongbah Shillong kam don da kawei pat ka madan kaba kham biang ban pynlong ïa kane ka jingïalehkai.
Kumban shu kdew ka Shillong Lajong Football club kan sa sdang ïa ka jingïaid lynti jong ka ha ka Second Division jong ka I-League ha ka 4 tarik Ïaiong pyrshah ïa ka kynhun ïalehkai jong ka reserve team jong ka East Bengal hapoh nongbah Kolkata.
Katkum ka jingïohi ha ka program ïalehkai (fixtures) kaba la pynmih la ïohi ba lai tylli ki jingïalehkai jong ka Shillong Lajong yn sa pynïalehkai hangne hapoh nongbah Shillong, kata hapoh madan first ground jong ka Shillong Sports Association kaba don hapoh Polo, Shillong.
U Kynjatshai tang shu tip ïa kane, u la leit hiar ban leit jurip da la ki jong ki khmat shapoh kane ka madan ïalehkai hynrei la ïohi ba ka madan ka dang i shim por ban lah ban pyndep ha kaba dang bun bah ki kam ba dang sah.
Sa khatwei sngi mynta ka sah, haduh ka sngi ban long kane ka jingïakhun bad haba la ïohi ïa ka jinglong jingman jong kane ka madan ka don hapdeng ka jing-i-artatien ba kin lah ban pyndep ïa kane ka madan hapoh kine ki khatwei sngi.
Lada dei ba ki siang tang ïa u phlang artificial turf hapoh madan ruh dang lah ban pyndep tangba la ïohi pat ba ïa ki nala tuid um narud jong kane ka madan ïalehkai ruh ym pat dep ban shna bad ka jaka shong na ka bynta ki nongpeitkai ruh kim pat biang.
Hynrei haba ïadei bad ka 14 tarik ka SSA ka dap da ka jinglyngngoh ba ïa ka madan dang don bun kiei kiei ba dang dei ban pyndep bad shna pynbha.
Hooid na ka liang jong ka SSA ka kmen ba wan ka ILeague shane hynrei haba ïadei bad kane ka 14 tarik.
Ka SSA ka dap da ka jinglyngngoh ban tip namar ba ka 14 tarik kan long hangne hapoh ka madan namar ba mynta ka dang don hapdeng ka jingshna pynbha.
Bad na ka liang jong ka SSA kam don jingtip haba ïadei bad ka fixtures jong ka 2nd division I League.
Watla lehse ki lah ban shna pyndep ban shna tang ïa u phlang artificial turf ruh, lehse katkum ki kyndon pynïaid jong ka I-League kam nym ïahap.
Tang ka por kaba lah ban batai la kin lah ne em ban thaw pyrthei ban shan pyndep ïa kane ka madan.
Tangba lada ki lah ban shna pyndep ïa kane ka madan hapoh kine ki sngi lehse kan long ka jingkyrkhu ïa ki ba bun balang.
Khamtam eh ïa ki nongïalam jong ka SSA ba kin lah ban pyntyllun biang ïa ki kam jong ki ban pynlong biang sa shisien ïa ki lympung ïalehkai ki bapher bapher naduh ka 4th division, 3rd division, 2nd division, 1st division bad ka Shillong Premier League bad ruh ïa ki jingïalehkai phutbol jong ki hep kiba rit ban pynïalehkai biang hapoh kane ka madan kaba la shim por ban pyndep mynta lah katto katne snem.
Kumban shu pynkynmaw, ka jingsdang ban pynbha ïa kane ka madan ka la sdang naduh u snem 2019, kata shwa ban wan lynshop ka khlam Covid-19, hynrei hapdeng kine ki snem la don ruh katto katne ka jingshah pynthut namar ki kyndon pyrkhing Covid-19.
Ki don haduh 19 tylli ki klob ïalehkai ki ban ïa shim bynta ha kane ka lympung ïalehkai ha kaba san tylli ki kynhun ki la shah kynthup ha kawei ka group bad tang saw tylli ki kynhun ïalehkai ki la shah kynthup hapoh ka Group-B.Khat hynñiew tylli ki Klob ïalehkai ki la ïoh rung direct ha kane ka lympung ïalehkai bad dei tang ka kynhun ïalehkai jong ka Shillong Lajong bad ka Downtown Heroes FC ki la ïoh ban rung lyngba ka jingïaknieh (qualifying round).
Ka Shillong Lajong ka la shah kynthup hapoh Group-B ha ryngkat bad lai tylli kiwei pat ki kynhun ïalehkai, kynthup ïa ka United Sports Club of Kolkata, ka kynhun ïalehkai reserve team jong ka East Bengal bad ka Diamond Rock FC.Ki nongïalehkai kiba jop ha ka group stage bad ki kynhun ïalehkai kiba ïalehkai bha kiba don ha ka kyrdan kaba ar kin sa ïalehkai ban rung sha ka kylla jong ka phainal round.
Kane ka snem kan long ka sien kaba nyngkong ba ka Lajong kan rung ban ïalehkai biang hapoh jong ka 2nd division I-League ban ïakhun naduh ba ka ka shah weng noh ha ka samoi ïalehkai jong u snem 2018-19.
Ka Shillong Lajong ka long ruh ka Klob ïalehkai kaba nyngkong eh napoh ka thaiñ Shatei Lam Mihngi ban rung hapoh ka lympung ïalehkai jong ka I-League.
Na ka bynta kane ka lympung, ka Shillong Lajong kan sa ïalehkai pyrshah ïa ka reserve team jong ka East Bengal ha ka 4 tarik Ïaiong ha Kolkata, pyrshah ïa ka Diamond Rock ha ka 9 tarik Ïaiong ha Balaghat, pyrshah ïa ka United Sports Club of Kolkata ha ka 14 tarik Ïaiong ha Shillong, pyrshah ïa ka Diamond Rock ha ka 19 tarik Ïaiong ha Shillong, pyrshah ïa ka United Sports Club of Kolkata ha ka24 tarik Ïaiong ha Kolkata bad pyrshah ïa ka reserve team jong ka East Bengal ha ka 29 tarik Ïaiong ha Shillong.
U Symbud Myntri Rangbah ka jylla u Bah Sniawbhalang Dhar, ha ka 19 Ïaïong u la ong ba ka sorkar jylla kan ïaid noh shakhmat, hadien ba ki nongïalam ka Harijan Panchayat Committee (HPC) ki khlem lah ban ai ka jubab ha ka tarik ba la buh.
“Ngi lah ban buh ïa ka jingïalang ha ka taïew ban wan ban ïakren halor kane ka mat, ngin sa pynbeit noh ïa ka sngi ban pynlong da ka jingïalang".
U Symbud Myntri Rangbah ka Jylla  u la ïathuh ba ka sorkar kam  shym pat ïoh  ïa kano kano ka  jubab na ka Harijan Panchayat Committee (HPC), watla ka jingai por ka sorkar jylla kala kut noh haka 10 tarik mynta u bnai.
U la ong, “Ngim pat ïoh ïa kano kano ka jubab na ka liang ka HPC hynrei ynda u Symbud Myntri Rangbah ka jylla, u Bah Prestone Tynsong ula wanphai sha ka jylla ngin sa buh ïa ka sngi ban pynlong ïa ka jingïalang"Haba kylli  ka daw ba ka HPC kam shym la ai ïaka jubab, u Bah Dhar u la ong, “Ka daw dei ban kylli na ki nongïalam ka HPC balei ba kam jubab bad kadei ka kamram ka jong ki ban ai ïaka jubab".
U la bynrap shuh shuh “Lada kim ai ka jubab ruh, ka sorkar kan sa shong ïaka jingïalang ban ïakren halor kane ka bynta, namar ba ka jingdon jong ngi hangne ka long ban shim ïa ka rai na ka bynta ka jong ki".
“Na ka liang ka sorkar ka la ïaleh katba lah ban pynbeit kloi noh ïa kane ka mat khamtam hadien ba ka iingkashari ruh kala bthah", u la bynrap.
Kumban shu pynkynmaw, u Bah Prestone Tynsong, Symbud Myntri Rangbah u ba dei ruh u Chairman ka High Level Committee (HLC) haba kren bad ki lad pathai khubor ha ka 12 tarik mynta u Ïaïong, u la kren ïa kitei kijuh ki kyntien, kata ban buh ïa ka sngi ynda u Bah Sniawbhalang Dhar u la wan sha ka jylla.
“Ynda u Symbud Myntri Rangbah ka jylla u ba dei peit ruh ïa ka tnad pynroi sor u Bah Sniawbhalang Dhar u la wan sha ka jylla ngin sa ïa buh ïa ka sngi ban ïa kynduh ïa ki nongïalam, ka HPC", ki dei ki kyntien ba la kren da u Bah Prestone.
Ka Roster System ka dei mat kaba baroh ki ïakren la ka dei ki seng treimon sngewbha ne ki seng saiñpyrthei, baroh kine ki kynhun ki pynpaw ïa la ki jong ki nongrim kiba ki don.
Haba ïakren bad u President ka National People’s Party Meghalaya u Dr W.R Kharlukhi halor kane ka mat u la ong, “ïa kane ka mat un sa kren hapoh ka jingïakynduh jong ka MDA bad kumjuh ruh ha ka jingïalang jong baroh ki seng saiñ-hima na ka Jylla.
"“Kane  kam dei ka mat kaba suk kumba ki ïakren sharum shaneng, sha ïew sha hat, namar ki don bun kiei kiei bad lada ngi bakla khyndiat, kan ym ïalam ïa ngi shaei shaei ruh," u la ong.
U la bynrap da kaba ong, “Ngan sa kren ïa kane ka mat hapoh ka jingïalang jong ka MDA bad ha ka jingïalang jong ki seng saiñpyrthei ka jylla.
Nga ngeit  ba wat la nga dei u Politician ne u Doctrate ruh kam dei ka phang kaba nga da tip bha.
"“Kaei kaba nga ïohi ba ka ïap ka jylla jong ngi ka dei, ba tang shu long politician ki la dei ki ba tip lut (Master of all)  haba thoh khubor ruh batai ma nga phi phim tip, kata ka dei kaba ïap," u la bynrap.
U Dr Kharlukhi u la bynrap da kaba ong, ka kam jong phi tip ma phi, ngam lah ban tip palat ïa kaei kaba nga tip.
“Tang ba nga shah jied kum u Nongmihkhmat nga la tip lut kata ka long kaba eh," u la ong.
Shuh shuh u Dr kharlukhi u la bynrap da kaba ong ba ki don bun ki mat kiba don kam ban kren bad un sa kren ha ka jingïalang jong ka MDA bad ruh ha ka jingïalang jong ki seng saiñ hima bapher bapher.
“Kam long kaba suk ïa ki riew paidbah haba ïadei bad kane namar kane ka mat ka ïa dei bad ki kam aiñ," u la ong.
Ula bynrap ruh da kaba ong, “Kam mut ba nga dei u Politician ngan tip lut.
".
Ka Hynñiewtrep Youth Council (HYC) ha ka 3 tarik u Ïaïong ka la leit ban khang khyrdep ïa ka ophis jong ka Karuna Trust kaba don ha Jylli shop Nongthymmai, hadien ka jingshah weng kam ki 13 ngut ki nos ANM ha ki 11 tylli ki Primary Health Centre (PHC) jong ka jylla.
Haba kren sha ki lad pathai khubor, u General Secretary ka HYC Seng Kmie u Bah Roykupar Synrem, u la ïathuh ba ka jingweng kam ïa kine ki nos khlem da ai por shuh kan ktah shi katdei eh, khamtam ïa kito kiba la trei kumba 10-14 snem.
Shuh shuh, u Bah Roy u la ïathuh ruh ba u la ïoh ban ïakren bad u nongpynïaid jong ka Karuna Trust lyngba ka phone ha kaba u la pan por hynrei na ka liang ka seng ka la dawa ïa kine ki nongpynïaid ban ïakynduh, lym kumta yn khang khyrdep shwa ïa ka ophis.
U Bah Synrem u la pynpaw ba u nongpynïaid kane ka Trust ym lah ban shu leh jyndat kumne hynrei haba u trei ha ka jylla Meghalaya u dei ban don ka jingsngew ïa ki nongtrei shane, namar ba ym lah ba un shu wan kamai spah sha kane ka jylla katba ïa ki nongtrei ka jylla yn shu beh jyndat na ka kam ha shiteng jong ka jingtrei ka jong ki.
U la bynrap ruh ba kum ka seng kin buddien ïa ka rukom treikam jong kane ka ophis ha ki 11 tylli ki PHC bad lada kam biang, na ka liang ka seng kam banse ban dawa ban hap ban weng wat ïa ka agreement kaba ïateh bad ka sorkar, khnang ba ka sorkar kan leh da kiwei ki lad ki lynti.
U General Secretary ka HYC u la ong ba ka Karuna Trust kadei ka Trusts ba ka sorkar Meghalaya ka aiti ban pynïaid kam ïa 11 tylli ki PHC ba don hapoh ka jylla Meghalaya.
Lyngba ka jingïateh agreement bad ka sorkar, ka Karuna Trust ka thung ïa ki doktor, ki nos ANM, GNM bad kiwei kiwei.
Baroh ki don 27 ngut ba la shah weng kam na kine ki PHC bad 13 ngut ki dei na ka jaitbynriew Hynñiewtrep.
U Bah Synrem u la ong ba u sngewthuh ba kine ki nos watla ki la trei bun snem hynrei ki donkam ïa ka syrnod ba la ithuh da kano kano ka Nursing Council kiba ki la dep ban pule.
Hynrei u la ong, “ha ka por ba ka Karuna Trust ka khot ka wer ïa kita ki nos ban wan trei ha ki PHC bapher bapher, kim shym la pan ïa ka syrnod bad mynta mar mar la katne snem ka jingtrei ban shu shah beh na ka kam ka long kaba eh bad bym lah ban pdiang hynrei na ka liang jong ki, kidei ban ai ïa ka por kaba biang namar kan jynjar ïa ki ban dang ïoh kam biang namar kane ka dei ka kam kaba ki la trei mynta lah da ki phew bad hap ban pyrkhat la kin dang ïoh ne kim ïoh kam shuh".
Shuh shuh u la ong ba ha ka jingshisha dei ban don u incharge u ba hap ban don ha Shillong hynrei ki buh tang ïa ki nongtrei ki bym lah ban shim satia ïa ka rai.
Na ka liang ka HYC ka la pynpaw ba ki la wan ban kynduh hynrei ba u trai ym don, kumta ki la shu khang tala noh ïa ka ophis kat haduh ban da la wan kynduh u nongpynïaid kane ka Trust khnang ban pynbeit ïa ka kam bad ban thaw ka lad ka lynti ban nym shah ktah ki nongtrei ba la ju trei lah bun bun snem.
U Myntri ba dei peit ïa ka kam jngohkai u Bah Paul Lyngdoh ha ka 19 tarik Ïaïong u la ong ba ka sorkar khot tender noh  ban shna ïa ka  Shillong Ropeway Project (SRP) ha u bnai Jymmang bad ïa ka jingtrei yn sdang la kumno kumno ha u bnai Naiwieng mynta u snem.
Haba kren sha ki lad pathai khubor u Bah Paul u la pyntip ba ka Shillong Ropeway Project kan sdang naduh ka Madan Laban shaduh Lumparing ter ter shaduh u Lum Shillong (Shillong Peak) view point.
“Ka Shillong Ropeway Project kan don 12 tylli ki cable ha kaba sdang bad ki Engineer kin shna ha ka rukom kumba leh ki nong European", la ong u Bah PaulU Bah Paul u la ong ba kane ka projek jong ka Shillong International Centre for Performing Arts & Culture (SICPAC) kaba la plie ha u snem ba la dep, kim pat aiti sha ka sorkar haduh mynta.
U la ong ba na ka liang ka sorkar kan shim ïa ka sienjam ban pynthikna ba kane ka projek jong ks SICPAC kin aiti noh sha ka sorkar jylla.
U Bah Paul u la ong ba ka SICPAC, ba ïa ka kyrteng ruh yn pynkylla, kaban long ka theatre kaba heh duh hapoh ka thaiñ shatei lam mihngi, kaba don ïa ka jingheh kaba ngiam haduh 1700 ki briew, kaba long kum kawei ka mawjam na ka bynta ka jylla.
U Bah Paul u la ïathuh, “Ha ka por ba ngi leit ban jurip ïa kane ka SICPAC, ngi lap shibun ki jingduna bad kam long kumba la kren bad la ïoh, kumta ngin pyrshang ban pynïasoh ïa kane ka jingduna, kynthup ïa ka jingpynkylla kyrteng jong kane ka facility".
U la pyntip ruh ba ka tnad kam jngohkai ryngkat bad ka Asian Development Bank (ADB), kan sdang ïa ka prokjek ba thymmai ha baroh kawei ka jylla, ha kaba ka jingmang tyngka ka long kumba T,70 klur na ka bynta ka Shillong bad Sohra.
Ka jingpyrshang ban pynpaw ïa ki ba donkti ha lyndet jong ka jingtwa khyndew ha Rngaiñ, kaba la shim noh ïa ka jingim jong ar ngut ki rangbah ha ka 14 tarik Ïaïong, ka sah ha ka umdum bad ha ka jingkulmar jingmut namar ka i kumba ka don ka jingïaleh ban pyntynrong ïa ka jingbah khlieh ha ka kompeni ARSS Infrastructure Projects Ltd, kaba pyntrei ïa kane ka bynta jong ka surok bah National Highway 40 kaba ïaid lyngba kane ka jaka.
Katto katne sngi hadien kane ka jingjia, ka ARSS Infrastructure Projects Ltd ka la pynpaw ïa ka jingkloi ban weng noh ïalade na ka projek surok Shillong – Dawki kaba T 210 klur hapoh ka Package II, katba ka tyllong khubor ka la ong ba ka kompeni ka la shah pynbor ban ieh noh ïa kane ka projek, ka sienjam kaba bun ki shim ba ka dei tang ka buit jong ka sorkar ban tap eit miaw.
Ka tyllong khubor na ka National Highways & Infrastructure Development Corporation Ltd.
(NHIDCL) ka la ïathuh ba ka sorkar jylla kala bthah ban pynkut noh ïa ka jingïateh kontrak ryngkat bad ka ARSS, hadien ka jingjia ha Rngaiñ.
Ka ARSS Infrastructure Projects Ltd ka la ïoh ban pyntrei ïa ka Package II jong ka projek surok Shillong-Dawki ha ka mang tyngka kaba T 210 klur.
Kane ka package ka kynthup ïa ka jingpynbha lane ban pynïar ïa ka surok ban pynlong ar lane ha ka jingjngai kaba 26-km, kaba kynthup ruh ïa ka bynta ba la shah ktah dang shen na ka jingtwa u lum ter ter shaduh Pynursla.
Katkum ka tyllong khubor na ka NHIDCL, ka sorkar kam sngewhun ïa ka jingtrei ba la pynïaid da ka ARSS bad ka sorkar ka la bthah ïa NHIDCL ban pynsangeh noh ïa ka jingïasoi kontrak hadien ka jingjia ha ka 14 tarik Ïaïong.
Haba kylli la ka sorkar jylla ka don ïa ka bor ban dawa pynsangeh noh ïa ka kontrak wat hadien ba la aiti ïa ka projek sha ka NHIDCL, ka tyllong ka la ong ba ka sorkar ka kwah ïa kane namar ka jingbym lah ka ARSS ban pyndep ïa baroh ki kyndon kiba la buh.
“Ka NHIDCL ka la aiti ïa ka projek sha ka ARSS ha u snem ba la dep hynrei hapdeng ka jingpyntrei ïa ka kam, ka kompeni kam shym la lah ban pyndep ïa ki kam ryngkat ki kyndon bad ka la don ruh kiwei pat ki daw," la pyntip ka tyllong khubor.
Ka tyllong ka ong ba kam shym la kwah ban batai bniah halor kita ki kyndon bad ki daw aïu kiba ka ARSS kam shym la lah ban bud.
Uwei u nongtrei sorkar ba la kham rangbah, u bym shym la kwah ban pynpaw kyrteng ha ka 18 tarik Ïaïong u la ong ba ka ARSS ka lah ban weng noh na kane ka projek, hynrei u la pynpaw ba ka daw ka long kabym thikna.
Une u nongtrei u la ïathuh ba ka NHIDCL ka la phah da ka shithi sha ka ARSS ha kaba ki la kylli la ka ARSS ka dang kwah ne em ban bteng ïa ka kam, ha kaba ka jubab kaba la ïoh ka long “Em".
Haba ïadei bad ka jingkylli la ka ARSS ka la shah pynbor ban weng hi noh na kane ka projek hadien ka jingshah kynnoh, ka la paw pyrthei ba ka kompeni ka ai kongtrak shuh shuh ïa ka kam sha ki kawei ka seng bhalang, hynrei u nongtrei sorkar u la ong ba ym don jingtip ei ei halor kane ka bynta.
Ka la don ka jingkynnoh ba ka ARSS ka la don ka jingïasngewthuh jingmut bad kawei ka seng bhalang lane ka trei hapdeng ka jingshah byrngem namar ka jingtuklar ba man ka por, namar la ïoh jingtip ba ka jingpyntrei ïa kane ka kam ka long ba la ai pateng ïa ka kotrak sha kawei ka seng bhalang kibym shym la shah pyntbit, bad kane ka la buh ïa ka jingim ki paidbah nongleit nongwan ki ba ïaid lyngba kane ka surok ban poi sha Pynursla ha tmier ka jingma.
Ka jingkylli ba mih mynta ka long, Hato ka ARSS ka dei tang maka kaban hap shim ka jingkitkhlieh halor kane ka jingjia? Hato ka NHIDCL, ka PWD (NH) ka jylla, ka tnad Forest, ka tnad Mining bad Geology ki pyrshang ban thet kti halor kane ka jingjia?.
Mynta ka sngi, ka 3 tarik Lber la plie pyrda ïa ka lympung ïalehkai chess  ba la tip kum ka“1st Meghalaya Invitation Fide Rating Chess Tournament 2023" kaba la long hapoh Sri Aurobindo institute of Indian culture Bivar Road, Shillong kaba yn sa pynhap pyrda noh ha ka 8 tarik Ïaiong 2023.
Kane ka lympung ïalehkai chess kaba la pynïaid da ka sunjuk Meghalaya Chess Association hapoh ka jingkyrshan jong ka All India Chess Federation kan dei ka lympung kyrpang tang ïa ki nongïalehkai kiba na ka thaiñ Shatei Lam Mihngi.
Kane ka lympung ïalehkai chess ka long kaba la bei pisa da ka ophis treikam jong ka Directorate of Sports bad Youth Affairs ka sorkar jylla.
Na ka bynta ki khusnam ba bun jait ha kane ka lympung, ka song pisa kaba long 1,50,000 tyngka kyllum lang baroh na bynta ki nongïalehkai kiba jop ha ki kyrdan bapher bapher ha kane ka lympung.
Ha kane ka sngi la wan ban pynshngaiñ da u Bah A.L.Hek Myntri ka sorkar jylla kum u kongsan, u Gunanka D.B (IFS) kum u Symbud kongsan, Bah K.M.Warjri President MCA, Tengrak Sangma Jt.
Secretary MCA, Bah Paiadaohi Lhuid President JHCA, Bah K.Pajat General Secretary MCA, Rijied Katrai Organising Secretary, Farida Khan Principal, Mothers School Th.
B.Singh Chief Arbiter.
Haba kut noh ka Inter House Athletic Meet ba 3 sngi jong ka skul St.Paul’s Higher Secondary School, Nongpoh, ka Blue House ka la ioh ban rah ïa ka nam lahduh, ka Red House ha ka kyrdan ba-ar bad ka Yellow House.
Haba pynkut noh ia katei ka lympung ialehkai jong ki khynnah skul ka St.Paul’s HSS, la sakhi da ka jingdon u Bah Mayralborn Syiem, MLA Nongpoh kum u Kongsan, ha ryngkat ka jingdon u Bah Jetwin Lyngdoh, Rangbah Shnong Pahamsyiem, Sister Anjelina Marak, Headmistress ka St.Paul’s Hr.
Sec.
School, ki nonghikai haryngkat ki khynnah skul iaka ba la pynlong ha Madan NSCA pahamsyiem.
Ha katei ka lympung ialehkai ba 3 sngi, ki bor pyniaid jong katei ka skul, ki la lah ban pynialehkai ia ki jingialehkai kiba bunjait, kiba kynthup ia ka jingiakop 100 meter race, 200 meter race, Long jump, ka high jump lem bad kiwei, ha kaba bun ki khynnah jong katei ka skul, ki la iashimbynta shitrhem.
Ka kynhun her paragliding jong ka synjuk Meghalaya Aero and Adventure Sports Association (MAASA) ka la mih mynta ka sngi napoh nongbah Shillong na bynta ban leit sha ka shlem ai jinghikai jong ka TOT training ka ban long hapoh Nepal naduh ka 5 haduh ka 14 tarik Ïaiong 2023.
Kane ka kynhun kaba don 10 ngut baroh hapoh ka jingïalam jong u Bah John Earnest Sawian ka la mih mynta ka janmiet napoh Inter State Bus Terminal (ISBT) ha kaba kane kynhun kan leit ban ïashim bynta sha ka ‘Training Of Trainers’ ban shah ai jinghikai ha ka Pilot Level-3 bad ha ka Pilot Level-4 ka ban long shiphew sngi kynthih hapoh Dharang, Nepal.
Ki nongleit ïashim bynta ha katei ka jingshah hikai ki kynthup ïa u Arkaydius Jyndiang uba na Nongstoin, Bitharstone Marak (North Garo Hills), Ellench Graceful Sanglyne(Nongstoin), Deimonlang Suchen (Lumsohiong New Hill Jowai), Eborlangki Toi (Jaintia Hills), Evleen Sheba Nengnong (Mawlai Nonglum, Shillong), Fenaldrick Ripnar (Madanryting, Shillong) John Earnest Sawian (Pynthoumkhrah, Shillong) Robert keystone (Mawkyrwat) bad u S Ezekiel Kharnaidu uba na Mawprem, Shillong.
U MLA ka Bharatiya Janata Party (BJP) u Bah Alexander L Hek u la kren shai ba ka jingshah kynnoh bamsap ka Sorkar Meghalaya Democratic Alliance (MDA-I) kam dei kaba la khuid bad ka party kan ïaid shakhmat ban thoh sha Delhi ban phah tohkit halor kine.
Haba kren sha ki lad pathai khubor u Bah Hek u la ong ba ka jingïatreilang jong ka BJP bad NPP mynta ka kynti ruh ka dei na ka jingbthah ki bor bahalor ka BJP na Delhi, hynrei kum ka party ha ka jylla kan buddien ban phah tohkit halor ka jingkynnoh bamsap ka Sorkar MDA.U la kdew, “baroh ki la ïohi ïa ka jingkren u Home Minister ka Sorkar Pdeng u Amit Shah ha jingïalang Tura, ban kynnoh ba ka jylla Meghalaya ka dei ka ba khlaiñ ha ka bamsap, kane ka long namar ba ka BJP ka pyrshah ïa ka jingbamsap bad kan dang ïakhun ban pynduh pyndam ïa kane".
Halor ka jingkam u Myntri rangbah ba kane ka dei tang ka ba kynnoh election, u la ong, “ka jingkynthoh election kan ym lah ban wan na ka shyntur u nongïalam ba hakhlieh duh jong ka Ri bad mano ba rah ïa kane ka mat dei u Union Home bad ka party ha ka jylla ruh ka ju kdew bad kan dang thoh ba ka donkam ïa ka jingthohkit halor kine ki jingshah kynnoh".
U la bynrap shuh shuh, “Ngam ong kaei ba u Myntri rangbah u la kam hynrei nga kdew ïa ka jingkren u Home Minister u Amit Shah bad ka BJP kam don tang ha Meghalaya hynrei ngin ong ïa ki ba kin pynïaid shakhmat ban pynlong ïa ka jingtohkit halor ka jingkynnoh  bamsap ha ka jylla".
Haba kylli ba balei ki kwah pat ban ïa treilang bad ka NPP ha ba ki kynnoh u la ong, “ki bor ba halor jong ka BJP ki la bthah ïa ngi ban ïatreilang, kumta ngi ruh ngin hap ban ïatreilang".
Haba kren halor ka jinglong jingman jong ka party ha ka jylla u Bah Hek u la ong, “Ka BJP wat la kam lah ban jop bun ki Constituency hynrei ka la kiew namar haduh 9 tylli ki Konstitwensi ka BJP ka la wan ba ar".
U la bynrap shuh shuh ba ka jingshah kynthoh ïa ka BJP ba ka dei ka party kaba pyrshah ïa ki Khristan ka dei kawei ka daw ka ba la ktah bha ïa ka BJP ha Meghalaya.
Ha ka ba ïadei ka Sohiong election, u Bah Hek u la ong ba ka BJP ka don u kyrtong bad kum ka party kan pyrshang ban trei shitom ban pynthikna ba ka party kan ïoh jingjop ha Sohïong.
Hadien ba ka Election Commission jong ka ri India kala pynbna ïa ka tarik ban thep vote ha Sohïong Konstitwensi.
Ki nongïalam ka National People’s Party East Khasi Hills kila ïakynduh ban ïakren halor ka jingpynkhreh ïa ka ilekhson na ka bynta kane ka konstitwensi.
Haba kren bad ki nongthoh khubor hadien ka jingïalang u kyrtong ka seng na Sohïong u Bah Samlin Malngiang u la ïathuh ba ka jingïakynduh ka dei ban saiñ dur ba ka District bad ka Sohïong Block NPP kin ïatreilang na ka bynta kane ka ilekshon ka ban sa long ha ka 10 tarik u Jymmang 2023.
“Ngi donkam ban ïaid kyrdan pa kyrdan naduh ka Block level, ka District level, ka NPYF bad ka State level, kane ka dei ka konstitwensi ba ka seng ka thrang ban jop," u la ong.
U la bynrap ruh da kaba ong, “Nga ruh kum u kyrtong bad ka kynhun ngi la trei shitom bad pynkhreh bha naduh ki sngi ba la dep.
Ki paidbah jong ka Sohïong ki dei ki briew kiba shemphang bad stad, ki la ieid bha ïa nga bad naduh ka snem 2016 nga la jop ïa ka ilekshon shiteng samoi jong ka MDC bad ha u snem 2018 ki la pynjop ïa nga kum u MLA."Mynta ka kynti ruh ka seng kaba ngi mih ban ïaleh kala wan phai biang ban lamkhmat ïa ka sorkar ha ka jylla.
“Ki paidbah jong ngi, ki sngewthuh kham shai, ba kumno ban jied ïa uta u briew  uba ka sorkar ka la don lupa bad u briew ruh u ba ieid lupa.
“Nga pyntip ïa phi ba ka jingpynkhreh jong ngi ha Sohïong ka la long kaba pura bad ngi la long kiba la kloi ban thep vote ha kano kano ka por," u la ong.
Ka jingïalap ilekshon ha Sohïong ka la dei ka wei na kiba khring tam hapoh ka East Khasi Hills baroh ka wei, lah ban sakhi ïa kane lyngba ki lad pathai khubor, kaba sngew tynnad ka long ba kato ka jingkynthoh ka jingkynnoh, na ka liang jong ngi, ngi kham randien ban kynthoh.
“Ka jingkynthoh ka kham bun na ka UDP bad ki kynthoh ïa ka seng NPP,  ki ong u Bah Samlin u biang hynrei ka seng kam long,  hynrei mynta ngi  ïohi ba ka UDP kaba kynthoh ïa ngi ki la wan  ban ïadon lang ha ka sorkar," u la ong.
U la ïathuh da kaba ong, “Ki paidbah ka Sohïong mynta ki ong, ngi baroh shi kata ngi la pyrshah ïa u Bah Samlin  tang na ka daw ba shah ïalam bakla ba ka seng NPP kam long,  hynrei mynta ki la ïohi ba kita kiba kynthoh mynta ki la ïadon lang ban ïatrei lang.
"“Ki paidbah ka Sohïong mynta ki ong ngim donkam shuh ban jied ïa ki wei ki party, ngin jied beit ïa u Bah Samlin direk sha ka NPP, lada ngi jied da ki wei ruh kin leit ban kyrshan ïa ka NPP," u la ong.
Haba ïadei bad kata ka jingong ba kan don ka vote jong ka jingsngew synei, na ka liang u Bah Samlin u la ong, ka Sohïong kan don kum kata ka vote sngew synei, ka wei ruh u ba khlad um dei u MLA, u dei tang u kyrtong.
“Ka jingsngew synei kan long tang ha kato jingjia, kumba ka long mynta ka vote sngew synei kam don, kumba long mynta u kyrtong uba ka UDP ka pynïeng ruh, ha u snem 2018 u kren pyrshah ïa u Bah HDR, ki paidbah Sohïong ki stad bad sngewthuh ki nang ban jied  ïa u briew uba shemphang ym ïa u briew uba ïeng mynta ban jied noh," u la ong.
Shuh shuh u la ong ruh ba bun na ki nongkyrshan ba dei na ki wei ki seng ki la wan ban pynïasoh noh ïalade bad ka NPP.Ka Sengbah ki Nongshat Nongkheiñ ka bri u hynñiewtrep ka la pynlong ïa ka lehniam leh rukom ba shisien shisnem mynta ka sngi ha Bañiun ban duwai kyrpad ïa U Trai Nongbuh Nongthaw ban ai ïa ka bit ka biang ha ka imlang ka sahlang bad ban ker ban da ïa ka jaitbynriew.
U President ka seng u Rangbah Pranshon Jala u la ong ba ïa kane ka sngi 3 tarik Ïaïong la pyllong kum ka sngi jong ka jingduwai phirat hadien ba la ïa pan da kaba khnong da ka shat ka kheiñ ban ïoh ïa ka jingmynjur.
Kane ka dei ka jingleh niam ba shisien shisnem ba kan dei ka deity, ka hok na ki blei ba don ka hok ban kynmaw kyrpang ban leh na bynta ka ri ka jaitbynriew.
U Rangbah Pranshon u la ong ruh la dep ban buh ïa ka railang ka mynjur lang namar ba ki longdien ki la sah ha ka phalang ka phalit, ha kaba ki kñi ki kpa ruh kim da biang hok shuh ban pynbiang na bynta jong ki para ban kit ïa ka kyrdan kum ki kñi -ki kpa.
“Dei halor kane ka nongrim ba ka sengbah jong ki nongshat nongkheiñ kala mih ban puson bad janai, ban peh ban tai, ban hikai ïa ka ri ka jaitbynriew ban pyntip ruh ïa ka niam tynrai ba kumno ngi la wan longbriew sha kane ka sla pyrthei bad ban im ruh ha ka lynti ba ïaid beit ïaid ryntih ,ban im halor ka hok ka sot, kaba khlem ka diaw ka dik bad ka jynjar ka lanot", u la ong.
Man ka snem ha ka 3 tarik u bnai Ïaïong, ka dei ka sngi hiar bad nguh blei ïa ki blei nongbuh nongthaw, kiba la pynbiang pyndap naduh myn nyngkong haduh ka shijunom shipateng ha ka long briew man briew jong ka kular ka jutang ha ki hynñiew mei hynñiew pa, ka ïawbei u thawlang lem bad ki khun bynriew ryngkat ka nguh ka dem ïa ki blei kiba la pynbit pynbiang.
Ka jingpynlong ïa ka nguh ka dem ba shisien shisnem ïa ka ri bad jaitbynriew jong ki paradoh para snam kiba don ka jingthrang ban snoh ïa ka rai kaba nyngkong jong ka ïing ka sem ki kur ki jait jong ki shnong ki thaw bat ki Ït ki hima.
Ka jingleh niam ka la sdang naduh mynstep da ka kñia ka khriam da ka syiar kynthei bad u syiar shynrang bad hadien ba la pyndep ïa ka kñia ka khriam la pyllong ïa ka jingpynkiew ïa ka lama ka seng.
Ka nguh ka dem da ka syiar kynthei ka long ïa ka hok jong ki blei bad la shim ruh da u wei u syiar shynrang ban nguh ban dem ïa ki basa ki ryngkew kiba la kdup la thum bad pynbit pynbiang.
Ka jingbuh ïa ka 3 tarik Ïaïong kum ka sngi nguh bad dem jong ki nong shat nongkheiñ ka dei ka jingpan hadien ba ïa ki sngi ki ïa ym shym la lap satia hynrei ki ap ba kin mynjur ki blei bad kin kynmaw ïa ka sngi 3 tarik Ïaïong manla ka snem.
U National Secretary ka Bharatiya Janata Party (BJP), u Rituraj Sinha, ha ka 3 tarik Ïaïong u la ong ba ka seng kan ïit bad tohkit halor ka jingbym lah ka seng ban leh bha ha ka elekshon ba dang shu dep ha Meghalaya.
Haba kren sha ki lad pathai khubor ha Shillong, u Sinha u la ong ba ka jingkylli “balei" bad “kumno" ka seng thmu ban pynkhlaiñ shuh shuh ïa ka jingdon jong ka ha ka jylla Meghalaya, ka dei ka mat kaba dang hap ban ïit bniah.
U nongïalam ka BJP u la ong ruh ba ka seng ka pdiang ïa ka rai ki nongshong shnong ka Meghalaya, watla kata ka mut ba ka seng ka jop tang ar tylli ki shuki na ki 60 tylli kiba ka seng ka la pynïeng kyrtong.
Shuh shuh, u la ong ba ka jingkyrshan ba ka BJP ka la ïoh na ki nongshong shnong ka Meghalaya ka la kiew naduh ka snem 2018.
Haba jubab halor ka jingbym lah ka seng ban leh bha ha ka elekshon ba la dep watla ka seng ka la pynjur ka jingïalap elekshon, u Sinha u la ong, “Da kiba bun ki briew ki la pynïasoh ïalade bad ka BJP ha ka jylla bad ka jingkyrshan kaba ngi la ïoh ka long kaba phylla.
Ka jingmih ki paidbah ha ki jingïalang jong ka BJP ka pyni ïa ka jingieid jong ki ïa ka seng.
Kumta ka jingkyrshan ïa ka seng ka la kiew.
"Halor ka jingkynnoh u Myntri Rangbah duh ka Ri u narendra Modi ba ka Jylla Meghalaya ka dei ka jylla kaba bamsap tam, u Sinha u la ong ba ka elekshon ka la kut, bad ka la dei ka por ban pynthikna ïa kiei kiei kiba bha bad ïa ka sorkar kaba neh ha Meghalaya.
“Ka Meghalaya ka don shibun ki jingeh ha kaba ïadei bad ka roi ka par.
Ka jingpynïaid ïa ka pisa ka tyngka (finance) ka jylla ka don hapdeng ka jingeh bad ka dei ïa ka sorkar pdeng bad ka sorkar jylla ban ïatrei lang ban weng ïa ki jingeh na ka bynta ki nongshong shnong ka Meghalaya, kiba long kongsan na ka bynta jong ngi," la ong u Sinha.
Haba kylli la ka BJP ka thmu ban weng noh ïa u Bah Ernest Mawrie kum u President ka seng ha ka jylla hadien ka jingbym lah ban leh bha ha ka elekshon ba dang shu dep, u Sinha u la ong ba ïa mynta kam don kano kano ka jingïakren ha kaba ïadei bad kane ka mat.
“La ai bor ïa u National President ka BJP u JP Nadda ban shim rai halor kane bad ha ka por kaba biang lada kane ka mat ka mih, ïa kata ka rai yn sa shim," u la ong.
Ka dorbar shnong Diengpasoh pyllun ha ka 3 tarik Ïaïong ka la dawa ba u President ka Hynñiewtrep Achik National Movement (HANM) ka Shiliang Umkhen Circle, u Bah Lamphrang Kharbani, u dei ban wan panmap lane u dei ban pynshai halor ka jingkynnoh jong u ba u sordar ka shnong u kheiñ nongwei ïa ki Khasi Pnar da kaba kynnoh ba u kyntait ban ai NOC ïa kiba kwah thied jaka.
Ki nongïalam shnong ki la pynshai paidbah halor ki jingkynthoh kiba la mih ha ki lad pathai khubor ha ka 28 tarik Lber, kiba la long ka jingpynthoh bria ïa ka dorbar shnong.
Ki nongïalam ka shnong ki la ïathuh ruh ba ki la ai por kumba shi taïew eiei ïa ki nongïalam ka HANM ban wan mih hapoh shnong ban ïakynduh ïa ki, hynrei kim shym la wan.
Haba kren halor ka jingkynnoh ba u sordar shnong Diengpasoh u leh donbor, ki nongïalam shnong ki la ong ba u sordar shnong um long kham ha khlieh ïa ka dorbar shnong bad ki la ong ruh ba lada u sordar shnong u ïaid palat ïa kaei ba la rai da ka dorbar, kam donkam ba ki briew ba nabar kin wan ban tuklar namar ba ki paidbah ka shnong ki la tip ban leh ïa kaba donkam.
Ha kaba ïadei bad ka jingkynthoh ba u sordar shnong u kheiñ nongwei ïa ki Khasi Pnar, ki nongïalam ka shnong ki la ong ba la dei ban sngewthuh ïa ka jingmut ka ktien “nongwei", kata “nong" ka mut shnong bad “wei" ka mut ba wan na kiwei ki shnong.
Kumta nongwei kamut kiba wan na kiwei ki shnong.
Ki la ong ruh ba ka dorbar ka la mana ha ka ban pyndonkam ïa ka ktien “nongwei" namar ka wanrah ïa ka jingsngew pher hapdeng ki paidbah ka shnong.
Halor ka rukom longtrai bad ka rukom bat khyndew ha Diengpasoh, ki nongïalam shnong ki la ong ba kumba 80 per cent ka Diengpasoh ka dei ka ri raid bad kumba 20 per cent eiei ka dei ki jaka shimet.
Kumta ha kaba ïadei bad ka ïadie ïathied, ka dorbar shnong kam pat shah ban die ïa ki jaka raid shabar shnong, hynrei ïa ki jaka shimet ki briew ki lah ban ïadie ïathied bad kiba nabar shnong bad ïa kane la dei ban pyntip sha ki nongkit kam shnong lym kumta ka dorbar shnong kan ym ithuh ïa kata ka jingïadie ïathied.
Halor ka jingkynthoh ba u sordar um ai NOC ïa kito kiba ïadie ïathied da ki akar akar ha Diengpasoh, ki nongïalam shnong ki la ong ba kiba kynnoh ïa kane ki la dei ban wanrah ïa kita ki briew kiba la ïadie ïathied ïa kita ki jaka ryngkat ki kot ki sla kiba biang, namar ba ka shnong ka kwah ban ïoh ka jingpynshai halor kane ka jingkynnoh.
Ki nongïalam shnong ki la banjur ba ka jingïadie ïathied khlem ka jingtip ka shnong, ka shnong kan ym kheiñ ba ka long aiñ, kaba dei ruh ka rai jong ka dorbar.
Ki nongïalam shnong ki la kynthoh ruh ïa ka jingleh ka HANM da kaba ong ba kiwei ki seng bhalang lada ki shem ba don ka jingshong pher ha ka jingpynïaid shnong pynïaid thaw, ki ju wan ïakynduh bad ban ïasyllok bad ki nongïalam shnong bad ha kaba kut kiei kiei baroh ki kut ha kaba bha.
Kumta ka dorbar shnong ka pynrem jur ïa ka jingleh ka HANM.Ha kawei pat ka liang, u deputy sordar ka Diengpasoh pyllun u Bah Seibor Sana u la ong ba ka jingbym shah ka dorbar shnong ban ïadie ïathied ïa ki jaka raid ka long namar ba ka shnong ka dang pyrshang ban ïasam ïa ka ri raid sha kito kiba dei ban ïoh.
U la bynrap ruh ba lada u nongïalam ka seng HANM u ïeng shisha ha ka nongrim ieid jaidbynriew balei pat u kloi ban kdew kti ïa ki para jaidbynriew bad ban thad madan ïa ka burom jong ka shnong.
U Myntri ka sorkar jylla uba dei ruh u MLA ka Bharatiya Janata Party (BJP), u Bah AL Hek, ha ka 3 tarik Ïaïong u la ong ba ka jingtharai ïa ka BJP kum ka seng kaba pyrshah Khristan ka dei kawei na ki daw ba ka seng kam shym la jop palat ïa ki ar tylli ki shuki ha ka elekshon ba dang shu dep ha ka jylla.
“Ngi dang trei shitom ban weng noh ïa kane ka jingmut kaba sniew pyrshah ïa ka BJP," la ong u Bah Hek haba kren halor ka jingbym lah ka seng ban jop palat ïa ki ar tylli ki shuki.
“Ban pyndam ïa kane, phi lah ban kynmaw ba wat u Myntri Rangbah duh ka Ri u Narendra Modi u la leit jngoh ïa ka Vatican bad u la ïakynduh ïa u Pope Francis.
Ha kane ka jingleit jngoh, la ïohi ba kine ki ar ngut ki la ïa kdup ieid bad u Myntri Rangbah duh ka Ri u Modi u la khot sngewbha ruh ïa u Pope ban wan sha India," u la ong.
U Bah Hek u la ong ba ka jingleit jngoh u Modi ka long kaba shai bad kane kadei kawei na ki lad ban pynsngewthuh ba ka BJP kam long pyrshah ïa ki Khristan.
Ka United Democratic Party (UDP) ka kyrmen ba ka jingsngewlem kan ïarap ban pynjop ïa ka shuki jong ka Sohïong konstitwensi, ha kaba la pynsangeh ïa ka elekshon namar ka jingkhlad kyndit u kyrtong ka seng uba long ruh u riew rangbah ha ka saiñ pyrthei, u Bah HDR Lyngdoh.
U President ka UDP u Bah Metbah Lyngdoh, ha ka 3 tarik Ïaïong u la ong ba ka jingsngewlem kan long ka jingmyntoi ïa ka seng bad u la pynpaw ruh ïa ka jingsngew skhem ban jop ïa ka shuki na Sohïong.
U la bynrap ruh ba katkum ki tyllong khubor na konstitwensi, kiei kiei baroh ki ïaid ban kyrshan ïa u kyrtong ka seng.
“Ha kane ka kynti ngin pynthikna ba ka UDP kan wanphai biang khnang ban pyni ïa ka jingsngew nguh jong ngi ïa u Bah HDR Lyngdoh (bam kwai ha dwar u Blei) namar ki jingnoh synñiang jong u sha ka konstitwensi bad ruh ïa ki kum ka ïing ka sem ha kito ki snem mynba u dang long u MLA ka Sohïong," la ong u Bah Metbah Lyngdoh.
Kumban shu pynkynmaw, ka Election Commission ka India (ECI) ka la buh ïa ka 10 tarik Jymmang kum ka tarik na ka bynta ka elekshon ha Sohïong konstitwensi bad ka jingkheiñ ïa ki vote kan long ha ka 13 tarik Jymmang.
Ki nongïalam ka Harijan Panchayat Committee (HPC), ki la pynpaw ïa ka jingbym sngewhun jong ki bad kyntait mardor ban pdiang ïa ka blueprint ka ba ka Sorkar ka la dep ban phah sha ki, halor ka jingpynkynriah noh ïa ki na Them Ïew Mawlong.
Katkum ka kyrwoh ka ba la wan na ki nongïalam, ka Harijan Panchayat Committee (HPC) la kdew ba ka la phah da ka jubab ka ba 6 sla sha u Deputy Secretary jong ka Sorkar Meghalaya bad kiwei pat ki tnad ba ïadei bad kane ka bynta.
Ka HPC halor kane ka blueprint ban pynkynriah jaka ïa ki nongshong shnong kiba shong ha Them Ïew Mawlong, kaba ki khot ka Punjabi Lane, ka la ong ba hadien ka jingïaphylliew jingmut ba bun wat bad ki dkhot jong ka, da kawei ka jingmut ki la pynpaw ba kane ka jingtyrwa jong ka sorkar jylla ka long “bym pat biang, bym ïahap, bym pat pynkhreh, ka bym shonghok bad ka bym don ka synshar paidbah".
Ka HPC ha ka jubab ba hynriew sla ka la ong ba ka don kaei kaei kaba long thylli bad ka rai ka bym sngewtynnad ha kane ka jingtyrwa jong ka High-Level Committee jong ka sorkar Meghalaya.
"Ngi sngewkyndit ba naduh ba la thaw ïa ka sorkar thymmai, ki myntri, ki MLA bad katto katne ki kynhun ki la kren khlem nongrim da kaba ong ba kine ki jingeh lah ban pyndep tang hapoh u bnai Ïaïong.
Da ka jadu aiu ki don ban pyndep ïa kane ka mat tang hapoh da ki sngi? Kane ka kam ka dei kaba dang sah ha ka aiñ bad ki shu kren tang ka ktien ban pynhun ïa ka iingbishar.
Ngin nym pyndem ha ki buit politik", la ong ka HPC.Ka HPC ha ka kyrwoh ka la ong ruh ba ki la leit ha ki jingïalang jong ka sorkar da ka jingshaniah skhem hynrei ka sorkar ka ai jingtip bakla bad pynbakla lyngba ki lad pathai khubor bad ha ka jingïalang, ka long tang ban pynbiej ïa ki ban hun ha kane ka jingtyrwa jong ka sorkar.
“Ka kyntien jong kine ki nongïalam ka long tang ban pyntieng.
Ki buh ïa ka jingim bad jingdon jingem jong ngi ha ka jingma bad pynlong ïa ngi ki ban mad jingeh", la ong u Secretary ka HPC, u Gurjit Singh.
Ka HPC ka la kynnoh ruh ba kane baroh ka dei tang ka jingthmu pynkynriah ka bym shong nongrim, kaba ktah ïa ki nongshong shnong ka Punjabi Lane (Them Ïew Mawlong) ba kin duh ïa ka hok jong ki, ka nam bad ka jingsngewbha halor kane ka lyngkhot khyndew kaba rit bad ban pdiang ïa kane ka jaka sah kum ka along kaba ki la ai lyngba ka blueprint.
Haba kren sha ki lad pathai khubor u Gurjit Singh u la ong, “Ka jingdawa jong ngi kaba don ha ka point baphra jong ka resolution kan ieng bad ngin nym pyndem ha kino kino ki buit politik namar ka long kaba dei ïa ka sorkar ban leh ïa kane bad tang namar ba ka jingïaid ka por, kane ka jaka ka la kylla kaba ïohnong".
Ka Harijan Panchayat Committee ka la ong ruh, lyngba bun ki jingeh, hynrei ka la ïaleh na ka bynta ka hok ki nongshong shnong jong ka ha kine ki laiphew snem ba lah leit bad ha ka jubab jong ka sha ka sorkar ka la ong ruh ba kane ka jaka ba ïakajia ka dei jong u Syiem Mylliem bad kamdei jong ka sorkar bad kano kano ka jingthmu jong ka sorkar ban thied ïa ka, ka long ka jingpynkheiñ ïa ka Meghalaya Land Transfer Act.
Ha kaba ïadei bad ka jingjia ha ka 31 tarik u Jymmang 2018, ka HPC ka la kynnoh ruh ba ka dei tang ka jingshim kabu halor ka jingjia kaba rit bad mih kynsan sa ka jingthmu pynkynriah na ka bynta ka jingmyntoi saiñpyrthei.
Ka la ong ruh, “Ngi don baroh ki kot ki sla kiba donkam ban shong kum ki nongshong shnong ha kane ka jaka ki kmie ki kpa tymmen jong ngi hapoh Punjabi Lane".
Ka HPC ha ka jubab sha ka sorkar ka la ïathuh ruh ba ka la kdew ïa kiba bun ki jingduna jong kane ka blueprint ba la ai da ka sorkar da kaba ong ba ka jaka ka rit palat bad ki iing kiba rit, kaba pynkhein ïa ki aiñ jong ka building, kam don kano kano ka jingkdew ban pynduh ïa ki jingtei kiba don mynta, kam don ki jingdonkam paidbah bad kaba khatduh eh ba kam don kano kano ka kyrteng ba thikna jong ka jaka lane ki iing.
“Ki don shibun kiei kiei ki jingduna.
Ka sorkar ka dei ban pynshai halor kine ki jingeh bad tang lada kumta lah ban ïapyrkhat pat da ka Harijan Panchayat Committee, khlem da ktah ïa ka hok jong ngi ban kyntait ïa kane ka jingtyrwa", la ong u Gurjit Singh haba kren sha ki lad pathai khubor.
Haba kren halor ka jingleh kyrkieh ka sorkar, ka HPC ka la ong ba ka don ka aiñ hapoh ka Supreme Court jong ka India bad kiwei pat ki iingbishar kumjuh ba ymlah ban pynkynriah ïano ïano sha ka jaka ka bym bit bym biang ban shong ban sah bad dei halor kane ka nongrim, ki don ka hok ban ïoh da kawei pat ka jingpynbeit kaba kham bha.
U Gurjit Singh u la ong ruh ba ka sorkar ka dei ban sangeh shisyndon ka jingkthong ïa ki bad ailad ïa ki ba kin tei ïa ki iing ki sem bad ki lah ban pynthikna ba kin wanrah pat ïa ka jingitynnad ha kane ka jaka.
“Ki nongshong shnong jong ka Punjabi Lane ki kwah ban im ryngkat ka nam bad ka burom ha kane ka jaka jong ki kpa tymmen jong ki bad kam long kaba dei ban khein ïa ki kum ki nongwei.
Ka jingpynbeit halor kane ka dei ban long kaba shongsuk, ba don ka jingïaieit, da ka jingïa ai kylliang bad kaba neh shirta, khlem da pynkheiñ ïa ki hok jong ngi", la bynrap shuh shuh u Gurjit.
U Myntri ba dei peit ïa ka kam jngohkai pyrthei jong ka jylla, u Bah Paul Lyngdoh, ha ka 19 tarik Ïaïong, u la ong ba u Myntri Rangbah ka jylla u sngewïahap bad ki jingdonkam ban pynbna noh ïa ka Khyndailad na MUDA ter ter shaduh Umsohsun kum ka lynti ban ïaid ki paidbah nongleit nongwan bad u la bynrap ba ka jingpynbiang ban pynbna ïa ki bynta jong ka nongbah kum ka jaka bym lah ban pyndonkam jingsawa na ki kali (no-honking zone) ka dang ïaid shakhmat.
Haba kren sha ki lad pathai khubor, u Bah Paul u la ong ba yn ai ïa ki pass ban ïaid kali na kane ka jaka tang ïa ki nongshong shnong kine ki thaiñ hynrei lait nangta yn pynlong ïa kine ki jaka kum ka lynti ban ïaid ki briew.
Haba ïadei bad ki jaka bym shah pynsawa, u myntri ka kam jngohkai pyrthei u la ong ba kane ka sienjam ka dang ïaid shakhmat bad ka tnad jngoh kai pyrthei ka la jied ïa ka Orchid Umïam kum kawei.
Ka tnad kan sa pynbna ruh ïa kiwei ki units kum ki jaka bym shah ban pynsawa na ki kali (no-honking zones).
“Ka Unique Selling Point (USP) jong ka jylla Meghalaya ka dei ka jinglong jai jai jong kine ki jaka kiba shah pyndik noh ha ki jingsawa ba mih na ki kali, ki jingtem sur kiba teng teng ki sawa bad pyntem palat ïa ka por kaba la mana," la bynrap u Bah Paul.
Ïa mynta u Bah Paul u la ïathuh ba ka sorkar ka dang thmu ban pynkylluid ïa ka jingkhapngiah ka sor Shillong bad kawei na ki bynta ba hap ban shimkhai ki long ki nongdie madan kiba la pyndonkam lut ïa ki kyndong kynshrot jong ki surok bad ki lynti ïaid kjat, ïa kaba ka sorkar kan sa wanrah da ka ïew jong ki nongdie madan.
Shuh shuh na ka liang u Bah Paul u la ong, “Ban khmih halor ki mat jong ki nongdie madan, ngi donkam ban ïatrei ryngkat bad ka tnad Urban Affairs, Municipal Board, PWD (Roads) ban treilang na bynta ban pynkynriah ïa kine ki nongdie madan,".
U Bah Paul u la bynrap ruh ba ka sorkar ka kut jingmut ban pynkylluid ïa ka nongbah Shillong, kaban sa urlong da ka jingthmu ynda la lah ban thaw ïa ka sor Shillong ba thymmai (New Shillong) bad na bynta ban pynsuk shipor, ka sorkar kan trei ban pynlong ïa ka sor Shillong ka jaka ba lah ban ïaid kylluid ha ki ar lai snem ban wan.
Ka Khasi Students Union (KSU) Mawkyrwat Circle mynta ka sngi ka 3 tarik Ïaiong ka la ïoh ban pynkup burom ïa ki ar ngut ki rangïalehkai phutbol ba tbit kiba la mihkhmat ïa ka jylla ha ka kynhun ïalehkai phutbol jong ka Meghalaya kaba la poi ha ka kyrdan kaba ar ha ka lympung ïalehkai jong ka 76th Hero Santosh Trophy 2023 ba la pynlong ha Riyadh, Saudi Arabia ha u bnai ba lah dep.
Kine ki ar ngut ki samla kiba la shah pynkup burom ki long u Manbhakupar Iawphniaw uba na ka Shnong Mawkyrwat bad u Wanboklang Lyngkhoi uba dei na ka Shnong Marshilong, ki shnong kiba hap hapoh ka thaiñ jong ka South West Khasi Hills District.
Ka KSU Mawkyrwat Circle ha ryngkat ka jingkyrkhu kyrdoh bad ka jingkitbok kitrwiang halor ka jingnoh synñiang ba shitrhem jong kine ki arngut ki samla bad ka nam ka burom ba ki la wanrah ïa ka dong ka thaiñ bad ka jaidbynriew ka jylla hi baroh kawei, ka seng ka sngewdei ban pynkup burom ïa kine baroh ar ngut ki samla ïalehkai kiba dei ki ‘rangïalehkai kynjatbol ba don bynta lem ban pynpoi phainal ha ka sien kaba nyngkong ïa ka Meghalaya ha ka lympung Santosh Trophy.
Ka Nongthymmai Cricket Sub-committee kan sa pynlong ïa ka lympung ïalehkai kriket bala tip kum ka ‘2-day Nongthymmai Open Tennis Ball Cricket Tournament 2023’ kaba 2 sngi, kata ha ka  8 bad 9 tarik Ïaiong 2023.
Ïa kane jingïalehkai yn pynlong hapoh madan Nongthymmai, Shillong.
Kane ka jingïalehkai kriket kan long kyrpang tang ïa ki nongshong shnong jong ka thaiñ Nongthymmai Constituency bad yn shah ban ïa shim bynta thik tang ïa ki khynnah khasi.
Yn don ruh ka jingsam ïa ki khusnam kum ka song pisa bad ka trophi sha ki kynhun ïalehkai kiba rah ïa ka nam lahduh, ka kynhun ïalehkai kaba khur ïa ka kyrdan ba-ar, ka khusnam Man of the Match (phainal), ka khusnam Man of the Series bad ha ryngkat ki syrnod.
Ki kynhun ïalehkai kiba kwah ban ïa shim bynta ha kane ka jingïalehkai kriket ki lah ban wan ryngkat ka bai rung ka long 1,000 tyngka kawei ka kynhun.
Ka tarik kaba khatduh ban pynpoi ïa ki kyrteng kan long ha lane shuwa ka 6 tarik Ïaiong 2023.
Na bynta ki jingtip ba kham bniah, lah ban phone ha kine ki nombar 8837218829 9863044375, 9774107329.
Ki Paidbah ka Sohïong ki la dep ïohi ba ka UDP kala dep ban die ïa u paidbah namar kam don ïa la kajong ka nongrim, ki paidbah ki ong ba kim donkam shuh ïa ka UDP ha Sohïong ki donkam ïa ka NPP kaba ïalam ïa ka sorkar.
Na ka liang u Kyrtong ka NPP na Sohïong u Bah Samlin Malngiang haba ïakren bad ki nongthoh khubor u la ong, “Ka jingpynshai jong u President ka UDP u Bah Metbah ha Sohïong ba ka UDP kam dei ba kala pynïasoh hynrei ka dei ba ki ïasynrop lang namar ki paidbah kim kwah shuh ïa kane ka seng.
"“Ha Sohïong ki paidbah kila dep ïohi ba ka UDP ka la dep die ïa u paidbah namar ba ka UDP kam don la ka jong ka nongrim.
Ki paidbah ki ong ba kim don kam shuh ïa ka UDP ha Sohïong ki donkam beit ïa ka NPP kaba ïalam  ïa ka sorkar," la ong u Bah Samlin.
U la bynrap da kaba ong ba na ka daw jong ka jingbeh jong ka lyer ha Sohïong ba kim donkam shuh ïa ka UDP, u Bah Metbah  u hap ban pynshai ba ki ïatreilang, hynrei kim lah ban ong ba ki don la ka jong ka sorkar namar ki don lang hajuh.
Haba ïadei bad ka jingkren jong u Bah Titoss Chyne ha Sohïong uba ong ‘ba lada jop ka UDP ha Sohïong ka sorkar kan kylla, na ka liang u Bah Samlin ula buh ka jingkylli “Katno ngut ki don ban pynkylla ïa ka sorkar?"“Ngan ong ym dei ban kylla, hynrei ngan ong hadien ka ilekshon ha Sohïong lah ban shah bret kylla mano ban tip", ong u kyrtong ka NPP na Sohïong.
U la bynrap da kaba ong ba ngi la ïohi ba ki paidbah jong ka jylla ki la dep rai ba ka NPP kan jop haduh 26 ngut, kane ka dei ka rai jong u paidbah ba ki jied ïa kane ka party, namar ba ki la ïohi ïa ka jingtrei kam ha kine ki san snem bad kiwei ruh ki mat kiba ka sngap ïa ka sur u paidbah.
La Lympung kynjatbol kaba ym ju da bna than mynno mynno kaba ju pynlong tang na ka bynta ki nongkyrsan (supporter/fan) ki rangïalehkai kynjatbol kiba dei ki Fan club jong ki klob kiba pawnam ha ka pyrthei baroh kawei kiba napoh ka Eastern West Khasi Hills District kiba kynthup ïa ka Fan Club jong ka Manchester United, Liverpool, PSG, Chelsea bad kiwei kiwei, bad ïa kane ka Lympung kynjatbol la pynïaid da ka Eastern West Fan Club Forum kaba la pynlong hapoh Madan Dom Mawlum Pyndengumiong Mairang.
Ïa kane lympung ba la tip kum ka Eastern West khasi Hills District Fan Club Football Tournament 2023 la pynïakhun mynta ka sngi ba-ar, ha kaba ka Mairang Blues (Chelsea) ka la ïakhun pyrshah ïa ka PSG Mairang (Paris Saint-Germain) bad la pynïalehkai ha Madan Dom Mawlum, ha katei ka jingïakhun ka ka Mairang Blues ka la pynliem noh ïa ka PSG Mairang da 3 kol la 2 kol.
Kum ban shu pyn-kynmaw biang ba kine ki ar tylli ki Fan Club ki la poi sha ka jingïaknieh nam lahduh ha  u snem bala dep, kata u 2022 kaba dei ka sien ba nyngkong ïa ka Eastern West ban pynlong ïa kane ka Lympung kynjatbol ha kaba ïa ka nam lahduh ha katei ka phainal la rah hi da ka Mairang Blues.
Haba phai sha kane ka jingïakhun hapdeng kine ki ar tylli ki fan club ka da long shisha ka jingïakhun kaba itynnad ban peit, ha kaba ha ka kylla step ka jingpynibor jong ka Mairang Blues ka la lehkai kham bha ban ïa ka PSG Mairang bad ka la ïoh ban pynbam 3 kol tang ha ka kylla step hynrei na ka liang ka PSG Mairang kam shym la duh jingkyrmen bad ha mar syn sdang ka kylla miet ka la pynphai syndon ïa ar tylli ki kol bad ha shwa ban kut ka jingïalehkai ka PSG Mairang ka la ïoh ïa ka lad ban pynphai sa shikol hynrei namar ka jingtbit jong u Nongapkol ka Mairang Blues ka PSG ka la duh noh ïa ki kabu  ban pynkhih jar.
Watla ka jingïapyni bor hapdeng kine ki ar tylli ki kynhun ka long kajuh haduh ba kut hynrei ïa ka jingjop la rah da ka Mairang Blues kaba dei ka Fan Club jong ka klob kaba paw ha ka pyrthie, ka  Chelsea Football Club.
La plie pyrda ïa ka Annual Sports Meet 2023 Inter School kaba la pynlong da ka Sacred Heart Boys Higher Secondary School, Shillong kaba la sdang mynta ka sngi ka 4 tarik bad yn pynhap pyrda noh lashai ka sngi ka 5 tarik Ïaiong 2023, ïa kane ka jingïalehkai la pynlong hapoh madan Fr.Vendrame Football ground, Law Roman, Mawlai.
Ha kane ka sngi la wan ban ïadon ryngkat ban pynshngaiñ ïa kane ka sngi plie pyrda da u Bah Brightstarwell Marbaniang MLA Mawlai Constituency kum u kongsan, Bah Jowell Marbaniang MPS kum u Symbud kongsan, Rev.Father Patrick Nongrang Ex- principal Sacred Heart Boys Higher Secondary School, ki Principal jong ki skul bapher bapher kiba ïashim bynta ha kane ka Annual Sports Meet.
Ha kane ka Annual Sports Meet la wan ban ïa shim bynta da ki 14 tylli ki skul kiba don hapoh ka dong ka thaiñ jong ka shnong Mawlai, kynthup ïa ka skul May Queen School, Stephen Memorial Secondary School, Kiri Sing Syiem Memorial school, Phudmuri Presbyterian Higher Secondary School, Don Bosco Secondary School, Sacred Heart Girls Higher Secondary School, St.Francis D’ Assisi Higher Secondary School, Sacred Heart Boys Higher secondary school, Christ Church Higher Secondary school, Savio Juniorate Higher Secondary school, Iewrynghep Presbyterian Higher Secondary School, Shullai Progressive Secondary School bad ka Sacred Heart Boys LP School.
Ha kane ka sngi la don ka jingïaid March pass ha kaba ha ka liang jong ki shynrang ka skul Sacred Heart Boys Higher Secondary School ka la rah ïa ka nam lahduh, ka Savio Juniorate Higher Secondary School ka la khur ïa ka kyrdan ba-ar, ka Mawlai Christian Secondary School ka la wan ha ka kyrdan kaba lai.
Haba phai sha ka liang jong ki kynthei ka Sacred Heart Girls Higher Secondary School ka la long ka lahduh, ka Phudmuri Presbyterian Higher Secondary School ka la khur ïa ka kyrdan ba-ar bad ka Sacred Heart Boys Higher Secondary School ka la wan ha ka kyrdan kaba lai.
Ki skul kiba la jop ha ka consolation prize ki long ka Shullai Progressive Secondary School, Sacred Heart Boys LP School, Mawlai Christian Secondary School bad ka Christ Church Higher Secondary School.
Ka Division Bench ka High Court, Meghalaya ka la kyntait ïa ka jingujor halor ka Roster System halor ka nongrim ba kane ka kam pat don kano kano ka jinglong shai ha kaba ïadei bad ka jingot ïa u snem.
Ka kynhun nongbishar kynthup u Chief Justice Sanjib Banerjee bad u nongbishar W.Diengdoh kila ong ba ka Roster System ka donkam ban ïathir ha ka dorbar kaba thymmai.
Ïa kane ka jingujor (PIL) halor ka Roster System la leh u Greneth M Sangma pyrshah ïa ka sorkar Meghalaya.
Ka Kashari kala ong ba kam shym la paw ba la don kano kano ka rai ha kaba ïadei ban buh snem lane haduh katno ka Roster System kan long kaba lah ban treikam.
“Ka donkam ka jingïathir ha kaba ïadei bad ka Roster System ha ka dorbar thymmai bad kine ki dei ki polisi ha kaba ka shong ha ka dorbar thawaiñ bad ka sorkar bad ka rai ba skhem ban shim", la ong ka kashari.
Ka la ong ba uba ujor ïa kane, ka paw kumba tah ktieh shuh ha ki um ba la lang ktieh lypa.
Ka la ong ba la lap ha u snem 2022 kumba jia ryngkhat ha kaba ïadei ba kane ka kam (roster system) ba watla ka Reservation Policy ka la don naduh u snem 1972, kam don satia ka jingpynkhreh ïa ka Roster System.
Halor kane, ka Kashari ka la shim hi ïa kane ka kam halor ka jingdkoh, bad ka donkam ba baroh ki jingthungkam dei ban sangeh shwa haduh ban pynkreh ïa ka Roster.
Hadien kane, ka sorkar ka la pynkhreh ïa ka Roster hynrei ka Kashari ka la ïohi ba ka jingpynkreh ïa ka Roster ka long kaba jar jar khlem ïaid katkum ki jingshisha bad ka bym shai.
Ka High Court ka la ong kumba ka long mynta bad na ka daw ba ka ïing dorbar kam pat shim rai bad ka jingïakren ha ka dang ïaid, te, namarkata, yn ym la ban pdiang ïa katei ka jingkyrpad.
Ka la bynrap ba ka kashari ka lah ban khot biang ïa kane ka kam ha kano kano ka por kaba ïahap.
U samla Khasi uba nangne napoh ka jylla jong ngi, u Jovial Andre Laloo, uba shong ba sah hapoh Mawprem, uba la shah hikai pyntbit kum u Paragliding Pilot na ka shlem ai jinghikai her paragliding ka Skylark School of Paragliding kaba don hapoh Bir Billing Himachal Pradesh Paragliding, un sa leit ban ïashim bynta ha ka Accuracy Pre World ka ban sa long ha Himachal Pradesh Bir Billing naduh ka 5 haduh ka 9 tarik Ïaiong 2023.
Une u samla mynta un sa ïashim bynta ha ka Paragliding Accuracy Pre World ka ban sa long ha Himachal Pradesh Bir Billing naduh ka 5 haduh ka 9 tarik Ïaiong 2023.
Ka Bir Billing-Himachal Pradesh ka long ka jaka kynthih paragliding kaba ba ar ha ka jingjrong ha Pyrthei shi tyllup kaba Jrong 5000 phut napoh sla madan bad kumba 8000 phut napoh sla duriaw.
Ka Bir ka long ka jaka hiar madan bad ka Billing ka dei ka jaka kaba kin hap ban kynthih ïa kaba la ju tip da baroh hapoh ka ri India kum ka India Paragliding paradise.
Ha kane ka lympung her paragliding Paragliding Accuracy championship, ki Paragliding pilots kin hap ban kynthih na Billing bad ban hiar madan pat hapoh Bir.
Ki nongher paragliding kin hap ban kynthih thik hapoh ka jaka kaba pdeng kaba ki la buh kaba don hapoh madan hapor ba ki hiar ryngkew.
Ki jingïashim bynta kiba hiar thik hapoh ka jaka ba la buh yn sa kheiñ ïa ki kum ki nongjop.
Watla ki don bun ki kylla ba ki nongïashim bynta kin hap ban her tangba ki nongïashim bynta kiba hiar ryngkew hajan ka jaka ba la buh yn ñiew ïa ki kum ki nongjop bad kane ka long ka jingïakhun kaba heh bha ïa ki nongher paragliding namar kin hap ban ïakhun pyrshah ïa ka suinbneng ka lyer kaba heh khamtam bad ka jingjrong jong ka jaka ban hap kynthih bad khamtam eh bad ka jingtbit jong u nongher kumno u ñiah ïa ka parachute kaba u shong bad kane kam nym dei kaba suk.
Ka Khasi Hills Autonomous District Council (KHADC) kan eksamin ïa ka jingdawa ban ïadon bynta lang ki kynthei ha ki dorbar shnong namar ba haduh mynta ym pat shah ïa ki kynthei ban ïashong dorbar.
U Chief Executive Member (CEM) ka KHADC u bah Titosstarwell Chyne, u la ong ba ka Council ka la thaw ïa ka Social Committee ban eksamin ïa kane ka jingdawa na ka kynhun ki kynthei ban shah ban ïadon bynta lang ha ka dorbar shnong.
Lah ban kdew ba ka Lympung ki Seng Kynthei ka la ïakynduh ïa u CEM ka KHADC bad kila aiti ruh ïa ka dorkhas ha ka 29 tarik Lber ba la leit, ban dawa ban shah ïa ki kynthei ban ïadon bynta lang ha ka dorbar shnong.
“Ngi la thaw ïa ka Social Committee ban pule bniah ïa kane ka kam.
Haduh mynta ngam pdiang ne kyntait ïa kane ka jingtyrwa hynrei ka donkam shwa ka jingïathir bniah", la ong u bah Titossterwell.
U la ong ba kane ka dei ka mat kaba kham syier bha.
Katkum ka riti dustur u Khasi, la shah tang ïa ki shynrang ban ïashim bynta ha ka dorbar bad ban long rangbah shnong nalor ki dkhot ka Executive Committee jong ki shnong.
Ha kajuh ka por, u CEM u la ong ba ïa kane ka jingkyrpad, la ïoh pdiang na ki kynthei na sor bad khap sor bad kam pat don na jaka nongkyndong.
U la ong ba ki don ki dorbar shnong kiba shah ïa ki kynthei ban ïashim bynta ha ka jingjied ïa u rangbah shnong bad ki dkhot ka Executive Committee watla ka aiñ kam shym la ithuh ïa kata.
Ka Lympung ki Seng Kynthei ka lakam ba ka jingshah ïa ki kynthei ban ïashim bynta ha ki dorbar shnong ka la pynsngew naduh u 2011.
Ka la kdew ba ha ki snem ba la leit, ki don ki dorbar shnong kiba shah ïa ki kynthei ban ïashim bynta hynrei kam long kaba ryntih.
Halor kane, ka Lympung ka la dawa ïa ka KHADA ban wanrah da ka aiñ khnang ban aild ïa ki kynthei ban ïashong dorbar shnong katkum ka jingïaid ka por.
Ka Sorkar Meghalaya ka la pynbna ba baroh ki ophis Sorkar bad ki jaka pule kiba hap hapoh jong ka 23-Sohïong (ST) Konstitwensi kin khang ha ka 10 tarik u Jymmang, 2023 ban ai lad ïa ki nongshong shnong ba kin ïoh ban leit thep vote ha katei ka sngi, na ka bynta ka jingpynlong biang ïa ka jingjied ïa u nongmihkhmat sha ka Ïing Dorbar Thaw Aiñ ka jylla.
Ki jingtrei kam ha ki karkhana bad ki jaka trei kiba hap hapoh jong ka N.I.Act, 1881, kynthup ïa ki dukan, kito kiba hap ban ïa kylliang trei, ki nongbylla, bad ki nongshong shnong jong ka Sohïong, wat lada ki trei shabar jong katei ka konstitwensi, ma ki ruh ki dei ban ïoh shuti bad ba ki dei ban ïoh bainong na ka bynta katei ka sngi, kumba la kdew hapoh ka Section-135B of the Representation of the People Act, 1951.
Ïa kane ka pynbna da u Commissioner & Secretary, General Administration Department, Government of Meghalaya.
U Managing Director (MD) jong ka Meghalaya Energy Corporation Limited (MeECL) u Sanjay Goyal, u la ong ba ka jylla ka donkam kumba 250-260 MW ka bording hynrei mynta ka don tang kumba 170 MW bad ka jingeh ka long ban thied ïa ka bording ruh ka la rem shaba palat.
Haba kren sha ki lad pathai khubor u Sanjay u la ong, “Nga buh ka jingkyrpad sha ki paidbah, ba kane kadei ka por kaba eh bad nga sngewthuh ba ka don ka jingduna bording ha baroh kawei ka jylla.
Na ka liang jong ngi, ngi la pyrshang katba lah ban pynbiang bording ha kine ki sngi kiban wan.
Ngi kyrmen ruh ba ngin lah ban pynbun ka bording na kiwei de ki tyllong hynrei kan long kaba shem shitom, kyrmen ba ha kine ki sngi ban wan bad da ka jinghap slap kumba la khmih lynti, ngin lah ban ïoh pynmih na Leska, kumta ngin sa lah ban pynduna ïa ki kynta ka jingpynlip bording ruh".
U la pyntip ruh ba ka por ba pynlip bording hapoh nongbah Shillong, ka kham lyngkot ban ïanujor bad kiwei de ki nongbah.
Kane ka long namar ba ka Shillong kadei ka nongbah ka jylla bad ka jinglum ïa ki bill ruh hangne ka long kaba biang.
“Ka jingpynlip bording kadei namar ka jingduna um bad kane ka ktah ruh ïa ki unit kiba pynmih bording kum ka Myntdu Leska, hynrei namar ka jingduna palat ka um, la khang ban pynmih ha kine ki 5-6 sngi ba la leit.
Ha kaba ïadei bad ka Umiam, ka kloi bha ban duna namar ngi la pyndonkam palat ïa kane ka um ban pynduna ïa ka jingduh bording, kaba ymdon na ka bynta ka Myntdu".
U Sanjay u la ong ba ka don ka jingïapher hapdeng ka jinglah ka jylla ban pynmih bording bad ka jingdawa bording bad kane kadei kawei ka daw ban pynlong ïaka jylla ban mad ïa ka jingkyrduh bording mynta ka kynti.
“Ka jingdawa bording ka long kumba 250 MW bad ka jylla ka lah ban pynmih bording tang kumba 170 MW lada kheiñ lang ïaka jingïoh bording na kiwei ki kompeni kum ka NEEPCO, NTPC bad napoh ka nongbah Agartala".
Haba kylli halor ka jingthied bording na kiwei ki jylla, u Sanjay u la ong ba na ka liang ka tnad bording ka la pyrshang ban thied bording na kiwei pat hynrei namar ba ka dor ka long kaba rem, ka tnad kam banse ban shim ïaka sienjam ban pynlip bording katba kam pat lah ban thied bording.
U la ong ba ka jingpyndonkam ka long kumba 250-260 MW bad ka jingdon ka um ka long kumba 190-200 MW, hynrei watla katta ruh ki la pyrshang khnang ban lah ban pynbiang ïa ka jingdawa jong ki paidbah.
U la ong ba dei na kane kadaw ba na ka liang ka tnad bording ka pynlip bording khnang ban lah ban pynbiang ïa ka jingdawa bording jong ki paidbah, kumba long mynta.
“Ka jingduna bording ka jylla kadei namar ka jingbym lah treikam ka Myntdu Leshka Hydro Electric Project ha ki 5-6 sngi bala leit noh bad ka jingduna bording kadei ruh namar ka jingtyrkhong um ka Dam Umiam namar mynta ka dang dei ka aïom tyrkhong.
Ban pynbiang ïa ka jingdon bording hapoh ka jylla, kala ïaleh ruh ban thied ha ka dor 8 tyngka shi unit ka bording watla ka dor kadei tang T.3 haduh T.4.5 khamtam haka por ba ka jingpynmih bording ka long kaba pahuh.
Ka tnad bording ka ïaleh katba lah ban pynthikna ba kan nym don ka jingpynlip bording haka por janmiet namar ha kane ka por kadei ka por ba ka bording ka pahuh bha na kiwei ki kompeni ba die bording bad naka liang ka tnat ka ïaleh katba lah ban thied bording naka bynta ban pynbiang ïaki paidbah".
Haba kylli hato kane kamdei namar ka jingbym lah treikam ka tnat sam bording, u MD ka MeECL, ula ong ba ka long kaba suk ban shu kynnoh hynrei dei ruh ban sngewthuh ba ka Meghalaya ka don tang kawei ka Dam (Umiam) ba pynmih bording kaba kham pahuh um, hynrei haka aïom tyrkhong um kum ha u bnai Ïaïong, kane ka Dam ruh ka duna ka jingpynmih bording namar ka jingduna um.
U la bynrap da kaba ong, watla ki 3 tylli ki Unit, ka Myntdu Leshka ruh ki treikam bha ha ka por lyiur namar ka jingpahuh um hynrei kane ruh ka lah ban pynmih tang kumba 126 MW ka bording.
U Sanjay Goyal u la ong ba la donkam ban don ka jingpynmih bording na ki Hydro Project bad ki Thermal Power Project khnang ban weng ïa kane ka jingeh, ha kaba ïadei bad ka jingduh bording hapoh ka jylla.
Ha kaba ïadei bad ka Detailed Power Project (DPR), u Sanjay u la ong, “Ka jingpynkhreh ïa ka DPR jong ka Myntdu-Leshka Stage-II ka dang don ha ka jingsdang bad shisien ba ngi la pyndep ïa ka DPR, ngin sa wad ïa ka song pisa na ka bynta kane ka project kaba heh.
Ngi don jingthmu ban leh kumjuh kumba leh ïa ka Stage-I, kaba lah ban pynmih bording kumba 210 MW.Une u MD ka MeECL, u la pyntip ruh ba ka Corporation ka dang wad ïa ki lad ki lynti ha ka ban pynurlong ïa ka Thermal Power Project.
U la ong ba ka shong ha ka jingïoh ïa u dewïong bad ka jingtih dewïong da ka juk stad saïan kaba ka jylla ka dang jam shakhmat mynta bad pyrshang ban pynbeit noh ïa kane ka kam ha ka lynti kaba sted bha bad ïathuh  ba ka tnad MeECL kala buh hakhmat ïa 4-5 tylli ki power project kiba rit kiba lah ban pynmih hapdeng 5 haduh 10 MW bad ong ba kine ki dang don ha ka jingsdang ban pynkhreh bad kin dang shim por ban pyntreikam.
:Ka jingrwai Khasi ba thymmai, ka “Ahni ni!", ka dei ka jingrwai kaba la dep pyllait paidbah ha ka 10 tarik, Ïaiong 2023.
Ïa katei ka jingrwai, la thaw da u Mr.Ton Nongbri, katba u nongrwai ba rwai na ka bynta jong u tyngshop ka Khasi, dei u Mr.Ton Nongbri bad ïa ka sur na ka bynta ka puron, dei ka Miss Daphinia Santafee Kharshanlor.
Ïa ka sur jingtem, la shimti da u ShaN.W.Trang bad u fEd M, katba ïa ka Director Of Photography & Edit, la shumti da u Cores Marwein.
La shna ïa katei ka jingrwai da ka Ibsuklin Lyngdoh.
Ha katei ka jingrwai, la shim bynta da u tyngshop bad ka puron jong ka Bollywood, kynthup ïa u Synsharlang Nongkynrih bad ka Inrishisha Rani.
:Ka jingrwai Khasi, kaba kyrteng ka “Kular baskhem", ka dei ka jingrwai kaba la dep pyllait paidbah ha ka 15 tarik, Ïaiong 2023.
Ha katei ka jingrwai, la rwai da ki nongrwai Khasi, kynthup ïa u Mechanki Dkhar, Balasiewdor Ryntathiang bad ka Wansakaru War bad la shim bynta ha katei ka jingrwai da u tyngshop bad ka puron jong ka Khasi, kynthup ïa u Arman Disiar & Sagie Lyngdoh.
Ki nongthaw ïa katei ka jingrwai, dei ka Mishmelinda Kharsyntiew & Evangel Kharkongor.
Katba ïa ka videography, la shimti da u Kiki Garod bad ïa ka jingpynbiang ïa ka jingrwai, la shimti da u B4nshan.
U nongshna ïa katei ka jingrwai dei u B4nshan bad Asst Director, dei u Kiki Garod.
Katba ïa ka jinghikai shad ïa katei ka jingrwai, dei ka Lucy Suchiang, Martina M Sutnga bad u Mynnucha Shylla.
U Make-up Artist, dei u Melam Pyngrope bad la pynmih ïa katei ka jingrwai da u Mechanki Dkhar & Banshan Suchiang.
Katei ka kynhun jong ka jingrwai, ka ai khublei na ka bynta jong u Kyrmen Shylla, Myntri jong ka jylla Meghalaya, Galaria Cinema bad ka Cafe Shillong.
U President ka People’s Democratic Front (PDF) uba dei ruh u MLA ka Sohra Konstitwensi, Bah Gavin Miguel Mylliem u la ong ba kam ïahap ban buh jingkylli ïa kaba ki nongïalam barim ki la leh naduh ki por ba la dep halor ka Reservation Policy hadien ka jingïoh ïa la ka jong ka Jylla ha u snem 1972.
“Ngi ïohi ba ka jingkylli ka mih  ha kano ka dur kin pyntrei kam ïa ka Roster System la ka dei naduh ba sdang ne nangne sha khmat.
Ngim lah ban len ba lada ngi phai dien naduh u snem 1972, kum ka Jylla ka long kaba duna ha bun ki liang bad ngi sngewthuh ban pyntreikam ïa ka roster system khlem  ki jingshisha hynrei tang da ki jingtharai  kam dei kaba suk," u la ong.
U la bynrap da kaba ong ba na ka liang ka jong ki, ki thrang ban pyntrei kam ïa ka Roster System nangne sha khmat khnang ba kiei kiei baroh  kin ïaid beit.
U la ïathuh ruh ba na ka liang u Myntri Rangbah u la pynsngew ba ha kine ki khyndiat sngi kan sa don ka jingïakynduh jong ki Myntri ban ïatai halor kane bad ruh kin sa rah ha ka MDA bad ruh ha ka jingïakynduh jong baroh ki seng bad hangta ka PDF kan sa pynsngew ïa kaei kaba ki don.
“Ki la don kiba la kren halor kane ka mat, hynrei da ki phew snem ngi la ïoh ïa ka jylla bad ngim pat ïoh ïa kata ka formula kaba biang.
Nga kyntu  ïa ki seng saiñ Hima ba kim dei ban leh politic ïa kane ka mat," u la ong.
U Bah Gavin u la bynrap ruh da kaba ong ba ka sorkar kan sa thaw da ka komiti kaba kyrpang bad kane ka komiti kan  sa ïathir ïatai bad kyrmen ba kane ka komiti kan lah ban wan rah ïa kaba bha tam na ka bynta ki paidbah ka jylla.
“Ngim dei ban wan rah ïa ka jingïapher hynrei ban don ka jingïatylli ha baroh ki paidbah jong ka jylla khlem  kheiñ ïa ka jingïapher jaitbynriew," u la ong.
Shuh shuh u la ong ruh ba na ka liang ka jong ngi ban buh jingkylli ïa ka jingrai jong ki nongïalam kiba rim kam dei ka lynti kaba dei, ban ïoh kat ïa ka jylla  lajong kam dei kaba suk.
Ngi shaniah ïa ka jingstad ka jong ki bad na ka liang ki nongïalam ba mynta ki angnud ban kyntiew ïa ka ha ki liang bapher bapher.
:Ka jingrwai thymmai, ka Shi kyntien", ka dei ka jingrwai kaba la dep pyllait paidbah ha ka 8 tarik Ïaiong 2023 ha ka channel jong “Ki jlawdohtir".
Ïa katei ka jingrwai, la pynmih da u Matthew may.
Ïa ka mix bad mastered, la shimti da u Weiba Mawrie bad u Director of photography, dei u Pynshongdorlang W.Laitthma.
La shna ïa katei ka jingrwai da u Wanstar Thabah bad ka color Grading, la shimti da u Elvest Thabah.
Katei ka kynhun ka la ai khublei ïa u Keebor Kurbah, Kevin Malngiang, Bankit Lyngdoh, Rock Marbaniang, Rojet Mawlong, Maitphang Thangkhiew, Lamjingshai Channel bad ka Imilate.
:Ka jingrwai Assamese ba thymmai, ka ‘Nepo Amunpi’, ka dei ka jingrwai kaba la dep pyllait paidbah ha ka 7 tarik, Ïaiong 2023.
Ha katei ka jingrwai, la shim bynta da u tyngshop bad ka puron jong ka Assam, u Chinthongkiri Bey & Alice Teronpi.
Katba u nongshna ïa katei ka jingrwai dei u Kiridhon Karamsa bad nonghikai shad dei u Chinthongkiri Bey.
U nongring ïa katei ka jingrwai dei u Surajeet Shetty, katba u Asst Cinematographer, dei u Jirsong Teron.
Ïa ka Make-up, la shimti da ka Rukasen Hanse bad u nongrwai jong katei ka jingrwai, dei u Binong Timung.
La thaw ïa katei ka jingrwai da u Longbir Terang, ka music studio jong kane ka jingrwai, dei ka Chingrum Studio bad la pynmih ïa katei ka jingrwai da u Holly Ram Timung.
U Lamphang ka Ïingdorbar Thawaiñ ka jylla, u Thomas A.Sangma, ha ka 20 tarik Ïaïong u la pynïaid ïa ka jingïalang jong ka High Powered Committee (HPC) halor ka jingtei ïa ka Ïingdorbar Thawaiñ ba thymmai jong ka jylla ha Mawdiangdiang.
Ha kane ka jingïalang la ïashim bynta u Myntri Rangbah ka jylla u Conrad Sangma, u Symbud Lamphang ka Ïingdorbar Thawaiñ ka jylla u Timothy D Shira, ki MLA kiba kynthup ïa u Bah Charles Pyngrope, u Bah Lahkmen Rymbui bad u Bah Banteidor Lyngdoh, u Chief Secretary ka jylla u Bah DP Wahlang, u Commissioner & Secretary ka Meghalaya Assembly u Dr.Andrew Simons bad kiwei ki heh sorkar.
Hadien ka jingïalang, u Lamphang ka Ïingdorbar Thawaiñ ka jylla u la ïathuh ba la pynlong ïa ka jingïalang ka HPC ban ai ka jingmynjur na ka liang ka bor peit ïa ka jing-oh shrong kaba thymmai jong ka tnum (dome) bad ban ai ka jingmynjur ha ka liang ka jinglut jingsep namar ka jingkiew ha ka kam ban pyntrei.
U la ong ruh ba la bishar bniah ïa ka design ba thymmai da ka IIT Roorkee bad IIT Guwahati, bad u la bynrap ba ka jingpyntrei ïa ka jingtei ïa building kan ïaid noh shakhmat.
“Ka HPC ka la ïashong ban ai ka jingmynjur (ïa ka jing-oh shrong ba thymmai jong ka tnum) bad ka la don ruh ka jingdonkam ban ai ka jingmynjur ha ka liang ka jinglut jingsep.
Ka kam ban pyntrei ka la nang kiew," la ong u Lamphang.
“Hadien ka Eid, ka kam kan ïaid noh shait shait," la ong u Lamphang.
U la ïathuh ruh ba ka HPC ka la thaw ruh ïa ka Programme Monitoring Committee (PMC) katkum ka jingpeit bniah ba la leh da ka IIT Guwahati ha ka kaiphod halor ka jingkhyllem ka tnum (dome).
U la ïathuh ruh ba la bthah ïa ka PWD & PMC ban khmih ruh ïa ka jingpyntrei ha ka bynta kaba ar.
:Ka jingrwai Khasi ba thymmai, ka ‘Nadien ngan bud’, ka dei ka jingrwai kaba la dep pyllait paidbah ha ka 13 tarik, Ïaiong 2023 ha Mairang.
Ha katei ka jingrwai, la rwai da u Pascal Jarain, Eugnius Jarain bad u Belteshassar Nongphud.
Ïa ka track beat, la shimti da u Dezan Rohalu, katba ïa ka recording studio, la shimti da u Wonderson Mylliemngap.
Ïa katei ka jingrwai, la shna bad thaw da u Pascal Jarain.
Ïa ka jingring bad edit, la shimti da u Chesterfil Khonglah.
Ha katei ka jingrwai, la shim bynta da ki tyngshop bad ki puron jong ka Khasi, kynthup ïa ka Larisuk Kharmawlong, Hersonkoles Khongstia, Belteshassar Lyngdoh Nongphud, Eugnius Jarain, Pascal Jarain, Rinia Kharmawlong, Asinora Kharmawlog, Hubert Marbaniang bad ka Dabiangpura Thabah.
Ka 2nd Inter School Sport Meet 2023 bala pynïaid da ka Seng Samla shnong Jakrem kala kut noh mynta ka sngi ha kaba ka Jakrem Presbyterian Secondary School kala long ka lah duh ha kane ka lympung ïalehkai, ha kane ka sngi u Bah Renikton L.Tongkhar MLA ka Mawkyrwat Konstitwensi u la long u kongsan ban wan pynhap pyrda noh ïaka ne ka 2nd Inter School Sport Meet ha shnong Jakrem  South West Khasi Hills District.
Ha kane ka 2nd Inter school Sport Meet kila don haduh 18  ki Skul kiba wan ïashim bynta ki ba don happoh jong ka shnong jakrem kaba ki la ïoh ban sdang naduh ka 20 tarik bad pynkut noh mynta  ka 21 tarik u Ïaiong 2023.
Ha kane Inter School Sports Meet kila don shibun ki jait jing ïalehkai bapher ba pher  naka bynta ki khynnah skul bad kala long shisha kaba i shongkun lyngba daka jingwan ïashim bynta ryntieh daki khynnah skul ha kaba naka liang ka Seng Samla shnong Jakrem kala ïoh ruh ban ai sngewbha da ki trophy bad ki medal ïa ki nongjop bad ruh ïaki ba ïoh ïaka kyrdan ba ar bad ba lai.
Naka liang u Bah Renikton, u la ong ba ka jing pynlong kum ïa kane ka Inter School Sports Meet ka long kum shibynta ban lum ban lang ïa ki skul kiba don happoh shnong ba kin ïa sngew ieid sngewjan bad ruh ban kyntiew ïa ki khynnah ha kaba ïadei bad ki kam ïalehkai namar ba ka shnong Jakrem ka dei kawei ka shnong kaba ju sei ïaki rang bad ki thei samla kiba la paw bha kiba la ïoh ruh ban mihkhmat ïaka distrik bad ruh ïaka jylla hi baroh kawei.
U Bah Renikton L.Tongkhar haba kren kum u kongsan ha kane ka sngi u la pynpaw ka jingïaroh ïaka seng Samla shnong bad ïaka shnong  jakhi baroh ka wei ba kane kan long ka nuksa kaba bhatam, ha kajuh ka por u la kyntu ruh ïaki khynnah skul ban shim ka nuksa ba ngi dei ban buh ïaka thong ba ha kmat eh kumba ki ïa mareh thong mynta ban trei shitom ban jop shaka thong, ngim tip lehse na pdeng kine ki khynnah skul kin long ki ophisar ki nonghikai bad bad ruh ki nongmihkhat kum ki MLA bad MDC na kane ka shnong.
Ha kane ka sngi nalor u kongsan la ïa donlang ruh ki nongkitkam jong ka SSS Jakrem, na ka Jakrem Sport Club u Myntri shnong ki riew rangbah ki nonghikai bad  ki paidbah kiba la wan pynshit pynshngaiñ lem ïaki khynnah skul.
Haduh 700 ngut ki nongïalehkai na ki skul bapher bapher jong ka Sorkar bad skul shimet ki la ïashim bynta mynta ka sngi ha ka jingïalehkai Chief Minister’s Inter-School District Level Athletics Meet 2023 ba la pyllong ha Ampati District Headquarters, South East Garo Hills District.
Ïa kane ka jingïalehkai yn pynlong ha baroh ki District jong ka Meghalaya bad ïa ka nam lahduh jong kane ka jingïalehkai yn pynlong ha Shillong.
Ha kane ka jingïalehkai hapdeng ki khynnah skul kiba hapdeng ka 14 bad 18 snem ka rta  la ïashim bynta da ki 19 tylli ki skul Sorkar bad skul shimet.
Haba plie ïa katei ka jingïalehkai, ka Deputy Commissioner jong ka South West Garo Hills District, kaba long ruh ka Kongsan, ka Mary Lisa K.Marak ka la ong ba ka jingïashim bynta ha kane ka jingïalehkai kan ïarap ïa ki ban sei ïa ki sap ki phong.
Ka la ong ba kane ka jingïalehkai kan ïarap ruh ïa ki kumno ba kin nang ban ïa trei lang kum ka kynhun.
Ka jingwan rah ka party VPP ha kane ka Assembly ba dang shu dep ïa ka mat ban peit ne pyrkhat biang ïa ka Reservation Policy bad ka Roster System katkum ka rai jong ka Meghalaya High Court ba donburom ka la pynkhie im biang sa shisien ïa katei ka mat kaba ktah mat ïong ïa ka ïohkam ïohjam ki khun samla jongka ri Khasi-Jaiñtia jong ngi.
Wat la ki seng bhalang baroh na Garo Hills ki pyrshah ïa ïap ïa im halor kane, ki kynhun na Khasi-Jaiñtia te kin ïai ktik beit ba ki shah long langkñia ei ha katei ka policy.
Ka jingpynkhie im ïa katei ka mat ne issue kan pynktha khlieh shi katdei eh ïa u Chief Minister ka Meghalaya lem bad ki kynhun jong u.
La ïohi ruh ba katei ka system ka la phiah arliang ïa ka Meghalaya ha ki ar kynhun ki jaitbynriew (ST), kata, ki Khasi-Jaiñtia bad ki Garo.
Kumba ka long mynta, katei ka policy ka pynïoh nong eh ïa ki jaitbynriew Garo.
Lada ka sorkar kan pynhun ïa ki Khasi-Jaiñtia ruh ka la wai artad ha Garo Hills.
Bad lada ka pynhun pat ïa ki jaitbynriew Garo kumba long mynta, kan wai artad ha ri Khasi-Jaiñtia ruh.
Kan don ka jingktah ruh wat  ïa ka lawei jong ki political party kiba ïa don lang ha kane ka sorkar MDA-2, la ki long ki regional ne ki national party.
Lada kane ka sorkar MDA-2 ka leh mynthi ruh ki paidbah kin nym aili satia ïa ka.
Lada kane ka thma ïoh kam sorkar kan khie shisha, ka jingïadei hapdeng ki jaitbynriew  Khasi-Jaiñtia bad Garo kan nang ïa jngai  nang ïa jngai shuh shuh bad kan sa poi ka por ba ki lah ruh ban ïa khlad lok noh shisha da kaba ai noh ïa la ka jong ka jong ka state jongki.
Kane ka mat ka long ruh kaba don jingma bha haduh katta katta (very sensitive).
Lada ka sorkar u Conrad Sangma kan bakla rai hangne, kan sa jot artad baroh shi rta bad kan shitom ruh ban khie khlieh biang hadien habud.
Dei hangne ba ki ju ong, “Lada ai ruh ym long bad lada ym ai ruh ym long".
U la wai lada u leh bad u la wai ruh lada um leh.
(He is doom if he gives, he is doom if he does not give).
Ka jingïathaw sorkar lang ka UDP bad ka NPP ha kane ka kynti hadien ba la mih ka result MLA ha ka 2 tarik Lber mynta u snem, ka lah ban ktah ïa kine ki ar tylli ki parti ha ka elekshon ba marwei, kata ha Sohïong konstitwensi.
Toi, shwa ka 27 tarik Rymphang, ka sur ka sawa jam ba ka jingïakhun ka lah ban long hapdeng ka UDP bad ka NPP ha Sohïong konstitwensi hynrei la hap ban sangeh noh ïa ka elekshon ha Sohïong na ka jingkhlad kyndit u bah HDR Lyngdoh.
Ka lyer elekshon ha Sohiong mynta ka lah ban kylla kynsan hadien ba ki paidbah kila peitkhai ïa ka jingïaleh jong ka UDP bad ka NPP bad kiwei ki seng riewlum ban ïashong lang ha ka sorkar MDA-2 hadien ba kila ïather ha madan ban kynthoh kawei ïa kawei pat ha ka por elekshon.
Katkum ka jingkynthoh ha ki social media, ki paidbah kila kynthah jur ïa kine ki ar tylli ki seng kiba don lang ha ka sorkar bad kila kyntu ïa ki nongthep vote ka Sohïong ban phai khmat noh sha ka Congress, kaba shong ha ka liangpyrshah ha kane ka kynti.
Ki nongkynthoh ha Social Media kila sin ki oh ba ka UDP bad ka NPP ki dei kiba shu leh mynleh tang shwa ka elekshon katba hadien ba la dep ka elekshon, ki la kdup lang biang ban thaw sorkar.
Katba ka UDP ka kyrmen ba ka jingsngewlem jong ki paidbah ïa u bah HDR Lyngdoh kan long ka daw ban pynjop don burom ïa u kyrtong jongka, u bah Synshar Thabah uba dei u pyrsa jong u bah HDR Lyngdoh, ka NPP pat ka la pynksan nia ba kan bha ban jied beit ïa u kyrtong ka NPP u bah Samlin Malngiang, namar ba ka la ïalam lypa ïa ka sorkar khlem da donkam ban ap nabar ïing.
Hynrei na ka liang u kyrtong ka Congress u bah Osborne Kharjana u la ther kylla ïa kine ki seng riewlum bad ïa ka NPP ba ki dei tang ki dur bula jong ka BJP.Ka Elekshon ha Sohiong kan long ka jingtynjuh ïa ka UDP kaba leit ïasoh ha ka sorkar ba ïalam ka NPP, katba kan dei ruh ka jingtynjuh ïa ka NPP haduh katno ki paidbah kin jied namar ba ka don ha ka sorkar.
Ka BJP kam pat ïakren eiei halor ban weng noh ne em ïa u Pre-sident ka BJP Meghalaya u bah Ernest Mawrie hadien ba ka parti kam shym la lah ban thaw pyrthei ha kane ka elekshon MLA kaba dang shu dep shen.
Na ki 59 tylli ki konstitwensi kiba la pynïakhun, ka BJP ka neh kumjuh khlem kiew khlem hiar, kata ban jop tang ar ngut kynthup u bah AL Hek bad u bah Sanbor Shullai.
Ka BJP ka la wan ïuhkjat ha Meghalaya naduh u snem 1993 eiei ban ïakhun ïa ka elekshon bad naduh katei ka snem, ka jop bun tam ka dei tang 3 ngut bad lait nangta kam tam hynrei ka hiar sha ka 2 ngut bad uwei ruh.
Haba ïanujor bad kiwei ki seng saiñ pyrthei kum ka Congress, la ïohi ba ka suhthied bha ha kane ka jylla naduh ba ka la ïoh ban bsuh khlieh ha u snem 1978 eiei na ka jingleit rung ki nong-ïalam na kane ka jylla.
Ym tang katta ka Congress ka la ïoh ban synshar bun phew snem ïa ka jylla Meghalaya bad bun ki snem lada shim, ki dei kiba synshar ka Congress ha kane ka jylla bad ka lah ruh ban neh haduh san snem kynthih katba ka por ka jingsynshar ki seng riewlum kam ju lah ban neh haduh san snem bad ki sorkar ki khyllem noh man ka por.
Hadien ba la troiñ kynsan ka Congress ha ka ri, kane ka la ktah ruh ha kane ka jylla bad ha kane ka kynti ka Congress ka la hiar sha ka 5 ngut kaba ju jop ym duna ia ka 20 ngut eiei man ba don ka elekshon.
Haba phai sha ka BJP, la ïohi ba kane ka parti ka don shibun ki diengpynkiang ban ïoh rung ha ka jingmut jingpyrkhat jong ki paidbah ka Meghalaya namar ba kiba bun ha kane ka jylla ki dei ki Khristan ba ki shim bad la pynngeit ruh ïa ki, ba ka BJP ka dei ka seng ki Hindu kaba pyndik ïa ki Khristan ha kiwei ki bynta ka ri, watla kam pat da don kaba kum kata ha kane ka jylla Meghalaya.
Ha ka jingshi-sha, ka jingdon jong ki Khristan ha kane ka jylla ka la kot sha ka 74 percent eiei katba ha Nagaland ka jingdon ki Khristan ka long kumba 80 percent eiei, hynrei kaba kham lyngngoh ïa ki nongïalam ka BJP lehse, ka long ba ha Nagaland ka BJP ka la ïoh rung bad ki paidbah ki pdiang ïa ka ha kaba ha ka elekshon ba la dep ka la jop 12 ngut ki MLA.Ka jingbym lah leh eiei ka BJP ha kane ka elekshon ha Meghalaya wat haduh ban da wan hiar khnang u Myntri Rangbahduh ka ri u Narendra Modi, u Myntri ka tnad kam poh-ïing u Amit Shah, u President ka BJP u JP Nadda bad kiwei ki nongïalam ba ha khlieh ka parti, ka la pynlyngngoh ban ïohi ïa ka jingmih jong ka result.
Ka jingbym lah ka BJP ban leh eiei ka lah ban dei namar ba kim biang ki nongïalam na kane ka jylla namar ba wat ka TMC kaba dang shu wan rung katto katne por shwa ka elekshon, ka la lah ban jop haduh 5 ngut.
Kumta, ka la lah ban don kaei re kaei kaba ka BJP kam lah ban thaw pyrthei ha kane ka jylla ym dei eh ba ki paidbah Khristan ki isih hynrei ka lah ban dei na ka daw ïing jongka hi ha kane ka jylla khamtam na ki nongïalam jongka ha kane ka jylla.
U Myntri Rangbah ka jylla u Conrad K Sangma, ha ka 21 tarik Ïaïong u la ong ba kan don ka jingpynthymmai bad ka jingpynkylla ïa ka bor pynïaid jylla (State administration) ha ki sngi ban wan, ha kaba kawei ka jingkylla kaba la ai jingmut ka long ban don ïa ki nongtrei mon sngewbha na ki shnong, ba kin long ki nongmihkhmat ka sorkar ha ki shnong jong ki.
U Sangma u la ong ïa kane haba kren ha ka jingïalang ha ka 16th National Civil Services Day kaba la pynlong ha kane ka sngi ha Conference Hall jong ka Pinewood Hotel, Shillong, hapoh ka phang pdeng – “Viksit Bharat" ka la thmu ban pynkup bor ïa ki nongshong shnong bad ban poi shaduh ka mer kaba khatduh.
“Kumta, ngin don kumba 6500 ngut ki nongtrei mon sngewbha ha man la ki shnong kiban don ka jingïasnoh bad ka sorkar lyngba ka central database, ban ïarap ïa ka sorkar ban ïoh jingtip mar mar ha kajuh ka khyllipmat halor kiei kiei kiba jia ha ki shnong," la ong u Sangma.
U la ong shuh shuh ba kine ki nongtrei mon sngewbha na ki shnong ki lah ban pyntip sha ka sorkar ha ki por ki jingjia kyndit kum ka jingshlei um, ka jingtwa khyndew, ka jingthut ha ka bording bad um lada don ka jingbthei ha ka transformer lane ha ki pipe um bad ki lah ruh ban long ki nongrah khubor kiba konsan sha ki bank khnang ba ki skhim sorkar kin poi sha ki briew haduh ka jingkhang ïing kum kiba la noh ka rta kiba ïoh pension, kiba don ïa ki jingduna ha ki dkhot met bad kiwei, kim donkam ban leit barabor sha ki ophis block ne sha ki bank.
“Yn pynïasnoh ïa kine ki nongtrei mon sngewbha ha ki shnong ryngkat ki prokram self-help-group ki bapher bapher khnang ban pynkloi bad pynsuk ïa ka jingpynpoi ïa ki skhim," u la ong.
U la kren ruh halor ki jingdonkam ban pynkupbor bad ban pynkhlaiñ ïa ki Gram Sevak bad ban peit halor kumno ban nang pynjanai shuh shuh ïa ka rukom trei jong ki Gram Sevak.
Haba ai ka jingïaroh ïa ki ophisar, u Myntri Rangbah ka jylla u la ong, “Wat ailad ba ka bor, ka pisa bad ka jingshah pynshoi ban ïalam ïaphi ha kano kano ka liang hynrei ban thew beit tang ban ai ka jingshakri ïa ki paidbah bad kan nym don ka jingbakla, dei hangta ba ngin sa lah ban poi sha ka thong.
"Mynshuwa, u Bah DP Wahlang ba dei u Chief Secretary u la ong ba ha ki snem ba la dep, ka civil services ka la ïoh shibun ki jingshah kynthoh bad ka la dei ka por ban phai dien bad bishar bniah ba na kano ka daw ka ‘steel frame’ ka la sdang ban sarang bad balei ka jingbatai jong ka civil service ka la shah buh jingkylli na ka por sha ka por.
“Ngi long kiba donbok ban trei kum ha ka jylla Meghalaya namar ba ki nongïalam saiñ pyrthei ha ka jylla Meghalaya ki ïapher na kiwei pat ki jylla jong ka ri ha kaba kham ñiar ïa ngi ban poi ha ka jingbym sngewthuh jingmut hapdeng ki nongïalam saiñ pyrthei bad ki nongtrei jong ka sorkar," u la ong.
U Chief Secretary u la wanrah ruh ïa ka Civil Service Award ha ka jylla kaba ïa syriem ïa ka National Civil Service Award.
U State vice-president jong ka seng saiñ pyrthei ba don ha ka liang pyrshah, ka All India Trinamool Congress (AITC), u Bah George Lyngdoh u la ong ba tang ka jingsngewlem kam lah ban long ka daw ban pynthikna ïa ka resol jong ka elekshon, watla ha kajuh ka por ban pynshong nongrim ïa ka elekshon tang ha ka jingsngewlem ka long kaba bakla.
U Bah George u la jubab halor ki jingkylli la ka jingsawa jong ka jingsngewlem kan don ha ka liang jong ka seng United Democratic Party (UDP) ha ka 10 tarik Jymmang ha ka eleskhon ka ban long ha Sohïong.
“Kin don katto katne ki briew ki ban khring vote namar ka jingsngewlem, katba kin don katto katne pat ki bym sngew ïahap halor kane, ki don la ki jong ki jingsngew," la ong u Bah George.
Haba kylli pat shaphangka jingpynkhreh jong ka seng ha ka elekshon ka ban long ha Sohïong, u nongïalam ka seng TMC u la ong ba jait ba ka seng ka dei kaba dang thymmai, ka donkam ïa ka por ban pynbiang shwa ïalade, watla katta ki phai khmat sha ka jingkyrshan jong ki paidbah ha Sohïong ha kane ka elekshon ka ban long ha ka 10 tarik Jymmang.
Shuh shuh u Bah George u la ong, “Kadei ka jingïa pyni bor bad nga kitbok ïa u kyrtong u ban ïakhun bad ruh nga kyrpad ïa ki paidbah ban ailad ïa ka AITC ban nang pynkhlaiñ shuh shuh ïa ka seng".
U Vice-President ka All India Trinamool Congress (AITC) ha ka jylla Meghalaya, kaba dei ruh ka seng saiñ pyrthei ha ka liang pyrshah, u Bah George Lyngdoh, ha ka 21 tarik Ïaïong u la kyntait ïa ki khubor hamsaïa ba ka la don ka jingïasngewthuh jingmut lypa ba ki kyrtong ka seng kin don ha ka seng tang haduh ba la kut ka elekshon bad ba kin pynïasoh noh bad ka Bharatiya Janata Party (BJP) hadien ka elekshon.
U Bah Lyngdoh u la ong, “Ki lah ban don ki khubor hamsaïa hynrei ngi ïakhun ïa ka elekshon 2023 da kawei ka jingmut, kawei ka mat, kawei ka thong ban pynthikna ba ka TMC kan wan ha ka bor, bad namar ba ngi dei ka seng kaba dang thymmai, la pynkhreh tang hapoh 6-7 bnai hashwa ka elekshon.
Ngi la pynïeng haduh 56 ngut ki kyrtong bad kane ka pyni shai ïa ka jingthmu jong ngi.
"Haba kylli halor ka jingshah rem ki nongïalam kiba kongsan jong ka TMC, u Bah Lyngdoh u la ong, “Ka jingshah rem ki nongïalam kiba kongsan ka long ka jingkhanglad na ka bynta kano kano ka seng.
".
Ka Shillong Lajong Football Club ka la lah ban pynliem noh ïa ka East Bengal FC da 1 la 0 ha ka jingïalehkai kaba la long mynta ka janmiet hapoh Naihiti Stadium jong ka lympung ïalehkai Hero 2nd Division I-League 2022-23.
Ïa ka kol na ka bynta ka Shillong Lajong FC  la ïoh ban thep da u u Pursunep uba la ïoh ïa ka kabu ksiar ban thep ïa ka kol ha ka minit kaba 50 jong ka kylla miet bad lyngba jong u ka kynhun ka la lah ban khur ïa ka jingjop mynta ka sngi.
Kane ka kynhun hapoh ka jingïalam jong u Bah Bobby Lyngdoh Nongbet (head coach) ka la pynmih saw ngut ki ki rangïalehkai kiba la mih bujli (substitute) ha kaba u Baby Sunday Marngar u la mih bujli ha jaka jong u Chanmitre Thma ha ka minit kaba 26, u Everbrightson Sana Mylliempdah u la mih bujli ha jaka jong u Amon Lepcha ha ka minit kaba 69, u Wadajied kynsai Ryngkhlem u la mih bujli ha jaka jong u Hardy Cliff Nongbri ha ka minit kaba 69, bad u Ïohborlang Lyngdoh Lyngkhoi uba la mih bujli ha jaka jong u Pursunep ha ka minit kaba 86 jong ka kylla miet.
Ka Shillong Lajong FC ka la khur jingjop ha ka jingïakhun kaba nyngkong jong kane ka lympung 2nd division I league mynta ka aiom ryngkat ka lai poiñ, lyngba kane ka jingjop ka Lajong ka don jingkyrmen ruh ban khur ïa ki 9 poiñ na ki jingïakhun ha la ïing (home) kaba ban long ha Polo Shillong.
Ka jingïalehkai kaba bud na bynta ka Lajong kan long ha ka 14 tarik Ïaiong ha kaba kan sa ïalehkai pyrshah ïa ka United Sports Club hapoh ka madan 1st ground jong ka SSA Stadium ha madan polo ha ka por 2 baje mynsngi.
Ka program kaba 3 sngi na ka bynta ki ki khynnah ïalehkai kiba la shah jied bad ki coach ka la poi noh sha kaba kut mynta ka sngi ka 4 Ïaiong, ïa kane ka prokram la pynlong hapoh ha SAI Centre kaba don ha phyllaw jong ka skul bah NEHU Shillong.
Haduh 30 ngut ki coach kiba na ki jait ïalehkai sports bapher bapher ki la ïadon bynta lem bad u nongïalehkai Olympic ba  ka shongthait jong ka ri Australia u Ian Campbell, u nongïalehkai phutbol ba na ka ri Denmark u Jesper Olsen bad u Sports Science bad data expert u Dr.Aishwar Dhawan.
Kane ka camp ka long kaba la pynïaid da ka  Meghalaya State Olympic Association (MSOA) ha ryngkat ka jingïatreilang bad ka tnat Sports bad Youth Affairs ka sorkar jylla, EDGE10 bad ka ARMS PT ka technical partners.
La ïadon lang ruh ha kane sngi u President ka Meghalaya State Olympic Association u Bah John F Kharshiing, General Secretary Bah Finely L Pariat ha ryngkat lang ki dkhot ba la kham rangbah jong ka synjuk.
Namar kiba bun ki khynnah rit ki sngewtynnad ïa ka jingïalehkai phutbol, la don ka jingai jinghikai kyrpang (session) kaba la lamkhmat da u Jesper Olsen bad la pynlong mynstep ban ai ka jinghikai ïa ki.
Hadien ba la pynleit jingmut bha ha ki khynnah ïalehkai bad khmih bha ïa ki jinglah jong ki hapoh madan phutbol bad hapoh athletics track ha kine ki ar sngi, ki coach ki la long hakhmat duh eh ha ka sngi kaba lai da ka jingdon ka session kumno ban ai mynsiem ïa ki khynnah ïalehkai hapoh kane ka prokram, kumno ban hikai ïa ki ban jied ïa ka jingïalehkai sports bad ka strength development lyngba ki kyrdan bapher bapher bad ban ïada na ki jingmynsaw (injury prevention), bad kumjuh ruh kumno ba ka data ka la lah ban ïarap shibun eh ïa ki coach bad ki nongpynïaid (analysts).
Haduh ar spah ngut ki nongïalehkai (athletes), ha ka liang jong ki shynrang bad kynthei la wanlam na kylleng sawdong jong ka jylla na bynta kane ka camp bad kane ka jingkilan met kan ïaid shakhmat mynta da ki taiew ha shuwa ban don sa kawei ka camp haba kut jong une u snem.
Ki la don ki khep ba ki khynnah ïalehkai ki la ïa shim bynta shitrhem bha ha kaba ka la pynshohbiej ïa u Campbell ïa ka EDGE10 bad ïa ka ARMS PT.Lyngba ka jingïai treishitom jong ki coach bad ki khynnah ïalehkai, ka MSOA bad ka sorkar jylla ka don ka jingkyrmen ban sa ïohi shuh shuh ïa ka jingnang ïai kiew ki khynnah ïalehkai ha kine ki bnai ban wan.
Haba kut jong kane ka camp, u Assistant Director ka tnat Sports bad Youth Affairs, u Bah Paia B War Nongbri, u la ai mynsiem ïa ki khynnah ïalehkai ba kin long barabor kiba pynleit jingmut bad kiba kut jingmut ban long kiba shait ba khlaiñ.
U la ai mnsiem ruh ïa ki coach bad ïa ki District Sports Officers kiba la ïadon lang ha kane ka sngi ba kin nang ïai ai mynsiem bad ban btin lynti ïa ki khynnah ïalehkai jong ka jylla kiba dang khie dang san.
Kane ka camp kam lah ban shu kut noh kumto hadien ba ki khynnah ki la ap kmang ban ïoh ban shondur lem bad u Ian Campbell bad u Jesper Olsen, bad ka jingïadon  ryngkat jong kine ki arngut ka la ai mynsiem bha ïa ki khynnah ha ka jingïalehkai sports.
Ka ophis jong u District Sport Officer (DSO) Nongpoh Ri Bhoi District, kala ïoh ban pynhap pyrda noh ïa ka 28th Chief Minister District Level Inter School Athletic Meet 2023 mynta ka sngi ka 21 tarik Ïaiong.
Ïa kane ka lympung la ïoh ban pynlong hapoh ka madan ïalehkai Kurkalang kaba don ha Bhoirymbong kaba la sdang naduh ka 19 tarik Ïaiong ha kaba ki la don haduh 32 tylli ki skul kiba la wan ban ïashim bynta ha katei ka lympung mynta u snem.
Ha kane ka sngi pynhap pyrda u Bah Rangkynsai Kharbuli ula long kum u kongsan, ryngkat ka Kong Paidalin L Nonglait District School Education Office kum ka symbud kongsan, Bah P.
