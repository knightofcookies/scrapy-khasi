La pynskhem ia kitei ki jongialam ba thymmai jong ka seng ha katei hi ka sngi da u Bah M H Dkhar.
Kiwei ki nongialam ka AJYWO East Jaiñtia Zone kidei u KD Heatermoon Ryngkhlem kum u President bad ia u Embok Dkhar kum u General Secretary.
Haba kylli na MH Dkhar la u don jingthmu ban rung sha ki seng sain hima sima, ka jubab jong u kalong ba ia mynta ym pat lah ban ong eiei bad ngan trei hi katba lah ka bor naka bynta ka miat ka bha ka imlang ka sahlang.
Ula ban jur iaki nongialam ka AJYWO ban kin trei shitom, trei hok da ka jingiatylli bad ka jingieit ha kino kino ki kam bad ki mat ba ka AJYWO ka shim ne iakhun na ka bynta ka jingbha ka imlang ka sahlang bad ka jaidbynriew.
Ka Khasi Students’ Union (KSU) War Jaintia Circle kala kynnoh b aka jingshna iaka Residential School ha Pdengshakap kala long kaba torti bad kala pynrem jur ïa iaki ophisar jong ka tnad PWD kiba ym shym la kynthoh ne pyrshah iaka rukom trei u kontrak ia kane ka skul.
Ka KSU haka jingialam u Laitphar Syngkrem, president KSU, Lurman B Talang general secretary KSU, ha ka jingiadonlang u Leningrad Tariang ba dei peit iaka War Jaintia Circle bad kiwei kiwei ki dkhot ka KSU haka jingiadonlang u waheh shnong Pdengshakap u Forward Shylla bad Secretary Shnong Shailang Pakyntein kila jurip ia kane ka skul haka 3 tarik une u bnai.
Ka KSU ha ka jingjurip kala lap shibun ki jingduna ha ka rukom shna ia kane ka skul bad la kynnoh ba u kontrak ba tei ia kane ka skul ula pyntrei tang dep rukom ia kane ka shlem ka ban ai jingnang jingstad iaki khynnah ka thain War Jaintia.
“Ngi pynrem ia u kontrak bad ruh iaki ophisar ka PWD kiba jurip iaka jingtei haka por ba shna khlem ha kaba ki khlem ai kano kano ka jingkynthoh halor ka rukom trei torti bad trei tang dep ia kane ka iing skul bad la lap ba kane ka skul kala kylla long pung um namar bym shym la shna bha iaka slab," la ong ka KSU.Ka KSU kala ong ba kan nym shong kli kti bad kan wad ka jingtip ba bniah da ka RTI halor ka jingshna ia kane ka skul.
Ia kane ka skul la shna ha Sah Rymbuo, Pdengshakap, Amlarem Sub Division, West Jaiñtia Hills District bad naduh ba sdang hi ban shna ia kane ka skul la paw ki dak ki shin ba phiel watla iaka jaka la ai sngewbha da ka dorbar shnong kaba heh 20 acre sha ka tnad Pule Puthi ban myntoi ki nongshong shnong bad ki shnong ba marjan Ka jinglong jingman katei ka ïing skul (residential school) kaba la dep tei mynta ka pynnoh mynsiem ïaka bor shnong bad ki paidbah ka thain War namar baka rukom trei kam dei satia katkum ka rukom bad ka jingmang bad la kynnoh ruh ba la shna da u mawblock ha jaka u mawit ban ker ïa ki kynroh hapoh kamra.
Ka jinglut ban tei ia kane ka skul kam duna ïa ka T.2.48 Klur kaba la bei pisa lyngba ka SPA 2015.
Haka por ba dang iaid ka jingtrei ruh ka bor shnong kala dep ujor sha ka Executive Engineer ka tnad PWD Building ha u snem 2015 ba don ka jingorpait ka biar ha katei ka iing skul.
Ka All Jaiñtia Muster Roll Workers & Labour Union ha ryngkat ka Self Help Group (SHG) jong ki nongtrei Muster Roll bad Mid Day Meal (MDM) Cook na ka Shnong Mihmyntdu ki la pynlong ka jingialang haka 3 tarik Risaw ha Lumpyrdi, Mihmyntdu ban pynshai paidbah iaki skim ban myntoi ki nongtrei bylla sngi.
Ka jingthmu jong katei ka jingialang ka long ban pynsngewthuh ïaki lad jingmyntoi ba ïoh lyngba ka Meghalaya Building and other Construction Workers Welfare Board jong ka sorkar Jylla kumjuh ka Pradhan Mantri Shram Yogi Maan-dhan (PM-SYM) ne ka Pension Scheme kaba iarap iaki briew kiba trei bylla bym thikna ka kamai ka kajih.
Ïaka jingialang la pyniaid da ka Kong Susan Dkhar Chairperson SHG bad la ioh ka jingbatai na u K L Pariat President bad ka Kong D Ïakai VP AJMWLU kiba la batai iaki lad jingmyntoi ba ki nongtrei Muster Roll ki lah ban ïoh lyngba ka tnad PWD/PHE kumjuh ka MBOCWB bad PM-SYM.Ha katei ka jingialang la don 20 ngut ki nongtrei misteri na ka Shnong Mihmyntdu kiba la pynrung kyrteng haka MBOCWB.Ka AJMWLU ka kyntu ia baroh ki nongbylla ban pynrung kyrteng haka PM-SYM khnang ba kin ioh ka jingkyrshan pisa man u bnai bad ban shim ruh ka jingiarap na ka MBOCWB kaba ioh lyngba ka tnad Labour jong ka sorkar Jylla.
Ha katei ka jingialang la donlang ka Kong M.Bareh General Secretary ka seng AJMWLU, u Ma D.Bthuh Vice President, u Ma D.Suchiang Jowai Polytechnic Muster Roll Workers Union bad ka Kong K.Ryngkhlem Treasurer ka SHG Mihmyntdu.
I Ma Rifarwell Dkhar khun jong u ma Womphri Ryngkhlem bad i kong Morning Dkhar ba shong ba sah ha ka shnong Demthring West Jaintia Hills District ila khlad noh haka 03/10/2020.
Ka jingleit on on tep ia i Rifarwell kan long haka 5.10.2020 haka por 1 pm ha u lum jingtep Balang Presbytrein Demthring.
Ka Khasi Students’ Union (KSU), Jowai Circle kala ong ba ki shipai Home Guard Volunteers for COVID -19 kila ioh bai nong tang 40 sngi wat hadien ba kila trei shitom la bun bun bnai ban iakhun pyrshah ïaka khlam ha West Jaintia Hills District.
Ka KSU kala ai da ka dorkhat sha District Commandant Home Guard jong ka West Jaintia Hill District haka 1 tarik une u bnai ban dawa pynioh bai nong ïaki shipai Home Guard kiba long kiba briew kiba hakhmat ban iakhun pyrshah iaka khlam COVID-19.
Ïa kane ka dorkhat la lei tai da u Justice Paul Lyngdoh, education secretary ka KSU, Ohibait Dkhar president KSU Jaintia Hills District unit bad u Morningstar Pasi President KSU Jowa iCircle.
Katkum ka dorkhat ka KSU kala dawa na ka ophis u District Commandant Home Guard, West Jaintia Hills ban siew dep mardor ia ka bainong jong ki Home Guard Volunteers COVID-19.
“Naduh 27 tarik Lber (March) 2020 haduh u bnai September (Nailur) ka jingtrei jong ki Home Guard kala kynjoh 186 sngi baroh, hynrei ki dang ioh bai nong tang na ka bynta 40 sngi," katkum ka dorkhat bala ka KSU sha u District Commandant.
Ka KSU kala kyntu ruh iaka bor district jong ka West Jaintia Hills District ban shimkhia lem ban peit iaka jingeh ki Home Guard kiba long ki briew kiba mih hakhmat ban trei na ka bynta ban iada naka khlam COVID-19.
Ka NABARD ka la sdang ia ka Jingialap Paidbah shaphang ka Jingpynkhuid ha ka 02 October 2020 ha ka sngi dap snem ba 150 jong u Mahatma Gandhi ha ka jylla baroh kawei.
Ha West Jaintia Hills, ka Campaign la plie ha ka shnong Moodymmai, Thadlaksein Block haba lashem ia ka jingdonkam iaka jinglehkhuid bad ruh ban pynskhem pynmlien ia ka rukom pyrkhat jong ki briew ha ka kyrdan shimet bad shnong ka thaw khamtam he ha ki por COVID-19.
La iarap pyniaid ia ka prokram da ka Society for Urban & Rural Empowerment (SURE) bad la batai bniah shaphang ka WASH da ka Kong Corrine Slong jong ka NESFAS.U Bah Greville N.Kharlukhi, District Development Manager, NABARD u lah ai jingpynshai khambniah ba ki loan ram ba shim da ki paidbah, ki riew shimet ne ki dkhot jong ki SHG a ka jingthmu shna painkhana, ki thaw ki shna imlang sahlang, um dih lah ban pynhap ha ka kyrdan Priority Sector bad ka NABARD ruh ka ai pisa jingiarap ia ki bank ba iarap ai ia ki paidbah.
U Bah Kharlukhi ula ong ba haduh mynta, ka NABARD ka lah dep theh tyngka 12, 298 klur hapoh ka Swachh Bharat Mission-Gramin (SBM-G) bad lah pyndep ne shna haduh 3.29 klur ki painkhana.
Ka NABARD shuh shuh ka lah sdang ia ka skim refinance kumba 800 klur ia u snem 2021 na ka bynta ka Water, Sanitation, Hygiene (WASH).
Kane ka Campaign kan kyrshan ia ka Sorkar India ha ka Swatch Bharat Mission bad ruh ka WASH  prokram khnang ban pynkupbor ia ki longing ba kham tlot bad duna ha ki nongkyndong hapdeng ka COVID.“Ka NABARD ka buh iaka thong ban kdup haduh 2000 tylli ki shnong bad ban wad dak jingdonkam ia ki jongduna haka liang ka um, ka lehkhuid bad painkhana jong ki nongkyndong.
Ki jingshem jong kane ka research kan iarap ban pyni lynti kumno ban kham pynbum ia ka pisa bad ai ram ha ka ri khamtam eh is kaban pynbiang ia ki piankhana ha ki ingbriew nongkyndong," la ong u Bah Kharlukhi.
U Myntri Rangbah jong ka Jylla u Conrad K Sangma kum ka dak ban kynmaw burom iaka lyngkhuh sngi kha ba 151 snem u kpa jong ka ri India, U Mahatma Gandhi ula buh syntiew ha u mot sahnam jong u ha Main Secretariat mynta ka sngi.
Katba ha rilum Jaintia pat ki shnong bapher bapher bad ki bor district jong ka East bad West Jaintia Hills ha ryngkat ka jingiatreilang jong ki dorbar shnong kila pynlong iaka jingpykhuid shnong.
Ha Jowai ka bor synshar district ha ryngkat ka jingiatreilang bad ka Jowai Municipal Board (JMB) ka Dorbar Shnong Tympang, Iawmusiang, CNI, Seinraij Jowai, ka tnad Police bad ki nongshong die jingdie ha Iawmusiang, ki nongniah kali kamai bad kiwei kiwei kila shimbynta shitrhem haka jingpynkhuid iaka Iawmusiang.
Ha Khliehriat ruh ka bor District ryngkat ka jingiatreilang ki shnong kila pynkhuid iaka shnong Khliehriat, Ladrymbai, Dkhiah bad kiwei kiwei.
La iashimbynta da ki Pulit ka District, ki Waheh Shnong, ki Scouts, Guides, NSS, ki nongshong dukan, ki shnong ba hap hapoh ka Khliehriat Dkhiah-Ladrymbai bad kiwei kiwei.
Ka Dorbar Shnong Moolamylliang ruh kala snohktilang ban kynmaw burom iaka Gandhi Jayanti bad kala pynlong iaka jingpynkhuid shnong.
U Ma Apmon Pachiang, Waheh shnong Moolamylliang u iathuh ba la sdang ban pynlong iaka shnong Moolamylliang kum kawei na ki shnong kaba khuid naduh ka snem 2014 bad dei ruh ha kane hi ka snem ba la sdang ban thung iaki dieng bad dang iai bteng haduh mynta.
U Dr.R.Pyrtuh, BDO Saipung Block, u la ai ka jingiaroh iaka shnong ba ka la long kawei na ki shnong ba khuid bad itynnad hapoh East Jaintia Hills  ryngkat ka jingdon ki dieng ba la thung sawdong jongka bad ai mynsiem ruh ia ki briew ha kane ka shnong nang iai bteng ia kane ka jingkhuid.
Ula ong kane ka shnong kan long ka nuksa ba kiwei ki shnong kin bud ban pynneh pynsah iaka jingkhuid jingsuba ka sawdong sawkun ka mariang.
Ha Raliang, ki Self Help Group ha ryngkat  ka dorbr shnong Raliang kila pynlong ka jingpynkhuid shnong haka 1 tarik bad kane ka jingpynkhuid shnong la shimti bynta shitrhem da ki longkmie longkpa bad samla sam hoi.
U Waheh Shnong u Ma S.Lamare haka jingkren ula ai khublei iaki SHG kiba la trei shitom ban pynkhuid iaka Shnong.
Ula ai khublei kyrpang tuh ia u Ma Thiejhlang Tariang uba la ai sngewbha iaka trok Dumper bad JCB ban pynkhuid iaki ñiut ki ñier kiba don harud ka surok PWD.Ula ai khublei ruh iaki VDP ka shnong kiba la don bynta haka ban iatreilang haka jingkhuid shnong.
Ka 2 tarik u October (Risaw) ka sngi kha u kpa ka ri Mahatma Gandhi (Gandhi Jayanti) kadei kawei naki sngi ba kyrpang hapoh ka Ri India haka juh ka por ka pyrthei shityllup ka rakhei ruh iaka sngi kha une u riew khraw kum ka International Day of Non Violence ia kaba la pynbna da ka United Nation General Assembly ha ka 15 tarik Naiynru 2007.
Ka Meghalaya Bharat Scouts & Guides, West Jaintia Hills District kum shibynta ban leh burom ia kane ka lyngkhuh sngi kha snem ba 151 snem u Mahtma Gandhi ka la shim ban pynlong ka prokram ba shitaiew lynter ka ban sdang naduh ka 2 tarik mynta u bnai bad kan kut ha ka 9 tarik jong une hi u bnai.
Ha kine ki shitaiew yn pynlong ia ka jingiakop draw dur, jingiaid kjat (trekking), ka jingiakop thoh quotes halor ka jingim u Mahatma Gandhi nalor kiwei kiwei.
, Ha ka jingialang ple pyndonburom ne ka opening Ceremony la iadonlang u Ma W Lyngdoh, Jt.
State Secretary MBS&G, State Head Quarter, Shillong kum u kongsan, ka Kong S Tariang, District Commissioner (G) West Jaintia Hills kum ka symbood kongsan, u Ma Ohiwot Laloo, District Secretary MBS&G, West Jaintia Hills, ki Scouts Master bad ki Guides Captain.
Ha ka jingialang ba lyngkot ba la pyniaid da ka S Shylla, District Organizer (G) West Jaintia Hills District laioh ia ki kyntien pdiang burom na u Elvis Dkhar, District Organiser (S), West Jaintia Hills District katba ka Chwadaka Laloo, Guides Captain haba kut ka ai ki kyntien khublei.
U Ohiwot Laloo, District Secretary, MBS&G West Jaintia Hills haba ai jingkren jingbatai ha ka jingiadei bad kane ka prokram u la iathuh ba ha kane ka shitaiew lynter ki khynnah Scouts bad Guides kin iashimbynta ha kata ka rukom ban khring ia ka pyrkhat pyrdain jongki shaphang ki kam kiba iadei bad ka jinglong jingim u Mahtma Gandhi bad shuh shuh ha kane ka sngi la leh burom ruh ia ki nonghikai kiba la ioh ia ka khusnam Best Scout Master bad Guides Captain.
Ka Kong S Tariang haba kren ha kane ka ka khot bad wer ia ki para dkhot baroh ba kin long ki briew kiba ieit ia ka jingsuk kaba long kawei na ki jinghikai jong u Mahatma Gandhi, shuh shuh ka ai mynsiem ruh ia ki ki Scouts Master bad Guides Captain ba kim dei ban hun tang ba ki laioh ia kane ka burom, bad to long ruh ki nongtbeh sharak jingshai bad  jingsuk hakhmat ka pyrthei.
U Ma W Lyngdoh haba kren kum u kongsan, u iaroh ia ki bor pyniad ka District Association kiba la pynlong ia kum kane ka prokram bakhampher ha kum kane ka sngi.
u da kyntu jur ruh ia ki dkhot ka Bharat Scouts- Guides ba kin long ki briew kiba iaid ryngkat bad ka jingieid ialade, ieid ia ki para briew bad haba ka jingieid ka synshar ka jingsuk bad ka jingiatyllio ruh ka don.
Haba pynkut iaka jingkren u Ma W Lyngdoh, u ong wat ai ba ka jingtynjuh jong kane ka por kan long ka jingkutlad, shimkabu ia ki buit treikam jong kane ka juk ka por lyngba ki kor kompiwtor.
Ka 1 tarik u Risaw kadei ka sngi kyrpang ban ai snam sngewbha kaba la tip kum ka National Voluntary Blood Donation Day (NVBDD) bad ia kane ka sngi la rakhe kylleng ka Ri India.
Ka jingrakhe ia kane ka sngi ka dei kum shi bynta ban ai burom bad khublei ia ki briew kiba ai snam sngewbha naka bynta ban iada iaka jingim briew.
La rakhe ia kane ka sngi ban ialap ban pynsngewthuh ia ki nongshong shnong halor ka jingkongsan ka jingai snam ban iarap iaki longkmie kiba kha kiba pun, ban iarap iaki paidbah kiba don jingshitom haka jingpang snam blood dyscrasias bad haba jia ki aksident bad kiwie kiwei kiba donkam snam kyrkieh ban iarap iaki para briew.
Ka snam kalong kaba kordor iaka jingim u briew haka pang ka shitom bad ha kino kino ki jingjia kum iaki lanot lyngshop bor mariang, kiba mynsaw mynsnam na ki aksident bad ka donkam ban don ki jaka kynshew snam kiba biang ban ioh ai snam ia kino kino kiba donkam snam kyrkieh.
Ka mat pdeng jong ka National Voluntary Blood Donation Day mynta u snem ka long “Lets donate blood voluntarily and contribute to the fight against CORONA".
Ha Jowai la rakhe ia kane ka sngi da ka Jowai  Civil  Hospital  Blood Bank haka jingiatreilang bad ka Meghalaya AIDS Control Society  Shillong  & State Blood Transfusion Council ha  Jowai Blood Bank, Panaliar.
Ka mat pdeng kalong “Safe Blood Save Lives".
Ka Dr.P Shylla kaba dei khmih iaka Jowai Blood Bank kala ai khublei bad iaroh ia baroh kiba wan ai snam sngewbha haka Jowai Blood Bank ban kyrshan ia kane ka jaka kynshew snam ban ai ka jingshakri sha ki paidbah ba donkam snam.
Ha kane ka sngi la pynkup burom iaka Jingiaseng  Samla Balang  Presbyterian  Jowai, North  East Adventist  College Khliehtyrchi, Sevenday Adventist  Church Ladthalaboh, Cleanliness  & Sanitation Committee  Kiang  Nongbah  College  Jowai, Dorbar  Shnong  Chilliangraij  Jowai.
La ai ruh iaka khusnam kaba kyrpang sha u Job R Kawlni uba wan shakhmat ban ai snam sngewbha ha kane ka jaka kynshew snam haduh 10 sien.
Kala don ruh ka jingai snam sngewbha mynta ka sngi da ki 7 ngut ki samla na Jingiaseng Samla Presbyterian Church Jowai  bad North  East Adventist  College.
Shuh shuh ha sor Shillong ka Meghalaya AIDS Control Society ha ryngkat ka jingiatreilang ka  Jingiaseng Samla Balang Presbyterian, Mawlai Nongkwar bad ka Meghalaya State Blood Transfusion Council kila rakhe iaka NVBDD ha phyllaw ka Presbyterian Church, Mawlai Nongkwar haka jingiadonlang  Dr.(Mrs) R Allya, Project Director, Meghalaya AIDS Control Society, Shillong, Dr (Mrs) C Budnah, Member Secretary, Meghalaya State Blood Transfusion Council, Bah AMS Kharsati, Chairman, Jingiaseng Samla Balang Presbyterian, Mawlai Nongkwar nalor kiwei kiwei.
U  Sampath Kumar,IAS, Commissioner & Secretary, Health & Family Welfare Department, Govt.
of Meghalaya ryngkat bad u Shantanu Sharma, IAS, Joint Secretary, Community & Rural Development & CEO, Meghalaya State Rural Livelihoods Society, APD, Meghalaya Basin Development Authority, Govt.
of Meghalaya kila mih shakhmat ban ai snam sngewbha ha kane ka sngi.
Ki paidbah nongshong shnong jong ka Lapangap , ka shnong kaba don ha khappud Meghalaya Assam kiba la khie bitar iaka jingmynthi jong ka sorkar Jylla ban iada ia u pud u sam, kila hiar dalade ban pynher krad ïa u nongbylla shna surok ka Assam haka sngi Palei.
Ka ka surok kaba shna ka Assam kadei ka surok ban pynïasoh ïaka shnong Khanduli naduh na Tahpat, Langkeroi, Lapangap.
La iathuh ba ka sorkar Assam kala mang pisa kumba 774.24 lak ban shna ia kane ka surok khlem ka jingmynjur jong ka sorkar Meghalaya bad u paidbah ba sah ha khappud Meghalaya Assam.
Ka jingtrei ia kane ka surok kala iaid naduh u snem 2019 u bnai Naitung (July) bad la pynsangeh ruh da ka bor district jong ka West Jaintia Hills, hynrei ka sorkar Assam kala iaid beit shakhmat ban trei ia kane ka surok kaba la pynlong iaki nongshong shnong ban pyrshah jur namar ba ka Assam kala kyntur ïaki pud u sam bad ki jaka rep jong ki.
Ki paidbah jong ka Shnong Lapangap hadien bym don kino kino ki dak ki shin ba ka sorkar kan tuklar ia kane ka jingtei jong ka sorkar Assam, ula mih paidbah ban pynsangeh hi noh dalade bad pynher krad iaki nongtrei surok baroh.
Ha kane ka jingleit pynsangeh ki nongshong shnong ka Lapangap kam don kano kano ka jinghuri hura bad ki nongtrei surok ka Assam kila kohnguh bad pyllum pyllang iaki tiar ki tar bad mih na katei ka jaka.
Ka Border Magistrate ka Kong B Blah haryngkat u Dy SP Headquarter u bah MJ Marngar bad ka kynhun pulit jong u kila hiar sha katei ka thain ban sakhi.
Shuwa ban beh iaki nongtrei surok ka Assam kala don ka jingialang lyngkot ha iing dorbar jong ka shnong Lapangap kaba la iashim bynta da ki nongshong shnong rangbah shynrang, ki longkmie bad ki samla shynrang bad kynthei.
U Waheh Shnong Lapangap u Deimonmi Lyngdoh, ula ong naduh ba sdang ka Assam ban pyntrei iaka surok ka Dorbar Shnong Lapangap bun bun sien kala ujor sha ki bor District ka West Jaintia namar katei ka jaka ba shna surok ka Assam kahap hapoh u pud u sam ak Jylla bad ka don hapoh shnong Lapangap kaba iaid lyngba kiba bun bah ki pynthor bad hali jong ki nongshong shnong.
“Ka bor District naka por shaka por ka phah iaka Border Magistrate bad ki pulit Meghalaya ban leit pynsangeh iaka jingshna iaka surok bad ka Assam ruh ka la sangeh iaka jingshna hynrei tang hadien shisngi arsngi ka Assam ka bteng ia kajuh ka jingshna bad mynta ka iaid shait shait ban shna iaka surok,"la ong u ma Deimon Lyngdoh Waheh Shnong.
“Ngim banse ban beh krad ia kine ki nongtrei surok ka Assam ban iada iaka jakpoh bad ka hok kynti jong ngi," ong u Ma Deimon.
U MDC ka Mynsngat-Khanduli u Dawan Lyngdoh uba la don ryngkat ha kane ka sngi ula ong ka Assam ka la leh jubor bad kala ktah iaki hali ki pynthor jong ka Lapangap kaba hap hapoh ka Elaka Shilliang Myntang.
“Ngin ieng beit haka nongrim ban iada iaka jaka puta jong ngi kiba biang lut ki kot ki sla bad da lei lei ngim ym ailad iaka Assam ban nang kyntur shuh shuh sha u pud u sam jong ngi," ong u ma Dawan.
I Bah Matheus Khyriem iba ju khot ieit i Bah Bunya u nongap kol barim jong ka jylla ila khlad noh haka 1 tarik u Risaw 2020.
I bah Bunya i dei iba ba shong ba sah ha Mawlai Phudmuri hajan Madan Heh Stadium.
Kum u nongap kol, I bah Bunya I la mihkhmat iaka Lajong ha u snem 1998-1999 bad kumjuh ia ka Riatsamthiah ha u snem  1990-1991 bad Wahingdoh ha u snem 1997-98.
Shuwa ula ap kol iaka Langsning Sports Club naduh u snem 1992 bad iai neh haduh ka snem 1997 bad ha u snem 2003 haduh ka snem 2005 ula ialehkai biang naka Langsniang.
Hadien ba u Bah Bunya ula shongthait kum u nongap kol ula sdang pat iaka kam Goalkeeper Coach bad ula pyndep ruh iaka AFC Goalkeeping Course Naduh ka snem 2013 ula don bynta bad ka Langsning Football Club bad iai trei ia kane ka kam tad haduh ba ila khlad na ka sla pyrthei.
I Bah Bunya  ila iadon bynta ruh bad ka Royal Wahingdoh FC, ha ka por ba ka la iakhun ha ka lympung ialehkai jong ka I.League bad hikai ruh iaki klob kiba rit haka nongbah ba juh iashim bynta ha kiba bun ki lympung ialehkai ba juh pynlong ia ka da ka Shillong Sports Association (SSA).
U Myntri Rangbah ka Jylla u Conrad K Sangma hadien ka jingbam smai ki ar ngut ki minister thymmai, ula bhah kami a baroh ki myntri bad pynkylla ruh ia kattto katne ki tnad ba bat ki myntri ba don haka cabinet jong u haka sngi Palei Hadien ba la bujli myntri, u Conrad K Sangma ula bat halade san tylli ki tnad ba kynthup iaka finance, planning home (political), cabinet affairs bad ka  personnel & AR.Deputy Chief Minister, Prestone Tynsong la ai ia u ka tnad Food Civil Supplies & Consumer Affairs.
U bat ruh iaka tnad PWD (Roads) bad san tylli kiwei ki tnad.
Ka kam pynroi sor (urban affairs & municipal administration departments) la aiti sha u ma Sniawbhalang Dhar.
U ma Sniawbhalang un bteng ban bat iaka tnad commerce & industries and transport.
U Bah Hamletson Dohling un shimti iaka tnad Community & Rural Development bad ka Soil & Water Conservation departments bad ula duh noh iaka tnad District Councils Affairs.
Katba u bah Alexander Laloo Hek u bteng ban bat ia ki tnad kiba u ju bat kynthup iaka tnad ka Koit ka Khiah ka Jylla.
Ka tnad Forest & Environment department yn bat noh u  James K Sangma.
Lahkmen Rymbui uba ju bat ia kane ka tnad u shimti iaka tnad District Council Affairs (DCA).
U James un bat ruh iaka tnad power ne bording, law, IPR and taxation departments bad u ma Rymbui u bat biang iaka home (police), education bad order areas development.
U Ma Kyrmen Shylla un shimti iaka tnad excise department, katba u Bah Banteidor Lyngdoh u bteng ban bat iaka kam rep kam riang, sports & youth affairs bad ka tnad textile departments.
Brolding Nonsiej u bat iaka home (civil defence and home guards, water resources, printing & stationery departments.
Ki ar ngut ki myntri kiba bam smai thymmai u Daskhiat Lamare MLA NPP Mawhati bad u Renikton Lyngdoh Tongkhar MLA HSPDP na Mawkyrwat kila bat iaki tnad kiba ju bat u ma Comingone Ymbon bad u Samlin Malngiang, kiba shah pynhiar shuki.
U Dasakhiat Lamare ula bat iaka kam kaba ju bat u ma Coming kaba kynthup iaka Fisheries, General Administration Department and Public Works Department (Buildings) bad u Renikton Lyngdoh Tongkhar un bat iaka tnad Legal Metrology, Public Health Engineering, Secretariat Administration Department.
Ka Khasi Students’ Union (KSU) War Jaintia Circle kala dawa naka bor jong ka aiñ ban kem mardor ia uwei u briew ba kyrteng u Timun Surong uba u shah kynnoh donkti ban lehbeiñ bad thmu pyniap iala ka jong ka lok haka shnong Thangbuli, Amlarem Sub Division.
Ka KSU kala iathuh ba une u briew u tan jubor ia ka lok na Amlarem bad ula kit ia ka da ka kali ha kata ka por ula shoh la bom ia ka haduh ba ka la mynsaw jur ka met ka phad jong ka.
La kynnoh ba ula maham ruh ban pom da ka wait na ka ryndang jong ka.
Kane ka jingjia kala jia haka 29 tarik September (Nailur) bad halor kane ka jingjia kiba haiing kila dep ruh ban mudui iaka jingujor ejahar hakhmat ki Pulit Amlarem.
Haduh bala thoh ia kane ka khubor u Lurman B Talang general secretary KSU War Jaintia Circle kila  pynpaw ba ki pulit kim pat kem satia ia u Timun bad la dawa ban kem mardor ia une u briew bad ban pynshitom katkum ki kyndon jong ka aiñ.
La iathuh shuh shuh ba kila dep ban register iaka case.
U District Magistrate, West Jaintia Hills District, ula pyngngat ‘Micro Containment’ iaka shnong Nongthymme Ialong hadien bala don kiba bit khlam COVID-19.
U District Magistrate ula khang iaka jingrung jingmih klumar ki briew haka shnong Nongthymme Ialong naduh 1 tarik Risaw 2020 ban pyndep iaka contact tracing ia kiba briew kiba iakynduh ia kaba ioh pang nyngkong COVID-19.
Ia kane ka hukum la pynmih hadien ba ka tnad ka koit ka khiah jong ka West Jaintia Hills kala rekomen ban pyngngat iaka shnong Nongthymme Ialong kum ka micro containment hadien bala don kiba bit khlam na katei ka shnong kaba donkam ban leh iaka contact tracing.
Ka Khasi Students’ Union (KSU), War Jaintia Circle kan pynlong iaka prokram pynkup burom kaba la tip kum ka “3 rd Maitshaphrang Academic Award 2020" iaki khynnah pule ba pass bha haka eksamin SSLC & HSSLC Examination 2020 ha ka 30 th October 2020 ha Enowell Hall, Amlarem.
U Education Secretary KSU, u Shiningstar Khongiong, ula ong ba ka jingthmu jong ka KSU War Jaintia Circle ban ai ia kane ka khusnam ka long ban ai mynsiem bad pynshlur iaki khynnah pule ka thain ba kin jop haka jingim pule puthi bad ban long ki myntoi ka imlang sahlang.
Ka KSU kala kyntu ia ki khynnah pule ban pynpoi iaki kyrteng jong ki bad mynta ka kynti ka KSU kan pdiang ia ki khynnah bad samla kiba pass 70% shaneng.
La kyntu ia ki khynnah ban pynpoi ia ki Marksheet Xerox copy ha shwa ka 23.10.2020 bad ban phone ha kine ki number 7005879956, 8730959245, 9366652830, 8787529534 ban ioh iaki jingtip ba kham bniah.
I Kong Merrybell Kongwang kaba ju trei ha Jaintia Hills Autonomous District Council (JHADC), Jowai kala khlad haka 30.09.2020.
Ka jingleit on tep ia i yn pyndep haka 02.10.2020 ha shnong Darrang, Amlarem Sub Division, West Jaintia Hills District.
U Deputy Commissioner, East Jaintia Hills District ula pyntip paidbah ba ka ophis jong u ha ryngkat ka jingiatreilang ki tnad treikam sorkar bapher bapher, ki Waheh Shnong, ki Scouts, Guides, NSS, ki Traders Association, ki shnong ba hap hapoh ka Khliehriat Dkhiah-Ladrymbai, ki nongshong shnong, ki nongshong dukan bad kiwei kiwei kin pynlong iaka jingpynkhuid shnong haka 2 tarik Risaw.
Ki jaka ban pynkhuid kan long naduh ka shnong Khliehriat, Dkhiah bad Lad Rymbai bad ka jingpynkhuid kan sdang naduh ka por 8 baje shaneng mynstep haduh ban da dep.
La kyrpad ia baroh ki paidbah, ki nongkhaïi bad kiwei kiwei de ba kin iasnohkti lang bad ka District Administation khnang ba ki kam kin long kiba jop.
La kyrpad ruh iaki nongshong dukan ba kin nym sei ia kito ki jakhlia ba la pyllang baroh shisnem, ba dei ban bret beit tang ia kito ki jakhlia pynmih na iing/dukan ha kato ka sngi.
Ïaki kali yn ym shah rung naduh 8.00 baje mynstep haduh 3.30 shiteng mynsngi bad kumjuh ruh iaki dukan.
U Deputy Commissioner (Supply), East Jaintia Hills District u pynbna paidbah ba la pyllait ia u shana bad khaw bym donkam ban siew eiei uba hap hapoh ka skhim PMGKAY Scheme n aka bynta u bnai Nailur (September) 2020 ha East Jaintia Hills District, Khliehriat.
Ka jingsam ia u shana ka long mar 1 kilo shi card rshi bnai ba kynthup iaka card AAY bad PHH.Ia u khaw yn sam mar 5 kg shi khlieh tang ia kito ki ba don ka Card Rashon AAY bad PHH.La kyrpad  ia ki paidbah ba lada ki shem ba ia une u Khaw bad Shana ba ki Dealer kim ai katkum ka kilo ba ki dei ban ioh lane ki pan pisa, ki dei ban ujor mar mar sha u Deputy Commissioner (Supply), East Jaintia Hills District khnang ban pynshitom ia ki kat kum ka ain ba la buh da ka Sorkar.
Ka MeECL Friends United (MFU) ka kynhun ki nongialehkai phutbol ba shakri kum ki Engineers, ki officers bad ki Staff jong ka MeECl kila pynkup burom ia u Phrangki Buam shuwa ba un leit ban ia shim bynta noh bad ka klob thymmai jong u ka FC Goa.
Ia kane ka jingpynkup burom la pynlong haka sngi ba ar haka jingialang kaba lyngkot ha sor Shillong kaba la pyniaid da u Mangager ka MFU Bah Paia Synrem.
U Bah Paia haba kren ula iaroh ia une u samla uba don ka sap lehkai football bad ka jingoiasoh jong u bad ka FC Goa kala wanrah jingsngewsarong ia ka jylla baroh kawei.
La ioh ruh ka jingkren na u Captain ka MFU Bah Banrap Narry uba la ai mynsiem bad kitbok kitrwiang ia u Phrangki ba un nangtrei shitom khnang ba un nang ioh ka jingjop haka jingim ialehkai.
Kumban shu pynkynmaw ba u Phrangki Buam u dei uba na ka shnong Thangbuli, Amlarem West Jaintia Hills District bad u dei u khun jong ka Kong Childa Buam bad Bah Manmi Kassar.
Ha ki por ba u dang kham khynnah u la shah jied ban shah hikai ha ka Sport Authority of India ha Shillong.
Ula ia lehkai arsnem na ka Royal Wahingdoh Sport FC bad lai snem na ka Shillong Lajong FC.U dei u samla ba dang 19 snem ka rta bad u dang don ka lawei kaba phyrnai lada u iaineh ha ki jingtrei shitom jong u.
U ne u samla un ialehkai na ka FC Goa haka jingpeit jong u head coach uba na ri Spain u Juan Ferrando bad u dei u coach u dei ruh u coach barim ka Barcelona Youth Team, Barcelona B.“Ngi kyrmen skhem ba ka jingthied jong ka FC Goa ia une u Phrangki kan nang kyntiew ia ka sap lehkai jong u bad khlem pep un nangiai paw bad wanrah ka nama burom ialade bad iaka jylla," la ong ki nongialam ka MFU bad sneng kraw ia une u samla ban don ka mynsiem ialehkai bad ban nym pynsep ei iaka sap kaba u don bad kitbok kitrwiang ba un ioh ka met ka phad kaba shait kaba khlain.
La ioh ruh ka jingrwai kyrpang na uwei na ki dkhot ka MFU u Bah Baladonbok Kharkamni.
U Phrangki Buam ula mih na ka Jylla mynta ka sngi na sor Shillong ban sdang iaka jingim ialehkai kaba thymmai jong u bad ka FC Goa, kaba la soi haduh lai snem ia une u samla.
Ki ar tylli ki kharkhana dewbilat ka JUD cement bad Gold Stone cement kila hap ban pyndem ha khmat ka Khasi Students’ Union (KSU) Narpuh Circle kaba la lah ban pynbor ia kine ki kharkhana ban thep kam iaki ar ngut ki trai jylla.
Ka KSU Narpuh bad KSU Khliehriat hapoh ka jingialam u KS Suchiang, u Streamly Niangti bad kiwei kiwei ki dkhot ka KSU haka sngi ba Ar kala iakhih bad khang tala lai kynta ia kine ki kharkhana ia kine ki kharkhana kiba beh kam ia kawei ka longkmie kaba trei haka sale and dispatch department ha JUD cement bad u Marvel Nangbah uba na Chiehruphi uba la thung trei haka jaka u kpa jong u uba la khlad ha Goldstone cement.
Hadien ka jingkhang tala ia kine ki kharkhana, ki nongpyniaid kine ki kharkhana kila khot iakren iaka KSU bad ka KSU ha kawei ka nongrim ka dawa ban thung trei ia kine ki ar ngut bad kine ki kharkhana ruh kila hap ban mynjur.
Ka tnad Mining & Geology kala pynmih iaka hukum ban ai khusnam pisa T.5000 sha kino kino kiba ai jingtip halor ka jingtih dewiong bad shalan dewiong beaiñ haka Jylla baroh kawei.
Kane ka khusnam kaba la pynkhreh ka tnad Mining and Geology ban ai kanlong katkum ka jingbthah jong ka National Green Tribunal (NGT) katkum ka hukum 17 Kyllalyngkot 2020 kaba la bthah iaka jylla ban shna iaka skhim ban ai khusnam iaki nongai jingtip ha kaba iadei bad ka jingtih dewiong beaiñ bad ka jingshalan dewiong ia u dewiong haka jylla.
U nongai jingtip un ioh ia kane ka khusnam hadien ba ula ai iaka jingtip lyngba ka number 18003453846.
Uno uno uba ai jingtip halor ka kam tih dewiong bad shalan dewiong beain ula lah ban phone lane da kaba leit haka police station ba jan tam, sha uba dei khmih iaki check gate kiba hap haka DMR lane ha u Divisional Mining Officer ne sha uno uno u officer ne bor.
Kiba lah ban ioh ia kane ka khusnam lada u ai jingtip katkum ki kyndon ka skim bad yn ai sha ki ia u ‘Informant code’ ban ithuh ia u briew.
Shuh shuh lada kajuh ka jingjia yn pyntip palat ia uwei yn ai Informant Code la la ka jong bad ka khusnam yn iabhah.
Yn burieh iaka kyrteng bad ka khusnam kaba siew sha u nongai jingtip ruh yn burieh.
“Ka jingtip ba ai halor ka jingshalan bad ka jingtih dewiong ruh kadei ban long kaba shisha khnang ba ka ain kan lah ban leh iaka donkam katkum ka kyndon jong ka Mines and Minerals (Development & Regulation) Act 1957.
U ophisar ba tohkit ruh u dei ban burieh iaka kyrteng jong u nongai jingtip, khnang ba u nongai jingtip un lait na ka jingshah byrngem byrsit," la ong ka hukum kaba la pynmih da u Dr Manjunatha C, IFS Secretary Mining and Geology jong ka sorkar Jylla.
Kane ka pisa ruh yn ai da ka tnad Mining and Geology lyngba u ophisar hapoh 4 taiew.
Ka don ruh ka kyndon ba u nongai jingtip um lah ban ioh ia kane ka khusnam lada ym dei katkum ka kyndon jong ka skhim, kata lada dei bala ioh jingtip lypa ka tnad lane ba la pyllait ne iathuh sha kiwei pat kynthup sha ki khubor.
Ki shakri sorkar kim hap ha kane ka skim.
Shuh shuh lada ai jingtip ba bakla ne bymdei ruh yn ngat haka jingshah pynsaja.
Ka Federation of Khasi Jaintia and Garo People (FKJGP), Nartiang Unit kala synniang da ki marbam sha ki 7 tylli ki longïing kiba shah lyngshop haka bor mariang ha kane ka taiew kaba ladep.
“Ngi la leit ai jingiarap sha kine 7 tyli ki longïing kiba shah ktah bha haka jingwan ther jur jong u slap haka 24, 25 tarik mynta u bnai.
Ka jingwan ther jur u slap kala pynjulor iaka jingdon jingem kine ki longiing kynthup ia u kba uba don la lum la lang ha thiar ha kaba u khaw u kba ula jhieh lut," la ong u General Secretary FKJGP Nartiang u samla Wednesday Dkhar.
Ula ong ruh baka jingwan ka umsaw haduh ha tyngkong iing kala wanrah ruh ka jingduh iaki jingri jingdup bad ka jingduh kaba khraw ha kine ki iing.
Ha kane ka jingsynniang marbam ka FKJGP la ialam da u president Jimy Phalangki haka jingiadonlang u Assistant Information Secretary FKJGP Thadlaskeiñ Circle Arwot Myria uba  long ruh u adviser jong ka Nartiang area unit ha ryngkat u General Secretary samla Wednesday Dkhar.
Ka FKJGP kala kyntu iaka sorkar bad bor district ba kan pynioh ki lad jingiarap sha baroh ki longiing kiba la shah ktah bad shah pyn julor haki bor jong ka mariang ha kane ka taiew kaba la dep n aka jingwan ther u slap.
I Kong Triliancy Laloo ba shong ba sah ha Riatmoolaiñ, Ladthadlaboh, Jowai i la khlad noh ha ka 28.09.2020.
Ka jingleit on tep ia i kan long ha ka 30.09.2020 ha ka por 12 baje mynsngi ha u lum jingtep ka Balang Presbyterian Thadlaboh, Jowai.
I Kong Triliancy Laloo I dei I kmie jong i bah Pynbianglang Laloo, bah Pynbeit Laloo, bah Pyndap Laloo bad I bah Pynhun Laloo.
Ka Khasi Students’ Union (KSU) Nangbah Unit kala synniang da ka dewbilat sha kawei ka longïing kaba la shah lyngshop haka bor mariang haka sngi Nyngkong.
Ka KSU ha u kyrwoh ba la phah u Morning Star Pasi, president KSU Nangbah ula ong ba ki don lai tylli ki iing kiba la shah ktah haka jingtwa khyndew haka 24 tarik Nailur naka jingwan ther u slap ba jur.
Ka KSU kala kyntu iaka Disaster Management jong ka District ban pynioh lad jingiarap ia kine ki iing bad ia kiwei ruh kiba la shah ktah haka jingwan lyngshop ka mariang hapoh ka district.
Ka KSU shen kan sa leit ban mih sha kitei ki bor ba dei peit ban dawa ban pynioh ia ki lad jingiarap ia ki ba kum ki tei ki longiing kiba la mad ia katei ka jing shah ktah.
U District Magistrate, West Jaintia Hills, Garod LSN Dykes ula pynngat micro containment iaki lai tylli ki ïing hadien ba bit khlam Coronavirus sa 5 ngut ki briew ha sor Jowai.
Katkum ka hukum kaba la pynbna u District Magistor haka sngi Nyngkong, kine ki lai tylli ki iing ki kynthup iaka iing u Lamwan Pasweth, Heisuk Kyndiah and Pynhunlangki Toi kiba na ka shnong Iongpiah, Jowai.
La khang ban rung ban mih klumar ha kitei ki longiing naduh 28 tarik Nailur tad haduh bala pynbna da kumwei ban pyndep iaka contact tracing ban tem iaka jingpur ka khlam COVID-19.
Shuh shuh haka sngi Nyngkong ki don haduh 3 ngut kiba khlad na ka jingpang COVID-19 bad da kane ka jingiap na ka jingpang khlam COVID kala kiew sha ka 46 ngut ha Jylla, la ong u Myntri ka tnad ka Koit ka Khiah Bah Alexander Laloo Hek.
Ula ong ruh ba ha kine ki 24 kynta ki don 60 ngut kiba test COVID positive bad kiba bit khlam baroh ki don haduh 1,448 (Active cases) haka jylla.
Haduh mynta 3,868 ngut ki nongpang kiba bit khlam COVID kila koit naka 5362 ngut.
Ka Khasi Student Union (KSU) Jaintia Hills ryngkat ka KSU Jowai Circle ki la dawa na ka sorkar Jylla ban pynbha bad maramot iaka baroh ki jingtei ka Kiangbah Nangbah Government College, Jowai.
Kane ka jingdawa ka KSU ka dei hadien ba kala wan jurip iaka building ka kolej haka sngi Nyngkong bad la lap ba kala pei um ka iing building ba shong klas ki khynnah pule Science bad kiwei kiwei ki kamra klas.
Ka building jong kane ka kolej kala donkam ban maramot nadong shadong naduh ki sad, ki jingkhang ïit, ki sawdong sawkun ka jaka pule bad ban pynthymmai iaki tiar ki tar hapoh ka Laboratory katkum ka juk kaba mynta.
Ha kane ka jingleit jurip ka KSU la ialam u Education Secretary u Justice Paul Lyngdoh, u Leningard Tariang Organising Secretary KSU-JH bad ki dkhot ka KSU na ka Jowai Circle.
U Justice Paul Lyngdoh haba iakren bad ki lad pathai khubor hadien ka jingjurip ula ong “Ka Kiang Nangbah Government College kadei ka shlem ai jinghikai kaba la rim tam kaba la ai jingshakri la 53 tylli ki snem ïaki samla ka thaiñ rilum Jaintia haka liang ka jingnang jingstad.
Hynrei ka jinglong jingman jong ka jaka pule ka donkam ban maramot kyrkieh ia baroh ki building jong ka khnang ban myntoi ki samla pule jong ka Kiang Nangbah Government College," la ong u Justice Paul Lyngdoh.
“Ha Science Block ngi la lap ba ki sad ne ceiling ki long kiba la shong synjor namar ka jingiohlad ka um ban rung haka por slap.
Ki jingkhang ïit ruh kila pait lut, ka Canteen ka la jot bad ruh ban pynbha iaki sawdong sawkun jong ka Kiang Nangbah College," la ong u Paul.
Shuh shuh u Paul ula ong ba kila pynkhreh ban leit iakynduh ia u Myntri ka tnad pule puthi ka sorkar Jylla u Lahkmen Rymbui bad ban aiti ruh ha u iaka dorkhat ha kaba iadei ban shna thymmai bad maramot noh ia baroh ki jingtei ka Kiang Nangbah Government College.
U District Magistor jong ka West Jaintia Hills ula pynbna paidbah bala shah ban plie iaki jaka mane blei hapoh ka District baroh kawei naduh 1 tarik Risaw 2020 da kaba bud ryntih iaki kyndon (SOP) bala pynmih ka sorkar.
Ka sorkar jylla hadien ba kala shah ban plie iaki jaka leh niam/ïingmane haka sngi Thohdieng ka taiew kaba la dep kala pynmih hukum bad ki kyndon pyniaidkam ban tem iaka jingsaphriang ka khlam COVID-19.
U Chief Secretary ka Jylla u M S Rao haka hukum kaba la pynmih ula ong ba la pyndam iaka hukum kaba la pynmih ha u bnai Jylliew 2020 (Order No.POL.85/2020/Pt I/112 jong ka 6 tarik u Jylliew, 2020) hadien ka jingiasyllok lang bad ki nongialam niam bad kiwei, la pynbna ia kine ki kyndon pyniaid kam (SOP) harum: Ki jaka leh niam/iingmaneki dei ki jaka kiba bun ki briew ki leit ban ioh jingtngen ha ka mynsiem.
Ban iada na ka jingsaphriang u COVID-19, ka long kaba donkam ban pyniajngai iwei na iwei bad ban bud ia ki lad jingiada ha kum kine ki jaka.
Kane ka dulir ka batai ia ki lad jingiada kiba kyllum ban bud nalor ki lad jingda kiba kham kyrpang ban iada na ka jingsaphriang u COVID-19.
Ki jaka lehniam/iingmanekiba donha ki jaka ba pyrkhing ia ka rung ka mih ne containment zone kin dang khang khyrdep.
Tang kito kiba don shabar jong kine ki jaka lah ban plie.
La ai jingmut ia ki briew kiba la palat 65 snem, ki briew kiba don kiwei ki jingpang, ki longkmie ba armet bad ki khynnah kiba hapoh 10 snem karta ba kin shong shwa ha iing.
La bthah ruh ia ki nongpyniaid ia ki jaka mane ba kin pynthikna ia kane.
Ki lad jingiada kyllum ki kynthup ia ki lad iada jingpang kiba dei ban bud ban teh lakam ia u COVID-19.
Baroh ki dei ban bud ia kine ki lad jingiada (ki nongpyniaid bad ki paidbah).
Kine ki kynthup: Ki nongpyniaid ia kine ki jaka leh niam ki dei ban pan ia kine ki tiar thew jingshit na ki District Medical and Health Officer, ka tnat ka Koit ka Khiah jong ka Sorkar Meghalaya bad ka tnat kan pynbiang ia kine ki tiar thew jingshit da kaba siew dor.
Na ka bynta kane, ki Balang ki lah ban pynlong bun tylli ki jingshakri ha ki iingmane ha kano kano ka sngi.
Ka por long jingiaseng la buh ba kam dei ban palat ia ka shi kynta.
Kumjuh ruh lah ban phah wan suki suki ia ki paidbah ha kino kino ki jaka mane.
Hadien ba la wai ka jingiaseng ne jingmane, la mana ban ialum kynhun ha kano kano ka jaka jong ka iingmane/jaka mane.
Lait nangta, dei ban pynbiang ka jaka ban buh ia ka kynja jingdiang ha khyrdop ban sait dawai ia ki juti.
Ki briew ki dei ban sait ia la ki kti bad kjat da ka sabon bad um shwa ban rung shapoh jaka mane.
Ha iingmane, lah ban shah ban phong juti shapoh tang lada la pynbiang ia ki tray ba la synreit dawa ha khyrdop ban sait ia ki juti.
Ha kaba iadei bad ki Iingmane, ka jingshah ban rung ia ki briew ha ka por long jingiaseng kam dei ban palat ia ka shipowa ka jingdon ki jaka shong ha ki iingmane.
Nalor kata, dei ban ieh thylli kawei ka ben hapdeng artylli ki ben shong.
Ki briew ki dei ruh ban pynpajih kumba 5 phut na kiwei pat.
Kumjuh, ha ki Temple, ki Mosque, Gurudwara bad kiwei ki jaka mane, ki briew ki dei ban pynpajih ialade kumba 5 phut iwei na iwei.
Kumjuh, na ka bynta ka jingpynlong jingduwai ha ki mosque/temple/kiwei ki jaka mane, ki briew kim dei ban palat ia ka shipowa na ka jingdon ki jaka shong.
Hapoh jaka mane, la ai jingmut ban iashong lang tang shi bahaiing.
Ki briew (ki nongshong kurim, ki bahaiing, ki nongpyniathoh bad kiwei) kynthup ia ki nongshah khot sngewbha kim dei ban palat ia ka shipowa na ka jingdon ki jaka shong ha jaka mane.
Ia ki Balang, ki briew ki dei ban wanrah la ki jong ki kot jingrwai bad ki Baibl bad dei ban kiar na kaba iapyndonkam lang.
Haba ym lah kiar na kaba pytndonkam ia kajuh ka tiar ha jaka mane, dei ban pyndonkam da kaba phong ia ki jingda kti bad sait bhai a ki kti, bad ym deiban ai pyndonkam bun briew.
Ha ki iingmane, wat haba rwai dei ban deng beit ia ki mask.
Ha ka por ba don Holy Communion ne Jingkhawai u Trai ha ki iingmane, ki Phadar/Pastor/ki heh niam kiba sam ia ka Jingkhawai u Trai ki dei ban thet bad sait dawai ia la ki kti, bad phong ki jingda kti lada long, shwa ban sam ia ka Jingkhawai u Trai bad ban pynthikna ba ym don ka jingpyndei para briew.
Dei ban lum jingainguh bad pdiang jingtyrwa ha ki jaka mane khlem da pyndei para briew.
Ki don kiwei ki jinglehniam jong ki jait niam bapher bapher kiba long shisien shisnem, shisien shiaiom ne tengkhat.
Bun ki briew ki ju ialum lang ne iashim bynta ha kine ki jinglehniam, nalor kata ki ju don sa ki jingkhawai shnong bad ki prokram ha ki shnong ki thaw.
Don napdeng kine ki jingleh niam la niew kum ki sngi shuti.
Na ka bynta kum kine ki prokram bad jinglehniam, katba ka jingmana ban bun briew bad ialum briew ka dang treikam, ki nongpyniaid niam kin hap ban pan jingbit shuwa na ka Sorkar lyngba ki Deputy Commissioner jong ki ha kaba iadei bad ka jingpyniaid ia kine ki jait kam.
Ia kine ym dei ban khein lang bad ki jinglehniam kiba man ka sngi ne man ka taiew ha ki jaka mane.
Ka sorkar jylla hadien ba kala shah ban plie iaki jaka leh niam/ïingmane haka sngi Thohdieng kala pynmih hukum bad ki kyndon pyniaidkam ban tem iaka jingsaphriang ka khlam COVID-19.
U Chief Secretary ka Jylla u M S Rao haka hukum kaba la pynmih ula ong ba la pyndam iaka hukum kaba la pynmih ha u bnai Jylliew 2020 (Order No.POL.85/2020/Pt I/112 jong ka 6 tarik u Jylliew, 2020) hadien ka jingiasyllok lang bad ki nongialam niam bad kiwei, la pynbna ia kine ki kyndon pyniaid kam (SOP) harum: Ki jaka leh niam/iingmaneki dei ki jaka kiba bun ki briew ki leit ban ioh jingtngen ha ka mynsiem.
Ban iada na ka jingsaphriang u COVID-19, ka long kaba donkam ban pyniajngai iwei na iwei bad ban bud ia ki lad jingiada ha kum kine ki jaka.
Kane ka dulir ka batai ia ki lad jingiada kiba kyllum ban bud nalor ki lad jingda kiba kham kyrpang ban iada na ka jingsaphriang u COVID-19.
Ki jaka lehniam/iingmanekiba donha ki jaka ba pyrkhing ia ka rung ka mih ne containment zone kin dang khang khyrdep.
Tang kito kiba don shabar jong kine ki jaka lah ban plie.
La ai jingmut ia ki briew kiba la palat 65 snem, ki briew kiba don kiwei ki jingpang, ki longkmie ba armet bad ki khynnah kiba hapoh 10 snem karta ba kin shong shwa ha iing.
La bthah ruh ia ki nongpyniaid ia ki jaka mane ba kin pynthikna ia kane.
Ki lad jingiada kyllum ki kynthup ia ki lad iada jingpang kiba dei ban bud ban teh lakam ia u COVID-19.
Baroh ki dei ban bud ia kine ki lad jingiada (ki nongpyniaid bad ki paidbah).
Kine ki kynthup: Ki nongpyniaid ia kine ki jaka leh niam ki dei ban pan ia kine ki tiar thew jingshit na ki District Medical and Health Officer, ka tnat ka Koit ka Khiah jong ka Sorkar Meghalaya bad ka tnat kan pynbiang ia kine ki tiar thew jingshit da kaba siew dor.
Na ka bynta kane, ki Balang ki lah ban pynlong bun tylli ki jingshakri ha ki iingmane ha kano kano ka sngi.
Ka por long jingiaseng la buh ba kam dei ban palat ia ka shi kynta.
Kumjuh ruh lah ban phah wan suki suki ia ki paidbah ha kino kino ki jaka mane.
Hadien ba la wai ka jingiaseng ne jingmane, la mana ban ialum kynhun ha kano kano ka jaka jong ka iingmane/jaka mane.
Lait nangta, dei ban pynbiang ka jaka ban buh ia ka kynja jingdiang ha khyrdop ban sait dawai ia ki juti.
Ki briew ki dei ban sait ia la ki kti bad kjat da ka sabon bad um shwa ban rung shapoh jaka mane.
Ha iingmane, lah ban shah ban phong juti shapoh tang lada la pynbiang ia ki tray ba la synreit dawa ha khyrdop ban sait ia ki juti.
Ha kaba iadei bad ki Iingmane, ka jingshah ban rung ia ki briew ha ka por long jingiaseng kam dei ban palat ia ka shipowa ka jingdon ki jaka shong ha ki iingmane.
Nalor kata, dei ban ieh thylli kawei ka ben hapdeng artylli ki ben shong.
Ki briew ki dei ruh ban pynpajih kumba 5 phut na kiwei pat.
Kumjuh, ha ki Temple, ki Mosque, Gurudwara bad kiwei ki jaka mane, ki briew ki dei ban pynpajih ialade kumba 5 phut iwei na iwei.
Kumjuh, na ka bynta ka jingpynlong jingduwai ha ki mosque/temple/kiwei ki jaka mane, ki briew kim dei ban palat ia ka shipowa na ka jingdon ki jaka shong.
Hapoh jaka mane, la ai jingmut ban iashong lang tang shi bahaiing.
Ki briew (ki nongshong kurim, ki bahaiing, ki nongpyniathoh bad kiwei) kynthup ia ki nongshah khot sngewbha kim dei ban palat ia ka shipowa na ka jingdon ki jaka shong ha jaka mane.
Ia ki Balang, ki briew ki dei ban wanrah la ki jong ki kot jingrwai bad ki Baibl bad dei ban kiar na kaba iapyndonkam lang.
Haba ym lah kiar na kaba pytndonkam ia kajuh ka tiar ha jaka mane, dei ban pyndonkam da kaba phong ia ki jingda kti bad sait bhai a ki kti, bad ym deiban ai pyndonkam bun briew.
Ha ki iingmane, wat haba rwai dei ban deng beit ia ki mask.
Ha ka por ba don Holy Communion ne Jingkhawai u Trai ha ki iingmane, ki Phadar/Pastor/ki heh niam kiba sam ia ka Jingkhawai u Trai ki dei ban thet bad sait dawai ia la ki kti, bad phong ki jingda kti lada long, shwa ban sam ia ka Jingkhawai u Trai bad ban pynthikna ba ym don ka jingpyndei para briew.
Dei ban lum jingainguh bad pdiang jingtyrwa ha ki jaka mane khlem da pyndei para briew.
Ki don kiwei ki jinglehniam jong ki jait niam bapher bapher kiba long shisien shisnem, shisien shiaiom ne tengkhat.
Bun ki briew ki ju ialum lang ne iashim bynta ha kine ki jinglehniam, nalor kata ki ju don sa ki jingkhawai shnong bad ki prokram ha ki shnong ki thaw.
Don napdeng kine ki jingleh niam la niew kum ki sngi shuti.
Na ka bynta kum kine ki prokram bad jinglehniam, katba ka jingmana ban bun briew bad ialum briew ka dang treikam, ki nongpyniaid niam kin hap ban pan jingbit shuwa na ka Sorkar lyngba ki Deputy Commissioner jong ki ha kaba iadei bad ka jingpyniaid ia kine ki jait kam.
Ia kine ym dei ban khein lang bad ki jinglehniam kiba man ka sngi ne man ka taiew ha ki jaka mane.
Ka Federation of Khasi Jaintia and Garo People (FKJGP) kala thaw tnad thymmai kaba la tip kum ka Pomlum Unit haka 24 tarik une u bnai.
Ki nongkitkam FKJGP Pomlum Unit ki long: President: Donkupar Nongdhar Vice President: Amaldon Khonghat General Secretary: Plainbor Kharpuri Assistant General Secretary Batskhemlang Nongbet Education Secretary Sandrew B.Nongbet Agriculture Secretary Ovtavious Kharpuri Sports Secretary Tyngshainlang Lyngdoh Assistant Sports Secretary Ronney Nongkhlaw Information Secretary Kyrshanbor Nongdhar.
La jied ia ki dkhot Executive Committee katei ka unit haka juh ka sngi.
Ia kine ki nongialam ka Pomlum unit la pynskhem haka jingiadonlang u Arphin Marbaniang, Assistant General Secretary FKJGP Upper Shillong Circle, Eldie Newton Lyngdoh, Vice President FKJGP Central Body, u Bah Reginald Thabah, Information Secretary FKJGP Central Body, u Kitboklang Nongphlang, President FKJGP Upper Shillong Circle uba long u Chief Organizing Secretary FKJGP.Ha kane ka jingjied nongkitkam ka FKJGP la ia donlang u Bah A.Lyngdoh Mawphlang Rangbah Shnong ka Shnong Pomlum.
Ka jingther jur u slap ha kylleng ka rilum Khasi Jaintia bad Garo kala wanrah ka jingshlei um bad ka jingtwa khyndew ha kylleng.
Hynne ka step ka jingshlei kala wanrah ka jingjulor ka surok bad kala dkut ha Laskein Block.
Kane ka surok ka dei kaba pyniasoh iaka shnong Thadbamon, Thadialong, Moobandu bad kiwei kiwei ki shnong.
Ka jingjur u slap kala wanrah ruh l jingshlei ka Wah Myntdu bad kiwei kiwei ki jaka ha kaba u kba ula shah tap haka umsaw bad pyndiaw shi katdei eh iaki paid nongrep ba la dei ka por ot ia u soh kba.
Haduh bala thoh iaka khubor ia rilum Jaintia kam pat don kano kano ka jingjia ba sngewsih.
Shuh ka surok bah NH 6 Jowai Shillong ruh kala shlei um haka bynta ka shnong Ummulong.
Kane ka surok kam long shuh kaba shngain ban leit ban wan ba kala julor tasam bad paw thliew ki syar kiba la lang um kaba jingma iaka leit ka wan u paidbah.
Ka Hynniewtrep Youths’ Council (HYC) War Jaintia Circle hynnin ka sngi 24-Sept-2020, hapoh ka jingialam u General Secretary u samla Tohmondiam Mukhim ryngkat bad u Assistant Secretary u samla Ededisuk Shylla kila leit ujor sha u Sub-Divisional Officer PWD, Amlarem, halor ka jingjulor bad jingbym biang ka rurom shna ne trei ia ka surok na Tamabil shaduh Amsku ba dang dep shna ha u snem 2019.
Ka HYC kala ong ba kane ka jingsiang ia kane ka surok ka dei kaba la bei pisa daka MORT&H, Central Fund (CRF) hapoh ka Project Improvement Including Metalling & Black Topping Of Dawki-Muktapur Road (L=10Km) under CRF for the year 2018-2019 in the state of Meghalaya (JOB NO.CRF/MG/2018-19/062) bad ka hap hapoh ka jingpeit u SDO PWD, Amlarem, hynrei kaei kaba la pynkyndit iaki paidbah ka thain ka long mar ia dep shna ia ka tei ka surok bad hadien tang katto katne por ka surok kala sdang julor noh.
U General Secretary, u samla Tohmondiam Mukhim u la kyntu jur iaki bor ba dei peit baki dei ban khmih bniah iaka rukom trei ia katei u surok, khnang baki paidbah nongleit nongwan bad ki nongshong shnong ka thain kin suk haka leit ka wan.
U la ong ruh, ka Seng kan bud dien khmabniah iakane ka kam.
Ka HYC ka pynrem halor ka jingtrei torti ia katei ka surok bad haka juh ka por ka seng ka kyntu bad ka maham ia ki contractor bad ka ophis ban shna bha ia katei ka surok ban myntoi u paidbah.
Ka sorkar Meghalaya Democratic Alliance (MDA) haka sngi Palei kala pynbna ba kan iarap kum ka grant da kaba siew iaka sut kaba 2 percent iaki paid nongrep ka jylla kiba shim ram na ka Kisan Credit Card (KCC).
U Myntri Rangbah ka Jylla ula pynbna ia kane hadien ka cabinet meeting.
"Baroh ki nongrep kiba shim ram KKC ka sorkar jylla kan siew 2 percent ka sut jong ki," la ong u Myntri Rangbah ka Jylla Conrad K Sangma.
Ula ong ba kane ka dei kum shibynta ban kyrshan ia ki paid nongrep kiba la shah ktah haka jingiakhun pyrshah iaka khlam  COVID-19.
Ula ong ruh ba la kumno kumno ka sorkar kan buria haduh 2.5 klur ka pisa ban iarap ne (reimburse) iaka sut kaba 2 percent.
Ula ong ruh ba tang 19000 na ki 1.60 lakh ki nongrep kiba la register ialade hapoh ka KCC scheme ha Meghalaya kiba la shim ram.
U Ma Kyrmen Shylla, Myntri ka Sorkar Jylla uba dei khmih iaka tnad Revenue & Disaster Management Department, Social Welfare Department bad kiwei kiwei haka ngi Palei ula pyllait paidbah iaka website jong ka skul Marianhill Higher Secondary School, Jowai.
Ha kane ka jingpyllait paidbah iaka website ha Vianney Hall Marianhill , nalor u ma Kyrmen Shylla uba long kum u kongsan la iadpdonlang Michael Saioo kum u symbood kongsan, u Most Rev, Victor Lyngdoh, Bishop Jowai Diocese, u Rev.Fr.Hilarius Lamare, ki nonghikai bad kiwei.
Iaka jingialang la pyniaid da u Telespar Shangpliang, Asst.Teacher jong ka skul.
Ia kane ka Website la pynbit pynbiang da ka Dakamanbha Ryngkhlem, IT Engineer ba long ruh kawei na ki khynnah skul barim jong ka Maranhill Higher Secondary School, Jowai.
U Kyrmen Shylla kum u kongsan, ula ong ka jinglah ka skul ban plie ia kane ka website kan long ka jingmyntoi bakhraw iaki khynnah, ki nonghikai bad ki kmie ki kpa.
U la ong ruh khmih lynti ba lyngba kane ka website kan iarap ia ki briew ban ioh jingtip khambniah shaphang ka skul ha jylla bad sha bar kumjuh Kiwei kiwei kiba kren ki kynthup ia u Michael Saioo bad u Bishop ula ai ka jingduwai kyrkhu kyrdoh.
Ka KSU Jaintia Hills District Unit ka dap da ka jingsngew kyndit bad sngewsih kthang ban tip ba i Bah Lambok Thabah, u Nongthoh Khubor ba la rangbah bha jong ka jylla uba long ruh u editor jong ka kot khubor U Nongsaiñ Hima u la khlad noh kynsan haka ka 22 tarik u Nailur, 2020.
Ka jingkhlad noh jong i, ka long ka jingduh kaba khraw ym tang ia ki para nongthoh khubor, hynrei ia ka jylla hi baroh kawei.
Ngi phah ruh ka jingsngewlem sha ka iing ka sem jong I bad ngi duwai ba U Blei un don ryngkat bad pyntngen iaki ha kum kane ka por ba u lyoh badum u wan ban tap ia ka iing ka sem bad khamtam eh un kyrshan bad pynshait bor iaphi ha ki sngi ki por ki ban dang wan.
“BHA, ME U SHAKRI BA BHA BAD BA NGEIT., ME LA MINOT HA KIBA KHYNDIAT, YN AI NONG IA ME HA KIBA BUN.TO KHIE LEIT SHAPOH KA JINGKMEN U KYNRAD JONG ME." Mathaios 25:21.
Na U Samla Ohibait.
Dkhar.
President.
Samla Cherity Suja.
General Secretary KSU Jaiñtia Hills District Unit.
Kum ka iing ka sem ngi dap da ka jingsngewsih kaba khraw eh ban pyntip sha phi ki Kur ki jait, ki Kha ki man, ki paralok parajor baroh, ba i mei baieit jong ngi i (L) Phiyoohika Paswet ba shong ba sah ha Khlieh Umsacham, Ladthadlaboh, Jowai I la khlad noh sha la U Trai ha ka janmiet 23.09.2020.
Ka jingleit on tep ia i kan long ha ka 25.09.2020 ha ka por 12 baje mynsngi ha u Lum jingtep ka Balang Presbyterian Thadlaboh, Jowai.
Khublei shibun Na kiba ha iing ha sem.
Ka long ka jingsngew sarong ia ka jylla ba ka stadium ialehkai bna nam jong ka jylla, kata ka  ka la jied kyrpang ia ka Jawaharlal Nehru Sports Complex, Polo, Shillong ba kan dei kawei napdeng ki hynriew tylli ki madan ialehkai ha ka ri ba kan long kum ka shlem ai jinghikai ba kyrpang ba la tip ia ka kum ka ‘Khelo India Centre of Excellence’.
Ia kane la pynpaw da u Myntri ba dei khmih ia ka tnat Sports ka ri u Kiren Rijiju.
Ki san tylli kiwei pat ki jaka ialehkai kiban rung ha ka thup jong ki shlem ai jinghikai ba kyrpang ka Khelo India ki long Dadra & Nagar Haveli bad Daman & Diu, Maharashtra, Madhya Pradesh, Assam, katba ka jylla Sikkim kan sa khreh ba kan rung ha ka khep kaba ar jong kane ka skhim.
Shwa ia kane ka tnat ka la dep ba kan pynrung shwa ia ki phra tylli ki jaka ialehkai jong ki jylla ka ri ha kane ka skhim bad kine ki kynthup ia ka  Karnataka, Odisha, Kerala, Telangana, Arunachal Pradesh, Manipur, Mizoram bad ka  Nagaland.
Ka Amlarem Sub-Divisional Sports Association (ASSA) bad u Dr D Lyngdoh BDO jong ka Amlarem C&RD Block kila pynkup burom ïa u Phrangki Buam uba dei u rangialehkai ba kynsai jong ka Jylla uba na ka Shnong Thangbuli kaba hap hapoh ka Amlarem Sub-Division.
U Phrangki Buam udei u rangialehkai barim jong ka Shillong Lajong FC bad ula pyniasoh ialade bad ka FC Goa ha kane ka aiom ialehkai haka Indian Super League (ISL).
Kum ka dak ka jingai mynsiem bad kit bok kitrwiang ïa une u rangïalehkai mynta ka sngi Balang ka Amlarem Sub Divisional Sports Association (ASSA) bad u Dr D.Lyngdoh ki la pynkup burom ia une u rangïalehkai haka jingialang kaba ishongkun kaba la long ha Amlarem, West Jaintia Hills District.
La pyngkup burom ïa u da ka ryndia tlem, ki jingai sngewbha bad ka song pisa.
Haka jingpynkup burom kaba la pynlong da ka ASSA la ïadonlang ka President ka President Kong JU Kharpuri SDO Amlarem Civi Sub Division kumjuh u Woking President u ma P Pakyntein, u General Secretary Ma Dap Tariang, Sports Secretary Ma W.Khyriem bad kiwei.
Katba haka jingpynkup burom kaba la pynlong da u Dr D.Lyngdoh la ïadonlang u BDO ka Laskein Cum President Futsal Meghalaya u Dr.B Langbang, u District Sports Officer u Ma K Passah, u President ka Synjuk ki Rangbah Shnong u Daniel Khongsit haka jingïalang kaba la pynïaid da u General Secretary ASSA u Dap Tariang haka jingiadonlang ki ba haiing hasem jong u Phrangki Buam.
Baroh kiba la ai jingkren ki la ai ka jingkitbok kitrwiang ïa u Phrangki ba un ïoh ka met kaba koit kaba khiah bad ba un ïalehkai bha ha ka lympung ïalehkai ISL.U Bah Lambok Thabah Editor jong ka kot khubor U Nongsain Hima ula khlad kyndit mynta ka step bad kane kala pynkyndit ia baroh ki para nongthoh khubor ka Jylla namar ba u leit trei manla ka sngi.
Kane ka jingkhlad kyndit u Bah Lam kadei ka jingduh kaba khraw ym tang iaka iing ka sem jong u hynrei ia baroh kiba iadonlang haka kam thoh khubor.
U Bah Lam ula ud suh bad la pynkit mar mar ia u sha Bethany Hospital Shillong ban phah sumar haka por kumba 1 baje mynstep, hynrei hadien katto katne por la pyntip ba u la khlad noh hapoh ka tei ka jaka sumar.
U bah Lambok udei uwei na ki nongthoh khubor uba la ioh iaka khusnam Ramnath Goenka Excellence in Journalism Award -2014 jong ka Indian Express Group halor ka jinglah jong u ban pyndep hok iala ka kamram ban thoh iaka khubor kaba shisha halor ka jingduh mar rashon khaw bad shini jong ki 20 tylli ki longiing ha ka shnong Mawsynram, East Khasi Hills District.
U Bah Lam u dei uba shong ba sah ha Mawlai, Mawtawar, Shillong hajan ka ïingmane Balang Katholik.
Ka jingleit ontep ia u Bah Lam kan long haka 24 tarik haka por 2 baje nohphaisngi ha u lum jingtep ka Balang Katholik.
Hadien ba ki nongshong haka jaka khappud Assam bad Meghalaya kila mad jingeh naka daw ka jinglip bording ba khah khah, ka KSU Namdong Unit haka sngi Nyngkong kala leit ban iakynduh Superintending Engineer MeECL u M Patlong ban kyrpad ia u ban shimkhia ban pynbha iaka line bording sha baroh ki shnong khappud kaba hap ha Nartiang Constituency.
Ha kane ka jingiakynduh ia u SE ka MeECL, Jowai la lam khmat da u president Namdong Unit Chanbor War bad u president ka Nartiang unit u Habanjop Raliang nalor kiwei kiwei ki dkhot.
Ka KSU kala kyntu ia u SE MeECL ban buh sa kawei ka sub station ha Namdong namar ba tang ka Nartiang substation kam lah ban pynbiang bording iaki shnong baroh ka Nartiang Constituency khamtam ki shnong kiba don ha jaka khappud bad ka Assam.
Ka KSU kala kam ba u SE ula ong ba ka don ka jingtyrwa ban buh iaka sub station ba thymmai ha katei ka thain, hynrei kane ka kam kala sahteng.
Ka KSU halor kane kala ong ba kan buddien bad kan kyrpad iaki bor ba halor ban buh iaka sub station ba thymmai khnang ban myntoi u paidbah.
Shuh shuh ka KSU haka juh ka sngi kala iakynduh ruh ia u DMHO, West Jaintia Hills ban ujor ha u halor ka jingdkoh treikam ka Namdong PHC.Ka KSU kala daw ban pynbiang doktor bad nongtrei ka aspatal khnang ba kan lah ban ai jingshakri ia u paidbah ka thain.
Ka KSU kala iathuh ba kane ka PHC ka don tang uwei u doktor.
U Deputy Commissioner, East Jaintia Hills District Bah E Kharmalki ula pynmih da ka hukum ban plie dukan san sngi shi taiew ban pynsuk bad pynkylluid iaka por ki nongthied nongpet bad ki nongshong dukan bad ban suk ha kaban bud iaki kyndon bala bthah ka sorkar ban iada naka jingpur ka khlam COVID-19 hapoh ka district.
Katkum ka hukum kaba la pynmih haka sngi ba Ar, u Bah Kharmalki ula ong “Ban kham pynsuk bad kylluid iaka por ki nongleit siew leit tda bad ki nongshong dukan hapoh ka District, la pynmih ia kane ka hukum ba ka por plie dukan bad khang dukan naduh ka sngi Nyngkong (Monday) haduh ka Sngi Thohdieng (Friday) kan long naduh ka por 8:00AM haduh 6:00 PM." “Haka sngi Saitjain (Saturday) bad sngi Robibar (Sunday) yn ym shah ban plie ia ki dukan hapoh ka District," ong u DC.Shuh shuh, baroh ki kyndon bala bthah da ka Sorkar ha kaba iadei bad ka Jingsait kti da ka um bad ka sabon ne sanitizer (Hand Hygiene), ka jingieng ia jngai iwei na iwei pat (Social distancing), Jingdeng ia ki jain tap khmut tap shyntur (Mask) dei ban bud bad ban bud ryntih da baroh.
Kane ka Hukum kan treikam shi syndon naduh bala pynmih iaka bad haduh ban da pynbna da kumwei pat.
Ka KSU Laskein Circle ban pyniar iaka jingtreikam jong ka, kala thaw sa ar tylli ki tnad treikam haka Laskein Block kaba la tip kum ka Umsalait Unit bad ka KSU Leimoo Unit haka sngi Nyngkong.
Ha kine ki jingialang pynskhem nongkitkam kine ki ar tylli ki tnad la pyniaid iaka jingialang da u Leningrad Tariang, Organising Secretary ka KSU Jaintia Hills District.
La pynkskhem ia kine ki tnad da u Donald V Thabah, General Secretary KSU central Body, Sonstar Nongkhlaw Assistant Finance secretary KSU central body bad ki nongialam ka Laskein Circle bad KSU Jaintia Hills ba kynthup ia u Balawan Suchiang President KSU Laskeiñ Circle, Ohibait Dkhar president ka KSU Jaintia Hills District bad kiwei kiwei.
Ki Nongkitkam jong ka KSU Umsalait Unit: President- Theh Imaya I Shadap Manner Vice president – Nidapoi Sumer General Secretary – Honestlyborn Sajem Assistant General Secretary – Jelius Shadap Manner Organising Secretary – Ebormi Wan Publicity Secretary – Samkhyrkhu Dkhar Education Secretary – Deiplanmi Dkhar Sport Secretary – Rimiki Dkhar Office secretary – Biwel Lapasam lem bad 12 ngut ki Executive Members.
Ki nongkitkam ka Leimoo Unit: President – Jevelin Shadap Manner Vice president – Jopmi Lyngdoh General Secretary – Livingstone Khlem Assistant General Secretary – Leaderious Lyngdoh Education Secretary – Da i monmi Suiam Assistant Education secretary – Rishanroy Lyngdoh Publicity Secretary – Rikit Shadap Assistant Publicity Secretary – Wankit Suchiang Organising Secretary – Iamondabiang Shadap Assistant Organising Secretary – Leikirang Papang Sport secretary – Pyniarmi Sutnga Assistant Sport Secretary – Hamei Shadap Office secretary – Riki Suiam Assistant Office Secretary – Heibok Marang Lem bad 11 Ngut ki member.
Kiba bun ki kmie ki kpa kim pat long satia kiba la pynkhreh ban phah ïaki khun ki kti jong ki sha skul kumjuh ki nonghikai bad ki bor pyniaid skul ruh ki dang pynkhreh ban pynbeit kumno ba kin shim klas ne ban iarap iaki khynnah ba wan sha skul.
Kumban shu pynkynmaw ka sorkar Jylla ka la pynbna ba la shah iaki khynnah skul klas 9-12 naduh ka 21 tarik ban leit shah syllok bad shah hikai ban ioh jingshai halor ki jingeh ba ki ïakynduh ha kino kino ki sobjek.
Kumta ha kaba ïadei bad kane la sakhi ba ki khynnah skul ha sor Jowai kiba leit shaki skul haka sngi Nyngkong ka long kiba dang duna bha bad bun na ki bor pynïaid skul ki pynlong shwa tang ki jingialang hapdeng ki para nonghikai ban pynbeit halor kane ka kam Ha kaba ïadei bad ka jingwan jong ki khynnah sha skul la ioh ban iakren bad u Vice Principal jong ka KJP Synod Mihngi Higher Secondary School u Bah Wanmi Passah uba la iathuh ba haka skul jong ki, la don 20 ngut ki khynnah skul kiba la wan sha skul ban ïoh jingshai na ki nonghikai bad kine ki khynnah kidei kiba la ïoh jingbit na ki kmie ki kpa.
Ha kaba ïadei bad ka jingpynkhreh, u Bah Wanmi Passah ula ïathuh ba kum ki bor pynïaid skul ki la pynkhreh ïa kane namar ki sngewthuh ba ha nongkyndong kin ym lah satia ban shu shaniah tang ha ki online klas na kadaw ka jingbym biang ka Internet khamtam ïaki khynnah kiba sah sha ki thaiñ nongkyndong.
Ka Kong Wa-isa Sumer nonghikai jong ka Govt Girl’s Higher Secondary School ka la ong, namar ba kadei ka sngi sdang artad ki khynnah ki dang duna, ki pynlong tang ka jingïaphylliew jingmut para nonghikai na ka bynta ban bhah iaki khynnah ban wan sha skul.
“Na ka bynta kaba lashai ngi la shna shwa da ka kynja routine kaba Lai kynta shisngi kaba sdang naduh 10 baje mynstep haduh 1.00 baje nohphai sngi namar ïa mynta ngin ym lah ban bat slem ïaki khynnah", ong ka Kong Wa-isa Sumer.
Na ka liang u Principal jong ka skul North Liberty Higher Secondary School u Bah Richard Uriah ula ïathuh ba mynta ka sngi sdang la don tang uwei bad arngut ki khynnah ba wan sha skul bad nangne shakhmat lada ki wan ngi kloi ban iarap bad lada ki wan bun ngin hap ban peit ba kan long katkum ka kyndon ba la bthah da ka sorkar.
Ka Seinraij Mynso kala pyndep iaka lehniam Behkymphui, ka lehniam kaba la pynlong manla u snem shuwa ban ot ia u soh u kba bad ban lum sha ka thiar.
Mynta u snem ka Seinraij Mynso wat hapdeng ka jingsar ka khlam COVID-19 haka jylla, kala lah ban pyndep ia kane ka lehniam Behkymphui kaba la sdang naduh ka 17 tarik haduh 21 tarik une u bnai Nailur (September) 2020.
U Dalloi ka Elaka Mynso ma Karmi Myrchiang ula iathuh ba mynta u snem kila knia da u masi ban aiburom iaki blei ki syiem ban pyllait iaka elaka na ka jingsniew ka imlang ka sahlang bad ka khlam.
“Kane ka jinglehniam ka dei ak rukom kiba ngi la bud iaki jinghikai uba barim shuwa ban ot bad ban lum ia u symbai shaka thiar.
Lai aiom ngi knia da ki sniang bad haka sien kaba saw ngi knia da ka masi bad mynta ka snem ka dei ka pali kaba saw," la ong u Dalloi.
Mynta u snem kaba bun ka bynta jong ka lehniam la pyndep da ka suit ka shor bad ka nguh ka dem kaba la pyndep da u chutia, langdoh bad kiwei ki riew niam.
Kham hashuwa ladon ka jingialang ha kaba la wan iadonlang u Dalloi Elaka Jowai u ma Puramon Kynjing uba la long kum u kongsan, u Dalloi Elaka Raliang uba long kum u symbud kongsan ha ka jingiadonlang u dalloi ka Elaka Mynso nalor ki riew ngeit ka Niamtre ka shnong Mynso ban pynneh pynsah iaka niam tynrai bad ban bud iaki jinghikai uba rim.
Hadien pat bud s aka suit ka shor ha iing u Langdoh bad la pynbud sha ka shad Behkymphui bad haba la poi haka Nan Ñiaw Wyrnai ki nongialam niam bad ki khun ka niamtre kila shim bynta ban sum ban sleh da ka jingngeit ban kin sait khuid ialade ban ioh iaka met ka phad kaba koit kaba khiah.
Kane ka nan dei akba la shna haka dur ka tyllong umbam umdih bad la shna bha iaka da ka dewbilat bad la tapmoh iaka da u knup, kaba don ka khanatang ha ki por u barim bajah.
Ryngkat rangbah shynrang bad kynthei bad ki samla kila mih na kane ka jaka da kaba shongshit ban leit rah iaka masi haka duwan ban knia iaka masi bad ban ainguh iaki blei ki syiem ban beh sha jangai iaka khlam ba kin ioh ot ia u symbai ba bha ba miat bad ban roi kyrhai.
Ka Society for Urban & Rural Empowerment (SURE) ha ryngkat bad ka jingiatreilang bad ka North East Slow Food & Agro biodiversity Society (NESFAS) kila ioh ban plie iaka kali die jhur lane ka “Farm on Wheels" ha ka shnong Mulum kaba hap hapoh ka Laskein Block, West Jaintia Hills haka sngi Nyngkong.
Kane ka dei ka programme kum shibynta jong ka project ka ba ai kyrteng ka “No one shall be left behind: initiative" ba la bei tynka bad kyrshang da ka Rural Electrification Corporation, New Delhi.
Ka thong jong kane ka programme ka long ban ai lad ia ki nongrep ba kin ioh ban die ia ki jhur jong ki kiba ki ioh na ki kper sha ki nongthied da ka ba pynpoi ia ki jhur ha ki ïing jong ki bad ki ioh ban die beit na kper sha ki briew.
Kane kan iarap ia kine ki nongrep ha ka ioh ka kot jong ki bad ha kane ka pyrthei COVID-19 kan iarap ba ki briew kin ym hap ban leit ieng lain sah iew ban thied jhur.
U Ma Robinus Syngkon MDC ka thain kum u kongsan ula pyllait paidbah iaka kane ka kali die jhur haka jingdonlang u Brightstar Langbang, BDO ka Laskein Block, Secretary ka shnong Mulum ma Dicky Suchiang, Members  ka PGS group, ASHA, Agandwadi, Youth club bad ki nonghikai La don ka jingialang ha ing dorbar ka ba la pyniaid da ka Pasqualina Lamare kaba long ka Associate jong ka SURE, ha kaba kala pdiang sngewbha ia u Local MDC ba donburom, I BDO ka Laskein Block, Rev H.H Mohrmen,Secreatary ka SURE, Secretary shnong, Member jong ki PGS, SHG bad kiwei kiwei.
Ka Kong Hamsniawpher Suchiang, Convener ka PGS group kala iathuh shaphang ka jingsdang kane ka group, ki kam ba ki trei bad kala iathuh ruh shaphang ka community seed bank ba ki la buh hapoh ka shnong Mulum.
Ka thong jong kane ka CSB ka long ban pynneh pynsah ia ki symbai tynrai khnang ba kim duh jait.
U HH Mohrmen, Secreatary ka SURE u la batai shaphang kine ki PGS group ha kaba u la ong kane ka dei ka sien ba nyngkong ba ka SURE ka la ioh ban plie kum kane ka lad ia ki nongrep, bad dang bun ki shnong ba ka SURE ka iatrei bad yn sa plie shen sha kiwei ruh.
U la kren ruh shaphang ka Certificate ba la ioh da kine ki group.
Kane ka certificate ka long ban pynsakhi ia ki mar jong kine ki group ba ki long ki mar ki ba rep khlem pyndonkam ia ki dawai.
U Dicky Suchiang, Secretary ka shnong Mulum ula pynpaw iaka jingsngewnguh ia ka SURE ba ka la jied ia ka shnong Mulum ban donlang ha kane ka project bad u la iathuh ia ki kam ba la dep leh ha ka shnong kum ka jingsdang ia ka kper skul, ki programme bapher bapher ki ba iadei bad ki khynnah skul, ki longkmie, ki khynnah samla, ka jingpynneh pynsah ia ki symbai bad kumta ter ter.
U Dr B.S Langbang, BDO Laskien Block, ula ong ba ha kane ka pyrthei jong ka technology ki nongrep ki dei ban pyrkhat thymmai ha ka liang ban pynleit iew ia ki mar jong ki, I la ong ba kum sha kiwei ki state, bun ki la sdang ban leh da ka online delivery.
Ula ai nuksa ruh ba kine ki kynhun kin pyrkhat jngai bad ban sdang shwa ban die ha ki shnong ba markhap bad sa pyrshang shajngai.
U la kren ruh shaphang kane ka khlam ha kaba ka jingleh khuid ka long ka ba donkam bha.
Haba die ia kine ki jhur da ka kali, ki nongdie ruh ki dei ban buh ia ka kyndon ba la buh da ka sorkar.
U Ma Robinus Syngkon, MDC kane ka thain haba kren kum u kongsan ula ong ba ka shnong Mulum ka dei ka shnong ka ba pynmih bha ia ki jhur ba bunjait naduh mynshwa.
Ula ong ruh ba u sngewtynnad ba tip bad ha kane ka shnong kila don ki group kiba la ioh certificate kum ki nongrep organic ne ki PGS group.
Ula ai jingmut ba dei ban pynbna bha ia kane ka kam khnang ba ki briew kin tip ba ha ka shnong Mulum ki don ki nongrep ba rep ia ki jhur organic.
Ia kane ka jingialang la pynwai da ki kyntien khatduh na I kong RiviancySuchiang I ba long I member jong ka PGS group.
Ka United Nation General Assembly ban wanrah ia ka shongsuk shongsain bad ka jingiatylli hapdeng ki ri haka pyrthei kala pynbna ba ka 21 tarik Nailur kan long kawei na ki sngi ba la tip kum ka ka International Day of Peace ne ka sngi kyrpang ban iakren shaphang iaphylliew jingmut shpahang ka shongsuk shongsain jong ki briew ha shityllup pyrthei.
Mynta u snem ka United Nation ka la jied kyrpang ia ka theme ba ong “Shaping Peace Together".
Ka Meghalaya Bharat Scouts & Guides, West Jaintia Hills District kum kawei na ki seng ba trei ban wanrah ia ka jingialong kawei hapdeng ki jait bynbriew bapher kala iasnohktilang bad ka United Nation bad kala pynlong ia ka jingiakynduhlang jong ki Scouts master bad ki Guides ha kaba u Adiam u Bthuh, Jt.
District Secretary, MBS&G West Jaintia Hills u la pyniaid ia ka jingialang bad la ioh ruh ka jingkren na u Julius Lyngdoh, Training Commissioner (s) West Jaintia Hills bad ka S Tariang, District Commissioner Guides,, West Jaintia Hills katba ka S.Shylla, District Organizer Guides ka ai ki kyntien khublei.
U Julius Lyngdoh , Training Commissioner (S) West Jaintia Hills haba kren u la ong, haba iakren ia ka jingsuk ngi dei ban sngewthuh ba lada ngim don ka jingsuk ha lade marwei ngin nym lah banlong ki nongtbeh ia ka sharak jong ka jingsuk ha khmat ka pyrthei kumta ka jingsuk ha lade shimet ka long kaba donkam.
Ka kong S Tariang pat haba kren ka pynkynmaw ia ki dkhot, ban wanrah ia ka shongsuk shongsain bad ka miat ka bha hapdeng ki para briew ne ki para nongshong shnong ngi dei ban long ki briew kiba nang ban burom mar kylliang hapdeng ki rukom iapher ba bun jait ba ngi don naduh ka rukom ngeitniam, ka rukom im bad kiwi kiwei.
Ban pynkut ia ka jingkren, ka S.Tariang ka la pynsngew ruh ia ki kyntien u Antonio Guterres, Secretary General United Nation kiba u la kren ha ka jingiadei ba kane ka Internationa Day of Peace.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Rashon na ka bynta u bnai SEPTEMBER, 2020 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.3.00 tyngka shi kilo, ia u Khaw PHH yn sam 5 kilo shi khlieh shi bnai ha ka dor Rs.3.00 tyngka shi kilo, katba ia u Khaw Non- NFSA pat yn sam 7.215 kilo shi ing shi bnai haka ka dor Die Lang ka ba long Rs.11.77 tyngka shi kilo bad ha ka dor Die Khutia ka ba long Rs.12.34 tyngka shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.1697, lane sha u District Grievances Officer ka East Jaintia Hills District.
Ka Secretary jong ka Jaintia Hills Autonomous District Council (JHADC) Ka kong R Phawa kala mudui da ka ejahar pyrshah iaki lai ngut ki briew kiba la kynnoh leh kot thok ban ban shim ram na bank.
Kine ki lai ngut kiba la shah khynnoh ki dei u Damon Rymbai, Kongka Garod bad Skhem Suchiang.
Napdeng kine lai ngut arngut ki dei ki riew paidbah, i wei ba trei ha JHADC.Katkum ka ejahar kaba la mudui ka kong Phawa la kynnoh ba haka 15 Nailur (September) 2020 kala ioh pdiang iaka shihthi na Jowai Cooperative Urban Bank Ltd.
, ban kyrpad iaka secretary ban pynshisha iaki kot ki sla naduh ka Land Holding of Certificate/Non-Encumbrance Certificate/ NOC bad Valuation Certificate bala ai sha ka bank da kitei ki lai ngut ban shim ram.
Ka Secretary haba kala pynthikna iaki kot ki sla la lap ba ka Non-Encumbrance Certificate, NOC bad Valuation Certificate ki dei kiba shu leh thok bad lada ym peit bha la I kumba la ai da ka konsil.
Halor kane ka jingtohkit ki Pulit kala iaid shakhmat.
Ka HYC Mawkynrew circle hapoh ka jingialam u President Bah Batosing Lating General Secretary Bah Nangiadalang Surong ha ryngkat ki Nongialam ka HYC Sengkmie Bah Edmund Khongngai Bah Donboklang Kharlyngdoh  Vice President haka 12/9/2020 ki la hiar sha ka shnong Jongksha ban thaw ia ka  Namlang unit.
Ki nongkitkam kane ka unit ki long kumne harum: 1.
Phrowel Songthiang – President 2.
Bhabokstar Nongkynrih – Vice President 3.
Bikonstar Sohtun – General secretary 4.
Dapborlang Nongrum – Organising secretary 5.
Joybring Suting – Asst Organising Secretary 6.
Treiborlang Khongsngi – Education secretary 7.
Donbok Pyngrope – Environment Secretary 8.
Kong Pralian Rynjah – Socio & cultural secretary 9.
Kanstar Nongrum – Publicity Secretary 10.
Shaikmen Rynjah – Sport secretary Ki dkhot baroh ki long 30 ngut.
Ka Rotary Club Jowai kum shibynta ban pyntyllun ia ki kam kat kum ki rukom jong ka Rotary of International ha kane ka 19 tarik September 2020 ka la rakhe ia ka Shiksha Sammam 2020 ba long kawei na ki mat treikam ba la mang kyrpang ban kyntiew ia ka pule puthi kum ha kaban ai jingiarap ia ki khynnah ba wan na ki longiing long sem ba duk, ban pynduh jait ia ka jingdon ki khynnah ba khlem leit skul ne bym nangthoh nangpule bad kiwei kiwei.
Ha une u snem hapdeng ka jingtynjuh jong ka khlam Covid-19, ka Rotary Club Jowai kum shibynta ban rakhe ia ka Shiksha Sammam ka la shim ban pynkup burom ia ka Dr.Rihunki Jones Toi, Principal Jaintia Higher Secondary School, Jowai ba long kawei na ki nonghikai ba la aiti ia ka por ha ka ban phrang bad saindur ia ki khynnah bad ruh ban pyniaid ia ka skul ba long ka shlem ai jinghikai bad jingnang jingstad ia ki khynnah ba wan na ki shnong ki thaw bapher jong ka District.
Ia ka jingialang pynkup burom la pynlong ha Infinity Hall, Mooralong ha ryngkat ka jingiadonlong ki dkhot ka Rotary Club Jowai bad u B.D Marak, Superintendent of Police, west Jaintia Hills District kum u kongsan.
U Rt.
S.K Lato (MPHF) President Rotary Club Jowai kum u shongknor jong kane ka jingialang u la ai ki khanna lyngkot shaphang ka Rotary of International bad ruh ki kyntien maitphang halor ka thong jong kane ka prokram bad kiwei de ki dkhot ka seng kiba la iadon byntalang ha kane ka prokram ki long ka Rtn.
T.Tongper, Director Club Service, u Rtn.
D.F.Majaw (PHF) Charter Member, ka Rtn.
S Tariang (MPHF) Chairperson Literacy, u Rtn.
S Laloo, Secretary Rotary Club Jowai bad ka Rtn.
Ester F.Gatphoh, Charter President.
Ka Dr.Rihunki Jones Toi ha ba ai jingkren na ka bynta ka burom ba ka la ioh kam lah khlem da ai ka jingsngewnguh ia ka Rotary Club Jowai, ia ki nonghikai kiba la btin lynti abd ai mynsiem ia ka ia ka na ki por sha ki por.
Kum kawei na ki nonghikai ba la ioh ia kane ka burom ha ka jingrakhe ia ka Shiksha Sammam jong une u snem, ka ong ban long ka nonghikai ka long kaei kaei ka kam ba bha bad sngewtynnad tam namar lyngba kane ka kam lah ban iadonbynta bad ai ka jingshakri bad saindur ia ka lawei ki khynnah skul.
U B.D Marak, Superintendent of Police ha ba ai jingkren kum u kongsan u la kitbok kitrwiang ia ka Dr.Rihunki Jones Toi bad ruh ia ka Rotary Club Jowai ba kin dang iai imsngi ban leh ki kam ba bha ia ka imlang sahlang jong ki nongshongshnong.
Kum u briew ba la ju don bynta ha ka kam hikai, u la ong kumba ngi iapher ha ka dur, ki khynnah ruh ki don la ka jong ka jinglah ne ka jingmut jingpyrkhat hynrei kaei ka ba donkam ka long ba kum ki nonghikai ki dei ban nang kumno ban saindur ia ka lawei ki khynnah.
Haba pynkut ia ka jingkren u B.D Marak u ai ka khubor sha ki nonghikai ba kynmaw ba long ki nonghikai batbit ha khmat ka pyrthei, dei ban long ki nonghikai balah shisha ban tynrong bad btin lynti khamtam ia kito ki khynnah ba don hapdeng ka jingduna ne kiba kham shadien ha ka jingpule puthi jongki.
Ki Pulit jong ka East Jaintia Hills District kila ioh ban pynpra bad kem iaka kynhun ki runar ba suba donkti haka kam lute ha surok bah HN 6 haka district haka sngi Thohdieng.
La iathuh ba hynne ka step haka por 2 Am ki Pulit kiba la ap thap ia ki runar ba suba donkti ha ki kam lute ha ki surok NH 06 hadien ka jingkiew ka kam tuh kam thiem kila ioh kem 5 ngut bad kurup ruh iaki wait bad tari kumjuh ka pisa kaba la lute na u nongniah trok.
Ki pulit kila kurup ruh iaka kali kaba pyndonkam kane ka kynhun ki runar bad ka jngtohkit halor kane ka jingiohkem kala iaid shakhmat.
Ka Khasi Students’ Union Nangbah Unit kala pynpaw ka jingsngewnguh ia u DMHO bad iaka tnad ka koit ka khiah baroh kawei halor ka jingthung doctor ha Nangbah PHC.Kane ka PHC ka dei kaba ju peit da u Dr.LS Sungoh, hynrei hadien ka jingleit pule pyntbit jong u doctor kane ka jaka sumar kam don doktor bad kala wanrah iaka jingdkoh treikam ka PHC.“Ngi la leit iakynduh ia u DMHO bad tang hadien katto katne por ula thung bujli da u wei pat u doctor ban peit ia kane ka jaka sumar.
Ngi ai khublei ia u DMHO uba la shimkhia ban pynioh doctor iaka Nangbah PHC ban pynsuk ia u paidbah ka shnong Nangbah bad ki shnong ba marjan," ong u Seminar Thubru Publicity Secretary KSU Nangbah Unit.
Ka Seiñ Kyntu Seiñ Raij 12 – Daloi ka ai khublei Lehniam Behkymphui  iaki khun jong ka Seiñraij Mynso kiba shong ba sah ha kylleng ki jaka hapoh ka Jylla Meghalaya.
Kane ka lehniam Behkymphui kan long naduh 17 tarik bad kan kut haka 21 tarik Nailur (September) 2020.
“To ai kane ka lehniam Behkymphui kan long kaba phuh ba phieng bad kaba jop bad lyngba kane ka jinglehniam jong ka Seiñraij Mynso kan beh iaka khlam COVID 19 bad kiwei ki jingsniew ka imlang ka sahlang," la ong u Rgh, S Sari Publicity Secretary Seiñ Kyntu Seiñ Raij 12- Daloi.
Ka Seiñ Kyntu Seiñ Raij 12 – Daloi ka buh ka jingdwai ha ki blei ba hapoh kine ki 4 Sngi 5 Miet (4 ngi 5 Iaw) ban ïaid beit-ïaid ryntih ka lehniam bad ba u khun bynriew ka Bri u Hynñiewtrep Hynñiaw Wasa un ïoh ka koit – ka khiah krat, ka im suk-im saiñ.
Sngi seiñ ka Niam Mane Wi Blai, Ynne pynem warom i cha pyrthai; Hei nam U Blai wabuh wathoo, Wada ioh pateiñ I che wakhroo.
Chorus: To chbeh pynche I ia ki dwar ki pchem, Ha kani ka sngi kyrpang wakmen; Ka Khatphra Tarik u Naikhynde, Kynmo warom ia ki Warim tynde.
Maia iow bru maia Iow Blai, I hikai wa chongtre ka Niam U Blai; Ki khon bynru satlak pyrthai, Man I kam chipaiu chynrang kynthai.
I che ka Niam Mane Wi Blai, Tyrchain palat ban ia ka sngi u Bnai; Ha pyrdi i dum iong ka pyrthai, Chbeh i iei che khlem artatien khuslai.
Ksoh iei wa da ngeit, mane dei wakmen, To Khynnah, Khynroo, Waheh wa Tymmen; Syndong kune iei wa da ioh, U Tre Kynrad wow nang kyrkhu kyrdoh.
Da u Sanborlang Raliang Ladthadlaboh Mooralong Jowai.
U Myntri ka tnad ka Koit ka Khiah uba la hiar sha Sutnga CHC haka sngi ba Ar ula kular ban thung nongtrei shuh shuh ha Sutnga CHC ban pynbha iaka jingshakri kane ka aspatal bad ula bthah ia u DHS Dr.Aman War ban pynmih iaka hukum ban wanrah biang ia baroh ki nongtrei kiba la ju trei ha Sutnga CHC.Ula ong “Ki doktor ha kane ka aspatal ki dei ban ai ka jingshakri kaba bha tam khnang ban pynshlur bad ban wanrah iaka jingsngewskhem u paidbah khamtam ki longkmie kiba kha ba pun ban shah sumar ha kane ka jaka sumar bad ba kin lait ban leit shah sumar sha sor ne sha kiwei kiwei ki jaka sumar.
" “Kane ka aspatal kala biang naduh shadong ka don ki doktor, ki nurse bad baroh ki jingdonkam kane ka aspatal ka tnad ka koit ka khiah kan pynbiang" ong shuh shuh u Bah Hek.
Ula khot wer ruh iaki nongialam shnong bad ki nongmihkhmat ka thain, ki doktor, ki nurse bad ki Asha ban iatreilang ha kano kano ka kam kaba iadei bad ka koit ka khiah u paidbah ka thain.
Ka dorbar shnong Sutnga kala ai ruh da ka dorkhat sha u Myntri ka tnad ka koit ka khiah.
Ka Khasi Students’ Union (KSU) Laskein Circle haka sngi ba Ar haka jingialam u Justice Paul Lyngdoh Assistant Publicity Secretary ka KSU Laskeiñ Circle ka la leit ia kynduh ia u Ma Sñiawbhalang Dhar, Myntri ka Sorkar Jylla ha Circuit House Jowai naka bynta ban buh iaka jingdawa ban kyntiew kyrdan iaka Laskein C&RD Block sha ka Civil Sub Division.
Ka KSU haka jingthoh kaba la phah sha utei u Myntri Sorkar kala ong, ba ka Laskein C&RD Block kadei ka block kaba la rim tam bad ia kaba la buh maw nongrim ha u snem 1973 bad ka don haduh 96 tylli ki shnong kynthup ruh iaki shnong khappud bad ka Assam.
Ka Laskein kadon ka jingbun briew palat 92 hajar tam ki paidbah nongshong shnong bad ka kynthup ruh ia ar tylli ki thain, kata ka Mowkaiaw LA Constituency bad ka Raliang LA Constituency.
Ka KSU kala pynpaw ba ka Laskein CRD Block ka ladei por ban kyntiew kyrdan noh iaka sha ka Sub Division khnang ban pynjan iaki tnad sorkar bad ban pynsuk iaka rukom ai jingshakri bad ki paidbah ka thaiñ khamtam iaki shnong kiba don ha khappud.
Naka liang u Ma Sniawbhalang Dhar ula kular ban shimkhia iakatei ka kam bad hakajuh ka por u la kular ruh ba un sa pynpoi ia katei ka jingthoh jong ka Seng sha u Myntri Rangbah ka Jylla na ka bynta ban ioh bishar bniah iaka kam.
Banshan Lyngdoh September 16, 2020 Ha kine ki sngi jong u Covid19, bun na ngi ngi la ïa ïoh lad ban shu shong ha la ki ïing ki sem bad pynsyrwa ïa ka por da kaba peit ïa ki ‘video’ bapher bapher khamtam ha ‘YouTube’.
Ha kawei ka sien, nga la ïoh lad ban sakhi ïa ka jingkren jong u Samla Wanphrang K Diengdoh, u nongshna jong ka phlim ‘Lorni, the Flâneur’.
U Samla Wanphrang u la batai ba ka jingpyndonkam jong u ïa ka kyntien ‘Lorni’ kadei ban pynpaw ba bun na ngi ki nong Shillong, ngi ïa lorni bha, bad ki khubor lorni ki ju pur stet kata katta na kawei ka shnong sha kawei pat.
Teng teng ki don ruh ki myn lorni ba bsuh ïa la ki tyndong shkor wat ha ki kam ïing jong kiwei ruh, bad pynsaphriang ïa ki khubor ba bha ne bym sngewtynnad.
Namar ba ka nongbah Shillong ka long kaba rit bad ka jingdon ki Khasi ka long kaba kham duna, u la ong ba ka kham ïar ba kino kino ki ‘secret’ (ki jingjia kiba jia ha rieh) kin shah set slong slem, bad suki suki ka jingshisha ne ka hamsaïa ka pur stet bha lyngba ki rmiang shyntur jong ki lorni.
Nga sngew ïahap bha ïa kane ka jingkren ka jong u Samla Wanphrang namar ba bun ki nongrah khubor lorni shane-shatai ki la ïa pynbna ïa ka kyrteng jong uto u nongñiah jong ka kali remdor, ka ‘Jeep Wrangler Rubicon’, kaba la leit ban tynrah ïa kawei ka dukan ha ka por jan shiteng synñia ha Malki dang shen.
Tangba bun ruh ki la ïa sait khuid ïa kata.
Hynrei kaba sngew lyngngoh ka long ba balei uta u ophisar jong u Myntri Rangbah jong ka jylla, u hap ban tim daka ‘tien sih ïa uwei u nongthoh khubor jong ka nongbah, haba u la buh jingkylli shaphang kane ka jingjia ïa takhuh kali? Ka jingleh jong une u ophisar ka long ka bym ïa hap bad ka kyrdan kaba u bat.
Wow ka jingpyni jubor ïa ka bor ba neh shipor! To ngan ym da kren than shaphang kata mo ïoh shah tim sih sa ma nga! Sa kawei ka jingjia, ha ka jingsngew ka jong nga, kaba la pynthohbria ïa ki ‘riew donbor, ka long ka jingwanphai sha Shillong jong u Myntri u ba ‘test Covid 19 positive’ ha ka Kad Liengsuiñ ha Imphal da ka kali shimet.
Nga tharai ka sorkar ka la ïoh ïa kawei ka kabu ksiar ban pyni nuksa ba kam dei kaba peit shi liang khmat hapdeng u ba donbor bad kiba ym don bor.
Tangba ka khlem la long kumta.
Balei ko uta u Myntri u khlem wanphai da ka kali kit nongpang kum ba shah leh lem kiwei kiwei ki nongpang ‘Covid19’? Kane ka jingjia ka pyni ba ka tarajur jong ki bor aiñ ka noh beit sha ka liang jong kiba riewspah bad badonbor, bad ha ka imlang-sahlang, ka don beit ka jingpeit shiliang khmat ïa ki briew ba duk bad ba tlot bor.
Kum ban shu pynkynmaw, ki nongleit ïathoh sha Khanapara ruh ki la shu lait khlem kano kano ka jingpynsajia.
Ngi ki rangli-juki pat ngi shah peit shiliang khmat beit barabor.
Lada dei ki nongdie madan ha ïew, kiba trei kam rit kam ria, ne ki bym don kam don jam.
Lada jia ba ngi tynrah ne shah tynrah kali, ki bor pynïaid ki ju pynkyllaiñ baji laiphew jait laiphew rukom.
Tangba ngim lah ban leh eiei namar ba ka Ri India ka jong ngi ka bud ïa kata ka ‘parliamentary system of democracy’ lane ka rukom pynïaid sorkar kaba pynkup bor ïa ki paidbah ban jied ïa la ki nongmihkhmat.
Ha kiwei ki Ri kiba bud ïa kane ka rukom pynïaid sorkar, ki nongmihkhmat kim ju leh donbor bad pyni bor than namar ba ki paidbah ki ïeng pyrshah lada ki shah leh palat.
Tangba ha ka ri jong ngi, bun na kine ki ‘Lei San Snem ki pyndonkam bakla ïa la ka jong ka kyrdan.
Nga tharai kan bha eh lada kane ka sorkar jong une u ‘accidental’ Chief Minister (‘accidental’ namar ba la shu jied kyrpang ïa u da mano re mano ban shimti ïa ka shuki Myntri Rangbah; wat ïa pyrkhat jngai than) ban teh lakam ïa kine kiei kiei baroh.
Ha kawei pat ka liang kaba kham i kordit shuh shuh kadei ka synshar-khadar.
Ha ki snem kiba la leit noh, ka jylla jong ngi ka la wanrah ïa ki katto-katne ki rukom treikam kiba kham pher.
Ki skhim SRWP bad CRRP lane kita ki ‘MLA scheme’ ki dei ki skhim kiba la pyntreikam nyngkong eh ha ka jylla ka jong ngi da ka sorkar jong u Bah BB Lyngdoh ha u snem 1991.
Ïa kane ka rukom treikam la bud nuksa pat da ka Sorkar Pdeng ha ki snem ba kham hadien da kaba pynmih ïa ka MPLADS skhim.
Ha u snem 2012 ruh, ka skhim MHIS ba la wanrah da ka sorkar u Dr.Mukul Sangma ka la ïoh jingïaroh bha, bad ïa ka la bud nuksa da ka sorkar jong ka jylla Tamil Nadu ha u 2017, bad hadien da ka sorkar pdeng jong u Narendra Modi ruh kumjuh ha u snem 2019.
Kane ka sorkar ba mynta pat, tharai namar ba ka don bun ki myntri kiba dang khynnah, kam shim pat la wanrah ïa kano kano ka skhim kaba pyrkhat thymmai ban pynjanai ïa ka jingim jong ki nongshong shnong.
Wat hapdeng kine ki jingjynjar, ngi dang ïai kyrmen ba ngin ïohi ïa ki sngi kiba phyrnai.
Tangba, da sngap ïa ki khana jong ki lorni bad ki ‘riew ba adkar sharum shaneng kiba tip bha ïaka rukom treikam jong ki bor sorkar, ki ïathuh ba kane ka sorkar ka shu bunkam tang ha ki kam pynjulor ïa ka mariang ban myntoi tang ki katto katne.
Ka jingshalan tuh ïa u diewïong ka dang ïaid khlem sangeh, ka jingmih ki karkhana thang diewïong da ki phew tylli ha kine ki ar snem, ka jingot pathar ïa ki dieng ban ‘supply’ sha ki karkhana shna ‘plywood’, bad ka jingpur stet jong ki karkhana tih mawshun ki long kita ki ‘policy’ thymmai ba hakhmat eh jong ka ki bor sorkar.
Haba ngi ong ‘ki bor sorkar’ ngim mut tang ïa ki nongmihkhmat, hynrei la kynthup lang ïa ki ophisar ruh kiba ïa suh buit bha khamtam ha ki kam khaïi beaiñ.
Dang shen ngi la ïohi ba kawei na ki ‘Assembly Committee’ ka la tangon da kaba tyngeh ïa ki ophisar jong ka ‘State Pollution Control Board’ namar ba ki ophisar ki la leh matlah bad kyllut ha kaba ïadei bad ki kam pynjulor ïa ka mariang.
Bun ki kynthoh ruh ba nangne shakhmat kin sa dang bun kita ki ‘private shopping mall’ bad ‘shopping arcade’ ki ban sa dang mih nangne sha khmat khamtam ha ka rilum Garo.
Mano ba lah bor ban seng ïa kita mo? Ngam da donkam ban batai bniah than.
Da ïa nujor ïa ka apot jong ngi kiba duk pat, khamtam ha ka por jong kane ka khlam ‘Covid19’, ngi ïohi ba ki nongdie madan bapli, kiba pyndonkam tang kumba lai phut duna ka jaka, ki shah jynrat bad shah ieh beiñ.
Katno ngut na ki ki la ïa kit ram? Katno ngut ki khynnah skul bad ‘college’ ki la ïoh lad ban siew bai klas ha ka por kaba biang? Kita ki nongthang dewïong beaiñ kiba pynher ïa ki tdem bih sha ka mariang pat, mano ban jynrat ïa ki kumba shah jynrat ki nongshong madan? Balei ki seng bhalang ki ïa pyrshah tang ïa uta u ‘uranium’ uba dang thiah lyngngai khlem pat don kano kano ka jingpynthut, tangba ym don ba ang wat tang shi kyntien pyrshah ïa kiwei pade ki rukom pynjulor ïa kane ka ‘Ri Baieid Ki Blei’? Shano kito ki nongïalam seng bhalang ba kynshoit ïa ki nong shong ïew bad nongdie madan ban ïa her sha Madan Studen lada don ka jingïakhih, tangba mynta tang shi kyntien ruh kim ïa ang ban ïa khun na ka bynta ka hok ka jong ki? Ka jingong ba ‘ka jingduk ka dei ka jingtim’ ka long shisha kaba shongsbai haba ngi sakhi ïa kine kiei kiei.
Khatduh ïawai paralok nongpule, nga sngew dei ban ong ba da ïa jied sa ïano ïano ruh ban shong ha ka khet synshar, lada dei ki nongmihkhmat, ki ophisar, ki nongïalam shnong, ne nongïalam seng bhalang, ka jingthoh jong u nongthoh ka Ri Bilat, u George Orwell, kan ïai kit jingmut shiryta.
U Orwell u la thoh ha ka kot kaba kyrteng ‘Animal Farm’ kumne, “All men are equal, but some are more equal than others" (Baroh ki briew ki ïalong kajuh, tangba ki don kiba kham tam ban ïa kiwei).
Kane ka ïahap bha katkum ka jingïohi bad jingbatai jong ba bun ki lorni.
Ka tnad Market jong ka Jaintia Hills Autonomous District Council (JHADC) kala khang khyrdep syndon iaka iew V mart kaba don ha Ladthadlaboh, Jowai.
U Evening Teron, EM ba dei khmih iaka tnad Market ka JHADC ula ong “Ka daw ba la hap ban khang kadei ba ki nongpyniaid jong kane ka iew VMart kila leh bymsuidniew ban siew iaka bai NOC sha ka konsil kaba la kot T.2 lak 40 hajar.
Haka jingshisha bun sien bun sien ngi la pynkynmaw ia ki nongpyniaid ka VMart, pynban kila leh bymsuidniew bad la rai ban khang shuwa shipor ia kane ka iew.
" “Ngi la pynhiar ruh iaka dor kaba ki hap ban siew iaka bai NOC naka 2 lak 40 hajar sha ka ka T.2 lak hadien ba kila ud la nam, hynrei ki bor pyniaid kane ka iew ka leh kuman iaka jingbthah jong ka konsil," ong u ma Evening.
Ka Vidya Bharati kala sdang iaka National NEP awareness campaign (ka Jing pynsngewthuh halor ka NEP).
Ka Vidya Bharati kala sdang iaka campaign ban pynsngewthuh halor ka NEP (New Education Policy) kaba dang shu mih naduh ka 11 tarik u September 2020.
Ha ryngkat ka jingiaphylliew jingmut halor  ki jingmyntoi bapher bapher jong ka NEP.Kan don ruh sa ka Jingiakop (kompetishon) MyNEP (MyNEP competition) ka ban don ruh ka phang NEP (NEP theme) ka jingiakop kan long lyngba ka internet (online) ( www.
mynep.
in ) naduh ka 25 tarik September 2020 haduh ka 02 October 2020.
Ka jingiakop (competition) kan long haki 13 tylli ki kyntien halor ki saw tylli ki mat ba kongsan 1) Bharat Centric Education ( Ka ban kham kongsan iaka Ri India) 2) Holistic Education ( ban nang bad stad ha baroh ki liang ym tang ka jing pule shi beit) 3) Knowledge Based Society ( ban kham khein kongsan ruh iaka imlang sah lang) 4) Quality Education ( ka jing pule kan long kaba kham bha) Yn pyniabynta haki lai bynta 1) ki klas 9 th haduh klas 12th 2).
Ki Under graduate 3) Ki Postgraduate 4) Ki paidbah Ki khusnam ki long daki pisa bad baroh kiba ia shim bynta ruh kin ioh lang daki participation certificate.
Ki jingiakop kin long kiba bun jait kum kine harum: Ki  jingdro da ki kti, ki jingdro bad thoh biria (meme making), thoh shithi sha u PM , ki jing thoh kumno ban kren ( speech making), thoh esse, thaw phlim lyngkot, digital design, bad ka twitter thread,  baroh kine ki jing ia kop yn pynlong hapoh ka MyNEP competition.
Bad ha ryngkat kata yndon ruh saka quiz  bad  bun jait ki jingiakop.
Bad ia kiba jop yn sa pyntip haka 05 tarik u October 2020.
Ka NEP namar baka long ka ba la mih naka Ri synshar paidbah (Democratic) bad ia kane la shim bynta daki samla ban pynshai bad pynsngewthuh sha ki paidbah, yn don ruh u nong rah kyntien jong ka NEP khnang ban lah ban pyniaid beit iaka Jingiakop ( competition) bad baroh ki kam ba dei ban pyndep.
Kino kino khynnah skul bad kiba la san ruh  kumjuh ki lah ban ia shim bynta lang ban pynshai bad pyn sngewthuh ia ki paidbah.
Ki phang jingiakop (competition)  " kane ka jing ia kop (competition) la ong ba ka long beit ka ban kham khein kongsan eh iaka NEP naka bynta kito baroh ki ba iashim bynta.
Ka NEP kala phah ruh ban jied da ki ktien ba la dep jied lypa (14 tylli)  khnang  ban sngewthuh kham shai haka liang ka pule puthi.
Te namar kata haka jingiakop (competition) ruh ha ryngkat ka Hindi bad ka Phareng 11 tylli ki kyntien la buh khnang ba kan kham suk ia kito ki bym sngewthuh Hindi bad Phareng.
Ka jingiashim bynta  kan long ka ban nang kham pyn sngewthuh shuh shuh.
U Myntri ka tnad ka koit ka khiah jong ka sorkar Jylla u Bah AL Hek lashai ka sngi 15 tarik Nailur 2020 un wan ban plie paidbah iaka Woodland WK Hospital kaba don Sabahmuswang, Elaka Jowai, West Jaintia Hills District.
Ha kane ka jingplie paidbah ia kane ka hospital yn iadonlang u MLA ka Jowai u Wailadmiki Shylla.
Kane ka hospital kaba don 108 jingthiah kan ai ka jingshakri iaki paid nongshong shnong ka East bad West Jaintia Hills District.
Ki Doktor kiba don ha kane jaka sumar ki kynthup ia u Medicine, Paediatrician, Surgery bad ENT.Ka Out Patient Department (OPD) kaba kynthup naduh ECG, Endoscopy, X-ray, Ultra Sound (Scanning), Laboratary kan plie naduh 16 tarik u Nailur, ong ka khubor na hospital.
Ka Bouncers Association of Meghalaya (BAM) kala plie iaka tnad treikam jong ka ha West Jaintia Hills District haka sngi Nyngkong.
Ia kane ka tnad jong ka BAM la wan ban plie da u MLA ka Jowai u ma Wailadmiki Shylla haka jingiadonlang u Deputy Commissioner, West Jaintia Hills District Ma Garod LSN Dykes kiba long kum ki kongsan bad symbud kongsan, ka kong Phidalia Toi bad kiwei kiwei ha Infinity Hall, Mooralong, Lathadlaboh, Jowai.
U Yoosar Kynjing President BAM-JH ula ong ba jingthmu ban plie iaka tnad BAM ha Jowai ka long ban plie lad iaki khynnah samla ba kin ioh trei ioh ktah namar ka jingbym ioh kam ioh jam ka ialam iaki samla sha ki kam kiba long pyrshah iaka imlang sahlang.
Nalor u Yoosar la iadonlang u Joanstar Kharbuli, president BAM bad kiwei kiwei ki dkhot ka BAM.Haba pule bad sngap ïa ki lad pathai kotkhubor, nga sngew bira-biri shisha haba sakhi ïa ki jingkren jong u Bah PT Sawkmie ha kine ki khyndiat sngi.
Ha shuwa ba ngan ryngkang shata, ngan kyrtiang dien shuwa khyndiat sha ki por ba la leit noh.
Nga kwah ban pynkynmaw ba u Bah Sawkmie u la jop ïa ka ilekshon MLA ha ka sien ba nyngkong duh ha u snem 1998.
U la ïai jop kynthih tat haduh ka jingrem noh ka jong u ha ka ilekshon 2008.
Ha ki shiphew snem ba u la long MLA, u la kylliang parti thik kumba kylliang jaiñ u tyngshop ba shad ha ka phlim dkhar.
Hadien ba u la rem ha u 2008, tharai ha ka jingbitar, u la ieh noh ïa ka Mawlai ban leit ïakhun pyrshah ïa u radbah ka Pynthorumkhrah, U Bah AL Hek ha u 2013.
Hadien ba u la shah rem, u la leit phai biang sha Mawlai bad jop ha ka ilekshon MDC kum u kyrtong jong ka seng saiñ pyrthei, ka KHNAM.Ha uto u snem, baroh ki MDC ka KHNAM ki la ïa smai paidbah ba kin ym ïa phet seng.
Ki para MDC ha kato ka por la kynthup ïa u Bah Rit Adelbert Nongrum.
Phewse, u Bah PT u la kylla jutang tang hadien katto katne por, bad leit ïasnoh kti lang bad kiwei ki seng saiñ pyrthei.
Mynta pat, hadien ba u la jop biang na Mawlai kum u MLA ha u 2018, kum u kyrtong jong ka seng Congress, u la kren bun kiei kiei ha dorbar thawaiñ bad shabar jong ka ruh.
Tangba ki don ki jingkren ki jong u kiba pynsuba ïa nga ba une u rangbah, u la dait ki kti ki kjat ban ryngkang dieng kper biang.
Ha u bnai Ïaïong mynta u snem, u Rahul Gandhi u la thap khlieh tharai lada u la ïoh sngew ïa ka jingïaroh ba la theh da u Bah PT halor u Myntri Rangbah Duh ka Ri India, u Narendra Modi.
U Bah PT u la pyntuid ki ‘tien ïaroh namar ba uta u Modi u la ‘treishitom’ bad ba u tbit ‘ka rukom treikam’.
Na kawei pat ka liang ngi ïohi kumno ba u Rahul Gandhi bad kiwei ki nongïalam ka seng Congress, kum u Randeep Surjewala, u Manish Tiwari, bad ka Priyanka Gandhi ki tangon jan man ka sngi ïa ka sorkar jong u Modi ha kaba ïadei bad ka jingkyrduh kam, ka jinghiar ka ïoh ka kot, ka jingkiew dor ka ‘petrol’ bad ‘diesel’, ka jingbymlerkam jong ka ‘demonetisation’, ka jingpynbna syndet ïa ka ‘lockdown’,bad kiwei de.
U Bah PT pat u dang leh ban kyntiew ïa uta u Modi.
Ha ka 5 tarik mynta u bnai, ki Pastor jong ka KJP Assembly ki la bitar haduh katta katta namar ba u Myntri Rangbah, u Conrad Sangma, u la pynsangeh syndet noh ïa ka jingïakynduh jong u bad ki, khlem kano kano ka jingai jingtip kaba thikna.
Hynrei, ha shuwa ba ki arliang mamla, kata ki Pastor bad u Conrad Sangma, kin ïa poi sha ka jing ïasngewthuh jingmut, bluit mih u Bah PT ha ‘YouTube’ ban ong, “Ha ba peit na ka liang jong ka ‘safety’ (jingïada), ka sorkar ka la shim ïa ka rai jong ki ‘expert’ (ki riew stad) bad na ka daw bym lah kiar, la hap pynsangeh noh ïa ka ‘meeting’.
" Hato u Bah PT u don ha ka sorkar mo ban pynsawa kum ïa kane ka jingpynshai? Sngew pynban kumba u kren u Bah Prestone Tynsong lane u Bah AL Hek ïa kine ki kyntien! Ha ka jingshisha kum uta u ‘Chief Whip’jong ka liang pyrshah, u la dei ban tangon tyngeh ïa ka sorkar.
Haba u Conrad Sangma u lah ban ïa kynduh ïa ki para myntri, ki ophisar, bad kiwei ki ‘riew paidbah, kan eh aïu ban ïakynduh shiphang ïa ki Pastor ha ïing sah jong u lada kata ka ‘Secretariat’ ka la shah kynthah ha u ‘Corona Virus’? Da sngap bad pule ïa kiwei de ki jingleh bad jingkren, nga tharai ka don tang kawei ka kynroh kaba pynïajngai ïa u Bah PT Sawkmie bad ka Sorkar MDA jong u Conrad Sangma.
Kata ka kynroh ka dei ka aiñ kaba khang ïa ki MP ne MLA ban kyntiap seng katba mon, lane kata ka ‘Anti-Defection Law’.
Bun na ngi ngin ym sngew lyngngoh shuh lada une u tyngshop ka saiñ pyrthei u kylliang jaiñ biang ban phong da kawei pat ka ‘uniform’ lada u ïoh ïa ka lad.
Kiwei ki nongïalam jong ka seng Congress ha ka jylla ruh, da ka jingsngap mynthi halor kine kiei kiei baroh, ki pyni shai ba ki sngewïahap bha bad ki ïa duhoi ïa kine ki jingkren bad jingleh jong u ‘Chief Whip’ jong ka seng, namar ba kat kum ki kyndon aiñ, lada pyntreikam shisha ïa ka ‘whip’ (shabuk), baroh ki dei ban bud ryntih ïa ka.
By.
Banshan Lyngdoh.
Ka dorbar shnong Mihmyntdu, West Jaintia Hills District kala shim iaka rai kaba tyngeh khang pyrshah ia ki paidbah ban ieng kali klumar bad ban ai iing wai ban tem iaka jingpur ka khlam COVID-19 hapoh shnong thaw.
Ka Dorbar Shnong Mihmyntdu ka la rai bad mana pyrshah ban ieng ki kali trok bad kali rit ha shilynter ka surok hapoh shnong poh thaw bad kumjuh ha ka surok bah Jowai Bypass.
“Ki kali kiba wan donkam ym shah ba kin ieng slem hapoh ka shnong Mihmyntdu bad ki trai shnong kiba ai iing wai kim bit ban ai wai iing sha ki briew kiba nabar shnong tad haduh bala pynbna da kumwei," ong u waheh shnong Mihmyntdu ma Abul Phawa Ka Dorbar Shnong ka la khot la wer iaki paidbah ban iatreilang bad ka Dorbar Shnong bad kiba leh pyrshah kin shah pynsaja katkum ki aiñ shnong.
Ka jingkiew sted jong ki briew kiba ioh ïa ka khlam jingpang Covid-19 ha ka jylla, khamtam lei lei ka nongbah Shillong ka buh ïa u dak jingkylli ïa ka sorkar jylla, la kan dang lah ne em ba kan ïakhun ïa kane  ka thma  ban tem ïa ka jingpur sted jong kane ka jingpang ha ka jylla hi baroh kawei.
Ka jinglum jingkheiñ da ka Federation of Khasi States, ka pynpaw shai kdar ba dang haduh ka 23 tarik jong u bnai Jylliew (June) 2020 dang don tang kumba 4 ngut ki nongpang kiba la bit Covid-19, hynrei haduh ka 26 Naitung (July) 2020  ka la kiew sha ka 562 ngut ki briew.
Haba wad bniah bha ïa kane ka jingpur sted jong ki briew kiba ïoh kem ïa kane ka jingpang, naka jingai jingkheiñ kaba man la ka sngi na ka liang ka sorkar bad ka tnat ka koit ka khiah hi ka long ba kiba kham bun na kiba ïoh ban kem ïa kane ka jingpang dei ki shipai jong ka Border Security Force, kiba sah pat dei ki paidbah nong shnong jong ka jylla.
Lada pynshong nongrim ïa ka jingkiew jong ki riew paidbah kiba ïoh ban kem ïa kane ka jingpang, kaba kham  pyniabit bha ïa kane ka jingpang kadei na ki briew kiba la don bynta ha kaban leit sha ka ïa thoh shong kurim, kaba la long ka Khanapara Assam ban bynrap sa ka jingkhawai ai bam sngewbha pat hapoh Lower Lachumiere.
Katba ka jingïoh kem pang bad ki briew kiba wan na shabar jong ka jylla, kumba ka long ïa mynta ka dang duna, hynrei ym lah pat ban tip bah duh katno kita kiba la wanphai ki la pyntikna bha ïalade ba kim shym la don satia ïa u khniang jingpang ha kamet ka jong ki, kaba ki la kum ïoh ban kem mynba ba ki dang don ha lynti ban wanphai sha la ïing sha la ki sem.
Ïa mynta, ka shong ka thaw, ka tieng ka smiej, ha kaba ka por aiu sha kaba kum kane ka wan ba kan jia, ha kaba ym don mano mano ba lah ban ïa mutdur, ba ka jingpang khyllad ba aiu sha kum kane kan wan ba kan jia, mano sha ba la juh phohsniew ba kum kane ka sngi kan wan ba kan jia, ha kaba ym lah shuh ban ïa tur marjan shuh wat shi ïing shi sem, ha shnong ka thaw, ym long shuh ban ïaid kai pyngngad ban khlem da deng ïa ki jingda ïa ka shyntur ne ïa la ka jong ka khmut (mask), kane hi ka dei kata ka juk kaba wat lada ïoh ban mad ïa ka lyer kaba khuid ba suba, hynrei ym lah ban ring pat ïa ka.
Ka jingpur jong kane ka jingpang Covid-19 ha ka jylla, ka pynrah bha ïa ki shkor ïa u paidbah nong shnong shnong, namar lada yn ïa phai bha sha la ka jong ka jylla, ka jingdkoh ka jong ka ha ka liang ka koit ka khiah ka long kaba bun bha, khmih ïa ki CHC bad ki PHC kiba don ha kylleng sawdong jong ka jylla, wat lada la don makna ki ïing ban ai jingsumar ïa ki paidbah ha ka jylla, hynrei lada kren beit ïa ka jingshisha, ki CHC ne PHC, ha kaba wat lada don makna ki doctor  ne ki nurse, hynrei ka tiar kaba la don ha ka kti ka jong ki ban sumar ïa ki paidbah ka long tang u jri eksamin bad jingthew blood pressure (Sphygmomanometer)  ïa ki nongpang, ki dawai kiba lah ban ai ïoh na kine ki jaka ai jingsumar lehse ki lah ban long tang  kum ïa ki jingpang por ne samoi kum ka baïong khlieh pang kpoh Shuh shuh ka jingdon jong ki doctor bad ki nurse ha ka jylla, ka long da shisha kaba duna bha, katno tam lei lei ha kum kane ka khyllipmat kaba donkam bha ban hap ban ïakhun ïa ka thma ka jingpur kaba jar jar jong ka Covid 19, ka jingkylli kaba mih shano lut kita ki samla ki la leit ban pule pyndep ïa ka line doctor na ka bhah jong ka sorkar jylla, kane ruh ka long kawei ka jingkylli kaba ka sorkar jylla, kan hap ba kan wad ïa ki mynta.
Hynrei shu donbok ba ha kum kane ka por kaba mynta u paidbah ka jylla u long shisha uba donbok, hadien ba ka sorkar kmie ka la ai kyrpang ïa ka shlem ai jinghikai bad ban pule doctor ha kane ka jylla, kane ka dei ka North Eastern Indira Gandhi Regional Institute of Health & Medical Sciences ( NEIGRIHMS), kaba lymda dei ba don sa kane ka shlem ne skul pule doctor, ym lah shuh ban tip aiu kan jia ïa u paidbah ka jylla ha kum kane ka por jong ka jingwan ban lyngshop jong ka khlam Covid-19.
Da kumta haba shem bad ïohi ïa ka jingiai kiew sted bha jong ka jingpang Covid-19 ha ka jylla, ki dak ki shin kumba ki mih paw ka long ba ym slem ba ka sorkar bad u paidbah un kyllon ha kane ka kynti jingïakhun ïa ka thma ba jar jar jong ka Covid-19.
Pynban, kum u shipai haba tur sha madan thma, da lei lei  yn nym lah ban pyndem suk ïalade hakhmat u nongshuh khlem ka jingïakhun, kampher wat lada ka snam ka dei ba kan jaw, hynrei ban shah rem ha u nongshun dang lah kaba iakhun, da kumta, ai ba  kane ka thma jong ka jingïakhun ïa ka Covid 19 ban ïashim bynta lang noh da u paidbah nong shnong jong ka jylla, ban shim halade ïa ka jingkit khlieh ban pynmlien shwa nalade ban bud ryntih ïa ki kyndon kiba la pruid dak  da ka tnat ka koit ka khiah, hadien kane, ban shim ïa ka bynta ban ïalap bad wer lem ïa la ki bahaïing hasem, ki paralok parajor, ki marjan marpa, ban ia bud ryntih ïa ki kyndon ba la pruid dak.
Nalor kata donkam ruh ban shim ïa ka bynta ban ai mynsiem lem pat ïa ki briew kiba la ïoh kem ïa kane ka jingpang khamtam lei lei ïa kito kiba shu ïoh ban kem pang da ka jingïabit na kiwei pat ki para briew, ban pynshlur ruh ïa kito kiba kloi ban wan shakhmat ban pynbna ïar ba ki ïoh kem ïa kane ka jingpang, klet ïa ka mynsiem niew-beiñ niew-khoh ia ki ha ka imlang ka sahlang, pynban narud nakiar pyni ïa ka dak ban kner lem ïa ki kti ki jong ki, da kumta shiteng shwa na kane ka thma kaba la ïakhun mynta yn lah ban ong ba la jop bad kaba sah pat sa shiteng yn hap ban shniah tylli ha ka juk stad saian kaba mynta, kaba dang ïakhun ban pynmih ïa ki dawai dashin ban lah ban  ïada ïa u briew na kane ka khlam jingpang Covid-19 ne Coronavirus.
Ka Dorbar Shnong Ialong ka la khang shipor iaki briew nabar ban rung shapoh u pud u sam jong ka shnong Ialong ha kum kane ka por ban tem iaka jingpur ka khlam COVID-19.
“La khang bad mana ia baroh ki paidbah ban rung shapoh shnong khlem kino kino ki kam ki jam kumjuh iaki iaki nongleit khwai, ki nongshangkai bad ki nongbam khana hapoh u pud u sam ka Dorbar Shnong," la ong u ma Bishar Shylla.
Kino kino kiba donkam kyrkieh ki dei ban ioh jingbit na u Waheh Shnong Ialong ban rung ban mih shapoh shnong.
Ka long ka khubor kaba kmen iaki doctor jong ka Jowai Civil Hospital, Ialong, West Jaintia Hills District hadien ba kila iarap iaka longkmie ban kha khun synrap wat hadien bala test positive iaka na ka jingpang khlam COVID-19.
Kane ka longkmie kaba don kiwei pat ki jingpang la test positive na u coronavirus haka sngi ba Ar.
Kala wan thiah ha kane ka aspatal ha kane ka Sngi U Blei, ka taiew bala dep haka por step kumba 4 baje eiei bad kala kha da ki khun synrap ha ka juh ka step bad baroh ar kine ki khun kidei ki kynthei.
Haba iakren bad ka Dr Rita Pohrmen, Medical Superintendent of Jowai Civil Hospital, said, “Ka kynhun kaba ialam da u doctor gynaecologist kila iarap ia kane ka longkmie ban pynkha iaki khun synrap.
Kane ka longkmie kala kha ia ki khun synrap bad baroh shikmie shi khun kilong kiba shait ba khlain.
" “Kane ka case kaba nyngkong eh haka Jylla bad ka nongpang COVID-19 kan kha khun synrap" la ong ka Dr Porhrmen Ka Dr Pohrmen kala iathuh ba ha kane ka sngi kaba kha khun kane ka longkmie ki don kiwei rung ki longkmie ba kha khun ha labour room bad maternity ward bad baroh la pynkynriah iaka sha Maternity and Child Health, Hospital Jowai bad baroh yn leh iaka test COVID-19 katkum ka kyndon jong ka tnad ka Koit ka Khiah.
Katba ki doctor, nurse bad ki nongtrei ka aspatal la phah shong iaki ha ïing.
Hadien bala test positive ia kane ka longkmie la khang shipor iaka aspatal kumjuh iaka maternity ward bad labour room tad hadien bala dep ban pynkhuid ne sanitized iaka aspatal bad ki karma baroh.
Katba ka jingshakri iaki nongpang kiba don ha aspatal kala iaid shait shait namar ba naduh ba wan kane ka longkmie ruh ym shym la pyniakhleh iaka bad kiwei kiwe nongthiah pang ne longkmie ba kha khun, ong ka Dr.Pohrmen.
U Deputy Commissioner (Supply), East Jaintia Hills District u pynbna paidbah ba la pyllait ia u khaw u bym donkam ban siew eiei na PMGKAY (Free of Cost) na ka bynta u bnai July, 2020 ha East Jaintia Hills District, Khliehriat.
Ka rukom sam ka long kumne,  ia u AAY yn ai 5 kg shi khlieh tang ia kito ki ba don ka Card Rashon AAY bad ia u PHH yn sam 5 kg shi khlieh tang ia kito ki ba don Card Rashon PHH.Kumta, la kyrpad ia ia ki paidbah ba lada ki shem ba ia une u khaw ba ki dealer kim ai katkum ka kilo ba ki dei ban ioh lane ki pan pisa, ki dei ban ujor mar mar sha u Deputy Commissioner (Supply), East Jaintia Hills District khnang ban pynshitom ia ki kat kum ka ain ba la buh da ka Sorkar.
Ka Dorbar Shnong Sonapyrdi, East Jaintia Hills District kala pynpaw ka jingbynniaw kaba khraw hadien ba lait tuh ki bar jylla khlem jurip ne screening na Ratacherra ka khyrdop entry exit point, ka jaka kaba la buh naka bynta jurip iaki briew kiba wan na bar jylla.
U Waheh Shnong jong ak Sonapyrdi, u ma Edimon Lamare bad Secretary Shnong Ma Daiapherbha Lamare kila iathuh ba ha ka 27 tarik une u bnai mar sien ioh jingtip ba don ki bar jylla ba rung tuh napoh Assam ha Lad Lum Tongseng kaba hap hapoh u pud u sam ka shnong ki la leit mar mar sha kane ka jaka ryngkat ki VDP jong ka shnong.
Ha kane ka jingjurip kila lap ar ngut ki bar jylla ba kyrteng u Numan Uddin bad ka Salma Begum kiba na ka shnong Patharkandi, Karimganj District, Assam kila wan rung shapoh Meghalaya lyngba ka khyrdop jong ka Ratacherra check point.
Haba la kylli kumno ki lait, kine ki nongialam kila ong ba kine ki bar jylla kila rieh ha jrong trok ban lait naka jingjurip ne screening khlam COVID-19 bad pynkhein iaka jingbthah jong ka Sorkar.
Ka bor shnong kala pyntip sha u officer Incharge ka Lumshnong Police Station bad la pynphai biang iaki na ka shnong kaba ki wan.
Kine ki bar jylla kila wan naduh ka 22 tarik une u bnai.
Ka bor shnong Sunapyrdi kala kyntu ia ka sorkar lyngba ka District Administration ban pyrkhing bha ha ka rukom check ia ki kali bad ia ki briew kiba wan nabar ruh namar bunsien ki bar jylla ki rieh hajrong truck tang ban lait na ka screening ha ki khyrdop kaba don ha Ratacherra.
Ka Khasi Students’ Union (KSU), Wapung Unit, kala kyntu ïa ki Village Covid-19 Management Committee (VCMC) ban iarap īaka tnad ka koit ka khiah jong ka sorkar jylla ban pynsted ïa ka ‘Contact Tracing’ ne ban buddien iaki briew kiba iakynduh bad pyntikna ba baroh ki nongshong shnong kin ai ka jingiatreilang bad ka sorkar ban pyndkut ia u kynjri jingpur ka khlam Coronavirus.
“Hadien ka jingiabit khlam ka nurse na PHC Pamrapaithlu ngi dap da ka sngewkhia bad ngi kwah ban kyntu iaki VCMC ha ki shnong bapher bapher kiba hap hapoh kane ka PHC ban iarap iaka sorkar ban buddien iaki briew ba iakynduh ka nurse ban tem iaka jingsaphriang ka jingpang Covid-19," ong u Shibaitlang Rymbai, Publicity Secretary, KSU-Wapung Unit bad bad la banjur ruh iaki paidbah ban iatreilang.
Kum ban shu iathuh ba ka jingiabit pang khlam COVID-19 ha East Jaintia Hills kala kiew sha ka 15 ngut bad ka KSU Wapung kala banjur iaki paidbah ba kin bud iaki jingbthah jong ka sorkar bad ban shong khop ha iing bad ban mih tang lada donkam ba kyrkieh khnang ban pynsuk iaka tnad ka koit ka khiah ban pyndep iala ka kamram ban iarap iaki paidbah bad ban tem iaka khlam.
Ka Hyniewtrep Achik National Movement (HANM) ka la dawa na ka sorkar ba kan shimkhia ban phah pynbiang iaki line ne network mobile phone ha ki shnong kiba don sha ki jaka ba kham kyndong ha East Jaintia Hills District.
Ka HANM kala ong ba line phone bad ka internet ka thud ha kiba bun ki shnong ha East Jaintia Hills bad kane ka buh jingeh iaki khynnah skul ba ki hap ban shong klas online.
“Ha kiba bun ki shnong ki paidbah ki pyndonkam iaka company Jio, hynrei ka jingthud ka network kala buh jingeh iaki khynnah skul bad wat iaki nongkhaii kiba pyndonkam daka internet ban khaii pateng," ong u Publicity Secretary HANM Ladrymbai circle Lektor Dkhar bad ula ong ba ka sorkar ka dei ban bthah iaki company baroh ban pynbiang iaki network ban nym shah ktah ki khynnah ha kum kane ka por ka saw ka sain ka jylla ba hap ban khang khyrdep iaki skul ban iakhun iaka khlam coronavirus.
Ka Village Defence Party (VDP) jong ka Ladrymbai Dongwah ka la sam haduh 200 tylli ki mask sha ki paidbah nongwan ïew kum shi bynta ban iakhun pyrshah iaka jingsaphriang ka khlam COVID-19.
U President VDP Ladrymbai Dongwah Anthony Biam, ula ong ba na kaliang ka VDP kala kyrpad jur ia ki nongwan iew ba kin bud iaki kyndon bad ki jingbthah ka tnad ka koit ka khiah ban deng ia ki mask haki jaka paidbah bad ban iajngai iwei iwei nalor ban sait bun bunsien iaka kti.
Ka VDP Ladrymbai Dongwah kala pyntip ruh ba kin jurip man la ka por khnang ba ki paidbah kin ym pynkheiñ iaki jingbthah jong ka tnat la koit ka khiah ha kaba iadei bad ka khlam COVID-19.
Ban iada naka jingsaphriang ka jingpang khlam COVID-19 kaba la sar ruh haka jylla, ka dorbar shnong Sohphoh, West Jaintia Hills District, Meghalaya ka la mana ia ki briew ba nabar shnong ba ym bit shuh ban rung ban mih hapoh shnong bad khamtam ia ki briew ki ba wan na ki jaka ba la shah ktah ha kane ka jing pang.
U Waheh Shnong Sohphoh u Mutshwa Thabah, ula ong ba ka shnong kala mana ruh ia ki briew ki ba ju wan die wan thied hapoh shnong ha ki rukom bapher bapher ban kim bit shuh ban rung hapoh shnong tad haduh ban da pynbeit da kumwei pat.
La mana ia ki nongiaid lynti lyngba u surok PWD ba iaid lyngba ka shnong, ba kim bit ban hiar ha ki dukan lane kino kino ki jaka ban iada ia ka jingsaphriang une u jingpang khlam ba shyrkhei bad ban ialeh katba lah ban pynduna ia ka jingiakynduh briew na kiwei ki jaka sha ki wei pat.
Lada don ki kam ba kyrkieh bad ki bymlah shuh ban kiar, kum  ha ka pang ka shitom bad kiwei, ki briew ki dei ban pyntip shwa ia ki nongkitkam shnong ha shwa ba kin rung kin mih hapoh shong bad ki dei ruh ban kynmaw ban bud ryntih ia ki jingbthah jong ka tnad ka koit ka khiah kum ka jingdeng ia ki mask, ka jingiajngai iwei na iwei bad kiwei de lada kiwan sha Sohphoh.
U Dolloi jong ka Jowai bad u Dolloi Nartiang kila ai mar shi kham ka khyndew bad ka um sha ki dkhot jong ka Rashtriya Swayamsevak Sangh (RSS) ban rah sha ka Ram Temple ha Ayodhya ban buh mawnongrim naka bynta ban tei iaka.
Ia kane ka Ram Mandir ha Ayodhya yn buh mawnongrim iaka da u Prime Minister ka ri India u Narendra Modi haka jingiadonlang ki Chief Ministers jong ki jylla bapher bapher bad ki nongialam jong ki riewngeit Hindu.
Ia kane khyndew bad ka um kaba la rah na rilum Jaintia ka dei na Syntu Ksiar bad na Nartiang bad yn buh ha katei ka temple.
Ka RSS kala rah ia kane ka khyndew haka Sngi U Blei, na Jowai la shim iaka khyndew bad ka um da Syntu Ksiar ka bynta jong ka Wah Myntdu kaba la khein kyntang ia kane ka wah bad ka don ka history ba u khlawait ka ri Jaintia u Kiang Nangbah la pynkyntang ia u na Syntu Ksiar ban iakhun pyrshah iaka sorkar Bilat.
Ia kane ka khyndew bad ka um la aiti da Dolloi ka eleka Jowai Puramon Kynjing sha ki nongialam ka RSS.Ha Nartiang la ai iaka khyndew da u Hed Sing Dhar, Dolloi eleka Nartiang.
U Gaurov Tiwari pracharak  jong ka RSS unit ha Jaintia Hills ula iathuh ba iaka um bad ka khyndew yn rah na kylleng ka Ri India kumjuh na Afghanistan, Indonesia bad kiwei kiwei ki jaka ban buh ia u maw nongrim ka temple ha ka 5 tarik u Nailar 2020 haka jaka kaba la thmu ban tei iaka Ram Temple in Ayodhya.
Hadien bala iabit pang COVID-19 sa 118 ngut ha Star Cement, u District Magistrate jong ka East Jaintia Hills mynta ka sngi ula pynbna containment zone syndon iaka Star Cement baroh bad la khang pyrshah ban rung mih klumar ki paidbah sha kane ka kharkhana.
Katkum ka kaiphod jong ka tnad ka koit ka khiah na East Jaintia Hills ba ki don 110 ngut ki briew kila dep leh random testing bad 8 ngut kiba wanphai na bar jylla la pynthikna ba kila iabit khlam COVID-19 haka 10 tarik Nailur.
Kine baroh kiba dei ruh ki high risk contact na uba iabit khlam nyngkong na kane ka kharkhana.
Ka tnad ka koit ka khiah kala kyrpad ia u District Magistor ban pynbna noh iaka MTEPL, CMCL bad ka Star Cement Meghalaya Limited kum ka containment zone ban pyndep iaka contact tracing ia kito kiba iakynduh bad kiba ioh pang COVID-19 kumjuh ban pyndep iaka Antigen test/RTPCR ia baroh ki high risk contact bad ki low risk contact.
“Ban pyndep iaka contact tracing la khang ban rung ban mih klumar sha kane ka kharkhana kaba shah ktah na ka khlam COVID-19 naduh ka shiteng synia 11 Nailur (September) haduh 6 baje mynstep jong ka 14 tarik u Nailur (September) 2020 na ka bynta ban ai jingiada ia u paidbah bad ban tem iaka jingpur ka khlam COVID-19," ong u District Magistrate.
Kumban shu pynkynmaw ba u District Magistrate haka 8 tarik une u bnai ula pynbna ia kane ka kharkhana kum ka micro containment zone hadien bala iabit khlam COVID-19 haduh 39 ngut.
U Ma Simon Siangshai u MLA bad MDC barim ka Rymbai Legislative Assembly constituency kaba la tip mynta kum ka Khliehriat Legislative Assembly Constituency u la khlad noh na kane ka pyrthai hynne ka step.
U ma Simon Siangshai u la khlad na ka daw ka jingpang ka ba la bat ia u la kumba shibnai eiei mynta bad shah sumar ha Super Care Hospital, Shillong.
Ia ka met jong u la wan kit ha iing sah jong u Lad-Sutnga Lad Dkhiah East, Khliehriat.
U ma Simon Siangshai u la long ar sien kum u MDC ka JHADC bad laisien laiwat kum u MLA bad u la ioh bat ruh kum u Myntri ka Tnad Industries ka sorkar Meghalaya ha ki snem ba la u long kum u ne nongmih khmat ka thain.
U Ma Simon Siangshai, ula jop kum u MLA ha u snem 1988 kum u kyrtong shimet, ha u snem 1993 kum u kyrtong ka HPU bad ha u snem 1998 kum u kyrtong ka UDP.Ha u snem 2003 ula ieng elekshon na ka NCP bad ula shah pynrem ha u Nehlang Lyngdoh, ha u snem 2008 ruh ula ieng ban iakhun na ka NCP bad ula shah rem biang u ma Nehlang Lyngdoh.
Ka jingpyndep ka niam ka rukom kan long ha ka Sngi U Blei ha ka por 12:00 ha Lumjingtep ka Balang Catholic.
Halor kane ka jingkhlad noh u ma Simon Siangshai na ka liang ka Seng Kur Phawa Siangshai lyngba kane ka khubor ka phah ia ka khubor sngewlem sha ki khun ki kti bad ka lok jong u bad baroh kiba haiing hasem jong u.
Ki dkhot jong ka National Youth Volunteers (NYV) mynta ka sngi kum shibynta ban ialap ban iakhun pyrshah iaka khlam COVID-19 kala sam da ki mask shaki paidbah ba iaid ba ieng ki nongdie jingdie bad ki nongniahkali ha Iawmusiang.
Ka NYV kala sam palat 200 tylli ki mask sha ki paidbah bad kyntu iaki paidbah ban deng iaki mask ban iada na ka khlam corona.
Ka NYV kum ki volunteers kala shim iaka sienjam ban hikai ha kylleng iaki paidbah ban long kiba husiar bad ban bud iaki jinghikai bad ki kyndon jong ka khlam COVID kiba la bthah da ka sorkar ban lait pur kane ka khlam.
U Bah R David Lyngdoh, uba long uwei na ki player ialehkai football barim ka Jylla Meghalaya ula khlad noh mynta ka sngi.
U bah David la kha ia u haka 02.11.1946 bad u shong u sah ha Clifford Nongrum Road Oxford, Laban.
Kum u nongialehkai Football u la synniang shibun naka bynta ban kyntiew iaka kam ialehkai football ha Jylla.
Ula ialehkai naka Langsning Sports Club haki snem 68 ter ter bad ula long teng kum u manager ha kaba ka Langsning Football Club kala ioh rah ia ka Independence Cup ha Nawgoan.
Ula ialam ruh kum u manager jong ka state team Meghalaya ha ka kyrdan U-16.
Ka Federation of Khasi Jaintia and Garo People (FKJGP) wat hapdeng ka jingsar ka khlam COVID-19 kala sdang ban pyniar bad pynskhem iaki tnad treikam jong ka ha Rilum Jaintia.
Ki nongialam FKJGP central body kila hiar dalade sha Rilum Jaintia naduh u bnai Nailar haka 31, tarik haka jingialam u general secretary FKJGP u Dundee Cliff Khongsit Kitboklang Nongphlang, Chief Organising Secretary FKJG, u Danny Nongrum bad kiwei kiwei ban pynskhem iaki tnad treikam ka FKJGP.La iadonlang ruh ki nongialam ka FKJGP Jaintia Hills Zone naduh u Tuesday Lytep president, u Damian S War organising secretary, u Merald Suting, President FKJGP East Jaintia Hills District, u  Nabait Ymbon, President FKJGP West Jaintia Hills District.
Haka 9 tarik une u bnai ruh kila pynskhem iaki nongialam ka FKJGP Nartiang Area Unit bad kane ka tnad ruh kala nang bun ki samla kiba iasoh bad ka FKJGP.Ki nongkitkam ba thymmai ka Nartiang Area Unit: 1.
President: Jimmy Phalangki 2.
Vice President: Bor suwer.3.
General Secretary: Wednesday Dkhar 4.
Asst Secretary: Biang Chyrmang 5.
Organising Secretary: Ridon Phalangki 6.
Assistant Organising Secretary: Donmiki Nongjied 7.
Information Secretary: Wanjop Nongjied 8.
Sport Secretary: Rome Maskut 9.
Assistant Sport Secretary: Neru Chyrmang 10.
Education Secretary: Starwell Chyrmang 11.
Disciplinary Secretary: Salong Dkhar 12.
Agriculture Secretary: Lebiang Phalangki 13.
Chief Adviser: Lele Myria Ryngkat ki dkhot 8 ngut.
Ka Hynniewtrep Achik National Movement (HANM) haka sngi ba Ar kala thaw iaka tnad treikam kaba thymmai haka shnong Pynurbka, East Jaintia Hills District.
Shuwa ban jied iaki nongialam bad dkhot jong ka HANM Pynurkba Unit la don ka jingialang kaba lyngkot kaba pyniaid da u chief organizing secretary HANM East Jaintia Hills District u Monkini Shylla haka jingiadonlang u Mihsalan Thoo secretary HAMM Ladrymbai Unit bad kiwei kiwei.
U Shaniahlang Suchen general secretary ka HANM East Jaintia Hills District ula pynskhem bad shim jingkular iaki nongialam bad dkhot ka HANM Pynurkba unit.
Ki nongkitkam jong ka HANM Pynurkba ki kynthup ia u Hamlet Pdang president, general secretary Readingson Pdang, publicity secretary Hame Bareh, finance secretary Deithmu Shylla, sports secretary Successfully Bareh, office secretary Phas Pdang, vice president Daioo Shwa Pdang, assistant secretary Augustin Bareh, cultural secretary Pynwan Pdang, organising secretary Kiw Shylla.
La jied ruh 5 ngut kiwei pat ki dkhot.
Hadien ba ka Federation of Khasi Jaintia and Garo People’s (FKJGP) kala thaw iaka tnad treikam ha East Jaintia Hills District, kala rai ban pynkylla noh iaka FKJGP Jaintia HIlls Unit sha ka FKJGP Jaintia Hills Zone.
Ka FKJGP central body kala shim ia kane ka rai ban pynbha iaka rukom treikam jong ka FKJGP ha rilum Jaintia baroh kawei bad ka FKJGP East bad West Jaintia Hills Unit kan hap hapoh ka jingpeit jong ka FKJGP Jaintia Hills Zone.
Ia kane ka tnad ka FKJGP yn ialam da u Tuesday Lytep u nongialam bala rim bha ka FKJGP kum u president.
U Vice president u dei u Marhok Marboh, Vice president- Danny Shadap, General Secretary- Ricky Shylla bad u Chief Organising Secretary u DS War.
Ki dkhot jong ka FKJGP Jaintia Hills Zone:.
Lai ngut ki nong Nigeria ba kynthup arngut ki kynthei bad uwei u shynrang ki la shah kem haki pulit jong ka West Jaintia Hills District hadien ba kila prong tuh shapoh u pud u sam ka ri haka sngi Nyngkong.
Ka khubor kaba iohlum ba kane ka jingiohkem ki Pulit ruh kadei kaba shu jia ryngkhat haka por ba ki iaid lynti haka por 1 baje mynstep sha katei ka thain.
Ki pulit la bat iaka kali Maruti Alto kaba don u number ML-05Q-3104 ha Thlumuvi, ka jaka kaba hap ha Amlarem Sub-Division bad kila lap pynban da kine ki nong Nigeria.
Kine kiba shah kem ki dei u Okoye Christian Nonso (20 snem) ba na Oroma-Etti-Anamera, Nigeria, ka Nwacimiere (29 snem) na Ogutatuo, Nigeria bad ka Agukwendu Stephanie Uchechi (25 snem) na Negbidi Emo, Nigeria.
Kiwei pat ki trai jylla kiba iarap ban pynryngkang par na Bangladesh sha India ki kynthup ia Devinson Marngar (22 snem) ba na Pynthorbah, Shillong uba dei u nongniah kali Maruti Alto.
Ki Pulit ki suba jur ba kine ki briew ki wan na Bangladesh bad thmu ban leit sha sor Shillong lyngba ka sor Jowai.
Ki Pulit jong ka Amlarem hadien bala tohkit ia kine ki nong Nigeria bad u nongniah kali Alto kila lap pynban ba ki dang don sa lai ngut kiwei pat kiba ki trai jylla ba iarap pynprong tuh ia kine ki nong Nigeria shapoh ka ri.
Kila kem ia kine lai ngut bad 2 ngut ki dei na ka shnong Umladkhur, West Jaintia Hills.
Assistant Inspector General of Police (A), Bah GK Iangrai ula ong ba kine ki nong Nigeria kim don ki kot ki sla kiba biang.
Halor kane ka jingiohkem ia kine ki nong Nigeria bad ki trai shnong ba iarap ba pynrung iaki sha u pud u sam ka Ri India ka jingtohkit kala iaid shakhmat.
U District Magistrate jong ka East Jaintia Hills District ula pynbna micro containment zone iaka kharkhana dewbilat ka Star Cement hadien bala iabit khlam COVID-19 haduh 39 ngut na katei ka kharkhana.
Katkum ka khaiphod jong ka tnad ka koit ka khiah jong ka East Jaintia Hills ba ki don haduh 39 ngut kiba la bit khlam COVID-19 ha Star Cement bad ki dei ruh ki high risk contact ne kiba iakynduh bad uba iohkem pang nyngkong uba la test COVID-19 positive mynta ka sngi.
Ka tnad ka koit ka khiah kala kyrpad ia u District Magistor ban pynbna micro containment zone ia kane ka kharkhana ban pyndep iaka contact tracing ia kito kiba iakynduh bad kiba ioh pang COVID-19 kumjuh ban pyndep iaka Antigen test/RTPCR ia baroh ki high risk contact bad ki low risk contact.
U District Magistor da ka jingkyrpad jong ka tnad ka koit ka khiah ka district ula pynbna micro containment zone ia kane ka kharkhana bad la khang iaka jingrung jingmih klumar sha kane ka kharkhana naduh ka shiteng synia jong ka 8 tarik Nailur (September) 2020 haduh 6 baje mynstep jong ka 11 Nailur 2020.
Ki jaka kiba la khang pyrshah ban rung ban mih ki long ka Old mines office, CMCL School, Hospital, Residential areas, Driver Restroom bad ka Labour Colony.
Ka ophis jong ka Dorbar Shnong Tuberkmai Shnong, East Jaintia Hills District kala khang pyrshah ïaki paidbah najan najngai ban khwai dohkha, dohthli hapoh u pud u sam jong ka Tuberkmai Shnong naduh 14 September (Nailur) haduh 30 November (Naiwieng) 2020.
U Waheh Shnong Tuberkmai Shnong ma Jiedlang Sana, ula ong baka dorbar shnong kala shim ia kane ka rai ban khang ia ki rawon ban khwai namar ba kadei ka por ba kha khun ki dohkha.
“La khang pyrshah ia baroh ban khwai haki wah duid ne ki liar bad haka wah Myntdu khamtam haka thwei naduh Krohkon shaduh Khloo Pyrdi ne Liar Pohtisha," la ong u Waheh Shnong.
La khot ia baorh ban iatreilang khnang ban pynneh pynsah iaki dohum dohpnat bad ban ailad iaki ban heh ban san.
Kiba ialeh pyrshah ia kine ki jingpynbna ka Dorbar Shnong kan pynshitom iaki kat kum ki kyndon ain jong ka shnong ryngkat ka aiñ sorkar.
“Ka Khasi Students’ Union (KSU) ka ieng skhem haka nongrim ban pyrshah jur iaka jingwanrah rel haka jylla.
Ngi pyrshah iaka jingwan ka rel namar ba kan buh jingma iaka jaidbynriew rit paid jong ngi," la ong u Shemphang Lyngdoh.
U Shemphang Lyngdoh uba long u secretary ka Litigation Cell jong ka KSU Central Body ula ong “Ka Jaitbynriew Khasi jong ngi kadei kaba tang shitroh kumta lada wan ki bar jylla tang shi phew tylli ki rel, khlem pep ka jaidbynriew jong ngi kan shah tyllep bad kylla rit paid(minority) noh shi syndon wat hala ka ri lajong bad ngi ieng skhem hala ka nongrim ban pyrshah iaka jingwan ka rel haka Jylla.
U Shemphang ula ong ia kane haka jingpynthymmai iaki nongkitkam ka KSU Mynksan Unit haka Sngi Saitjain ka taiew bala dep.
Ki Nongkitiam ka KSU Mynksan Unit ki long kumne harum: 1.
President: Da o Wanhi Law 2.
Vice President: Leibhathrang I Law 3.
General Secretary: Romania Dkhar 4.
Asst.Secretary: Kitlang Law 5.
Finance Secretary: Samborlang Law 6.
Sport Secretary: Mesiful Sten 7.
Education Secretary: Eimidahuni Shadap Manner 8.
Organising Secretary: Tiplang Shadap Mannar Dkhot: Risumar Shadap laiteibhami Lapasam Phailus Suiam Maximos Tang Poilang Salahe Eiwanmi Lapasam Lammikideisuk Shadap Mannar Emside Lapasam.
U Assistant Inspector General of Police (A) GK Iangrai ula pynbna paidbah ba la khang shipor iaka Khliehriat Police Station bad Khliehriat Women Police Station, East Jaintia Hills District hadien ba la don katto katne ngut ki pulit jong kitei ki Police Station ki la ngat haka jingpang COVID-19.
Ki Pulit kiba trei ha kane ka Police Station ki don haka jingsumar (Medical Observation) bad baroh ki kam jong kine ki Police Station yn peit shwa shipor da ka Ladrymbai Out-Post.
Ia kine ki Police Station la synreit dawai khniang katkum ki kyndon ba la buh bad hadien ba la ibit ibiang yn sa plie biang ïaki.
Ula pyntip ruh ba ki paidbah kiba hap hapoh ka jingpeit jong kitei ki Police Station bkin hap ban leit sha Ladrymbai Out-Post na ka bynta ki jingdonkam jong ki.
Ka Dorbar Shnong Tympang Iawmusiang kala pyntip paidbah ba kam don kano kano ka jingiabit pang khlam COVID-19 ha iew CNI, ha Jowai.
Ka bor shnong Iawmusiang kala pynthikna ia kane na CNI Market Committee bad la ong ba kane ka dei tang ka khubor hamsaia ha kaba iadei bad ka longkmie kaba die pylleng ha katei ka iew.
“Kane ka khubor kam long kaba shisha kadei tang ka hamsaia bad la kyrpad iaki paidbah ba kim dei ban ngeit bad pynsaphriang klumar iaki khubor bym shisha kum ha kine ki por ba ka shnong ka thaw ka don haka saw ka sain na ka jingiakhun iaka khlam COVID-19.
Kane ka longkmie kaba die pylleng ka khie tlot na ka jingpang BP bad kam don kino kino ki dak ki shin bad ka khlam COVID," ong ka Dorbar Shnong Tympang Iawmusiang.
Ka Dorbar Shnong Iawmusiang kala kyntu iaki paidbah ba kim dei ban tieng ne her syrngiew halor kane ka khubor bad la kyntu iaki paidbah ba haba leit iew leit hat ban bud iaki kyndon kiba la bthah ka tnad ka koit ka khiah namar ban ieng khampajih bad ban deng iaki mask haba leit haki jaka paidbah bad ban sait khuid iaki kti ban iada na ka khlam Coronavirus.
Ka jingialang kaba la pynlong da ka kynhun ki 30 Waheh Shnong haka jingiadonlang u MDC Mynsngat Khanduli bad u heh Raij Namdong kila rai ban khang shuwa shipor iaka Iew Khyllaw ha Namdong bad la khang ruh ban wanrah iaki mar kum ki soh na Assam bad na Ribhoi district tad haduh bala pynbna da kumwei.
Kane ka jingialang kaba long haka 25 tarik une u bnai kala rai ruh ban pyrkhing iaka jingwan rung ki briew kiba nabar shnong sha ka thain baroh kawei.
Ki nongshong shnong naduh ka shnong Wahiajer ter ter shaduh Namdong ruh la khang iaki ban wan ban leit sha kine shnong namar bala hap khappud bad ka Assam.
Kiwei kiwei ki rai kiba la shim ha kane ka jingialang ki dei halor ka jingbthah ka tnad ka koit ka khiah ban tem iaka jingpur ka khlam Covid-19.
La bthah iaki paidbah kiba die dukan ban register iaki dukan ha ki ophis jong ki waheh shnong, deng mask, buh iaki dawai sanitizer ban sait kti ban bud iaka social distancing.
