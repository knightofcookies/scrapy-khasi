La khang bad pynstang ia ki ophis Sorkar, ia ki madan ialehkai, na ka put ka tem, ia ki ing cinema, ia ki iew ki hat bad ki skul bad ki jaka pule baroh.
La hap khang khyrdep ruh wat ia ki jaka mane Blei bad ia ki Ingmane jong baroh ki jait niam, wat la ka la poi ka taiew bakhuid jong ki Kristan, kiba burom ia ka sngi Thohdieng Good Friday bad ka Easter, lane ka Paskha.
Jingiarap bad JingpynshitomKa Sorkar jylla ka la pynbna bun ki lad jingiarap na ka bynta ki nongpang, ki ing iapbriew, ia ka die ka thied bad kiwei kiwei de ki lad pynjynsur.
La pynbna ruh ba ki paidbah shem-jingeh, kin phun (phone) sha ki jaka ba la pynbna, kynthup ruh sha ki pulit, sha ki DC, SDO, ki Ambulans, sha ki nong pyniaid shnong bad sha ki nongmihkhmat.
La mana ruh ban ia don beit ha la ki ing ki sem, khnang ban iada na ka lyer khlam, kaba pur na kito kiba la sdang ioh, hynrei kibym pat sngewthuh.
Haba la dep pynbna ia ka korphiw (curfew) paidbah ha baroh kawei ka ri India, kaban neh haduh kut bnai, kaba lah pat ruh ban nang pynjlan katba idonkam, kan bha ban iabud bad iaishah, namar ia kiba leh pyrshah khlem ki daw babiang, ki don ki jingpynshitom, naduh ka bat skhor, ka kynthih jakoid haduh kiwei kiba kham pyrkhing.
Ka Mariang ka KputKumba la kdew shakhmat, hato ka don mo ka jingmap ia ki nongleh bymman? Ym pat slem kawei ka liengsuin ka ri Malaysia, kaba dap da ki nongleit nongwan, kynthup ia ki kmie ki kpa bad ki khyllung khynnah ba lui-lui, ka la shah siat ha suin jong ka ri Ukraine-Russia, kaba la pyniap lut khoit.
Ha u snem 1989 ha sor Tiananmen Square China, palat 3000 ngut ki samla dawa hok synshar, ki la shah siat iap tang hapoh ki khyndiat sekhon.
Ha Hongkong ruh mynta, ia ki paidbah dawa synshar hok, la thom ka China da ka bor.
Nangta ki kuhiw khim mynsiem, ki la pynbthei ia ki Ingmane Kristan ha Sri Lanka, China, Phillipines, ha bun ki bynta ka dewbah Europe bad ha kylleng ka ri India de.
Da ki hajar ki riewngeit ki la iap.
Ha Italy ruh, ha kaba shong u Pope, u khlieh ka Balang Kristan Katholik ha Rome, ia ka sorkar Italy pat, pyniaid da ki Komunis (Fascism).
Kane ka khlam Coronavirus, ka sdang dang shen na ka jylla Wuhan, China.
La tip ruh ba kiba iap ki kham bun ha Italy bad China.
Bun kiba ngeit ba ki jingshah lehbein, ki ummat jong ki bad ka snam, ki ju ud bad ki poi sha ka hok bishar u Blei, kumba la sngew da kiwei ruh ha ki spah snem ba la leit noh.
Kine ki jingjia ki sakhi ia kitei ki jingjia.
Ai ba kine ki jingjia kin pynpeit mat noh ia ki nongsynshar matlah bad pynsngew ia ki shkor bakyllut.
Ka coronavirus ka shyrkhei ym tang namar kitei ki daw, hynrei ba ka la lah pat ruh, haduh ban pynwan lang ia baroh ki nongsynshar ka ri India bad ki Seng bapher-bapher, ban pyni ia ka jingiatylli lang bad tang da kawei ka sur, ban iaieng lang hajuh, wat la ka sorkar BJP u Modi ka la ialam.
Hap hi pat ban pynher krad ia kane ka khlam shyrkhei, shaba sep ka sngi bad shaba ngen u Bnai.
Ka Seng ka ai khublei ia baroh ki paitbah nongshong shnong jong ka West Khasi Hills kiba la ia snoh ktilang ban bud ryntih ia ki jingbthah ka sorkar bad kumjuh ruh ka Seng ka kyntu bad ba ngim dei ban khein stieng, ngi dei ban kohnguh bad ia shim bynta khnang ba ngi lah ban ia da ia lade bad ia ka jait bynriew baroh kawei.
(Shri.Nickky Marwein)Secretary Information & PublicityFKJFP West Khasi Hills.
Shillong: Ka seng Southern Border Youth Welfare Association (SBYWA), ka kyntu ia ki bor synshar District East Jaintia hills, ban pynbun shuh shuh sa katto katne tylli ia ki dukan khnang ba ki paidbah kin kham suk ban thied ia ki mar bam namar la don ki nongkyndong kiba wan hynrei kim ioh ban thied ia ki bam jong kiLa kyntu ban pynpoi ia ki mar bam jong ki paidbah ka thain Bataw ha ka por kaba biang namar kumba iohi mynta ka sngi, ki paidbah jong ka thain baroh ki her lut sha Ladrymbai namar bym dukan ha Bataw katkum ka order kaba pyllait da u DC ka dei ban don mynta ka sngi.
La kyrpad ia ka sorkar khamtam ia ki bor synshar District jong ka East Jaintia Hills ban pynpoi ia ki mar bam ha ki shnong khappud kum ka Hingaria, Huroi, Lei Long, Lejri bad kiwei de ki shnong ba don ha khappud namar ha thain khappud ki la shem jingeh bha ban iawan shaduh Khliehriat ban leit thied ia ki jingdonkam jong ki bad la kyntu ia baroh ki paidbah ban iatreilang bad ki bor synshar District halor ban iakhun pyrshah ia kane ka khlam CoViD 19.
Ka jingiap briew ha Spain ia mynta, ka la kiew sha ka 4,800 bad katei ka long hadien ba ki la iap sa 769ngut ki briew ha ki 24 kynta ba ladep.
Ka tnat ka koit ka khiah jong ka sorkar Spain, ka iathuh ba kiba iap baroh, ki lapoi sha ka 4,858 ngut bad nangta sa kiba ioh pang, ki la poi sha ka  64,059, wat la ka jingdon kiba pang, ka la nang hiar sha ka 14percent, na kaba long 18 percent myn shisngi.
Ka jingiap ha ka Sngi Palei ka long 655ngut, ha ka sngi balang, ka long 738ngut bad ka jingiap ha Spain, ka la la tam ia ka jingiap ha China, kaba long 3,291ngut.
Haduh mynta, la iathuh ba ki don 9,400ngut kiba dei ki nongtrei jong ka tnat ka koit ka khiah, kiba ioh ia katei ka jingpang.
U MDC ka Mynsngat khanduli U ma Dawan Lyngdoh u la kyntu ia ki bor district ban pynkloi ia ki lad jingiarap bam sha ki thain nongkyndong, namar ba ki bun na ki long ing ki bym don khaw shuh ban pynbiang ia ki khun ki kti jong ki bad kim banse ban mih sha ing ki trai dukan ban leit kyrpad ia ki ban plie dukan ba kin thied khaw.
Kane ka la jia namar bun na ki padbah ha nyngkyndong ruh mynta kim don u khaw uba biang ba kin ioh bam baroh shi snem da kaba rep, kumta kine ki longing ki la sdang ban shem jingeh bad mynta ka sngi ki la don katto katne ngut kiba la wan ban kyrpad ia ki trai dukan ban iarap ia ki ba kin ioh khaw ban shet, bad mynta ka jan miet nga la lap ba ki dukan kiba ju die khaw ha Namdong, Khanduli bad kiwei ki shnong ba marjan kim don khaw shuh namar kim don ka stock kaba biang, kumta kim lah shuh ban pynbiang ia ki briew kiba wan ban kyrpad ia ki namar ki ruh kim don khaw shuh ban die ha dukan kane ka la pynkulmar jingmut ia ki paidbah namar kim tip shuh kumno ban leh kumta nga kyrpad ia ki nongialam shnong ban peit bniah ia kum kine ki longing bad ai ka jingtip sha ki bor ba halor khnang ba kin tip ban leh ia kaba donkam khnang ba ki paidbah kin ioh ia ka jingiarap ha ka por ka ba biang.
Sa kawei ruh ka jingeh ia kiba shong sha nongkyndong bun na ki ki bym don pisa kaba biang ki shu hap ban bylla man la ka sngi ban ioh bam bad mynta ki la hap ban shong khop ha ing bad kim ioh lad shuh ban leit bylla kane ka la buh jingeh shuh shuh ia ki ioh lehse u don u khaw ha dukan bad kim ioh pisa shuh ban thied kumta ka sorkar ka dei ban thaw ki lad ki lynti ki ba biang bad ba kloi khnang ba ki piadbah kin lait na ka jingiap thngan.
Sa kawei ka bynta nga kyntu ia ki nongialam shnong sha ki thain nongkyndong ban ai ka hukum ka ba tyngeh ia ki paidbah ban ym ia lum paidbah kumba la bthah da ka sorkar khnang ba ngin lah ban iada na kane ka jingpang Corona namar kat haduh mynta bun na ki shnong kiba don kham sha kyndong kim shem la ia snohkti lang bha ha kane ka curfew ba la bthah da ka sorkar, kumta kum ki nongialam shnong ngi dei ban pyntip tikna ia ki paidbah ban ia trei lang ha kum kane ka por ba ka jingma ka ap ia ngi ngi dei ban long kiba la pynkhreh kumba la bthah da ka sorka,r bad sa kawei ngi dei ban pynsngewthuh ia ki paidbah khnang ba kin ym ngiet beij ia ki khubor lamber kiba pynthame ia ki namar bun na ki riew shim kabu ki ba pynkulmar ia u paidbah lyngba ka social media, kumta khnang ban lait na kine baroh ngi dei ban pynsngewthuh bha ia ki paidbah bad ban sngap lem ia ka jingeh ba ki ia kynduh naduh ka pang ka shitom bad ka bam ka dih.
U Boris Johnson, myntri rangbahduh ka England, ula ioh ia ka jingpang  coronavirus bad mynta, u don ha ka jingshong marwei bad trei kam na iing.
“Nga la phah test ialade bad ka la thikna" ong U Johnson ha ka video, kaba ula pynmih ha ka twitter peij jongu.
“Ka la sdang paw dak ka jingpang coronavirus ha ka met jongu bad ka don ka jingshit bad ka jyrhoh ruh" ong U Johnson.
Ki la don 39ngut kiba dang shu ioh thymmai ia ka jingpang Corona ha Delhi, mynta ka sngi.
U Arvind Kejriwal, myntri rangbah ka Delhi, ula pynbna mynta ka sngi, ba ka sorkar kan pynkylla ia ki skul sha ki iing shet ja, ba shipor bad katei ka long, na ka bynta ban  bsa ia ki 4lak ngut ki briew kiba duk ha katei ka Jylla man ka sngi.
La pynbiang ia ki 325 tylli ki skul ha katei ka Jylla, na ka bynta ban shet ban tiew bad ki don 500ngut ki nongtrei kiba la pynkhreh ban trei ia katei ka kam, ong U Kejriwal.
Ka Reserve Bank of India, ka la rai ban pynduna da  75 basis points, lane ka repo rate, ia ka dor jong ka jing ai ram jongka sha ki Bank, lane kaba long  4.4 per cent na kaba ju long 5.15 per cent.
La ong shuh shuh ba ka reverse repo rate ruh, la pynduna  da 90 basis lane 4 percent, na ka bynta ban pynneh ia ka jing long ka iew ka hat.
Katei ka rai jong U Governor ka RBI, U Shaktikantad Das, ka dei namar ba ka don ka jing hiar ka ioh ka kot ha ka Ri, na ka jingwan jong ka khlam  Covid-19.
Ka RBI, ka la bthah ruh ia ki Bank, ba kin ailad na ka bynta ban buhteng haduh lai bnai kynthih, ban siew ia ki EMI, na bynta baroh ki ram ki sah, kiba dei ban siew ha ka 1tarik Lber 2020.
Shillong: Kumba ka Sorkar Kmie ka la pynbna ia ka jingkhang khyrdep ia ki bynta jong baroh kawei ka Ri kum ban ialeh pyrshah ia ka jingsaphriang jong u khniang jingpang COVID-19 haduh ka 14 tarik u Iaiong, 2020, ka Seng Khasi Kmie, sa shisien pat, ka kyrpad ia baroh ki tnat Seng Khasi ha kylleng ka Bri Hynñiewtrep ban bud ryntih ia ka jingbthah bad ki adong adit jong ka Sorkar Kmie bad kumjuh ruh jong ka Sorkar Jylla khnang ban lah ban pynduh jait ia une u khniang jingpang, uba long kum ka khlam, uba la ktah jur ia baroh kawei ka pyrthei.
Kumta la kyntu ba dei ban pynsangeh ne pynjlan shuwa ia baroh ki prokram ialum paidbah kiba long ha kano kano ka rukom ha kylleng jong ki tnat Seng Khasi.
Shuh shuh, na ka liang jong ka Seng Khasi Kmie, ka pynbna ruh, ba ka Seng ka la shim ia ka bynta ban buh ka kyrpad kyrpon ha U Blei Trai Kynrad, Nongbuh Nongthaw ban un pyllait ia ka Bri Hynñiewtrep, Hynñiewskum na ka jingwan jong kane ka khlam ka ngoh da kaba pynlong ka nguh ka dem blei ha u Lum Sohpetbneng uba kyntang jong ka jaidbynriew ha ka 24 tarik u Lber, 2020.
Ha kane ka sngi, na ka liang jongka Kynhun ki Tymmenki San jong ka Seng Khasi Kmie, kata u Rgh.
SkorJala bad u Rgh.
Donbokstar Kurkalang ki la pyndep ia ka jinglehniam ha ryngkat ka jingiadon lang jong u President rangbah ka Seng, Rgh.
D.K.Dkhar bad u Lamphang ka Lum Sohpetbneng Komiti, Rgh.
Dipshon L.Nongbri.
Ki tymmen ki san ki la khot bad pyrta ryngkat bad ka duwai ka phirat, ka kyrpad ka kyrpon ia ki Ryngkew ki Basa jong ka Ri Hynñiewtrep, Hynñiawwasa ba kin da ki ker ia baroh ki kur ki kha kiba don ha la ka jongka Ri bad shabar ruh kumjuh.
Ki la buhlang ruh ka jingduwai na ka bynta jong baroh ki bynriew kiba shong basah ha kane ka pyrthei ba kin lait noh na ka jingma jong kane ka khlam ka ngoh.
Shillong:   Namar ka jing khang iew ha kine ki sngi, bad kaban sa khang ruh ha kine ki sngi namar ka jinghukum ka sorkar, u Acting Syiem ka Hima Mylliem u Pa’iem Ainam Manik Syiem u la pyntip sha ki paidbah nongshong ïew ha ïewduh , Shillong ba lada ki dang don ki mar pyut kiba dang sahkut ha ki dukan jong ki –kin hap ban pyntip sha ka Hima Mylliem da kaba phone ha u Officer In-charge ki pulit Syiem ha u nombar phone-7005732949.
U Acting Syiem u la ong ba ki trai dukan kiba dang sahkut k I mar jong ki kum ki jhur, ki pylleng, ki syiar , ki dohkha bad kiwei pat ki mar pyut ki dei ban phone sha kitei ki nombar bad kin hap pyntip ruh ia ka jaka sah jong ki , ka dukan aiu ki buh bad kin hap ban ai ia u nombar phone jong ki khnang ba ka Hima kan ioh pyntip sha ki bor District ba kin leh ia kaba donkam khnang ba kan lait na ka jingsma iwtung ka ïew kaba lah ban ktah ia ka koit ka khiah ki paidbah.
Shillong:  U Chief Executive Member ( CEM) ka KHADC u bah Titosster Well Chyne hynnin ka sngi, ula phah ia ka thup ki Executive Member (EM) jong ka kynhun United Democratic Alliance (UDA) sha u Lat ka jylla lyngba ka District Council Affair (DCA) ban ai ia ka jingmynjur.
Ki MDC ba la phah shimti ia ka kam EM ki long u bah Paul Lyngdoh (UDP), Kong Grace Mary Kharpuri (Ind), bah Rangkynsai Kharbuki (NPP), bah Victor Ranee (NPP), bah Mitchell Wankhar (NPP), Kong Macdalyn Mawlong (PDF), bah Teiborlang Pathaw (UDP), bah Martle N Mukhim (HSPDP), bah Jambor War (UDP).
Katba u bah Gigur Myrthong na ka NPP un shimti kum u Dy.CEM ha jaka u bah Pyniaid Sing Syiem uba bat teng ia kane ka kyrdan.
La sngewthuh ba bah Pyniaid Sing Syiem uba long kum u Dy.CEM ha ka Executive Committee (EC) barim ba la ialam bah Teinwel Dkhar um don shuh ha ka EC namar ba un sa shimti ia ka kam chairman ka Council hadien ba la pynhap ia u bah Pynshngain Syiem.
Bah Victor Ranee ne Bah Victor Rani lada dei Ranee te ka biang hynrei lada dei Rani te sngewbha pyn kylla noh sir namar dei ma phi ki ban ïalam ïa ka jait bynriew shaka jing bha, Kumba ngi dei ki Khasi ka bha shibun ba ngin thoh beit da u dak Khasi hi sir, lada ka long kane ka jing pyni jong nga to shim ïaka, bad lada kam long ruh wat sngew ei ei sir.
Nga I thamula katba ka pyrthei kadang ialeh thma coronavirus ki MDCs ba donburom jongngi pat ki ialeh thma shuki.
Nongpoh: Ha ka sngi kaba ki paidbah ki la la pynlong jubor ia ka Iew ha Nongpoh, la mih shibun ka jingshah shim kabu ia ki paidbah bad kiba dei ruh ki nongthied nongpet ha katei ka sngi.
Ha ka jingiathuh kaba khlem da don ki kot jingpynshisha, ki paidbah kiba la leit ban thied jingthied ha Nongpoh, ki la iathuh ba ki la don ki dukan die jhur kiba la shim kaba da kaba die tam na ka dor, kaba la dep ban die ha kine ki sngi kiba la leit noh baroh.
Katkum ka jingiathuh da ki paidbah kiba la leit ban thied jingthied na Nongpoh, la ong ba ki la don ki dukan, kiba la die haduh T.50 uwei u Phul kubi, ha kaba kitei ki nongdie dukan kim shem la thew kilo shuh, hynrei ki la shu die tylli beit kumto.
Ka long ruh kaba sngewphylla ba ha kaba kum katei ka por, ki paidbah kim shem la ujor ei ei ruh em, pynban ki la iaknieh pynban bad khlem da khien ia katei ka jingkiew kynsan ki jhur ki jhep lem bad kiwei de ki marbam mar dih.
Haba tip halor katei ka jingjia, na ka liang ki nongialam ka HNYF lem bad katto katne ngut ki riew rangbah na Nongpoh, ki la leit ban kren sha kitei ki nongshong dukan, da kaba maham ruh ia ki ba kim bit ban shim kabu na ki paidbah bad kata ka long da kaba pynkiew dor jubor ia ka dor ka mur jong ki mar ki mata.
Nongpoh: Ka ophis jong ka Deputy Commisioner jong ka Ri Bhoi, hynnin ka janmiet ka la pynmih ia ka jingpyntip paidbah halor ka jingplie ia ki dukan marbam, kiba don ha kylleng ki jaka ha Ri Bhoi bad katei ka jingailad ia ki paidbah ba kin leit thied leit pet, kan sdang naduh ka por 9 baje haduh 1 baje nohphaisngi.
Halor katei ka jingpynbna paidbah ba la ailad ia ki paidbah ba ki leit siew leit tda, na ka liang ka ophis ka Deputy Commisioner ha Ri Bhoi, ka la buh pat ia ki lad ban the pyrkhing ia ki paidbah bad kata ka long ba haba ki leit ban thied jingthied na ki dukan, kim dei ban shu ia lum lymbung ne khohreh, pynban ki dei ban ia ieng marjngai hapdeng ki riew paidbah, khnang ba kan iada na ka jingsaphriang jong u khing jingpang Corona Virus (COVID-19).
Nalorkata, la kyntu ruh ia ki paidbah ba ki dei ban sngap lane ban iatreilang bad ki bor Pulit bad ruh ba ki paidbah ki dei ban don ia ka Discipline.
La kyntu ruh ia ki paidbah ba kin leit thied jingthied na ki dukan ba don marjan ha ki shnong ki thaw bad la ailad ia kito ki paidbah ki bym don dukan ha ki shnong ki thaw ba kin leit ban thied jingthied na kiwei ki dukan kiba don marjan.
Ha kajuh ruh ka por, ki bor Distrik ka Ri Bhoi, ki la pynbna paidbah ba lada don kino kino ki briew kiba kwah ban don ha kajuh ka jaka kata hapoh ka District, la ka long ha ki jaka trei, jaka pule, ki Hostel lem bad kiwei, ki lah ban pyntip lane ban phah ia ki number phun bad ka jaka sah kaba pura, da kaba kin phah sha u whatapps sha u number 9436337807.
Ha kawei pat ka liang, ka ophis ka Deputy Commisioner ha Ri Bhoi, ka la pyntip ruh ba na ka liang ki Bor Distrik ka Ri Bhoi, ki la dep ruh ban buh da ki Magistrate sha baroh ki Block kiba don ha Ri Bhoi, khnang ba kin ioh ban peit ia ka jingeh jong ki paidbah kiba sha ha kito ki shnong kiba don ha kitei ki Block.
U Bah R.Kharbihkhiew un peit ia ka Bhoirymbong C&RD bad uba ki paidbah ki lah ban phun ha u number 7005528368, Ka Kong V.A Hynniewta ha Nongpoh bad kaba ki lah ban phun ha u number 9774876609, ka Kong F.M Lakiang ha DC Nongpoh ha u number 8787363882, u Raja Brahma ha Umsning Block ha u Number 9402191280, u Dr.R.Nongrum ha Umling Block ha u number 8837233681 bad u Bah D.Syiemiong ha Jirang Block ha u number 9862014284.
Nongpoh: Hynnin ka sngi, ha ki kynta kiba ka District Magistrate ka Ri Bhoi, ka la pynjari da ka Curfew ha kylleng ki bynta ha Ri Bhoi, ki paidbah bad ki nongdie dukan bapher bapher ha Nongpoh, ki la ioh ban ban pynlong ia ka Iew kaba khlem poi pyrkhat bad katei ka jingiamih ki paidbah kam da neh slem, namar tang hadien katto katne por ki Bor District bad Pulit ka Ri Bhoi, ki la leit mih ha Nongpoh ha ryngkat ki tynghung pynsawa, kaba long kum ka jingkyntu ia ki paidbah bad kin leit phai noh sha la ki jong ki iing ki sem.
Na kaei kaba la lap, la iohi ba ki paidbah na ki shnong bapher bapher kiba don hajan ka thain Nongpoh, ki la iamih dangstep phyrngap na ki shnong ki thaw bad kiba la leit sha ka Iew CTS Market kaba don ha Nongpoh bad ia kaba la pynsuba ruh ba lyngba katei ka jingiamih paidbah, kaba la pynlong ruh ia ki nongdie jingdie ha ki dukan ha Nongpoh, kaba la pynlong ia ki ban plie ia ki dukan bad ban die ia ki mar ki mata sha ki paidbah kiba la iamih ban leit siew leit tda na Nongpoh.
Katei ka Iew kaba la shu pynlong jubor da ki paidbah, la leit ban pynsangeh noh da ki Pulit kiba don ha Nongpoh, namar ki Pulit haba ki la iohi ia ka jingbun ki paidbah bad kiba la pynkhien ruh ia ka Curfew kaba la pynjari ha Ri Bhoi, ki Pulit ha ryngkat ki Bor Disttrict ki la shu pyrta lyngba ka ka tynghung jingpynsawa bad kiba la ailad haduh ka por 11 baje mynstep ia ki paidbah ba kin ialum ha Nongpoh.
Lyngba jong kane ka sngi, ki heh Pulit kiba don Nongpoh kiba kynthup ia u Bah O.S Masaar, DSP ka Ri Bhoi bad u Bah Pherbak Marwein, CI ka Nongpoh PS, ki la leit ban beh ia kito ki paidbah kiba lum shi jaka bad kiba la kyntu ia ki paidbah ba ki dei ban iajngai iwei ia iwei pat.
Ka jingdon ki briew, kiba ioh ia ka jingpang coronavirus ha India, ka la poi sha ka 724ngut bad kiba iap, ki la poi sha ka 17ngut bad ki don 66ngut kiba ka ioh jingkoit na ka jingshah sumar, ong ka khubor.
Jowai:   U Deputy Commissioner ka West Jaintia Hills u la pynbna paidbah ba ba ka jingthied Online ia ki marbam lyngba ki  Online Service kin sdang ban shim Order naduh mynta ka sngi.
Ki paidbah ki lah ban WhatsApp ia ka “IAW JOWAI" ha kine ki number harum 7642824024/9366371834.
Lah ruh ban check ia ka Face book page kaba kyrteng IAWJOWAl.
Ha kajuh ka por, phi lah ruh ban order lyngba ka online store da kaba leit ha ka website svllad.
com/store.
Na ka liang u DC u la kyntu ia ki paidbah ban ban iatreilang bad ka District Administration ha ka ban ialeh pyrshah ia ka jingpang COVID-19.
Shillong: U myntri rangbah ka jylla Meghalaya u Conrad K Sangma mynta ka sngi u la kyntu ia k paidbah ka jylla ba kim dei ban khuslai haba dei bad ki marbam namar ka sorkar ka la pynkhreh ban pynpoi ia ki marbam ha man la ki jaka ha kane ka por ba don ka jing khang shnong ne ka ‘lock down’ ba 21 sngi ha baroh ka ri India.
U Conrad K Sangma u la ong ba ka sorkar Meghalaya ryngkat ka jing iatreilang bad ki bor district lem bad ki nong synshar shnong ka la pynkhreh ia ki lad ki lynti na ka bynta ban pyn poi ia ki marbam sha man la ki dong, ki shnong ki thaw jong ka jylla baroh kawei.
Nalor kane u myntri rangbah ka jylla u la kyntu ruh ia ki paidbah ban burom ia ka jing khot pakhang shnong ka sorkar India na ka bynta ban tehlakam ia ka jing saphriang ka jing pang ‘Corona Virus’ hapoh ka jylla.
U la ong ba ka jing khot pakhang shnong ka sorkar kan nym seisoh lada ki padibah ki ia mih shabar ban iaid kai ne leit ia kynduh paralok.
“Ka la don ka jing ia mih paidbah na ka bynta ban ia thied marbam ha ka por ba la pyn jynsur ia ka ‘lock down’, namar kane nga kyrpad ia ki paidbah ba kim dei ban khuslai halor ki mar bam namar ka sorkar kan sa pynpoi ia ki ha man la ki shnong" la bynrap u Conrad K Sangma.
Kum shibynta pynpoi ia ki marbam sha man la ki ing, ki paidbah ki lah ban shu order online na ka sotre.
meghamart.
com ban ioh ia ki marbam kum u khaw, ka umphniang, shine bad kiwei kiwei de.
Ki paidbah ki lah ban siew da ka pisa ne ‘online payment’.
Ka meghamart kan sdang treikam hapoh nongbah shillong naduh 27 tarik lber 2020 bad ha Tura bad ha Jowai kan sdang treikkam naduh 28 tarik lber 2020.
Ka vishal ruh kan sdang treikam noh online ban pynsuk ia ki paidbah ban ioh ki marbam ha la ki ing.
Kyntu u CS ka jylla sha u CS ka Assam ban screen ia ki dribar trok.
U chief Secretary ka jylla Meghalaya u M.S Rao mynta ka sngi u la thoh shthi sha u Chief Secretary ka jylla Assam u Kumar Sanjay Krishna ban kyntu ia ka sorkar Assam ban screen ia ki dribar trok kum shi bynta ban phikir halor ka jing saphriang ka jing pang corona virus.
U M.S Rao u la kyntu ruh ia ka sorkar Assam ba kadei ban ailad ia ki kali kit marbam ki ba iaid lyngba ki district jong ka jylla Assam khamtam kum hakane ka por ba pakhang shnong ha baroh ka ri India.
Na ka liang u M.S Rao u kyntu ba ki bor sorkar ka jylla Assam lem bad ka tnat ka koit ka khiah ki dei ban eksamin bha ia baroh ki briew ba rung sha ka jylla na ka bynta ban phikir ia ka jing pang corona virus.
Di yi  u bam ka tang u khih wom  ioh de  Kat tu  u lai leh wom lait u khih leh wom lait di yi hi de tang u theid bam theid dih  ka Kat tu lei ni cha khmat.
Ka United States, ka la dei ka Ri, kaba bun tam ki nongpang  coronavirus, ha kaba kiba ioh pang, ki la poi mynta sha ka  83,553 ngut bad sa 1,205ngut kiba iap.
Katei ka jingkhein, ka pyni ba ka US, ka la tam ha ka jingbun ki nongpang ia ka China bad ka Italy ruh kumjuh.
Ka jingiap ha Italy, haduh mynta ka la poi sha ka 8hajar ngut, ha China, kaba dei ka Ri kaba ka sdang katei ka jingpang, ka jingiap, ka long 3 hajar ngut.
Ka jingdon jong kitei ki nongpang ha kylleng ka pyrthei, la antad ba ka la poi sha ka shiteng million ngut eiei haduh mynta.
Ka jingdon kiba iap ka la poi sha ka 16ngut hynnin ka sngi bad kito kiba ioh pang, ki la poi sha ka 694ngut bad tang hynnin ka sngi, ki don 88ngut kiba dang ioh pang thymmai.
Ha Gujarat bad ha Maharashtra ki don lai ngut kiba iap, ha  Karnataka arngut, nangta ha  Madhya Pradesh, Tamil Nadu, Bihar, Punjab, Delhi, West Bengal, Himachal Pradesh bad ha Jammu and Kashmir iwei iwei iba iap.
Ka jingiap ha Italy, haduh mynta ka sngi, ka la poi sha ka 8,165ngut bad kiba ioh pang, ki don 80,539ngut.
Ha ki 24 kynta ba ladep, ka jingiap briew ka long 712 bad sa 6,100ngut kiba dang ioh pang thymmai ha Italy.
Ka jingiap  briew ha pyrthei, ka la poi mynta sha ka 22hajar ngut bad kiba ioh pang, ki la poi sha ka 5lak ngut.
Ngi ki khynnah kiba pule hapoh Birbhum Vivekanada Homoeopathic Medical College & Hospital,Sainthia West Bengal, ngi ai khublei ia ka seng JSU bad khamtam ia u President JSU Shillong Circle u samla Treiborlang R Suchen ba ki lah iarap ia ngi hapdeng kine ki jingeh kiba ngi kynduh ha kine ki sngi naduh ka sngi shuwa ba ngin mih na katei ka jaka namar ba ka college ba ngi pule ki pynkut slem ia ka exam te ngi lah shem jingeh ban wan ing kham kloi bad na ka liang ka sorkar West Bengal ruh ki lah khot da ka curfew bad ngi shem jynjar ban ioh kali shimet bad dei hadien ba ngi lah ioh jingiarap na ka seng JSU lyngba u President jong ka Shillong circle bad ia ki bor ba dei peit ka Meghalaya House Kolkata ngi lah poi suk shaduh sha Umroi Airport.
Ngi don baroh 18 ngut bad ngi lah wan phai sha la ing bad ngi lah bud ia ki kyndon jong ka sorkar kaba lah bthah ia ngi ban shimkhia nad ban bud na bynta ban iada na u khniang COVID 19.
KHUBLEI SHIBUN ia ka jngiarap jng phi bad ia ka seng JSU  bad ia ki bor ba dei peit ia ka Meghalaya House Kolkata.
U Blei un kyrkhu ia phi.
Shillong: Kum shi bynta ban pynsuk ia ki paidbah ban sei pisa na ka bynta ban ioh thied ia ki marbam ha ka por ba plie ia ki dukan, u Chief Secretary ka jylla Meghalaya mynta ka sngi u la hukum ba ki Bank naduh 27 tarik lber 2020 ki dei ban shim bad ban pyntreikam ia ki National Electronic Funds Transfer (NEFT), ki Real Time Gross Settlement (RTGS) bad kiwei kiwei pat ki jing donkam na ka bynta ban ioh sei pisa ki paidbah na ki ‘Bank Account’ jong ki.
Ka jingiap briew ha satlak ka pyrthei, ka la poi sha ka 21hajar ngut bad ha Italy, kiba iap, ki la poi sha ka 7,500ngut.
Ha Spain, ka jingiap, ka la poi sha ka 3,600ngut.
Ha United States, kiba iap ki la long 900ngut bad kiba pang ki don 60hajar ngut.
Ha India, kiba iap ki don 16ngut bad kiba pang, ki don 600ngut tam.
Ha Kerala, kiba pang thymmai, ki don 19ngut bad baroh kiba pang ki don 138ngut.
La iathuh ba ki don sa arngut kiba dang shu ioh thymmai ia katei ka jingpang ha Jammu and Kashmir.
Ha Tamil Nadu, ki don baroh 29ngut kiba ioh pang bad ha Punjab, ki don 33ngut kiba ioh pang.
Ka COVID-19, ka la bam sa 4 ki mynsiem briew mynta ka sngi bad sa 88ngut kiba ioh pang thymmai ha ki 24 kynta ba ladep, ong ka tnat ka koit ka khiah ka sorkar India bad haduh mynta baroh kiba ioh pang, ki la poi sha ka 694ngut, ong ka tnat ka koit ka khiah ka sorkar India.
Shillong:Ka Deputy Commissioner jong ka East Khasi Hills District ka la pynmih ia ka hukum ba ki dukan die marbam kin plie ha ka 27 bad 28 tarik lber 2020 naduh kata 9 baje mynstep haduh 5 baje janmiet.
Kum shi bynta ban phikir ia ka jing ialum paidbah, na ka liang ka ophis treikam ka DC ka la bthah ia ki rangbah shnong bad ki nong synshar shnong ban ia shim bynta lang bad ki trai dukan na ka bynta ban peit thuh ia ka jing ia die ia thied ban khang lad ia ka jing ialum paidbah ha jan ki dukan.
Ka ophis treikam ka DC ka la btah ruh ia ki paidbah nong thied ba kin kiar na ka jing ia jan paidbah da ka ba ieng kham pajih kumba 1 meter na kiwei pat.
Ka DC jong ka East Khasi Hills ka la kyntu ruh ia ki paidbah ba kim dei ban khuslai ban thied bun ia ki marbam namar ka sorkar Meghalaya kan pynbiang ia ki marbam ha man la ki shnong bad kadei ruh na ka bynta ban khanglad ia ka jing shah shim kabu ha ki nong die.
Ki dukan ki ban plie ha LabanNgi pat ba shu bylla sngi lano ngin ioh ban thied Pisa ngim don da Don makna ka bam ban thied ngim ioh kumno ngin leh aiu f mang na kabynta Jong ngi ki bym don pisaKiwei.
pat ki bynta ka Shillong phi khlem ai.
?Hato ngi kiba shubylla sngi langno ngin ioh ban thied Pisa ym don namar ngi long tang ki nongbyllasngi bad ka bylla ruh ngin ioh haba kumne aiu phi mang iangi sorkar bylla ruh ngim don.
ngi ki nongbyllasngi te la iap thnang ymbangi iap corona.
iarap lem iangi ruh iaki nongbyllasngi.
TNG Pisa rh ymdon trei shisngi bam shisngi ioh naei kn da ai ei te HD kn.
Jowai: U Deputy Commissioner, jong ka West Jaintia Hills District, u la pyntip ba ka CURFEW kaba la dep pynbna ha ka 24/03/2020 kan iai bteng haduh ka 28/3/2020.
Kumta u la bthah la ki nongshong  shnong ba ki dei ban shong ha la ki iing ki iing ban nym mih sha iew sha hat ne ki jaka paidbah bad lada lap ia kino kino kiba pynkhein la ka hukum ki shah pynshitom kat kum ka ain.
Shillong: Hynnin ka sngi, ka la don ka jing ia bakla ban kit met iap na Civil Hospital, Shillong bad ka met kaba dei shajan Nongstoin, ka leit poi pynban sha Nongshken.
U Bah Pahuh Massar, Sordar ka Raid Nongshken, u iathuh ba ka jing bakla, ka dei namar ba ka don tang ka jing ia bakla kyrteng, ha kaba uba iap, uba dei ban kit sha Nongshken, u dei U bah Rishan Dkhar, katba uba dei sha ka shnong kaba shajan Riangdo, ha West Khasi Hills, u dei U Richad Dkhar.
La iathuh ba ynda la poi ha iing iap ha Nongshken, ha ka por 4baje nohsngi, ki trai iing, ki la kyndit, ba ki ioh da ka met kaba bakla bad mar kumta, ki la wad ia ka kali kaba kit ia kawei pat ka met iap bad donbok, ba ki ioh ban iakren bad la pynphai noh ia ka met ha Hynniewmer.
La tep don burom ia U bah Rishan Dkhar, mynta ha Nongshken, kaba don harum Pynursla.
Ki tymmen bapli, kiba don ha ka jingpang  coronavirus, ki la shah lun maw, ha ki samla kiba khie bitar, namar ba ka sorkar, ka mut ban leit buh ia ki, sha ka jaka sah thymmai.
La iathuh ba ka don ka kali kaba la kit ban leit buh ia kitei ki nongpang ha ka shnong La Linea de la Concepcion, kaba don hajan Gibraltar, jong ka Spain, ha kaba la wan kit ia 28ngut ki nongpang sha katei ka iing, kaba la mang kyrpang.
Ki samla kiba don ha katei ka shnong, ki la lun maw ia kitei ki kali, kiba kit ia kitei ki tymmen kiba ioh jingpang corona, ha kaba la synran ruh ia ki, da ki pulit.
Ha kawei pat ka liang, la iathuh ba ki nong shong shnong jong ka  Alcala del Valle, ki la ia kmen bad ia thab kti, haba la pyn kynriah noh ia kitei ki 28ngut na katei ka iing sah jongki, ban leit rah sha kawei pat ka shnong.
Ka jingdon kiba ioh pang COVID-19, ka la poi sha ka 56,188 ngut ha Spain bad kiba iap ki la poi sha ka 4,089 ngut, hadien ba ki la don 655ngut kiba iap ha ki 24 kynta ba ladep, ong ka tnat ka koit ka khiah jong ka sorkar Spain.
Ka jingiap ka kiew da 19 percent, na kaba long ha ka Sngi Balang, ong ka khubor.
Shillong: Ka jing pynmih khubor  kaba pynkulmar ia bun u paidbah shaphang ka jingplie ia ka iew ha ka 26 tarik U Lber 2020 khamtam ha ki thain Jowai, ka la pynkulmar thlim  ia ki paidbah namar ba mynta ka sngi ki paidbah na kylleng sawdong jong ka thain Jowai, ki la poi ha Iew Musiang ban leit die ia ki jhur ki jhep, hynrei da la poi ha Iew Musiang Jowai la khang da ki bor ba pyniaid ia ka District.
Mynta ka sngi na ka liang ki pulit ban khang lad ia ki paidbah ban wan tur sha iew ki la hap ban pyndon kam da “Lathi Charge" ha ki katto katne tylli ki dukan ban pynbor ia ki ban khang noh.
Haba ia kren bad u Deputy Commissioner jong ka West Jaintia Hills District, u la iathuh ba ban  khang lad ia ki paidbah ba kin wan tur sha iew ki la hap ban pyndon kam da “Lathi Charge" ha ki katto katne tylli ki dukan ban pynbor ia ki ban khang noh ia ki dukan.
Kane ka jingsngewthuh bakla  jong ki paid bah ka thain Jowai ka long namar  katkum ka jingpynbna kaba nyngkong, ka long ba ha ka 26 tarik u Lber 2020 kin shah ia ki briew ba kin plie ia ki dukan mar bam, hynrei hadien ki pynmih ia ka jingpynbna ba kin khang hynrei don na ki riew shim kabu ki ba la pynsaphriang ia ka  khubor ba ha kiwei ki bynta la plie ia ka iew.
Ka jingpynsaphriang ia kine ki  khubor ba mynta ka sngi yn plied ia ka iew ka la pynlong ia ki paidbah kane ka thain kin  wan sha iew.
Hadien ba la dep ban pynsngewthuh na ka liang ki paidbah ki la leit phai noh sha la ki shnong ki shnong bad na ka liang jong ki bor ba dei peit ia ka District kala phah khang ia baroh ki dukan mynta ka sngi.
Na ka liang u DC ka WJHD  u la pynbna sha ki paidbah ba la shai ka sngi ka  27 tarik u Lber 2020  kin shah ban plie ia ki dukan ha ki dong ki dong jong ka sor Jowai bad ki la pynbna ruh ba kin briew ki lah ruh ban shu phone sha ki number jong ki briew ba die dukan ban pynpoi sha iing ia ki tiar ki ba ki donkam.
Halor ka jingmih ki paid bah ban leit sha ki iew ha ki thain Jowai na ka liang jong u DC ka WJHD u la kynnoh ba kane ka jingjia ka dei na ka jingpynsaphriang ia ki khubor lyngba ki Media.
Na ka liang ki  katto katne ki riew paidbah kiba la wan sha iew ki la iathuh ba ki ioh ia ka jingtip kaba la pynmih ba ka iew kan plie ha ka 26 tarik u Lber 2020, hynrei ia jing pynbna ba la  pynmih hadien kim shem la ioh jingtip ia kata.
ki la kyntu ia ki bor ba dei peit ba ki dei ban pynkhlain ia ki lad pathai khubor khnang  ba ki paidbah kin ym kynduh ia  kum kine ki jingeh.
Shillong: Ki nongpyniaid shnong jong ka shnong Lawjynriew,Nongthymmai ka ba kynthup ia ki  7 tylli ki dong,  mynta ka sngi ka la pynpoi  ia ki mar bam bad ia ki tiar don kam ba man ka sngi ha ki dong bad ki jaka sah jong ki briew kane ka shnong namar ka jing bym ioh ki briew ban thied ia ki mar bam na ka jing pynjari ia ka curfew.
Haba ia kren bad u Adviser ka dorbar shnong Lawjynriew u bah W kharkrang, u la iathuh ba kane ka long ruh kum shibynta ban iasnoh kti lang bad ka sorkar jylla ban tehlakam ia ka jing saphriang jong u khniang jingpang Covid-19 namar ka jing thmu ban pynpoi ia ki mar bam bad ki mar ba donkam ha ki briew ka ne ka shnong ka long ban khang ia ki briew  na ka  jing ialum ha ki dukan yn da ka sorkar ka la pynlait ia ka curfew.
U la iathuh ruh ia ki tiar bam bad ki tiar ba pyndon kam la shim hi na ki dukan na shnong, khnang ba ki trai jong ki dukan ruh kin ym duh nong bad mynta ki la ia kren ruh na ki dukan ba die ia ki jhur khnang ba ki lah ban pynpoi ruh ia ki jhur bad ia ka doh ha ki nong shong shnong.
U la iathuh ruh ba na ka liang ki dorbar shnong Lawjynriew ki la phah ruh  ia ka jingbthat ha ki rangbah dong ba kin lum ia ki kyrteng jong ki long ing ki ba duna ka jingioh khnang ba na ka liang ka shnong kin ai jingiarap ia ki da ka ba kin ai ia ki mar bam bad ki tiar pyndonkam ha ki ne ki long ing.
Ha kaba iadei bad lockdown India, ka sorkar ka dei ban pynkhreh bha ha ka rukom sam ia ki marbam sha ki briew baduk ba im kyndoi jakpoh database shu bylla sngi, namar hakum kane kapor kim iohlad shuh ban mih wad kam.
kumta kala dei ka kamram jong ka sorkar ban pynkhreh iaki jingdonkam baroh, khnang ba kiba duk kin ym iapthngan hapoh ka jylla jong ngi.
Jowai: Ka Khasi Students’ Union (KSU) Jaiñtia Hills District ha ka kyrwoh lyngba u President Samla Ohibait Dkhar ka dap da ka mynsiem ba sngewkhia halor ka jingnang pur sted u khniang jingpang Coronavirus ia uba ngi la tip kum u COVID-19 uba la saphriang ha kylleng ki Ri ha ka pyrthei kumjuh ruh ha ka Ri India  bad wat shane sha kine ki thain shatei lam mihngi jong ngi.
Ka seng hi kam lah khlem da pynpaw ia ka jingsngewnguh ia ki bor jong ki District Adiminitrative baroh ar West Jaintia bad East Jaintia, Ki SP office, ki Health department bad kumjuh ia ki police out post ba pher ba pher hapdeng kine ki kynta ki sngi ha kaba ka sorkar India kala pynbna ba kan don ka curfew/lockdown kumba 21 sngi kata naduh ka shiteng miet jong ka miet 24.03.2020 tad haduh ba la pynbna da kum wei pat.
Kine ki department jong ka sorkar ha la i jong i bor i barit ki la trei shitom met bad mynsiem ban wad ki lad ki lynti kumno ban rat ryngkhong ia une u khñang jingpang ha baroh ar tylli ki District jong ngi.
Ka seng ka pynpaw ruh ia jingsngewnguh kaba khraw  ia ka Phramer Traffic Cell West Jaintia hapoh ka jingialam jong u officer incharge Sir Pohchen kaba la shim ia ka sien jam na ka bynta ban leit pynbna paitbah sha ki shnong ki thaw bad kaba sngew kyrpang shuh shuh ba kane ka department kala lah ruh wat ban print ia i kot kum ban shu khot Leave flex kum ka dak ban pynshai paitbah bad kumjuh ban wer ruh ban ia trei lang na ka bynta ka koit ka khiah ha ki shnong ki thaw, ki dong ki shnat bad ha ka District hi baroh kawei.
Hynrei kaba phylla pat ka long ma ngi ki paitbah jong kane ka thain dang don bun ki bym sngewthuh bad kim ia burom ia ki aiñ ba ka sorkar ka la buh na ka bynta ka bha ka miat jong ngi.
Ka seng da kane ka khubor ka kyrpad jur ia ki paradoh parasnam jong ngi ba ngin long kiba kohnguh kiba burom ia ki aiñ sorkar bad kiba ia treilang ha baroh ki liang khamtam ha kaba kum kane ka por kaba hiran bha.
Ka seng hi baroh kawei ka long kaba la khreh ban mih madan ban long kum ki volunteers ban ia tynrong lem ban ia trei lang na ka bynta kumno ban rat dyngkong ia u ne u khñiang jingpang lada ki bor ba dei peit ki donkam ia ngi la ha kano kano ka bynta ngi long kiba la kloi.
Kyntang ia wai, ka seng kam lah khlem da kyrtiang dien bad phai khmat sha u Trai Nongbuh Nongthaw u Nongpynlong ba un da un ker ia ka ri bad ia ka jadbynriew na ki jingma.
Ka kyrwoh lyngba u President ka KSU JHDU ka kyntu ruh ia ki Circle bad ki unit ka seng ba don ha baroh ar district ban ai ka jingiatrei lang bad ka sorkar lada donkam la ha kano kano ka por.
Ka Sohra Labour Union ka kyrshan halor ka jingshimkhia ka Sorkar halor ban iada ia u khniang jingpang Novel Corona Virus bad ka seng ka ai ka jingkyrshan halor kane ka bynta.
Ka seng ka sngewkhia bha halor ka jingud jingnam ki nongbylla ha kine ki por ba jynjar ban ioh bam bad bylla ka sngi.
Ka Seng ka kwah ban pynsngew katto katne iaka sorkar halor ka jingeh ki nongbylla ban iabit iabiang lang baroh ban nym don kano kano ka nohshiliang ia ki nongbylla, nongrep ba baroh kin ioh ia ka hok ka jong ki (Right of equality).1.
Ban iarap ia long ing kiba hap ha Rural Area ba kadei ban Peit lyngba ki job Card holder jong ka MGNREGA kiba lah registered ban ai lang ka bhah kumba ai ia kiba lah registered ha Meghalaya Building and construction namar bun ki nongbylla ki bym pat register ialade ha kane.
Katkum ka jinglap bun ki Vec ki lah dep bad ym don bylla shuh namar lah kut artad ki Muster rool bad ruh ki don ki ba lah dep trei 100 sngi bad ruh don pat ki Vec ki bym trei kam ei ei kim don bylla kine baroh shano kin leit bad kin bam daei baroh kine kiba lah registered ha MGNREGA ki don ka hok ban ioh ka jingiap na ka Sorkar.2.
Ban iarap iaki longing kiba don ha Urban Area ka Sorkar ka dei ban peit na BPL Card bad ruh ban twad jingmut na ki Dorbar Shnong.3.
Ka sorkar ka dei ban peit ruh ia kito ki long ing baduk ki bym rung ha ka census 2011 kiba shongkha hadien kane namar kine ruh kim don card ei2 ban pynshisha ban ioh ia ka jingiarap.4.
Ban iarap ruh ia ki nongshong Dukan kiba ioh kamai tang 200 ne 300 shi sngi kum kiba die wai dong, die jhur, alumuri etc.5.
Ban iarap ruh ia ki riewtymmen ki anna bad iap lok lyngba kaba ki lah registered  ka Scheme NSAP kaba ki ioh 500 Shibnai ha kane ka por ki don kam ka jingiarap.6.
Bad khatduh ban iarap kyrpang ia ki longkmie bad kynthei kiba pyndap hi iala ka ing ka sem da kaba ki shu bylla sngi ne shu rep namar bun napdeng jong ki ruh kim don card ei ei.
Ka seng ka sngewnguh ia ka Sorkar ba ka lah pynbna ba kan iarap iaki nongbylla ing kiba lah registered ha Meghalaya Building and construction workers  mar 1000 tyngka shi taiew bad ka seng ka kyrpad ba ka sorkar kan pynbiang da ki marbam kum khaw ,phan ,umphniang ,dai ,shini etc namar bun hi ngi don kam iaka bam ym ka pisa ha kane ka por ba jynjar ka leit ka wan  ban leit sei ka pisa ruh jynjar bad lah thied ruh jynjar khamtam ki thain nongkyndong.
Ka Sohra Labour Union ka kyrpad da ka sngewrit ia ka Sorkar ban leh ei ei iaki long ing baduk bad ka seng kam kwah ban mih surok ne pyrshah ei ei ha kum kane ka por hynrei haba ka kpoh ka thngan ym ban se ban thom da ka bor namar haba ym biang ka bam ruh ngin iap hi.
Nga trei bylla naduh u snem 2008, nga don lai ngut ki khun bad ka lok… Nga shaniah ha ka ning bylla ban bsa khun… Mynta ngam don peisa shuh ban thied khaw… Lehnoh ei ka jing pyntad dor ka sorkar.
Na dukan ruh kim ai shuh ba lah dep ram lypa.
Ngim don card ration, ne ki kot ban pynshisha ba ngi dei ki nong byllla.
Ha ka census 2011 ruh ngi khlem rung kyrteng… Ka daw kim wan sha iing ban lum kyrteng ba ar yn da lah bna ka lah dier… … Ngan boycott ia ka curfew ngan leit trei beit jia katba jia… Khan lh bn iap carona ban ia ka ba iap thngan….
Shillong: Mynta ka sngi  palat da ki spah ngut ki paid bah ki ba la ialum ha khmat ka ophis jong ka Deputy Commissioiner ban shim ia ki curfew pass bad ki kali pass.
Kane ka long hadien ba ka sorkar jylla ka la pynjari ia ka Curfew ha baroh ka jylla ban teh lakam ia ka jingsaphriang u khniang jingpang Convid -19 ha ka jylla.
Hynrei ka jinglum jong ki briew ha khmat ka ophis jong ka DC ka long ka ba i tieng ban peit namar palat spah ngut ki briew ki ia lum shi jaka baroh shisngi.
Hato kane kan ym don kano ka no ka jingma na ka ne ka jingialum ki briew ha khmat ka ophis jong ka DC? Lah ban ong hangne ba kam shem la don kano kano ka jing pynkhreh lypa shuwa ban pynjari ia ka Curfew ha kaba naduh mynnin ka sngi la don ka  jinglum  paid bah ha khmat ka ophis DC ban shim ia ki Curfew Pass.
Kan ym dei ban kynnoh ia u paidbah namar ki don kam ia ka Curfew pass ba kin ioh ban leit sha ki jaka trei jong ki.
Ha ka jingshisha ia ki tnad sorkar ki ba hap ban leit trei ha ki ne ki sngi ba pynjari curfew ki la dei ban pynkhreh ia ki kyrteng jong ki nongtrei bad phah sha ka ophis jong ka DC na ka bynta ban ai ia ki Curfew Pass ban ym don ka jing ia lum ha ophis jong ka DC.Seiñduli, W.K.H.DKa khlam ka don bun jait.
Don ka khlam barit bad don ruh ka khlam bah (great plague).
Ïa ki khlam rit ym da don ha ki jingthoh.
Ki khlam ba ki riewstad ki buh jingthoh ki dei ki khlambah.
Kaba phylla ka long ki khlam bah ki shait jia shisien man ka 100 snem.
Ka khlam bah banyngkong ba la buh ha ki jingthoh ka dei kaba la jia ha ka snem 1320 ba la sdang na ka ri Philistines ba la tip kum ka “First Plague recorded", kaba la pur sha kiwei kiwei ki jaka.
Ha Mongolia la buh jingthoh ba kiba la iap ha kata ka khlambah ki don haduh 85,000 ngut.
Shuwa ia kata, la don ka khlam naduh 1120 bad 1220 kaba la sdang na London, tangba ym pat don ba thoh.
Ha ka snem 1420 la khie ka khlam bah ha Mediterranean kaba la pur stey sha British Isles.
Katei ka khlam ka la shim haduh 50% na ki nongshong shnong ha Europe.
Ha ka snem 1520 la khie ka khlambah ha Middle East ba la tip kum ka Black Death kaba la pyniap haduh 25 million ngut.
Na kine, 8 million tang ha Aztec Empire, haduh ba kata ka hima ka la duh syndon thiaw khlem lah khie khlieh shuh.
Ïa kata ka khlam la pynphriang da ki mrad sha ki briew.
Ha ka snem 1620 la khie ka khlambah ha Italy kaba la pyniap 1.7 million.
Tang ia ki Algiers la pyniap haduh 50,000 ngut.
Ha ka snem 1720 la khie ka khlam bah ha Merssilles kaba ha France ba la sdang naduh 25 May 1720 haduh bakut 1722.
Tang ha ri France ka jingiap ka la poi haduh shi million ngut.
Ha ka snem 1820 la khie ka khlambah (Cholera) ha Majorca.
Ka khlam ka pur stet sha Thailand, Indonesia, Philippines…Tang ha dewlynnong Java ki la iap shi million ngut.
Kata ka khlam ka la neh 3 snem kynthih.
Ha ka snem 1920 la khie kz khlambah ba la khot ka Spanish Flu ba la sdang na ri Spain.
Ïa kata ka khlam la wanrah da ki mrad sha ki briew.
Kata ka khlam ka la pur stet sha kiwei ki ri, nyngkong eh ka Japan bad Korea.
Ka la pyniap haduh 100 million ngut.
Ka long ka khlam kaba la pyniap bun tam katkum ka history.
Ki tymmen khasi jong ngi ki la ioh ban iathuhkhana ha ngi longdien shaphang ka khlambah mynhyndai.
Namarba ym jingthoh, nga shu antad ba ka khlam ba la sar ia ki khasi mynhyndai lehse dei ha ki snem 1720, 1820 bad 1920.
Ïa ki khasi mynhyndai ym pat don ba iada na ka khlam lait sa tang kita ki Ryngkew bad ki Basa ba ki briew ki ju leit ai jingkñia.
Ba la iada mslu mala ia ki khasi lehse dei ha ka khlam jong ka snem 1920 namar ba la synshar da ki phareng.
Kata ruh lehse tang ha Shillong, Sohra, Jowai, Nongpoh bad kiwei ki shnong ba shong ki phareng.
Ïa kata ngi sngewthuh tang na ka jingbun briew mynta.
Ki tymmen khasi jong ngi ha nongkyndong ki iathuhkhana hana ba ha ka jong ka khlambah , shisien ba u briew u la ioh pang u hap ban leit shong marwei sha khlaw.
Lada uba pang u dei u kpa, ka lok bad ki khun ki shet ia ka ja ha ïing na ka bynta jong u.
Ynda la ih ki song ia ka ja ha ka sla bad ki sa leit ai ha khlaw.
Tangba ka jingleit ai ja kam long haduh ka jaka ba u don.
Ki buh ia ka ja ha shiliang jong u lum ba lah ban iohsngew haba pyrta.
Kiba leit ai ja ki buh halor u maw bad ki sa pyrta, “Kaw! To wan shim noh ia kane ka ja ba ngi la buh halor u maw.
" Ynda uba pang u la iohsngew u sa jubab, “Nga la iohsngew", kumta ki sa leit noh sha shnong khlem da iohi ia u nongpang.
Ïa ka jingiap jong uba pang kiba ha ïing ki tip sa tang ynda haba ki pyrta ha ka por ba ki leit ai ja, kata, lada ym iohsngew shuh ia ka jubab.
Sngew sangsot ia kiba iap ha ka khlam mynhyndai, namar ia ka met jong ki ym don ba nud ban leit shim bad ban rah sha ïing ban leh niam.
Namar lada kin leh kumta, baroh shi îing kin iap lut.
Ïa uno uno ne kano kano ba la ioh ia ka jingpang khlam kiba ha ïing ki leit shna lypa ia ka ïing skum ha khlaw kaba suk ban shu ai ding ynda la iap.
Kata ka rukom thang ka long ban shu teh da ka ding ha u siej uba jrong ne ban shu kawang da ka ding na jngai.
Na ka daw jong ka khlam ba ki khasi naduh u khynriam, u pnar, u bhoi, u war, u maram bad u lyngngam kim roi kum kiwei ki jaitbynriew kiba la kham shai.
Don bun ki shnong khasi kiba la duh la dam noh namar ki briew ki la hap ban iehnoh bad phet shnong.
Namar ba ym don jingthoh, na ka liang jong nga ngam tip haduh katno lak ki khasi kiba la iap ha ka khlam mynhyndai.
Kumta ka la shu kut tang ha ka jingiathuhkhana pateng.
Lehse kin don ki samla jong ngi kiba la khamstad ban ia nga ki bym pdiang ia kane ka jingthoh jong nga.
Khlem artatien kin mih ki nongkynthoh sniew ia nga tang namar ba ki isih ia nga kumba phi iohi ha ka FaceBook ha kine ki khyndiat sngi ba la dep, da kaba ki kheiñ ia nga kum uba la iap ne zero number.
Tangba nga kyrmen ba kane ka jingthoh jong nga kan long ka jingmyntoi ia kito kiba pdiang.
Wat ai ba ka jaitbynriew jong ngi kan long ka jaitbynriew ba la tim.
Ka khlam ka shait khie shisien ha man ka 100 snem.
Ka khlam bah kaba khatduh ka la jia ha u snem 1920 ba la tip kum ka Spanish Flu.
Mynta ka la dap 100 snem thik.
Kumta, paralok kiba pule ia kane ka jingthoh jong nga, to tip ba ka Chinese Coronavirus kan dei ka khlambah.
Katno million ki briew kin iap ym don ba lah ban batai.
Katkum ka khubor ha ka 25.03.2020 kiba la iap ha kane khlam ki la poi sha ka 19,766 ngut.
Ka dei ka khlam ba kham shyrkhei kaba la pur stet wat sha ki ri ba jngai kum ka America.
Tang hapoh 24 kynta ha ri Spain la iap 738 bad ha Italy 602 ngut.
Hangne ha ri India jong ngi kiba la ioh pang ki kot 606 bad kiba la iap ki long 11 ngut.
Nga iaroh ia ka jingshim khia ka sorkar jong ngi kumno ban iada na kane ka khlam.
Nga dei u secretary bad sangot jong ka shnong Seinduli-II.Nga iathuh ia phi paralok ba na liang jong ngi ki rangbah shnong ngi la shim khia katta katta.
Shisien ba la ai jingbthah da ks sorkar lyngba u DC bad u BDO na ka liang jong nga nga la pyrta shnong wut wut da ka mait.
Hynrei kaba sngewsih ka long ba ki don kiba pynkheiñ.
Ko paralok, to tip ba ka sorkar kam lah ban iada lada ma ngi ki paidbah ngim sngewthuh bad ngim iatrei lang.
Nga la iohsngew ia ka jingpynbna jong ka Radio na ka Shillong station ha ka step jong ka 26.03.2020 ba ka sorkar kan leh da kaba tyngeh na ka bynta kiba ialeh pyrshah ia ka aiñ pakhang shnong da kaba set patok 2 snem kynthih.
Kata ka long kaba bha.
Kino kino kiba ioh ia kane ka jingpang khlam ki la dei ban shu ai khublei khatduh lypa ia kiba ha ïing baroh.
Namar ym don jingkyrmen shuh ynda haba kin leit hospital la kin dang wanphai ne em.
Lada jia ba kin iap, kiba ha ïing kim dei ban leit shim ia metiap bad ban wan lehniam wat lada u dei u kynja rangbah niam – phadar, pastor… ki ban thang ia ka met iap kin dei beit ki pulit bad ki doctor sorkar.
Don kiba pyrkhat ba ki riewniam te kin lait im.
Hynrei ka khlam te kam ithuh uno uba hok uno uba pop.
Uba la ioh nyngkong ia ka jingpang covid-19 ha Mizoram u dei u pastor bad kiba iap ha Italy ki la bun ki phadar.
Lada don kiba ioh ia ka jingpang covid-19 dei ban pynkyrpang shisyndon naduh basdang.
Ka kamra thiah dei ban long kyrpang.
Kiba ha ïing haba ki leit ai ja kin dhu pashat na jngai.
Ïa baroh ki tiar ba la pyndonkam da uba pang dei ban thang noh.
Ka painkhana dei ban long kyrpang.
Ïa ko jaiñ ki nep, ka shuki ne jingthiah jong u nongpang dei ban thang baroh.
Ka sorkar ka la pynkhreh lypa ia ki kali 108 na ka bynta kiba kum kita.
Kumta, aiti beit ha ki pulit ia kiei kiei baroh naduh basdang.
Ko ki paidbah, to ia shongkhop shuwa ha ïing ha kine ki sngi korphiw.
Bha ban bam tang da ki jhur khlaw bad dih tang ka umkhuid lada ym ioh khaw shuh.
Kiar na kaba leit sha ki jaka bun briew.
Wat bynnud ia ki ïingmane, lada dang im ka por ka dang byllai ban leit ïingmane.
Mane Blei tang ha ïing, kam pher eiei.
Nga ai jingmut ruh ia ka sorkar ba kato ka jingphah rung tang uwei bad arngut ha ki bank, katba kiba ieng lain shabar da ki spah ngut ka jingma ka dang ap.
Ka bha ban thaw noh da kano kano ka buit thymmai ban ym iatyngkhuh shuh para briew.
Ïa u khaw, ka shini, ka mluh, u dai, ki jhur, ka dohkha, ka umphniang…iarap ban pynpoi sha ka shnong jong ngi ban ym iap thngan.
Kyntang iawai, nga kyrpad ia phi kiba pule ia kane ks jingthoh jong nga ba phin pynlong jingduwai jarjar ha la ïing ba U Blei un iada ia ngi na ka khlam kumba U la pyllait ia ki Israel na ka khlam ha ri Ijipt hyndai.
Wat duwai tang na ka bynta ialade bad ia la ka ïing, hynrei to duwai na ka bynta ka ri, ka jaitbynriew bad ka pyrthei baroh.
Khublei shibun.
– Ex.Rev.K.Langrin.
Riki Mukhim,Publicity,HYC War JaiñtiaKa jingpang Covid-19 kala pynsohsat ia baroh ki paidbah ha kylleng satlak ka pyrthei hynrei haba ngi phai hakane ka jylla jongngi shibun bah ki longiing longsem kiba duk ba kyrduh kila lynga mynsiem halor ka jingbym ioh ia ki marbam mardih naba Kim kotbor ban thied shibun kumba thied lem ki wei shisien thied.
Wat kito kiba la biang ka ioh ka kot ruh ki lynga ki pisa naka jingbym ioh tikna iaki marbam mardih ha dukan.
Haka jingiohi jongnga khamtam kum hakane ka por ka jingialeh thma ka long palat ban iaka thma u Corona Virus naba naka jingjur ka jingiaknieh marbam mardih ha dukan, ki riew shim kabu kim salia ban thom bor bad khñioh beiñ iaka hok u paidpah dakaba pynkiew dor iaki marbam mardih.
Wat hapdeng baka sorkar ka la maham ban pynshitom iakiba pynkiew dor iaki marbam mardih hynrei imat katei ka aiñ kam long eiei hakhmat jongki riew shimkabu.
Hakine ki shisngi arsngi shibun ngut ki riew paidpah kila ud shanga naka jingpynkiew dor iaki marbam mardih hynrei nga la ong iakitei ki riewpaidbah ba haba phi leit thied jingthied ha dukan phi dei ban pan cash memo khnang ba kino kino ki riew shim kabu kum hakane ka por kin ioh iaka jingpynshitom kat kum ka kam jongki.
Kaba sngewsih ka jubab banga ioh naki tei hi ki riew paidpah dakaba ki ong bakim kwah ban leh kumta namar lada ki leh kumta ka long kumba ki bishni iaka kamai ki trai dukan, bad kim kwah hi ruh ban iasniew para briew.
Nga la iathuh iaki bakim dei ban don kumkata ka mynsiem hynrei dei ban iaid beit shakhmat halor ka hok bad jingshisha khnang ban lah ban pynduh jait iaki riew shim kabu haka imlang sahlang naba khlem ka jingiatrei lang kane ka kam ka long kaba jwat haduh katta katta, namar kata phi kum ki paidpah phi dei ban sngewthuh kumno ban ieng iada ban nym ailad iaki riew shim kabu bakin khñioh beiñ iaphi namar lada phi ai lad iakum kitei ki jingmlien basniew kan buh jingeh iaphi hi ki paidbah, namarkata haba phi leit thied jingthied ha dukan dei ban pan beit iaka cash memo bad lada kim ai cash memo phi lah ban pyntip shaki bor shnong ne sha ki bor ka aiñ khnang ba kin ioh ban leh iakaba donkam.
Haba phai pat sha kito kiba wan naki longiing long sem bakup shiliang sem shiliang, la sngew dei ban kyntu jur iaka sorkar jylla bakan bthah ia baroh ki 60ngut ki nongmihkhmat ban noh synniang dakato ka Scheme kaba ki ioh 2klur tam man la u snem bad dei tang kane ka lad lah ban pynim ia u duk u suk naka jingshah iap thngan naka jingshong iing 21sngi kynthih lym kumta kam don jingmut kato ka 2 klur tam lada ki nongmihkhmat kim iarap iaki paidpah kum hakane ka por.
Hakaba iadei pat bad ka jingai synniang ka sorkar iaki nongbylla nong sngi shisien shi taiew iakito kiba la dep register teng ialade, la sngewdei ban ai jingmut iaka sorkar namar dang bun ki briew ha nongkyndong kiba bylla nongsngi ki bym pat dep register ialade namarkata la kyntu iaka sorkar jylla ban synniang lem sha baroh ki longiing baduk kiba don iaka card BPL khnang ba ka jingiarap kan long salonsar iaki briew kiba duk.
Kumjuh ruh la kyntu iaki Balang bad Seiñraij bapher bapher bad iakito riew shimet kiba biang ka ioh ka kot balada long kaba lah sngewbha iarap synniang lem katba phi lah ka bor shaki briew kiba duk khnang baka ri bad ka Jaidbynriew jongngi kan lah ban ialeh pyrshah naka khlam jingpang Corona Virus.
Ka Nirmala Sitharaman, myntri pla pisa jong ka sorkar India, ka la pynbna mynta ka sngi, ia ka  Pradhan Mantri Gareeb Kalyan Yojana scheme, kaba shongdor T.1.7 lak klur, na ka bynta ban iarap ia ki duk ki rangli, na kane ka jingkhang  shnong, kaba long ha kylleng ka India.
Katei ka skhim, kan trei kam, da kaba thep pisa ha account jong kito kiba dei ban ioh bad ban pynbiang ia ka bam ka sa jong kito kiba duk bad ki kynthei.
Ha katei ka skhim, Prime Minister Gareeb Kalyan Yojana (food scheme), 80 klur, kin ioh jingmyntoi bad ka Sitharaman, ka ong “Uwei uwei, un ioh 5 kilo u kew/ u khaw, nalor kaba ki la dep ioh bad yn ai shuh sa shi kilo u mar bam, uba ki sngew donkam na ka bynta lai bnai ki ban wan bad ki lah ban shim ruh ha ka ar sien shim" ong ka Sitharaman.
Ka myntri ka pynbna ruh ia ka  medical insurance kaba T.50 lak na bynta uwei u nongtrei ia ka tnat ka koit ka khiah bad katei kan pyn myntoi ia ki 20lak ngut ki nongtrei jong katei ka tnat.
Ka sorkar India, kan bei ruh ia 24 per cent sha ka EPF na bynta kito ki kompeni kiba trei haduh  100ngut ki nongtrei, na ka bynta kito ki nongtrei kiba ioh kamai duna ia ka  T.15,000 shi bnai.
Ka sorkar India, kan siew ia ka EPFO, kaba dei ia ka bhah jong u nongtrei bad u nong ai kam ruh.
Ha kane ka skhim, yn bthah ia ki sorkar Jylla, ba kin pyndonkam ia ka pisa, na ka bhah jong ka  Buildings and Other Construction Workers’ Fund, ba kin pyndonkam ia ka bhah kaba T.31,000 klur, kaba dei ban pyn myntoi ia ki 3.5klur ki nongtrei.
Ha ka Ujjwala scheme, yn ai lyer shet ei ia ki kynthei, na ka bynta lai bnai kynthih bad katei kan pyn myntoi ia ki 8.3klur ki long iing kiba duk bad kiba hap ha u lain jong kiba duk tasam.
Nangta ka account jong ka Women Jan Dhan, kan ioh T.500 shibnai na ka bynta ki lai bnai ban sa wan bad ki don 63 lak tylli ki  self-help group ha ka Ri bad kitei ki ioh T.10lak ka ram bad yn ai tam ia ki sha ka T.20lak" ong ka myntri.
Ka jingsam pisa kaba nyngkong eh, yn leh shwa ia ki   8.69 klur ki nongrep, ha ka kyrteng jong ka  PM-KISAN scheme.
La ong shuh shuh ba ka bai bylla, na bynta ka skhim  MNREGA, yn nang pynheh bad katei kan pyn myntoi ia ki 5 klur ki long iing bad katei ka jingsiew tam, kan long T.2,000 ia uwei u nongtrei.
Ka sorkar India kum shi bynta ban iakhun pyrshah ia ka jing pang ‘Corona Virus’ ka la pynkhreh ban mang tyngka haduh 2.3 trillion tyngka na ka bynta ban sam sha kum 100 milliong nut ki briew ba duk hapoh ka ri India.
Ia ka mang tyngka ba la pynkhreh da u myntri rangbah duh ka ri India u Narendra Modi bad ka Reserve Bank of India (RBI) yn sam sha ki ‘bank account’ jong kumba 100 million ngut ki briew ba duk hapoh ka ri India ha kane ka por ba dang iaid ka pakhang shnong ne ka ‘lock down’ ha baroh ka ri India.
Ka sorkar India ka la pynkhreh ban shim ram haduh 7.8 trillion tyngka na ka bynta u snem 2020-2021 naduh 1 tarik iaiong 2020.
Ka sorkar India ka la pynkhreh ruh ban mang tyngka kyrpang kum shi bynta ban tehlakam ia k jing kiew kynsan ki tiar ki mar hapoh ka ri India na ka jing khang shnong kum shi bynta ban tehlakam ia ka jing pang ‘Corona virus’.
Na ka thma ban ialeh pyrshah ia ka coronavirus, ki la don shibun kiba leh ia ki lad ki lynti ban iada ialade.
La iohi ia kawei ka briew, kaba tap ialade da ka bol kaba long plastik bad iaid ban leit jingleit, na ka bynta ban nym iajan bad kiwei pat ki para briew.
La iohi, ba ka iaid suki  bad leit sha ka dukan ban thied jingthied.
La iathuh ba katei ka jingjia, ka dei ha  Morrisons ha Herne Bay, Kent, kaba don ha ka nongbah London jong ka England.
Ka jingiap na ka jingpang coronavirus, ka la poi sha ka 21 hajar ngut bad nangta sa 4.6 lak ngut kiba iapang ia bit na katei ka jingpang khlam.
Ha India, ki don lai ngut kiba la thikna ba ki ioh ia katei ka jingpang ha Goa.
Nangta la iathuh ba uwei u briew, ula iap ha Vashi jong ka  Navi Mumbai  bad mynta kiba iap, ki la poi sha ka 15ngut ha ka Ri baroh kawei bad kiba ki la poi mynta sha palat 600ngut.
Nongpoh: Ka Khasi Student’s Union, North Khasi Hills District, ka la ai ia ka jingkhublei kaba kyrpang ia ki Bor Distrik ka Ri Bhoi, kaba kynthup naduh ia ki Pulit bad ia ki briew kiba peit ia ka koit ka khiah, namar ka jinglah jong ki ban shimkhia, na ka bynta ban peitngor bad pyrkhing halor ka jingwan ki briew ba nabar ka jylla, kaba long ruh kum kawei na ki lad ban tehlakam halor ka jingsaphriang jong ka Khlam COVID-19.
Ha ka kyrwoh kaba la phah da u Samla Ferdynald K.Kharkamni, President ka KSU, NKHD, u la ong ba ka Union ka long kaba la kloi ban ia don ha syndah ban ai ka kti ka mon ka kti kadiang ha kaba kum kane ka por, na ka bynta ban ia shimkhialang, khnang ban yn lah ban tehlakam halor ka jingsaphriang u COVID-19 hapoh ka jylla Meghalaya.
Lyngba katei ka kyrwoh, ka Union ka la pynpaw ruh sha ki Bor Distrik ka Ri Bhoi, ba lada ki donkam ia kino kino ki jingiarap, na ka liang ka union ka long kaba la kloi ban mih shakhmat, namar baroh ki tnad trei kam ka Seng ha baroh ka jylla la bthah ban ia tynrong lem ia kane ka kam ha ryngkat bad ki Bor District,ki bor jong ka tnad ka koit ka khiah lem bad ki bor shnong bor thaw.
Shuh shuh, la pynpaw ruh ba ka Union ka kyrpad ia baroh ki nongshong shnong ka Ri Bhoi District bad jylla hi baroh kawei, ba ki dei ban iasnohktilang bad ki Bor District bad ruh ba ki dei ban burom ia ka jiingpynjari curfew bad kata ka long ba ki dei ban shongkhop hapoh ki iing ki sem, da kaba kim dei ban mih sha surok katkum ba la bthah ia ki.
Nalorkata, ka Union ka kyrpad rit ruh ia baroh ki samla pule bad ki paradoh parasnam kiba lah wan na bar jong ka jylla, ba ki dei ban shimkhia da kaba leit phah test, khnang ba kan nym don kano kano ka jingsaphriang ia une u khniang jingpang hapoh ka imlang ka sahlang.
Ka Union kyntu ia baroh ki shnat treikam ha baroh ka District bad khamtam ha ki thain khappud kum ka Byrnihat, Khanapara, Umsiang, Rani Bari, Umden, Mawlasnnai bad Patharkhmah, ba ki dei ban long kiba peitngor ba kin nym don ki briew kiba pynkhein iaka ka ain kiba wan rung kynthlep ha kum kane ka por, pynkut ka kyrwoh na u Samla Ferdynald K.Kharkamni.
Khadduh khatwai, ka Union ka la pynpaw ruh sha ki Bor Distrik ka Ri Bhoi, ba lada ki donkam Ambulance, na bynta kino kino ki kam kyrkieh, na ka liang ka seng ka la long kaba la pynkhreh na ka bynta ban aiti ia ki Ambulance, pynkut ka Kyrwoh na u Samla Ferdynald K.Kharkamni.
Nongpoh: Ki nongialam ka FKJGP ha Ri Bhoi, ha ryngkat ki nongialam ka Synjuk ki Rangbah Shnong Byrnihat Area, hynnin ka sngi ki la leit ban buh jingthoh sha ka Deputy Commissioner ka Ri Bhoi, kaba dei ruh ka jingthoh kaba ki la pynpaw ia ka jingsngewkhia halor ka jingbym don ki lad pyrkhing ban iada ia ka jingwan rung ki bar jylla, kiba la wan na kiwei ki jylla shapoh ka thain Byrnihat.
Halor katei ka jingthoh kaba ki la phah sha ka DC, na ka liang kitei ki nongialam ka FKJGP bad Synjuk ki Rangbah Shnong ka Byrnihat Area, ki la pynpaw ba katei ka thain ba ka don hapdeng ka jingma, namar ka ki briew kiba wan na ki jaka bapher bapher ki ioh ban leit sha katei ka thain, khlem da shah peit khmieh ha ki briew kiba deipeit kiba ap ha Byrnihat.
Haba kdew halor ka jingioh ban iaid laitluid ki briew nabar, kitei ki nongialam ka FKJGP bad Synjuk ki Rangbah shnong, ki la pynpaw ba ki dang don bun ki jaka kiba don ha katei ka thain, kaba ki briew kiba nabar ki ioh ban rung da kaba laitluid, kata naduh na Byrnihat sharum shaduh ki thain Pillingkata, Killing, Maikhuli lem bad kiwei dei ki thain kiba don marjan.
Haba kren sha ki Lad Pathaikhubor, u Bah Lumlang Mawnai, Vice President ka FKJGP ha Ri Bhoi bad u Bah Anothonyio Syiem, Secretary ka Synjuk ki Rangbah Shnong Byrnihat Area, ki la pynpaw, ba ka jingdon jong katei ka jaka ban peit khmieh ia ka koit ka khiah ki nongleit nongwan khamtam kito kiba thmu ban rung shapoh ka jylla Meghalaya, kaba la pynieng hapoh ka Infiltration Check Gate, ka la biang eh, hynrei ha kawei pat ka liang ka  buh jingma pat ia kiwei kiwei ki shnong kiba don ha ka thain Byrnihat bad ki bym donkam ban iaid lyngba katei ka jaka kaba la buh kyrpang.
Ki la ong ruh, ba ki dang don bun phew tylli ki shnong kiba don sharum na Byrnihat shaduh Khanapara, hynrei ia kitei ki briew kiba wan na ki jaka bapher bapher ym shem la don kino kino ki jingshah peit khmieh ha ki briew jong ka koit ka khiah bad katei hi ka buh jingma ia ki briew kiba sah ha kitei ki shnong.
Namarkata, haba iadei bad katei ka jingbym don ki jaka ban peit ia ki briew nabar kiba wan rung sha katei ka thain, na ka liang ka FKJGP bad ki bor ka Synjuk ki Rangbah Shnong ka Byrnihat Area, ki la kyrpad na ka DC kaba peit ba khmieh ia ka district ba kan pynkynriah noh ia katei ka jaka Screening ia ki paidbah nongleit nongwan ha ki bynta ba kham sharum bad lada lah ha ki thain Jerobad, khnang ba katei ka jingpeit khmieh kan long solonsar bad ba kan long ruh ka jingshngain ia ki paidbah hapoh ka jylla hi baroh kawei.
Jowai: Ka Jaintia Hills Autonomous District Council myn hynnin ka sngi ka la shim ia ka rai ban pynsangeh noh ia ka dorbar mang tyngka jong ka kaba ka la thmu ban pynlong lashai sngi (26-03-2020).
Ka daw ka jingpynsangeh noh ia kane ka dorbar ka JHADC ka long na ka daw ka jingsaphriang u khniang jingpang Corona lane Covid 19 bad ban pyntrei ruh ia ka India Lockdown lane ka jingkhang mih paidbah na ki iing ki sem jong ki kaba la sdang naduh hynnin ka shiteng synia bad kaban kut haduh ka 14 tarik u bnai April (21 sngi lynter).
Jowai: Ki pulit ka West Jaintia Hills hynnin ka sngi ki la ioh ban bat ia ki lai tylli ki kali bad ki nongshong ha kitei ki kali na ka daw ba ki la pynkhein ia ka kyndon curfew na ka bynta ban iada ia ki paidbah na ka jingsaphred saphriang u khniang jingpang corona virus.
Kitei ki lai tylli ki kali kiba la shah bat ha ki pulit ki long ka ML04C- 9591, ML05F -5729 bad Ml04B -9532.
Na ka liang u SP u la iathuh ba kitei ki kali ki la iaid sahuh ha sor Jowai khlem da don satia kino kino ki kam ba kyrkieh bad kiba la buh jingeh ia ki nongtrei ka tnad ka koit ka khiah kiba dang iatrei shitom ban iada ia ki paidbah na ka jingsaphriang sted u khniang jingpang Corona.
Shuh shuh na ka liang u SP ka WJH u bah Lakador Syiem u la dep pynmih ruh ia ka hukum ba ka tnad pulit kan kem bad dain kuna lane set along ia kino kino kiba leh pyrshah ia ka hukum ka sorkar ha kaba iadei ban ia kiar ban iajan para briew lane ka Social Distancing kaba long kaba tang kane kawei ka lah lehse ban iada ia ka jingsaphriang sted u Khniang jingpang.
Nongpoh: Ki la don da ki phew tylli ki kali ha Ri Bhoi, ki la shah bat noh ha ki Pulit ka Ri Bhoi, kata hadien ba ki la pynkhein ia ka Curfew bad kiba la iaid surok ha ki kynta ba la pynjari Curfew da ka District Magistrate ka Ri Bhoi, kaba la pynjari naduh hynnin ka miet 24 tarik kata naduh ka por 12 baje bad kata ka long kum shibynta ban tehlakam ia ka jingmih surok ki paidbah bad ha kajuh ruh ka por ban tehlakam ia ka jingsaphriang jong u khniang jingpan Corona Virus (COVID-19).
Ka jingteh pyrkhing ia ki kali kiba iaid ban ieng hapoh ka surokbah NH-6 ha Ri Bhoi, ka la long kaba pyrkhing haduh katta katta, namar la bat lut ia baroh ki kali, laitnoh tang ia kito ki kali kiba don ia ki kam kiba ym lah ban kiar bad kiba kit ia kiba pang ba shitom, hynrei na bynta jong kito ki briew kiba shait ba khlain bad kiba don ia ki kam kiba ym da kyrkieh eh, ki bor District ka Ri Bhoi, ki la phah ia ki ba kin leit shim ia ki Curfew Pass na ophis ka Deputy Commissioner kaba don ha Nongpoh.
Lah ruh ban kdew hangne, ba ka sorkar jylla ka la khot pakhang shnong haduh 5 sngi kata naduh ka 24 tarik u Lber haduh ka 29 u Lber, 2020 bad la pynlait tang ha ka 26 tarik u Lber bad na ka liang u Myntri Rangbah ka ri, u Narendra Modi ruh u la pynjari ban khang ha baroh ka ri kata haduh 21 sngi, kaba dei hi ka jingshim khia ki bor sorkar kumno ban iada na ka jingpur sted u khniang jingpang ba la tip kum u Coronavirus lane u COVID-19.
Ka Kong R.M Kurbah, Deputy Commissioner ka Ri Bhoi District, ka la ong ba kum ka bor District ka dang kyrpad jur ia ki paidbah ban kin ai kata ka jingiatrei lang bad ki bor sorkar na ka bynta ban iada na ka jingpur sted une u khniang jingpang bad na ka liang ka bor District ruh ka la shim khia kumba la btah da ka sorkar ban thaw ia ki lad jingiada, na ka bynta ka bha ka miat jong ki paidbha ym tang ha Ri Bhoi, hynrei ha jylla hi baroh kawei.
Katei ka khlieh jong ka Ri Bhoi, ka la iathuh ruh ba ba na ka liang ka bor District ka la shimkhia ha ka ban tehlakam ia kito ki briew kiba wan na shabar ka jylla bad ha kajuh ruh ka por ka la kyntu ia kiba kum kitei ki briew ba ki dei ban test shuwa ialade ne ban register ia lade lyngba ka Online website ba la buh da ka sorkar Meghalayaonline.
gov.
in/covid bad haduh  mynta ki la bun, ki briew kiba la sngewthuh bad kiba la wan register ialade ha katei website bad na ka liang ka Medical surveillance committee kan suk ban buddien bad ruh ban pynshai katkum ki kyndon ba ki de ban leh hadien ba ki la wan rung sha ka jylla na ki jylla ne ki ri ba shabar.
Shuh shuh ka Kong RM Kurbah, ka la ong ruh halor kane ka pakhang shnong ka sorkar jylla bad wat ka sorkar pdeng, ba la mana ia ki briew ba ki dei ban shong ha la ki ing ki sem, kumta na ka liang ka bor District ruh, ka la shim khia ban tehlakam da kaba btah ban kem ne bat ia kito kiba mih shabar ne wat ki kali paidbah kiba khlem da ioh bor na ka sorkar.
Nalorkata, ka Kong R.M Kurbah ka la pyntip ruh wat ha kaba ia dei bad ki maram mardih ruh lyngba ka tnad supply la shim khia bad ka jingbhah ia ki marbam lyngba ka PDC la dep pynlait haduh u bnai Lber sha baroh ki shnong ki thaw ha ka District lyngba ki Wholesaler ne Dealer bad ia kaba sah  pat ka bor District kan dang shim khia shuh shuh nangne shakhmat.
Kumta, na ka liang ka Kong RM Kurbah, kum ka DC ha Ri Bhoi, ka la pyntip ba lada don kino kino ki kam ba kyrkieh bad kiba ym lah ban kiar kaba dei ka kam iap kam im jong ki paidbah, ki paidbah lada ki donkam ki lah ruh ban phone ha kine ki herlpline number 1077 lane ha u number 03638232028.
Jowai:Ki paidbah ka WJH ki lah ban thied ia ki tiar kiba dei ki marbam da ka Online lane da laba phone bad na ka liang u Deputy Commissioner ka WJH u lyngba u kyrwoh khubor u la ong ba ka la don ka jingpynbeit naka District Administration khnang ba ki nongshong Shnong ki lah ban thied online lane da kaba phone lyngba ki phone number kiba yn sa pyntip.
Ia kino kino ki jingdonkam jong ki paidbah kum u Khaw, Jhur, Biscuits, Dal, Sabon, Slasha, Maggic bad kiwei kiwei, la kine ki tiar bad kumjuh ia ki Gas Cylinder ba ki paidbah ki order yn sa pynpoi beit ha iing jong ki, la ong ka khubor na u DC ka WJH.Kumta na ka liang ki nongshong shnong kim dei ban khuslai hynrei kin bud ryntih ia ka kyndon ban don ka jingiajngai para briew lane kata ka Social Distancing da kaba kiar ban leit sha ki dukan bad ki iew.
U phone number pat ban order.
U khun jong ka syiem Elizabeth II jong ka United Kingdom u Prince Charles kat kum ka kyrwoh u la ngat ia ka jing pang ‘Corona Virus’ ha ka 24 tarik lber 2020.
Katkum ka kyrwoh la iathuh ba u khun syiem jong ka Wales, u Charles u la kem shitom ha ka 23 tarik lber bad haidien ba la wan phah eksamin ha ka 25 tarik lber la lap ba u don ki dak ki shin jong ka jingpang ‘Corona Virus’ hynrei ka met ka phad jong u ka long ka ba khlain.
Kat kum ka kyrwoh na ka ‘Clarence House’ la iathuh ba ki nong sumar jong u Charles kim pat lah ban batai naei ka jing pang ka wan pur sha u Charles namar ka jing bun ki prokram ia kynduh briew jong u hapoh ka Buckingham Palace.
Haba dei bad ka syiem Elizabeth II, ka kyrwoh ka la iathuh ba ka syiem ka don ha met ka ba koit ba khiah, tangba ki nong sumar kin hap ban bud ia ki kyndon ba la btah da ki nong sumar jong ka hadien ba la ioh jing pang ‘Corona Virus’ u Charles.
Ka jing pang ‘Corona Virus’ lane ka COVID-19 kadei ka jing pang ka ba la khie sdang na ka ri China ha u bnai nohprah 2019 ka ba la shim da ki hajar ngut ki jing im briew bad da ki phew hajar ngut ki la ngat ia kane ka jing pang ha kylleng sawdong ka pyrthei.
Ki shipai jong ka Italy, ki hap ban rah synduk iap briew bad thep ha ki trok shipai, na ka bynta ban leit tep, namar ba ki riew paidbah, kim lah shuh ban shimti ia katei ka kam, namar ka jingbun eh kiba iap, na ka jingpang  coronavirus.
Ha kawei ka jingleit on tep kaba la jia ha ka nongbah Seriate, la iohi ia uwei u lyngdoh niam, uba dang lehniam ia 45 tylli ki synduk ha ka iingmane jong ka  San Giuseppe.
Ia kitei ki met iap, hap leit kit sha Ferrara, kaba don ha  Emilia-Romagna, amar ba ka jylla ba ki don ha  Bergamo, kam lah shuh ban tep ia kitei kiba iap ha katei ka Jylla lajong bad la iathuh ba katei ka parish ha San Giuseppe, ka lah ban tep tang ia ki 80ngut ki briew ha ka jaka jongka.
Ka jylla Bergamo, ka don ia 6,700ngut kiba ioh pang corona bad ki don da ki bun phew ngut kiba la iap.
Kawei ka tymmen briew,  kaba 85 snem ka rta, ka la khlad noh mynta ka sngi bad katei ka dei kaba ar ban khlad na ka jingpang  COVID-19 ha ka Jylla Gujarat.
La iathuh ba katei ka dei ka tymmen, kaba ju leit jingleit bha bad ka la khlad ha Ahmedabad.
Katei ka la shah sumar, ha civil hospital, naduh ka 22tarik Lber 2020.
Kham mynshwa, ula don uwei u briew uba 67 snem ka rta, uba la iap na ka jingpang corona ha Surat jong katei hi ka Jylla.
ka jingiap ha India, haduh mynta, ka la poi sha ka 12ngut.
Ka jingiap ha kylleng ka pyrthei, haduh mynta, ka la kot sha ka 20hajar ngut tam bad kito kiba ioh ia katei ka jingpang, ki la poi sha ka 4.5 lak ngut antad, ong shuh ka khubor.
Shillong: Ka kyrwoh lyngba ka ophis treikam ka District Public Relations Officer (DPRO) Ri-Bhoi District Nongpoh, la kdew ba la pynjari korphiw (section 144 Cr.
Pc) hapoh Ri-bhoi district kum shi bynta ban khanglad ia ka jing ia lum paidbah hapoh ka district naduh 12 baje mynmiet ka 25 tarik haduh 6 baje mynstep jong 28 tarik lber 2020.
Ia ka korphiw la pynjari kum shi bynta ban khanglad ia ka jing saphriang ka jing pang ‘Corona Virus’ hapoh ka district lem bad ka jylla Meghalaya baroh kawei.
Ka hukum ba mih na DPRO Ri Bhoi District Nongpoh, ka kdew ba ka korphiw kan nym ktah ia ki briew jong ka tnat pulit, ki shipai, kali pynlip dieng, ki doctor ne ba trei hospital, ki ba trei ha bank, ki nongtrei ka PWD, ki nong trei ka Shillong Municipal, ki briew ba leit sam marbam, ki dukan ba die marbam kum ki dukan die khaw, dukan sam cylinder bad ki dukan die dawai.
Shillong: Ka kyrwoh khubor na ka Milk Union, ka pyntip ba namar ba ki don bun eh kiba kwah ia ka dud bad kumta, ym shym la lah ban pynmih ia ka dud sha ki iing briew.
Katei ka ophis, ka iathuh ba ka dang thaw lad ban pynbiang ia kito kiba kwah ia katei ka dud bad la bthah ba kin iai shah shipor, na bynta ka jing pynkhreh pynkhrum jong katei ka tnat, ong ka kyrwoh na U Managing Director, East Khasi Hills District District, Cooperative Milk Union Ltd.
Na ka liang ka tnat ka koit ka khiah ka sorkar Meghalaya ka la buddien ia kumba 13,689 ngut ki briew hapoh ka jylla ban lap ia ki dak ki shin jong ka jing pang ‘Corona Virus’.
Ki lad lynti ban iada ia ka jing pang ‘Corona Virus’ ki long iathuh sha ka tnat ka koit ka khiah da ka ba phone sha number 108 ne pyndap da ka ‘online’ ha ka website  halor ka jing wan na kiwei pat ji jylla ne ri, shong ha la ing kumba 14 sngi lada phi wan na kiwei ki jylla ne ri, kiar na ka jing ialum paidbah kumba 1 phut na para briew, set shyntur lada jyrhoh, sait ia ki kti kumba 20 sekon, wat biah ha jaka paidbah bad wat saphriang khubor thok.
Ka sorkar Jylla, ka la bthah ia baroh ki Bank bad ki Treasury, ba kin trei kam ha ka 26 bad 27tarik Lber 2020, na bynta ban pyniaid ia ki pisa jong ka sorkar.
Ka hukum na U Chief Secretary, ka sorkar Jylla, ka bthah ia ki Deputy Commissioner, ba kin ai jingbthah ia kane ha la ki jong ki jaka jongki.
Kam Shai bha ka dur, shon daka  camera rem.
Khublei RUPANG.Uwei u briew uba la tip kyrteng u Kretis Skhemiew u la mynsaw da ka jingshah tynrah noh ha u masi myn hynnin ka sngi (24/3/20) hapoh ka Shnong Nongshluid bad la pynkit noh mar mar shapoh Mawsynram CHC ban ioh ia ki lad jingsumar kiba kham kloi ha kaba iadei bad ka koit ka khiah.
Utei u nongpang ba la mynsaw u dei ruh napoh shnong Nongshluid kaba hap hapoh ka Mawsynram C&RD Block bad ruh hapoh ka jingkhmih jingpeit napoh Mawsynram CHC jongka Jylla Meghalaya.
Kaba sngewsih kalong ba hynnin ka sngi ynda kiba ha ïing kila poi hapoh Mawsynram CHC ka jubab kaba kila ioh kalong ba ymlah ban sumar namar ba ymdon doctor bad la phah noh kloi kloi ban pynkit shapoh NEIGRIHMS Hospital, Shillong na ka bynta ki jingsumar kiba donkam.
Kiba haïing jong utei u nongpang haba ki tip ba hakum kine ki sngi kiba baroh kawei ka Jylla kadon hapdeng ka curfew lyngba ka jingiada kaba kyrpang na bynta baroh ki nongshong shong hapoh ka Jylla halor u COVID-19 (Corona Virus), kila pyrshang ban pan da ka kali kit nongpang (Ambulance) kaba don hapoh Mawsynarm CHC ban pynkit ia utei nongpang shapoh Shillong hynrei nakaliang jong ki nongtrei jong katei ka CHC ruh kila kyntait ban ai ia ka Ambulance da kaba jubab ban ong ba ka Ambulance ka la duh noh namar ba kamlong ban iaid.
Kumta ruh nakaliang jong kiba haïing mar mar ki la shimwai noh da ka Sumo napoh Mawsynram ban pynkit ia utei u nongpang khlem da salia shuh namar haba shem kum kitei ki jingjia hynrei wat la katta ruh katkum ka jingiathuh jong kiba haïing kila ong ba kadon ka jingshah bat ha lynti bad shah tohkit ha ki pulit haba ki iohi ba iaid ka kali tourist ha kum kane kapor hynrei wat la katta ruh ki pulit kila pynlait haba ki iohi ba katei ka kali ka kit nongpang.
Hadien ba utei u briew uba la mynsaw u la ioh iaka jingsumar kaba donkam lyngba ka NEIGRIHMS Hospital Shillong, hynne ka sngi napoh katei ka Hospital ruh ki la pynlait noh ia u ban leitphai noh sha Shnong namar ki la iohi shai ba kam lei lei shuh ka jingmong kaba don hapoh ka met jong u lyngba ki jingsumar kaba ki la dep ai ia u.
Nakaliang jongnga kum uwei na ki nong treimon sngewbha napoh ka thaiñ Mawsynram haba nga iohsngew ia kaba kum katei ka jingjia nga dap da ka jingsngew lyngngoh kaba khraw ban iohsngew ia kaba kum katei ka jubab kaba la mih napoh Mawsynram CHC haduh ba kan wanrah pynban iaka jingkulmar jingmut kaba khraw khamtam ia ki paidbah kiba donkam iaka jingiarap lyngba katei ka CHC bad nga da pynrem jur ia ka jingbymlah jong ki nongtrei jong katei ka CHC ban shim khia ne wat ban ai ka jingsumar kaba paka wat tang ia i jingjia ba mynsaw iba rit tam.
Ka jingkylli kaba mih mynta kalong ba shaei ki don ki doctor kiba la dep ban thung hapoh katei ka CHC lyngba ka tnat jong ka koit ka khia jong ka Sorkar Jylla khamtam ha kum kine ki sngi kiba baroh ngi ia kynduh jingeh khamtam ha ka leit ka wan.
Balei katei ka Ambulance jong ka Mawsynram CHC kaba don ia u number ML 01 7874 kaba dang thymmai bad kaba dang shu dep ruh ban register ha u bnai June jong u snem 2019 hapoh jong u Director, National Health Mission (NHM) jong ka Sorkar Jylla ka la duh noh ne ymlong shuh wat ban pynkit nongpang bad balei ba lada kalong kumta, hato nakaliang jong ki nongtrei kimlah seh mar mar ban shimkhia ban pyntip shapoh ophis na ka bynta ban ioh lad ban pyndonkam biang iaka.
Shano ruh ka Ambulance 108 kadon mynta haba iohi ba don kum kitei ki jingjia, hato ki nongtrei jong katei ka CHC kimlah seh ban bthah da kaba pynkitnoh da ka Ambulance 108?.
Kane kan wanrah pynban ia ka jingduh jingmyntoi kaba khraw ia ki paidbah nonghong shnong jongka thaiñ baroh kawei haba phai hakaliang jongka koit ka khiah.
Haba phai khyndiat ia kaba la dep noh haba iohi ia kawei pat ka Ambulance jong ka Mawsynram CHC kaba don ia u number ML 01 6032 kaba dei napoh ka ophis jong u DHS – cum – Jt.
Mission Director jong ka Sorkar Jylla, la shu ieh khongreng haduh kat mynta kine ki sngi naduh ba la dep ban jia aksiden naduh u snem ba la leitnoh khlem da lah ban leh eiei shuh ne wat ban pynbha pat iaka haduh ba kala long ka jingduh nong kaba khraw bad duh jingmyntoi ia ki paidbah nongshong shnong jong ka thaiñ Mawsynram haduh kine ki sngi wat hadien ruh ba la ioh pat da kawei ka Ambulance hapoh katei ka CHC.Watla ym iohlad ban iakynduh ia ki bor ba dei peit jong ka tnad ka koit ka khiah jong ka Jylla, hynrei nga kyntu jur iaki ba kin shimkhia da kaba thawlad kumno ban wanrah ia ka jingmyntoi da kaba iarap ia ki paidbah jong katei ka thaiñ khamtam ha kaba iadei bad ka koit ka khiah kum ha kine ki sngi kiba baroh ngi tipshai ba balei ngi donkam ia ka koit ka khiah.
Bad ha kawei ruh ka bynta ba lada katei ka CHC kamlah ban ai ia ka jingshakri sha ki paidbah nga sngew ban ong ba kam don jingmyntoi ban plie iaka bad ruh nakaliang jong ka Tnad ka koit ka khia jong ka Sorkar Jylla kan sngewbha ban khang shuwa ia ka shipor khamtam lada ymlah ban pynbiang ia ki nongtrei naduh ki Doctor, Nurse bad kiwei kiwei katkum ka jingdonkam haba don ka jingdawa na bynta u paidbah jong katei ka thaiñ.
Na kaliang jongnga nga ai khublei ruh ia u MLA jong ka Mawsynram Constituency Bah H.M.Shangpliang uba la kloi ban shimkhia wat hapdeng ipor iba lyngkot da kaba iarap ia katei ka longing kaba la iakynduh ia kane ka jingjia bad ruh nga da kwah eh ba nakaliang jong u kum u nongmihkhmat jong ka thaiñ un shimkhia lem ban khmih ia ka jingtreikam jong ka Mawsynram CHC khnang ba ki paidbah kin nym iakynduh jingeh na kapor sha kapor.
Uba phah ia kane ka kyrwohSd/-Bah Banshai MarbaniangSocial AvtivistMawsynram BlockMeghalaya, EKHDNaei/Nano bah marbaniang phi ioh jingtip ba ym don doktor ha mawsynram chc mynhynnin ka sngi kata 25-3-2020?.
Marmain:Ka seng Marmain Area Youth Upliftment kaba la tip kum ka MAYU, hadien ba la ioh ban shong ka Executive meeting kaba kyrkieh kaba la long ha ka 23 tarik mynta u bnai hapoh ka office treikam jong ka ha Marmain ka EC ka la ia rai ban pyndam noh ia ka Annual Youth Festival kaba phra kaba la pynbeit ban pynlong ha ka 3 bad 4 tarik jong u bnai Iaiong 2020 ha Ason Bitili, Khulia Raid Marmain bad ka daw ba la pynlong ban pyndam noh ia kane ia Youth Festival ka long hadien ka jingpur sted jong ka jingpang Coronavirus lane ka COVID- 19 ha kylleng ka ri bad ka pyrthei kaba la buh ka jingma kaba khraw ha ka imlang sahlang bad ba lah shim ruh bun hajar ngut ki mynsiem briew.
Kumta kum ka dak jong ka jingiasnoh kti lang bad ka sorkar pdeng, sorkar jylla bad ka District Administration ka seng MAYU ka la pynbna ba kan nym pynlong shuh ia kane ka tamsa ki khun samla jong ka thain ha une u snem.
U bah Probi Engty u President jong ka seng u pyntip sha baroh ki khun samla jong ka thain kumjuh ruh kiba nabar kiba don ka jingthmu ban wan iashim bynta ha kane Youth Festival ba kim dei ban don kano kano ka jingsngew, hynrei u kyntu ia ki khun samla jong ka thain ban ai ka jingiatreilang bad ka seng na kawei ka por sha kawei ka por bad u kyntu ruh ia ki paidbah nongshong shnong jong ka thain ba ki dei ban sumar bha ialade bad ban bud ryntih ki lad jingiada na ka jingpang COVID- 19 kaba la buh ka jingsyier ha ka ri bad ka pyrthei hi baroh kawei.
U bah Engty u la buh ruh ka jingkyrpad hakhmat ka bor District ban phah ki briew napoh ophis, na ka bynta ban peitngor ia ki briew kiba rung kiba mih kulmar ha kine ki sngi na ka surok Sonapur (Assam)- Marmain-Umden shaduh Nongpoh khnang ban tehlakam ia ka jingsaphriang jong ka jingpang COVID- 19 hapoh ka district kumjuh ruh ka Jylla baroh kawei, ong ka kyrwoh na U bah Keson Klein Publicity Secy MAYU.Ka Tripura Newspaper Society, ka la pynbna mynta ka sngi, ba kan sangeh noh ban pynmih kotkhubor naduh lashai ka sngi, ka 26tarik Lber 2020.
La iathuh ba ki nongdie khubor, ki la shah leh khlem akor, ha ka ka por ba ki leit sam kotkhubor mynta ka step bad kumta, kim treh shuh ban  leit sam khubor ruh sha ki jaka ba ki ju leit bad katei kan bteng haduh ka 31tarik Lber 2020.
Ka jingiap briew na ka Corona ha India, ka la poi mynta sha ka 11ngut bad kiba ioh pang haduh mynta, ki la poi sha ka 606ngut.
Statewise death toll:Maharashtra : 3Karnataka: 1Punjab:1Himanchal: 1Gujarat : 1Delhi: 1Bihar: 1West Bengal: 1Madhya Pradesh: 1.
Shillong: Ka sorkar jylla ka la rai ban pynpoi ia ki marbam sha man ki shnong na ka bynta ban ailad ia ki paidbah ban ioh ban thied ia ki bad ia kane, la aiti ha ki bor synshar district ban pynbeit ia ka por ha kine ki 21 sngi ban wan ha kaba ka ri baroh kawei kan khang kdam ban iakhun pyrshah ia ka jingpang Coronavirus.
Ka jingialang ka kynhun myntri mynta ka sngi, ka la rai ba ki paidbah kim dei ban khuslai, namar ba ka sorkar ka la pynbiang ia ki marbam na ka bynta u bnai Lber bad Iaiong bad ka la dep pan shuh ia ka bhah jong u bnai Jymmang bad Jylliew.
Ka jingkhang kdam baroh ha kawei ka ri, kan kut ha ka 14 tarik u Iaiong ban wan, kaban long 21 sngi naduh ba la pynbna da u Myntri Rangbahduh ka ri u Narendra Modi hynnin ka miet.
“Ngi la iashong ia ka cabinet mynta ka sngi, ha kaba la iakren ia ki marbam mardih bad ngi la rai ba ia ki marbam ba la sam da ka PDS kan iaid kumba ju iaid bad u khaw na bynta u bnai Lber bad Iaiong ka PDS kan iaid beit ban sam bad la pan shuh ia u bnai Jymmang bad Jylliew", la ong u symbud myntri rangbah u bah Prestone Tynsong haba kren sha ki lad pathai khubor mynta ka sngi hadien ba la wai ka jingialang kaba long ha iing sah u myntri rangbah u Conrad K Sangma ha Polo Hills, Shillong.
U bah Prestone u la ong ba kito ki paidbah ki bym bam khaw baduk  ne NFSA, kiba hap thied na iew, ka sorkar kan thied na  kiwei ki jylla ban wanrah khaw nabar sha iew khnang ba kin ioh ban thied.
U la ong ba ki don 23 tylli kyrteng ki marbam ba kongsan kum u khaw, umphniang, mluh, shini bad kiwei.
“Naduh lashai shi sngi ha ki jaka sor, ngin pynpoi sha ki shnong ha kaba ki dukan shnong kin die lyngba ka bor synshar district ryngkat ka jingiatreilang bad ka bor shnong, kin pynbeit ia ka por ban plie ban pyntip ba ki paidbah kin wan ban thied ha kine ki 21 sngi ban wan", la ong u bah Prestone.
U la ong  ba ia kane ka kam la aiti ha ki Deputy Commisioner ban pynbeit ia ka por, ban plie ban khang ia ki dukan ban pynduna ia ka jingwan tur ki paidbah, ban iada ia ka jingpang.
“Ha ki jaka nongkyndong, ka Food and Civil Supply kin pynbeit ia kane bad ia kane la aiti haki Deputy Commissioner ban sam ia ka jingtip sha ki paidbah bad sha ki lad pathai khubor", la ong u symbud myntri rangbah.
Ha kajuh ka por, u la ong ba na ka bynta ka jingkhang kdam ne lockdown , ka sorkar ka kyrpad ia ki paidbah ban iashim khia ban iashong khop ha iing.
“Nga kyrpad rit ia ki seng niam, seng bhalang, ki nongsynshar shnong ban iatreilang halor kane ban pynthikna ba ki paidbah kin long shngain ban lait na kane ka jingpang", la ong u bah Prestone.
U symbud myntri rangbah u la ong ruh ba ki mar kum ki jhur ban die sha iew na jaka  nongkyndong, lada long la ai jingmut ba kin wanrah ha kajuh ka jaka ban die online lyngba ka jingiatreilang bad ki nongkhaïi  ne nongthied.
“Ngin leh lada lah, ban leh da ka online delivery (thied da kaba shu leh da ka kor internet), home delivery (wanrah ha ïing).
Kan long ka jingmyntoi ba lada don ki nongrep ne ki kynhun kiba leh ia kane ka kam, ba kin pynpoi ha jaka ba ialum lang ban die pat da ka online delivery", u la bynrap.
Ka jingiap briew, na ka jingpang coronavirus ha Spain, ka la poi mynta sha ka 3,434ngut baroh, da ka jingiap sa 738ngut ha ki 24 kynta ba ladep, ong ka khubor sorkar mynta ka sngi.
Ha China, kiba iap, haduh mynta ki don   3,281ngut.
Ka jingkhang shnong ha Spain, ka la bteng la 11 sngi kynthih bad baroh kiba ioh ia katei ka jingpang, ki la don mynta 47,610ngut.
Ka thain Madrid, ka don ia 14,597 ngut kiba ioh pang bad sa 1,825ngut kiba iap lane 53 percent, haba khein ha katei ka Ri.
Ki hospital bapher, kim lah shuh ban pdiang ia ki nongpang kiba don ha kylleng katei ka Ri bad ki shipai, ki la plie sa kawei pat ka hospital thymmai, kaba lah ban sumar ia 1,500ngut ki briew.
Shillong: Ha kaba iadei bad ka jing shah thombor ia ki dkhot ka Khasi Student Union, ha Ichamati ha ka 28 tarik u Rymphang 2020, ha kaba uwei u dkhot ka seng u bah Lurshai Hynniewta u la khlad noh.
Halor kane ka jingjia na ka liang  ki ophisar jong ka tnad Crime lnvestigation Department (CID) jong ka jylla Meghalaya ki la ioh ban kem sa  4 ngut ki briew ki ba don kti ha kane ka kam thombor bad pyniap.
Hadien ba ka tnad pulit CID ka la pynlong ia ka jingtohkit ki la ioh ban kem sa ia 4 ngut ki briew ki ba don kti ha ka ne ka kam.
Kine ki ba la shah kem ki long u  Birendro Debnath u ba ju sin kum u Babul 20 snem ka rta , u  Sumon Dutta 20 snem ka rta u  Babla Acharjee 29 snem ka rta bad u  Ponil Das 38 snem ka rta.
Ha duh mynta ki tnad pulit ki la ioh ban kem ia ki  12 ngut ki briew ki ba don kti ha ka ne ka jingthombor bad shoh pyniap ia u bah Lurshai Hynniewta.
Kka jingtohkit bad ka jingthwet ia kine ki briew ki ba don kti ka dang iaid shakhmat.
Khlm dur khlem Dar.
Bn da dei khasi te.
Nadh jng shong la pni lut.
Shillong: Ki briew ki ba trei ha ki tnad bapher bapher jong ka nongbah Shillong mynta ka sngi ki la ialum ha khmat ka ophis jong ka Deputy Commissioner ban shim ia ki curfew pass ki ba la pynmih da kane ophis.
Naduh dang step ki paidbah ka sor Shillong ki ba donkam ban leit trei ha kine ki sngi ba la pynjari ia ka korphiew ha baroh kawei ka jylla, ki ba kynthup ia ki donkam ia ki pass kali kum ki kali kit um bad ki kali ba leit buh ia ki nongtrei ki lahap ban ieng lain ban ioh ia ki pass Curfew.
Ki briew ki ba trei ha ki katto kat ne ki tnad sorkar kiba  hap ban leit trei kum ki ba trei security, kiba trei  ha ki tnad ka koit ka khia (Medical team) ki ba trei ha ka tnad Public Health Engineer (PHE) ki batrei ha ka tnad Public Works Department (PWD) ki ba trei ha ka tnad Food &civil supply, ki ba trei ha Shillong Municipal Board, ki briew ki ba trei ha MeECL,Telecom, Telegraph&IT service bad ki briew ba trei ha ki Bank.
Shillong: Wat la na ka liang ka Sorkar jylla ki la shim khia ban teh lakam ia ka jingsaphriang jong u khniang jingpang Covid -19 da ka ba ka la pynjari ia ka Curfew ha baroh kawei ka East khasi hills district  ban khang ia ki briew ba kin mih sha bar hynrei don na ki briew kiba khein sting bad ialeh pyrshah ia ka ne ka hukum jong ka Sorkar.
Ki pulit ki ba ap  pahara mynta ka sngi hadien ba ki la tohkit bad lap ba ki dei ki briew ki ba pynkhein ia ka ne ka jingpynjari curfew ki la ai jingsneng ia ki da ka ba phah shong phah ieng bad pynkynthnih jakoit ia ki ne ki briew.
Kane ka jingleh jong ki pulit ka long ban khang ia ki briew ki ba mih na ing  bad ka jing khein sting bad jing saitlah  jong ki katto katne ki briew ka ba lah ban wanrah ia ka jingma ia baroh ki paidbah ka jylla.
Mynta ka sngi, U  Amit Shah, myntri kam poh iing ka sorkar India, ula pyni ia ka dur jong ka jingialang Cabinet, kaba la pyniaid da u myntri rangbah duh bad kata ka long ba ki hap ban ia shong jngai iwei na iwei pat bad ka daw, ka long na ka jingkhie jur jong ka khlam  coronavirus.
Ka India, ka don mynta ha ka jingkhang shnong, kaba 21 sngi kynthih, ban khanglad na ka jing ia bit jong katei ka jingpang.
Ha ka dur, la iohi ia ka jingialang jong ka Cabinet, kaba la pyniaid da U Narendra Modi ha 7 Lok Kalyan Marg.
U myntri ka sorkar India, U  Prakash Javadekar, ula pynbna mynta ka sngi, ba ka sorkar India, kan sam khaw ha ka dor ia u kew ha ka dor ar tyngka shi kilo bad nangta ia u khaw ha ka dor lai tyngka shi kilo, na ka bynta lai bnai kynthih, ia ki 80 klur ngut ki nong shong shnong ka India.
La pynbna ruh ba ia kito kiba trei bylla, kin ioh ia ki bai nong jongki, kumba ki dei ban ioh.
Ki bym pat ioh Bpl cards pat kin Hi oh khaw ne em.
Nyngkong nga pynpaw Ka jingsngew nguh ia ki nongtrei sorkar iakaba la trei shitom katba lah ban iada ia une u khniang jingpang Coronavirus ,bad ba ki la sngap  iaka jingai jingmut Jong ngi ki paidbah naka bynta ban teh lakam ia kane Ka khniang jingpang.
U Samla Joiningstar u la pynpaw ba nalor kane, dang don katto katne ki jaka kiba dang ioh lah ban rung tuh bad kwah ban iohlait na kti Jong ki Doctors.
Nga ban jur ia ki paidbah ymdei ban iaidlait namar Ka Coronavirus Kam lah ban ong ba " nga dei ba haiing Jong ka nongtrei sorkar ne, nga dei u nongtrei sorkar"  Ka jingpang Coronavirus Ka dei ia baroh , barit ne bakhraw ruh lada ngi khlm sumar bha ngin long kajuh.
Lada kito kiba kwah iaidlait na kti Jong ki ba halor ban sah ha Isolated home , lada jia eiei hadien kito hi kiba die tat dor iaka ri bad Ka jaitbynriew Jong ngi.
U la  ban jur ruh ia ki paidbah ymdei ban kren tohmet ( insulting) ia kito ki dang wanphai na kiwei ki jaka bad ki dang don ha jaka ba kyrpang ( isolated home).
Teng2 kito ki ba dang wanphai ki sngew duh mynsiem bad sngewsih khtang bad don ruh teng2 ki sngew kumba pynkut noh iala Ka Jong Ka jingim tang namar ba ki briew ki peitkhmat bad ki kren tohmet ( Insulting)  ia ki.
Ngim kwah ban jia Kano Kano Kaba sngewsih hadieh habud namar kata nga kwah ban kren Shai lypa hakhmat Jong phi ia kane.
Ngi dei ban ai mynsiem ia ki ban shong ha isolated home bad ban  sumar bha , ymdei ban Shu kren Kai , kren insults ia ki.
Bad  u la ong ruh ia kito kiba kren kai bad khot da ka Kyrteng Coronavirus ia ki para briew , kane ruh teng teng Ka mih Ka jingiashrut para briew tang namar Ka jingbiej Jong ngi ban pyndonkam ia Ka ktien ba ai sbun u Blei nongbuh nongthaw.
Kyrmen ba nangne shakhmat kin nym jia shuh kumne.
To ngin long kiba Shai  ban iatylli kawei ryngkat bad Ka sorkar ban ialeh pyrshah ba nym ailat ia kane Ka jingpang Coronavirus ban ioh rung hapoh Ka jyllla Meghalaya Jong ngi.
Uwei u briew, uba na Mizoram, u ioh ia ka jingpang  coronavirus bad ia katei la pynthikna mynta ka step.
Ia ka test kaba nyngkong la leh ha Mizoram, katba kaba ar, la leh ha  Guwahati Medical College and Hospital bad katei ka test kaba ar, ka pyn thikna, ba u don ia katei ka jingpang.
La iathuh ba utei u briew, u dei uba shait leig jingleit bha sha ki ri bapher bad ula leit sha   Qatar, Amsterdam, Istanbul bad Doha, ha ki taiew ba ladep.
Kane ka dei ka jingjia ha ka sien kaba ar, hadien ba la lap ia kawei ka thei samla kaba na Manipur, ruh ba ka ioh ia katei ka jingpang.
Ki lad khubor, ki iathuh ba utei uba ioh pang, u dei U Pastor bad u dei uba dang shu wan phai na Holland, ha ryngkat bad kiba ha iing jongu, ha ka 16tarik Lber 2020 bad ula sdang ioh pang jur, naduh ka 22tarik Lber 2020.
Our state need medicine immediately for safety ….
APOL MAWNIUHKumba la paw ha ki lad pathai khubor ha u snem 2013, imat ki skul bah kiba don ha Shillong ki dei tang ki jaka lute pisa da kaba shu thok briew.
Kawei na kine ki skul bah thok briew ka dei ka CMJ University.
Ka Magazine ‘The North East Today’ June 2013 page 38, ka ong kumne: ‘In 2009, the Meghalaya Legislative Assembly passed the CMJ University Act 2009, paving way for CMJ Foundation, an organization led by a Shillong based businessman, Chandra Mohan Jha, who originally hails from Bihar….
Jha who heads CMJ Foundation came to Shillong soon after Meghalaya attained statehood in 1972.
He started off as a petty contractor, but soon hobnobbed with the politicians, particularly with the Congress.
Jha is known to be very close to former Chief Minister D.D.Lapang, who was incidentally the Chief Minister when the state cleared the formation of CMJ University in 2009.
Katei ka juh ka magazine ka bteng shuh shuh: ‘Lapang was also the Chairman of the North East India Trust for Education and Development (NEITED), but had resigned (as the Chairman) after the Housing and Urban Development Corporation Limited of Meghalaya filed charges against the Trust for default on loan taken in 2003-2004.
’- TNT June 2013.
’Ha ka page 37 pat, ka ong kumne: ‘Established on 29th March 2008, Assam Don Bosco University (ADBU) located at Guwahati, Assam was set up as a response to the felt educational needs of the people of North East India… The University has three Campuses: The Permanent Campus, nestled in the Serene Tapesia Gardens, spread over 500 acres of undulating hills, off National Highway 37….
The Azara Campus which hosts the School of Engineering & Technology and the School of Social Sciences is fully equipped to cater to 1600 students….
Then there is Don Bosco Institute of Mangement located in the idyllic Ramsai Hills, Kharguli with a magnificent of the Brahmaputra…’Kito kiba leit pule ha katei ka skul bah, ki ong ba ym tang ba ka iaryngkat kyrdan bad kiwei pat ki skul bah, kiba don ha ki ri thor jong ka India; hynrei jong ka pyrthei ruh.
Lada kane ka skul bah ka wan hangne ha jylla jong ngi, ki khun ki kti jong ngi pateng la pateng, kim donkam shuh ban leit pule shabar jylla bad shah ibeiñ ha ki jrong khmut kiba shong sha ri thor jong ka India, kiba ñiew ia ngi kum ki third class citizens.
Shillong: Ka synjuk jong ka All Jaiñtia Muster Roll Workers Labour Union Jowai kala kyrpad na u myntri rangbah ka jylla ban ai ei da u khaw, dai, shini, mluh sha baroh ki nongtrei bylla kiba la pynrung kyrteng hapoh ka Meghalaya Building and Other Construction Workers’ Welfare Board (MB&OCWB) jong ka tnad Labour.
U president ka synjuk u K.L Pariat ula thoh sha u myntri rangbah ka jylla ba kan long ka jingkyrkhu, lada ka sorkar haka jaka ka pisa kan ai da ki mar bam rashon ia baroh ki nongbylla kiba la register ialade haka MB&OCWB ha kum kane ka por ba khang khyrdep iaka jylla ban iakhun pyrshah ïa u khniang COVID-19.
Ka synjuk kala ai jing ïaroh ruh ïaka sorkar jylla hadien ba ka la pynbna ban ai 1000 tyngka shi taiew ia ki nongtrei bylla ha kum kane ka por ba khang khyrdep ka jylla.
Ka synjuk ka kyntu ruh ia ka sorkar ba dei ban ai rashon ei ia baroh kiba don ‘card’ rashon ban pynjem iaka jinglynga pisa jong baroh.
Ngin leh kumno pat ngi ki ba shu kamai local taxi, lada ngim ioh shuh ban kamai da ei ngin siew ia ka instalment kaba man u bnai.
U President jong ka America, U Donald Trump, ula ong ba da ki hajar ki iap man u snem, na ka jingpang flu, hynrei ka  United States kam ju khang satia ia ka trei ka ktah jongu bad kumta, u kwah ban don noh ki kyndon kiba biang, ba kan nym don ka jingthut ia ka jinglehniam Easter.
“Ngi duh ia ki hajar ngut ki briew man la u snem na ka daw jong ka flu bad ngim ju khang satia ia ka Ri" ong U Trump hynnin ka sngi.
U Trump, u ong ba ka jingthmu jongu, ka long ban plie noh ia ka iaid ka ieng, naduh ka Easter Sundah, kaba long ha ka 12tarik Iaiong 2020 bad kaba dei sa 19 sngi mynta.
U Trump, u khot ba ka sngi Easter, ka dei ka sngi kaba khraw jong ki Khristan bad u kwah ban iohi ba ki briew kin ia leit sha ki jingiaseng.
Ka jingiap briew ha Italy, na ka  COVID-19, ka poi sha ka 743ngut myn hynnin ka sngi, hynrei la iathuh pat ba ka jingioh pang thymmai, ka la duna shibun bad katei ka dei na ka jingkhang shnong, kaba la pyntrei kam tyngeh ha katei ka Ri.
La iathuh ba ki don sa 5,249ngut kiba dang shu ioh thymmai thymmai  bad mynta kiba ioh ia katei ka jingpang, ki long 69,176ngut, na kaba long 63,927 ha ka Lah Sngi U Blei.
Ka jingdon kiba iap hynnin ka sngi, ka long 6,077 ngut bad baroh kiba iap mynta ki la poi sha ka 6,820ngut.
Ka jingdon kiba iap ha ka Lah Sngi U Blei, ka long 602ngut bad ha ka Sngi U Blei, ka long 650ngut.
Ki lad khubor, ki iathuh shuh shuh ba ki don sa 10,000 ngut kiba dang shu ioh pang thymmai ia ka coronavirus ha kylleng ka  United States bad kata ka dei ha ka Sngi Hat Majai bad mynta baroh kiba ioh ia katei ka jingpang ha katei ka ri, ki long  54,000, katba kiba iap ki long 150ngut hynnin ka sng bad baroh kiba iap haduh mynta, ki don 700ngut.
Ka jingiap ha New York, ka long 53ngut bad sa 5,000 ngut kiba dang shu ioh pang thymmai bad ka jingdon kiba ioh pang ha katei ka nongbah, ka long mynta  25,000 ngut bad sa  210ngut kiba iap.
Nongpoh: Namar ka jingpur sted jong u khniang jingpang Corona virus (COVID-19) u la la pynsyier ia ki briew ha kylleng ki ri ka Pyrthei, kane ka la wan jia ia ki samla jong ka jylla bad kiba dei ki samla pule bad kiba trei shabar ka jylla, ki la wanphai noh sha la ki jong ki iing ki sem.
Halor ka jingwan iing ki samla pule lem bad kito kiba trei shabar ka jylla, ki la don da ki spah ngut na kiba kum kitei ki samla pule bad bylla shabar ka jylla, kiba la wanphai sha la ki jong ki iing ki sem, kiba don hapoh ka jylla Meghalaya.
La ioh jingtip ba tang mynta ka sngi ka 24 tarik u Lber, ki la don kumba 350 tam ngut ki samla pule, kiba la wanphai iing noh bad kitei ki samla ki dei kiba la wan na ki jylla kiba kynthup na ka jylla Mahrashtra lem bad kiwei ki jylla jong ka Ri india.
Shuh shuh, la ioh ia ka jingtip ba ia kitei ki samla kiba la wanphai na kitei ki jylla, ki dei kiba la dep ban peit khmieh bniah naduh ha ki steshon Rel bad Airport, kumjuh ruh ka la long ha ka jaka thew jingshit ha Byrnihat, hynrei ym pat la don kino kino ki samla kiba la kiew ha ka jingshit na ka jingthe kaba don ha Byrnihat.
Nongpoh: U Bah Sosthenes Sohtun, MLA ka Jirang Constituency, u la kyntu ia ki paidbah hapoh ka Ri Bhoi lem bad ha kiwei ki District kiba don hapoh ka jylla, ba ki dei ban ai ka jingiatreilang bad ban buh ryntih ia kiei kiba ka sorkar jylla ka la pynbeit, na ka bynta ban khanglad halor ka jingsaphriang u Khniang jingpang Corona Virus (COVID-19), uba la saphriang ha kylleng ki Ri ha ka pyrthei.
Ka nongrim kaba la pynlong ia utei u Nongmihkhmat ka Jirang ba un kyntu ia ki paidbah ba ki dei ban ai ka jingiatreilang bad ka sorkar halor ka jingthmu ban khanglad ia u khniang jingpang Corona Virus, kadei hadien ba u la iohi bad lap ba bun na ki paidbah ki shim sting bad kim khein kor ia kiei ki jingbthah da ka sorkar jylla, namar bun na ki paidbah ki mih ban iaid kai ha surok wat ha ki kynta, kiba ka sorkar jyllla ki la pynmih ia ka hukum ba ki paidbah ki dei ban shongkhop ha ki iing ki sem, khang ba iada na ka jingsaphriang utei u khniang jingpang, uba la saphriang ha manla ki ri ka pyrthei.
Utei u nongmihkhmat ka Jirang, u la kyntu ruh ia ki paidbah ba kim dei ban tieng palat na ki khubor pyntieng lyngba ki Social Media, hynrei ki dei ban bud beit buh ryntih ia ki jingbatai na ki bor sorkar jong ka Meghalaya bad uba la ong ruh ba ha kiba kum kine ki por ki don bun ki riew shimkabu, kiba la pyrshang ban pynsaphriang ia ki khubor lamler bad kiba pynkulmar khlieh ia ki paidbah.
Namarkata, na ka liang utei u MLA u ka kyntu ia ki paidbah ba ki sngap ia kaei ka jingbthah na ka sorkar, kata ka long ba ki dei ban shongkhop hapoh ki iing ki sem bad ban kiar na kaba mih na la ki jong ki iing ki sem, khnang ba ka jingthmu jong ka sorkar ban tehlakam ia ka jingsaphriang jong utei u khniang jingpang kan long kaba jop, u la bynrap.
Ka jingiap briew ha United Kingdom, na ka jingpang coronavirus, ka la poi sha ka 422ngut.
Ki don 87ngut kiba iap ha England, hynnin ka sngi bad ha Scotland, ki don arngut kiba iap bad ha Wales bad ha  Northern Ireland ki don mar iwei kiba iap.
Ha shwa jong kane, ki don 54ngut ki nong England, kiba iap bad ka jingiap ha kane ka taiew, ka la kiew palat ia ka hynriew shah, ong ka khubor.
Ka jingdon kiba ioh pang hynnin ka sngi, ka long  1,427 ngut bad baroh kiba ioh pang, ki la poi sha ka 8hajar ngut ha katei ka Ri.
Shillong: Kum shi bynta ban teh lakam ia ka jing saphriang ia u khniang jingpang Covid-19 ki pulit jong ka Byrnihat Police Outpost mynta ka sngi ruh ki la pynlong ia ka jingpeit bniah ia ki kali ki ba wan na ki thain Assam sha ka jylla ba ki dei ban iaid lyngba na ka jaka Screening ia ki nong leit nong wan.
Mynta ka sngi lah don ka jing khap niah ki kali ha shilynter ka surok bah ka ba ha Byrnihat ha ryng kat ka jing jur ka lyer bad ka jingther u slap u pulit ka tnad Traffic UBC u Patrick G Momin u ba la pyndep ia la ka kamram na ka bynta ka jing shong shngain ka jylla Meghalaya.
U Patrick G.Momin jong ka Byrnihat Police out post u ba la trei shitom ban jurip iaki kali ki ba wan na Assam bad ban pynshisha ba kim dei ban iaid laid naka jaka screening kaba don ha byrnihat.
Ka jingiap na ka jingpang coronavirus, ka la poi mynta sha ka 11ngut ha India bad katei ka dei hadien ka jingiap jong uwei u briew ha Tamilnadu.
Utei uba iap, u dei uba 54 snem ka rta bad utei u la khlad mynta ka step bad u dei ruh uba nyngkong ban iap ha katei ka Jylla.
Ka jing iap briew mynta ha kylleng ka pyrthei, ka la poi sha ka 18,000ngut bad tang ha Italy, kiba iap ki la poi sha ka 6 hajar ngut, katba kiba ioh pang ha kylleng ka pyrthei, ki la poi mynta sha ka 4lak ngut.
Ka jingdon kiba pang ha India, ka la poi haduh 560ngut haduh mynta ka sngi bad na kitei ki don 46ngut kiba la ioh khiah, na ka jingshah sumar ha ki hospital bapher.
Kiba pang bun eh, ki dei na  Maharashtra, kaba long 107ngut bad ha Kerala, kaba long 105ngut.
New Delhi: Ka myntri kam pla tyngka, Sorkar Pdeng ka Niramla Sitharaman mynta ka sngi ka la pynbna ia ki katto katne ki sienjam ba la shim da ka Sorkar hadien ka jingpur jong ka jingpang COVID-19, khamtam ha ki kam ba iadei bad ki kyndon bapher bapher ha ki phang bapher bapher.
Ha ka jingiakren bad ki lad pathai khubor lyngba ka video conferencing hangne mynta ka sngi, ka Sitharaman ka la pynbna shaphang ki sienjam ba la shim ha kaba iadei bad ka Income Tax, GST, Customs & Central Excise, Corporate Affairs, Insolvency & Bankruptcy Code (IBC) Fisheries, Banking Sector bad ka Commerce.
U Myntri khynnah ka Sorkar Pdeng ba dei peit ia ka Finance & Corporate Affairs u Anurag Singh Thakur u la iadon lang ha kane ka por ryngkat u A.B.Pandey, Finance Secretary bad u Atanu Chakraborty, Secretary, Department of Economic Affairs.
Kine harum ki long ki rai ba la shim ha kaba iadei bad kine ki kam: —Income TaxGST/Indirect TaxCustomsFinancial Services• Kiba bat ia ki debit card ki lah ban sei pisa na kano kano ka ATM khlem da siew tam ha ki 3 bnai• La weng ia ka minimum balance fee• La pynduna ia ka jingkhein ki bank ban leh ia ki digital trade transaction ia baroh ki trade finance consumerCorporate AffairsDepartment of FisheriesDepartment of CommerceIa ka jing pynjlan ia ki por kiba iadei bad ki kam yn sa pynbna.
Ia ki jingpynbna yn sa pyllait da ka Tnat Commerce.
Ka don ka jingpynpaw U Trai mynne ha ka kamra duwai jong i TBn.
Khlainbor Lyngdoh,   ba U Trai u kwah ba baroh ki rympei iing khristan ha ka Balang kin ia pynlong ka jingduwai shah jingit lashai ka sngi 25tarik Lber 2020, naduh 6:00 am haduh 12:00 mynsngi, tang ha la ki iing ki iing, khnang ban ioh ia ka jingiada U Blei na kane ka jingpang corona virus.
Hadien ba la tip ia kane ka khubor bad ba la ioh ia ka whatsapp mesej, U Rupang.
com, u la iakren bad u bah Mekin Jio, uba dei u khun jong U Tymmen Basan, ha  kaba ula pyn thikna ia katei ka jing pynpaw jong U Trai bad ula mynjur ruh ban pynmih ia kane kum ka khubor.
U Narendra Modi, myntri rangbahduh ka Ri, ula pynbna ba naduh mynta ka shiteng synnia, ka India baroh kawei, kan hap ha ka pakhang shnong kaba kham trei kam palat ban ia ka Janta Curfew bad katei ka korphiw, kan trei kam, na ka bynta lai taiew kynthih lane 21 sngi kynthih.
Ka hukum jong u myntri rangbahduh, ka dei hadien ba ka la don ka jingnang kiew ka jingpang coronavirus sha palat 500ngut ki briew ha ka Ri baroh kawei.
Mynta baroh 32 tylli ki Jylla, ki la pynjari pakhang shnong bad ka sorkar India, ka la bthah ba ki lah ban pynjari korphiw, lada donkam.
Ia kito kiba mut ban wan phai ing pat naduh lashai haduh Sunday bad kiba ladep siew ruh ki bai flight ei2 hato kin duh noh baroh ban wan phai ing ne wat ki bai flight ruh kin sepei noh?Ha Meghalaya pat lano yn sdang kane ka curfew ba 21 sngi.
Shillong: Ka District Magistrate, East Khasi Hills District, ka la pynjari da ka korphiw, kaba trei kam naduh ka por 9baje mynta ka miet, haduh ka 6baje mynstep jong ka 28tarik Lber 2020.
Katei ka hukum, kan nym trei kam satia ia ki shipai, ia ki nongtrei kam sam dawai, ia ki pulit, ki nongtrei MeECL, ki nongtrei PWD, PHE bad ki nongtrei Dairy Development bad kiwei.
U coronavirus u long u khñiang khlam uba mih na ri China.
Une u jait khñiang u la pynsheptieng lut ia baroh naduh ki dohiong haduh ki dohlieh, naduh kiba duk tam haduh kiba riewspah tam.
Ki stad dawai kim pat lah haduh mynta ban shna ia ki dawai ban pynkoit ia kiba la ioh ia une u jait jingpang.
Ka sorkar Meghalaya jong ngi ruh ka la bunkam ban wad ia ki lad ki lynti kumno ban iada na une u khñiang jingpang.
Hynrei ha ki riewpyrkhat jngai pat une u jait jingpang u long pynban ka jinghikai bakhraw ia ngi.
To ngin ia peit ia kine:-1)U pynkut noh ia ka thma:-Shuwa ba une u khñiang un wan poi sha kane ka thaiñ North East India, ki la don ki jingia-um snam bad ki thma babun jait, khamtam ha kane ka jylla jongngi.
Ka thma pyrshah CAB, CAA, ka jingdawa ILP, ka jingiakhih khar metor ka thma Umwali bad Langpih, ka thma Ichamati, ka thmu Syntung; bad la jan bthei sa ka jingiakynad halor ka jingkynnoh u John Nongrum ia ki Lyngngam da kaba u la thoh ha ka FaceBook da ki ktien beiñ jaitbynriew, “Lyngngam bam briew kum ki nong Syntung.
" Hynrei da ka jingwan kloi u coronavirus la pynsangeh noh mynta.2)Ban pynurlong ia ka jingong U Jisu:-Ha ka Gospel Ioannis 4:23, ba U Jisu u la ong ia ka kynthei nong Samaria ha ka pung tong um haba ka la ong ia u Jisu, “Ki kpa tymmen jongngi ki ia mane Blei halor une u lum.
" Te u Jisu u la ong ha ka ba ka jingmane Blei kaba shisha kam dei halor uta u lum ne ha ki temple, hynrei ka jingmane Blei ba shisha ka long ha ka mynsiem bad jingshisha.
Ka sorkar jongngi ka la phah khang khyrdep lut ia ki skul, ki kolej, ki cinema hall, ki jaka jngohkai bad kino kino ki jingialang paidbah ioh pur kloi u coronavirus.
Ym slem shuh ba ka sorkar kan khang noh sa ia ki jaka mane Blei jong ki khristan, ki Muslim, ki Hindu…Te kan poi ka por ba ngin ia mane Blei shimet shimet bad shi ïing shi ïing.
Ngi dei ban sngewthuh hangne ba ym dei tang kiba leit jingiaseng ha ïingmane kiba mane Blei, hynrei ki bym leit jingiaseng ruh ki mane Blei ha ki ïing jong ki.
Bad ka jingmane Blei kaba shisha hi ka dei ban long marwei la marwei shi met shi met.
Ko phi kiba sngew khuid than, to sangeh noh kaba kynnoh pop ia ki bym don por ban leit jingiaseng ha ïingmane kum maphi man ba long jingiaseng.3)Ban pynjan ia u briew sha U Blei:-Tang shu bna ba une u khñiang un sa wan poi sha kane ka thaiñ jong ngi, kito ki bym ju kynmaw Blei mynta ki la kynmaw.
Kata ka dei ka jinglong briew, ba haba ngi iakynduh jingeh ne jingpang nyngkong ngi wad jingiarap shwa na ki para briew.
Hynrei haba ki para briew kim lah shuh ban iarap, bym banse ngin hap ban pan jingiarap sa na U Blei.
Ngi wad ia U Blei sa tang ha kutlad.
Kumta da ka jingbna ia une u khñiang, kito kiba jngai na U Blei mynta te ki la sdang ban jan.
Ki bym ju duwai mynta ki la nang ban duwai.4)U pynkylla bamut ia kiba hok:-Don ki briew kiba sngewhok bad sngew riewkhuid ialade.
Kiba kum kita ki briew ki sngew kumba kim iap shuh.
Hynrei to tip ba une u khñiang un sar naphang lin naduh uba pop haduh uba hok khlem map iano iano ruh.
Uwei u Pastor ha Ri Lyngngam Presbytery u bym don kyrteng balang shuh hangno hangno ruh u la phun ia nga bad u la ong kumne, “Kito ki pastor kiba hok bad kiba la beh beiñ ia nga te kim iap shuh tharai mo wat ynda wan u coronavirus.
" Nga la jubab ia u, “Em, kam long kumta.
Une u khñiang khlam te un trei shuwa ia kiba sngewhok bad sngew riewkhuid.
" Balei nga ong kumta? Kito kiba sngewhok ialade bad ibeiñ ia kiwei kin iap kloi namar kim donkam dawai bad jingiada, kim donkam ia ka kyiad bad ka eit masi.
Kumta, lada ki sngewthuh te naduh mynta ki la dei ban kylla bamut noh baroh.5)Ban ym ñiewbeiñ ia ki jingleh jong kiwei:-La ong, ban iada na une u khñiang dei ban sait kti da ka kyiad, bam da ka eit masi bad dih da ka um pynjhieh jong ka masi (pule Mawphor dt.18.03.2020).
Bunsien ngi kren beiñ ia ki nongshet, nongdie bad nongdih kyiad.
Ngi kren poh ia ki nongri masi namar ba sma eit ka met jong ki.
Hynrei kum ha kine ki sngi ba u coronavirus u la jan, baroh naduh ki nongpop haduh kiba hok kin hap ban leit sha ki dukan kyiad ban thied kyiad bad buh lypa ha ïing khnang ba ngin ioh ban sait kti.
Nalor kata ngin hap ban lum thup ia ka eit bad um pynjhieh masi, namar ban leit wad kyrkieh sa ynda la kem pang te ka dor jong ka eit masi kan poi shihajar tyngka shi kilo bad ka um pynjhieh masi shihajar tyngka shi litar.6)Ban pynkylla bamut ia kiba sarong:-Kiba sarong hangne ka mut ia kiba sarong spah, kiba don ïing paki dulan, kiba don kali rem dor, kiba la heh kyrdan, kiba la long nongiathuhkhana ha ki jingiaseng bah, kiba bat ia ka bor synshar la ha ki kam shnong, kam balang, kam hima…kiba sngew kumba kim iap shuh lano lano ruh.
Kiba kum kita ki riew sarong ki la dei ban kylla bamut noh kloi kloi.
Keiñ noh ka jingñiewbeiñ bad ñiewpoh ia kiwei.
Ko phi ki nongsor wat ñiew beiñ shuh ia ki nongkyndong, namar u khñiang un trei shuwa ia ki nongsor.
Kat ban poi sha nongkyndong te ki nongsor ki iap lut khait.
Ban pynkut ia kane ka khubor nga don ban ong sa kumne:-Don kiba ong ba ia une u khñiang la leh da ki briew jong ka China.
Hynrei nga te nga ong ba ia une u khñiang la phah da U Blei shuwa ba kaba kut kan wan.
U coronavirus u long ka dak jingmaham U Blei ia ngi ki briew, ba ka jingstad, ka bor bad ka burom jongngi kim long eiei.
To ngin hun ha ka jingpyniaid U Blei bad ba ngin duwai, “Long ka mon jong Me".
Amen.
Phi ong ia ka bu dei eh ko pastor khublei U Blei un nang kyrkhu iaphi.
Amen.
Ka tnat ka koit ka khiah jong ka sorkar Manipur, ka iathuh ba kawei ka thei samla, kaba 23 snem ka rta, ka la ioh ia ka jingpang Coronavirus bad katei ka dei kaba dang shu wan phai na United Kingdom (UK).
Katei ka samla, ka dei na Thangmeiband Lourung Purel Leikai, Imphal West District.
Ka jingiap briew ha Spain, mynta ka sngi, ka la poi sha ka 514ngut bad baroh kiba iap ki la poi sha ka  2,696 ngut.
Ka jingioh pang ki briew baroh, ha katei ka Ri, ka la poi sha ka 6,584ngut bad baroh kiba ioh pang, ka la poi sha ka 39,673.
La iathuh ba mynta ka sngi, ki shipai, ki lap ia kiba bun ki briew, iap ha la ki jong ki iing, ha ki jaka sumar ia kiba tymmen.
Ka myntri iada ri ka  Margarita Robles, ka iathuh ba ki shipai, ki la lap ia ki tymmen, kiba iap ha la ki iing, don na kitei kiba la shah iehnoh ha la ki jong kiba ha iing ne ha ki nongsumar jongki  bad bun na kitei, ki iap ha la ki jong ki jingthiah.
Don na kitei kiba iap, kiba don lang ha kajuh ka iing bad don na kitei kiba dang sah mynsiem ruh, ong ki khubor na Spain.
Ka jingpang Corona, ka la sdang biang ha China, ha kaba hynnin ka sngi, ki don 74ngut kiba ioh ia  katei ka jingpang, tangba katei ka jingpang, kam dei kaba jia na katei hi ka Ri, hynrei la iathuh ba ka dei kaba wan na kito kiba wan na shabar ri.
Ha shwa jong kata, ki don 39ngut kiba ioh ia katei ka jingpang bad katei ruh, ka dei kaba ia bit na kiba wan na shabar Ri.
Ka jingdon kiba pang Corona ha India, ka la poi mynta sha ka 500ngut bad ha kane ka sien, kala don kawei kaba ioh pang na ka jylla Manipur bad sa saw ngut kiba dang shu ioh kiba na Karnataka.
Ka samla, kaba 23 snem ka rta, ka dei kaba dang shu wan na UK, kala ioh ia katei ka jingpang bad ka don ha ka jingshah sumar ha Manipur.
Ka sorkar India, ha ka jing pynmih hukum hynnin ka sngi, ka la bthah ia baroh ki Jylla, ba kin ailad ia ki kotkhubor bad ki electronic media, ba kin iaid shakhmat ia la ka jong ka kam jongki.
Ka hukum kaba la pynmih da ka  Ministry of Information and Broadcasting, ka ong ba ka kamram jong ki kotkhubor, ka long ban hikai ia ki paidbah bad ban ai jingtip ruh ia ka sorkar, halor ka jinglong jingman jong katei ka jingpang kaba man ka sngi.
Shillong: Ki pulit ka East Khasi Hills District ha ka 23 tarik u Lber 2020, ki la ioh ban kem ia 2 ngut ki dkhot ka Khasi Student Union halor ka jingsuba ia ka jingdonkti jong ki ha ka jing dung da ki tiar pynmynsaw  ia ki 7 ngut ki briew ha iewduh ha ka 29 tarik u Rymphang 2020.
Kine ki 2 ngut ki dkhot ka KSU kiba la shah kem ki long u Melajied Khongbuh u Publicity Secretary KSU Jaiaw Circle bad u  Laldin Nongkynrih, u dkhot ka KSU Mawkhar Circle.
Kat kum ka kyrwoh na ka Superintendent of Police East Khasi Hills, la iathuh hadien ka jingia kynad ka ba la mih na ka jing shah  thombor jong ki dkhot ka KSU ha Ichamati ha ka ba u bah Lurshai Hynniewta u la khlad noh, ka la don ka jingshah dung ha iewduh bad u wei u briew u ba tip kyrteng kum u Rupchand Dewan  u la khlad noh bad 6 ngut kiwei pat ki la mynsaw.
Na ka liang ki pulit ka East Khasi Hills, kim shym la shongthait bad wad ia ki ba don kti ha kane ka jingthombor bad ha kine ki 3 taiew ka la lah ban lum ia ki sabud ban  ithuh ia ki briew ki ba donkti ha ka ne kam.
Ha ka 23 tarik u Lber 2020 ki pulit ka East Khasi Hills, ki la ioh ban kem ia u wei u briew u bala suba ba u donkti  ha ka ne ka jingdung da ki tiar pynmynsaw ia ki briew ha iew duh.
Kat kum ka kyrwoh ki pulit la iathuh ba u ne u ba shah kem u la leh ia kane ka kam  ha ryngkat  bad 3 ngut ki paralok jong u bad ha ka jingialam  jong u la ioh ruh ban kem  sa ia u wei u ba suba ban donkti lang ha ka ne ka kam.
Na ka liang ki pulit ka East Khasi Hills, ki dang thwet sa ia ki ar ngut ki briew ki ba donkti lang ha kane ka kam thombor ha iewduh.
Shillong: U bah Titostarwell Chyne u MDC ka Sohra Constituency, mynta ka sngi ula shah jied kum u Chief Excutive Member ba thymmai ka Khasi Hills Autonomous District Council khlem ka no kano ka jingia leh pyrshah na ka liang iatei.
U bah Titostarwell Chyne u ba la long u MDC ha kine ki ar sien, mynta ka sngi u la shah jied kum u CEM khlem kano kano ka jingiakhun pyrshah.
Hadien ka jing bym trei kam pura ka Khasi Hills Autonomous District Council ha kine ki 4 bnai ba la dep na ka liang u Lat ka jylla u la khot ban pynlong ia ka dorbar kyrpang mynta ka sngi.
Mynta ka sngi ha ka por 10:00 baje mynstep ka la don ka jingiatynjuh bor ha ka dorbar kyrpang jong ka KHADC hapdeng ka United Democratic Alliance ba la ia lam da u bah Titustarwell Chyne bad United Democratic Forum ba la ialam da u bah Latiplang Kharkongor.
Na ka liang ka UDA ki ba don 20 ngut ki MDC ka la ai da ka jingbym shaniah shuh (No-confident Motion) ha ka ba ka la lah ban pynkhyllem noh ia ka  EC ba la ialam da u bah Latiplang Kharkongor.
Ha ka por 12:00 baje ki la pynlong ia ka jingthep kyrteng ia ki nongia khun na ka bynta ka kam CEM bad u bah Titostrawell u la leit ban thep kyrteng ha ryngkat ka jingia synran lang ki MDC ka UDA kat ban a ka liang ka UDF kim shem la don mano mano ba leit ban thep ia ka kyrteng ban ia khun ia kane ka kam CEM.Ha ka 1:00 baje nohphai sngi ki la pynlong ia jingjied ia u CEM thymmai ha ka ba u bah Titostarwell Chyne u la jop khlem kano kano ka jingiakhun pyrshah.
Na ka liang u bah Titostarwell hadien ka jingpynbna ia ka jingjop  u la ong ba ka ka jingbym buh jong ka liang iatei ia u kyrtong ban iakhun ia ka kam CEM ka long ba ki pynpaw ia ka jingshaniah bad ka jing kwah ia trei lang jong ki bad ka EC ba thymmai ha KHADC.Ka Election Commission of India (ECI), ka la rai ban buhteng shwa ia ka elekshon ban jied ia ki dkhot sha Rajya Sabbha, kiba dei ban long ha ka 26tarik Lber 2020 bad ka daw, ka long na ka jingkhie jubor ka jingpang  Covid-19, ong ka khubor jong ka India Today.
Shillong: Ha ka jingiatynjuh bor ka ba la long mynta ka sngi, ha ka ingdorbar ba kyrpang (special session) ha Khasi Hills Autonomous District Council hapdeng ka United Democratic Alliance ba la ialam da u bah Titostrawell Chyne ka la pyn khyllem ia ka kynhun jong ka  United Democratic Forum bala ialam da u bah Latiplang Kharkongor.
Ka UDA ba la ialam da u bah Titostarwell Chyne kaba don 20ngut, ka la pynkhyllem ia ka EC ba la ialam da u bah Latiplang Kharkongor, ha kaba ki kynhun  MDC  kiba don ha ka kynhun UDA  ki la ai da ka jingbymshaniah shuh (No-confidence Motion) bad pynkhyllem noh ia  ka kynhun MDC  ki ba don ha ka kynhun UDF.Hangne ha Ri Khasi jong ngi, ki dang don bun ki khristan kiba bieit.
Kita ki dei ki khristan ba sngewstad, kiba saidlah, kiba pynkheiñ aiñ bad ki bym sngewthuh ia ka Baibl.
Ïa ki khristan kiba bieit U Jisu u la kren da ka pharshi shaphang ki 10 ngut ki theisotti – 5 ngut kiba stad bad 5 ngut kiba bieit ba la thoh ha ka Gospel Math.25: 1 – 13.
Nga iaroh haba nga iohi ha ki kotkhubor ba ki ïingmane bah ha Laitumkhrah jong ka balang Catholic bad Presbyterian, bad kiwei kiwei ki la khang dam ha ka sngi Sunday ba la pynbeit ban pynlong ia ka Janata Curfew.
Kan sa long kumjuh ha ka Lockdown.
Hynrei nga lyngngoh pat balei ki pastor bad tymmenbasan ha ki balang kyndong ki hikai ban pynlong jingiaseng sop sop ha ki ïingmane jong ki.
Ïa kata nga lap dalade kum ki balang ba hap hapoh Ri Lyngngam Presbytery- Nongkrong bad Seiñduli… bad Nongpyndeng Presbytery -Mawsaw…Ka jingkylli ka long- Hato kine kim dei ki theisotti kiba bieit?Kine ki sngi ki dei ki sngi ba eh tam, bashyrkhei tam bad ba ma tam ia ka ri bad jaitbynriew jong ngi namar ngin hap ban ialeh ia ka thma kaba jarjar pyrshah ia ka khlam Covid-19 ne u Coronavirus, da kaba ngin shong khop ha la ïing bad duwai jarjar.
Ka sorkar India ka la khang ban ialang paidbah palat ia ka san ngut.
Hynrei kaba sngewsih ka long ba ki khristan kiba bieit ki shim pynban ba kane ka jingleh ka sorkar ka long ban pynduh ia ka niam khristan.
Dei namar ka jingbieit bad jingbym sngewthuh ba ki khristan jong ngi ki khih bitar ia ka sorkar kaba la leh ia kaba bha tam.
Ah! Ka jingbieit jong phi! Ïa phi ki khristan ba bieit, kiba sngewstad bad saidlah te la dei ban ai shwa da u lathi jong ki pulit khnang ba phin pei shkor.
Ban leh ia kata dei ban tied shuwa ia ki pastor bad tymmenbasan.
Jait ba phi kam ialade “khristan" , ha shuwa ba phin mad ia u lathi, ban leit shong patok bad ban ïap noh, nga kwah ban pynshai khyndiat khynsoit na ka Baibl.
Pule na Math.22: 15 – 22; Mark.12: 13 – 17; Lk.20: 20 – 26.
Hangto phin lap ba ki pharisi ki la wan tynjuh ia U Jisu la ka dei ne em ban siew ia ka khajna sha u Kaisar.
U Jisu u la pan ia ka pisa shisuka.
Ynda haba ki la wanrah, U Jisu u la shim bad u la ong, ka dur jongno kane ha ka shisuka? Ki la jubab ba ka dei ka dur jong u Kaisar.
Te U Jisu u la ong, “To ai ha u Kaisar ia ka jong u Kaisar bad ha U Blei ia ka jong U Blei.
" Kita kiba kylli jingkylli ia U Jisu ki la sngewthuh ba dei ban burom bad kohnguh ia u Kaisar kumba kohnguh ia U Blei.
Ko phi ki khristan kiba bieit, to shim ia kane ba phi dei ban kohnguh ia ki nongsynshar kumba phi kohnguh ia U Blei.
Ïa kane la pynskhem da u Paul ha ka shithi sha ki nong Rom.13: 1-7 ba u la hikai ia ki Jiw ba la kylla khristan ba ki dei ban kohnguh ia ki nongsynshar.
Ym kum ma phi ki khristan bieit ha ri Khasi ha kine ki sngi jong ka khlam.
Ki khristan ha ri khasi kiba bun ki dei ki theisotti kiba bieit – ha ka sngewstad, ha ka batai stad, ha ka kwah long syiem ha ka jingdum, ha ka kyllut, ha ka matlah, ha ka bieit, ha ka kale, ha ka tasngeng…Ki sngew ba kat ki te ym don shuh ha ka pyrthei.
Ïa ka niam khristan la wanrah shane da ki Phareng na shiliang duriaw.
Pynban mynta te ki phareng kim long eiei shuh ha khmat ki khasi bieit.
Ki phareng mynta ki ia ong, “The best medicine to kill Coronavirus is to stay at home.
" Ki khristan khasi pat ki rkhie beiñ ia ki da kaba ong, “kharlieh bieit".
Wow! La long syiem ki bieit ha ka hima jong ka jingdum.
Ki ñiew ba kiwei ki jaitbynriew bad kiwei ki niam te kim long eiei ha khmat jong ki.
Imat lada kiwei niam bad kiwei ki jaitbynriew kin iap lut, ki khristan bieit ha ri khasi kin shad kmen.
Don ki rangbah balang kiba kren tohmet, “Ïa ki nong China ki bym ngeit Blei te biang ban iap, kan bha ban leit thang noh da u bom ba kan ia iap lut.
"Don ki khristan bieit haba ki iakynduh bad nga ha ïew Nongstoin kiba la kren beiñ, “Haba phi la long khristan wat long shuh kum ki Hindu bad ki Muslim ban dang sheptieng ia ka jingiap.
Ai ngin iap lada U Blei u mon.
" Hynrei ka jingkylli na ka bynta jong ki ka long-“Lada phim tieng ia ka jingiap, balei phi leit thiah hospital haba phi pang? Lada phim tieng ia ka jingiap te phim dei shuh ban dih dawai, phim dei shuh ban ud ne ïam haba phi pang jur bad phim dei shuh ban leit thiah hospital.
Ne balei phim pyrshang ban noh ha riatbah, ha lawarding ne ban dih da ka bih khla?"Kane ka khlam Covid-19 ne Coronavirus ka dei ka khlam bashyrkhei tam, ba ki stad dawai jong ka pyrthei kim pat lap haduh mynta ia ki dawai ban pynkoit.
Ki dang lap tang ia ka dawai kaba kyrteng “Shongkhop ha la ïing, ym dei ban ialang paidbah, dei ban da da ka rumal haba synriah ne jyrhoh, kiar na kaba leit sha ki jaka sor, ym dei ban biah kulmar, ym dei shuh ban ia khublei kti ne ban iakdup badno badno, ia ki kti dei ban saitkhuid da ka sabon bunsien, lada wan riewphylla ha shnong dei ban phun ha u 108, ym dei shuh ban leit peit nongpang ha ki hospital…" Une u jait khñiang u long uba rit katta katta ba ngim lah ban iohi da ki khmat ia uba la tip kum u virus.
U ia bit kloi da kaba ring bad pynhiar mynsiem bad uba iaid lyngba ka lyer.
U kham juh eh bad sngewtynnad ha ki jaka ba bun briew.
Dei na kata ka daw ba ka sorkar ka la khang ban ialum bun briew kum ha ki jaka pule, jaka peitkai bad jaka mane Blei.
La ong da ki stad saian ba une u khñiang u im tang 12 kynta.
Lada um ioh rung ha ki thliew khmut ne shyntur jongno jongno un iap noh.
Ka sorkar jong ngi mynta ka pyrshang shuwa 14 sngi ban khang bad ban iada na ka jingioh rung une u khñiang ha ki briew jong ngi.
Kyrmen ba hadien 14 sngi kine ki virus kin iap lut.
Hynrei kata ka shong sa ha ka jingiatrei lang jong ki paidbah.
Ki khasi kim roi stet dei namar ka khlam mynhyndai.
Hynrei ia ki khlam mynshuwa dang lah ban iada da ki Ryngkew ki Basa jong ki shnong jong ngi.
Bad ka sorkar ruh ka dang lah ban shna ia ki dawai Tika ban pyniap ia ka khlam.
Watla katta ruh, ki la don bun ki shnong ba la duh noh.
Kiba lait im ki long sa tang kito kiba phet noh shawei.
Hynrei ha kane ka kynti te shano keiñ ngin phet? Ma phi ki khristan bieit bad kale, lada phim kohnguh ia ka aiñ ba la pynjari da ka sorkar to khie phet noh na kane ka ri.
Ka ri ban pdiang ia phi ka dei ka ri jong ka jingiap.
Lada iap tang ma phi marwei te ym da khuslai than eh.
Hynrei ha ka sngi tep ia phi, kiba ha ïing jong phi, kiba ieit ba thoiñ jong phi khlem pep kin wan ban sngewlem.
Te kat kiba wan sngewlem ia ka jingiap jong phi baroh kin ioh pang bad kin iap lut.
Lada kiba wan sngewlem ia phi ki long tang 50 ngut, to tip ba ynda tep ia kita, ki ban ioh pang bad iap kin long 500 ngut kynthup ia ki khun ki pyrsa jong phi.
Ko ki khristan kiba bieit, wat ngeit shuh ia ki nongialam babieit bad ba matlah jong phi, namar kin ialam ia phi sha ka jingiap.
Khlem pep lada ka sorkar kan pyntreikam, phin ngat ha ki kyndon jingpynshitom – Sec.188, 269, 270, 271 IPC.Ka khubor ba nga don ban ai ia phi ka long – To pynim ialade, ia la ki khun, ia la ki kur ki jait, ia ki para shnong, ia ka ri bad ka jaitbynriew.
Kohnguh ia ki aiñ jong ka sorkar.
Ba phin khamstad ma phi ia ka sorkar te la bakla.
Ka jingstad jong phi ka long tang ban thang rnga, ban ring mynsiem ia ka tdem rnga, mynmiet pat leit thiah bad ka lok bad ki khun khlem sum, ban ring mynsiem ia ka tdem dewiong na ki coke factory…ynda la ioh pang bad iap sa kynnoh ia U Blei.
To wat long shuh ki khristan kiba ngeit bieit.
“To khmih bha te kumno phi iaid ym kum ki bym stad…siewspah ia ka por naba kine ki sngi ki long kiba sniew.
" Eph.5:15,16.
Khublei shibun.
Stad tang mame me pastor jot,Why Calling Someone An Idiot?Matthew 5:21-22“You have heard that it was said to those of old, ‘You shall not murder; and whoever murders will be liable to judgment.
’ But I say to you that everyone who is angry with his brother will be liable to judgment; whoever insults his brother will be liable to the council; and whoever says, ‘You fool!’ will be liable to the hell of fire.
This man sounds like he’s just contradicting himself.
Haha kumta me ong khristan bieit nga kum u khristan ngam salia ban kren lane ban kylli hato me iohi lut ia ki khristan baroh hangta??namar ka jingkren jong me  ka la khynthup lut ia baroh ki khristanHaba kumta the ymlei2 m men  im noh hi sah tang ma me marwei ba stad marwei bad ngin IAP noh Baron ngi ki khristan biej….
bad donbok ba men im tang marwei men stad marwei khlem lok khlem khunM ngim iap baroh.
We fight with coronaKa la khor than bad long bieit palat kat ka kyrdan jongphi pastor ban thoh haduh katne.
Nga sngew lehrain ba nga dei na ka Balang Presbyterian lada phi dei u pastor ka Balang jongngi.
Khambha ban thoh da ka ba ai jingmut khlem da bein da khoh haduh kattei.
What a shame to be in ur position, very degraded writing!Ng shu Kwah Tangban tip balei Hap ban dei ex pastor um u retiredNg shu Kwah Tangban tip balei Hap ban dei ex pastor um u retiredNg shu Kwah Tang ban tip balei Hap ban dei ex pastor um u retiredUne ba kren ruh u khristan hi um lehrain ban thad ialade.
U briew uba sngewthuh ym salia bn thad ialade,ym dy kum ma phi haba la lh ia ka pop hangta phin dang burieh…Ashamed on youPeit ioh me klet ban thang mombati por 9 baje lashai ioh sngewsih u modiHa ka jing iohi Jong nga, ymdei kita ki Kristan ki ba bieit, hynrei dei ka jing anna, jing shiteng janor bad jing jing sngew stad khlem nongrim jong une u nong thoh ia kane ka artikel, lada u sngew ba u dei ma u uta u b stad balei u hap ban da bein da khoh ia ki, balei um shim ka kabu ban pynshai ban batai ia ki hynrei u pynpaw pynban ia ka jabieng sniang ban bein ia kiwei.
Phi kn ba sniang…Phim ia tre lang bd u blei hakum Kane kapor.
Kmno phi shlan bn duwai ia u blei bn pynduh noh ia ka khlam.
Haba phi phim ia trei bd ki bor pyniaid bn pynduh ia ka khlam…U kmno un iarap ia phiUba peit ialade u iohi ba kiwei ruh ki peit, o sorry Ng mut bn Ong uba bieij ialade u kynnoh ia kiwei ruh ba ki bieij….
uno uno ruh u juh sudaWho is this guys? He’s is missing from hospital, I thinks idiot,,,,,Phuid me sniang khun ka beit meruh ba beit hi kum u nongthoh bad u ba ai khu bor  me dei ban sngewthuh ha jing shi Sha phi dei ki nong pynshai ia ki Wei pleng long pynban kit ka beit ia phiPhim dei ki khasi ne? ioh phi dei ki nongdie masi?ne kiei?.
Ka jingpang coronavirus ha Britain,  ka la pyniap ia 335ngut ki briew ha katei ka Ri bad sa 54ngut kiwei pat kiba dang shu iap ha ki 24 kynta ba ladep.
Ha England, ka jingiap ka long 46ngut, katba ha Wales bad ha Scotland kiba iap ki long mar 4ngut bad ka jingiap, ka la nang kiew shibun naduh ka sngi thohdieng.
Kiba iap mynta ha Wales, ki la poi sha ka 16ngut bad ha Scotland, kiba iap ki long 14ngut bad ha  Northern Ireland, ki don arngut kiba iap  bad 303ngut kiwei pat ki dei na England.
Kiba pang Corona haduh mynta ki don 6,560 ha UK bad ka jingkiew ka long da 967ngut na kaba long shi sngi mynshwa.
Ki riew shemphang, ki shim ba katei ka jingpang, kan lah ban poi sha ka 3lak ngut ha ka Ri baroh kawei, hynrei haduh mynta la test tang ia kito kiba leit sha Hospital.
Ka jingiap briew ha Italy, ka la nang hiar ha kaba kiba iap ki poi sha ka 602ngut hynnin ka sngi bad katei la shim, ba ka dei ka jing iarap kaba khraw,  lyngba ka jingkhang shnong, kaba la pynlong ha katei ka Ri.
Ka jingiap  briew ha Italy, ka la poi mynta sha ka 6.078ngut bad kiba pang, ki don 60,000ngut.
Ka jingtip na ka sorkar Italy, ha Rome, ka pyni ba kiba iap hynnin ka sngi, ki long 602ngut bad ha ka Sngi U Blei, ki don 651ngut  bad ha ka Sngi Saitjain, kiba iap ki long 793ngut.
Ka jingiap na ka jingpang Coronavirus ha India, ka la poi sha ka 10ngut haduh mynta ka sngi bad kiba ioh pang ha Maharashtra, ki la poi mynta sha ka 100ngut.
Ka jingiap ha kylleng ka pyrthei, ka long 16,000 ngut bad kiba pang, ki la poi sha ka 3,70,000 ha ki 168 tylli ki Ri bapher bad ha India, la  khang ia 30 tylli ki Jylla lem  bad 548 tylli ki District.
Ha ka 23 March 2020  leit iakynduh ka Khasi Students’ Union Lyngngam Hynneng Brei Area Unit ia u Deputy Commissioner Jong ka West khasi hills, ha ka Jing Ialam u President Samla Stelius Rongrin ha  bad la Synran lang bad ki dkhot jong ki unit ha katei ka sngi la synran u  Samla Ulysis Ryntong – General Secretary ka KSU Mawshynrut Circle.
ha ka tei ka Jing leit ia kynduh.
ka.
KSU ka la.
buh ia ka mat haka ba iadei bad ka.
jing.
pang Corona Virus ( covid 19)Bad ha ka juh  ka por  ka Seng ka sngew ban Kyrpad iaki paidbah jong ka Dong ka thain hi baroh kawei ba kin iatreilang ha kum  kane ka khep da kaba leh bad bud ryntih kat kum bala bthah daka Sorkar Jylla ne Sorkar Pdeng lyngba ka Health Department, Police Department bad ka office jong u DTO.Khublei shibunKyrwoh na u Samla Stelius Rongrin President KSU Lyngngam Hynneng Brei Area Unit.
Shillong:U ‘principal secretary in-charge’ ka tnat ki nongbylla u bah D.P Wahlang, lyngba ka kyrwoh myn hynnin ka sngi u la ong ba ka tnat kan siew 1000 tyngka shi taiew ia ki nongbylla tei ing ne kino kino ki jing tei kum shi bynta ban iarap ia ki, ha kane ka por ba khang shnong ka sorkar kum shi bynta ban tehlakam ia ka jing saphriang ka jing pang ‘Corona Virus’ hapoh ka jylla naduh 23 haduh 30 tyarik lber 2020.
Ka tnat ki nongbylla ka sorkar Meghalaya ka la maham ruh ia ki nong ai bylla ba kim dei ban weng kam ia ki nongtrei jong ki ki bym poi trei ha ki por ba khang shnong.
Kat kum ka kyrwoh na u ‘principal secretary in-charge’ ka tnat ki nongbylla, ka sorkar kan siew ia ka pisa sha ki nongbylla ki ba la don kyrteng bad ka ka ophis treikam ka ‘Labour commissioner’.
Tang ia ki nong shna ing.
