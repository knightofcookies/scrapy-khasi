Hukato Swu, ula kren shai ba katei ka hukum, kan neh, haduh ban da wan biang ka jing shong bishar.
Ha ka 3tarik Naitung 2020, ka sorkar Nagaland, ka la rai ban khang ia ka jingthied  bad shalan ksew, lane ka jingkhang ia ki jaka die dohksew bad ban die bad ban shet doh ksew ruh ha ka Jylla.
Katei ka hukum, ka trei kam naduh ka 4tarik Naitung 2020.
Ka Federation of Indian Animal Protection Organisations (FIAPO), ka la pynbor ia ka Nagaland, ba kan khang ia ka jingdie doh ksew, namar ba kitei ki ksew, ki dei kiba la shalan na Assam, West Bengal.
Ka FIAPO, ka kam ba u ksew, uba shongdor T.50 ha Assam, u shongdor T.1,000 ha Nagaland bad ka dor jong ka dohksew ka long T.200 shi kilo bad kaba long T.2 hajar ia uwei u ksew ha katei ka Jylla.
Shillong:Ki Lai tylli ki sengbhalang ki ba kynthup ia ka Jaintia Youth Federation (JYF-CB) Jaintia studen union (JSU-CB) bad ka Meghalaya People United Front (MPUF – CB) ki pynpaw ka jingsngewkhia kaba jur halor ka jingdawa pyntrei kam ia ka ILP na ka por sha ka por, hynrei kam long ka ba seisoh haduh mynta, te ha ka ba iadei bad kane; na la liang jong ki lai Seng, ki la pynlong mynta ka sngi,  ia ka jingialang ha ophis treikam ka JYF ban ia pyrkhat halor kane ka mat, bad la rai ban ai ka jingkyrshan kaba pura ia kiwei ki sengbhalang kiba ia khih ia kane ka mat jong ka ILP.Na ka liang jong kitei ki seng, ki la rai ruh ban nang pynkhlain ia kane ka mat jing iakhih, ha ka jylla hi baroh kawei, khamtam ha rilum Jaintia.
Kumta la khot la wer ia baroh  sha ka jingialang ha ka 1tarik Nohprah 2020 ha ophis treikam ka JYF ha ka por 3 baje ban ia pyrkhat kumno ban pynkhlain ia kane ka jing iakhih.
New Delhi: Hadien ka jing ia pyni bor kaba la neh bun kynta, ki pulit jong ka Delhi, ki la ailad ia ki nongrep ka Punjab, ba kin rung sha ka nongbah Delhi, na ka bynta ba kin pynlong ia ka jingialang paidbah ha  ka madan ha Nirankari Samagam.
Kham mynshwa, ka la don ka jing ia pyni bor jong ki pulit bad ki nongrep ha ki bynta jong ka  Singhu.
Ha ka thain Delhi-Gurugram, ka la don ka jing sahkut ka leit ka wan ki kali, namar ka jing talasi kali jong ki pulit.
Na ka liang U Narendra Singh Tomar, myntri kam rep ka sorkar India, ula khot ia ki nongrep ba kin wan sha ka miej jing iakren bad ba kin sangeh noh, na ka jing ia khih paidbah.
Nongpoh: Mynta ka sngi ka kynhun ki nongialam ha ryngkat ki dkhot jong 3 tylli ki kynhun Sengbhalang kiba kynthup ia ka HANM, HYC bad CoRP, kiba don hapoh ka shatri ka Confederation of Meghalaya Social Organizations (CoMSO), ki la mih ban pynlong ia ka jingiaiaid paidbah ha Sor Nongpoh, kaba ki la sdang na Pahamsyiem sha Ophis DTO bad pynkut biang ha Pahamsyiem, na ka bynta ban dawa na ka sorkar ba ka dei ban pyntreikam noh ia ki Ain ban iada ia ka jaidbynriew, kata ban pyntreikam noh ia ka ILP, ka MRSSA bad kumjuh ruh ban weng noh ia ka CAA.Kitei ki nongialam kiba kynthup ia u Bah Pateng Marsing, President ka HANM ha Ri Bhoi, u Bah Bandari Ryntathiang, President ka CoRP, u Bah Hercules Suting, President ka HYC Ri Bhoi bad u Bah Jayson Lenoz Nongrum, General Secretary ka HYC Ri Bhoi, ki la pynpaw ia ka jingsngewkhia kaba jur halor ka jingbym suidniew ka sorkar pdeng halor ka jingdawa da kitei ki Sengbhalang ban pyntreikam noh ia ka ILP hapoh ka jylla.
“Lada kiwei ki jylla ba dawa ILP ha Northeast ki ioh beit da kaba suk ban pyntreikam ia ka ILP ha ki jylla jong ki, te don jingeh aiu pat ha Meghalaya ban pyntreikam iaka, kata wat haba ka kynhun ki nongmihkhmat hapoh ka jylla ki la mynjur bad phah da ka Resolution sha ka sorkar pdeng ban pyntreikam noh ia ka ILP hapoh ka jylla, hynrei kaei pat ka daw kaba la pynlong ia ka sorkar pdeng ban pynslem" la buh jingkylli kitei ki nongialam sengbhalang.
Namarkata, kitei ki Nongialam ha Ri Bhoi, ki la ong ba kane kan dei tang ka jingsdang, hynrei lada ka sorkar pdeng ka iai mynthi bad ka sorkar jylla kam shimkhia ha ka ban pynurlong ia ka ILP, kim banse ban mih madan biang sa shisien pat, ym shuh da ka lynti kaba jai jai, hynrei da ki kam watla poi sha ka jingiaumsnam ruh.
Shillong: Na ka liang jong ka HYC Ribhoi District, ha ka kyrwoh ba la phah da u Jason Nongrum uba dei u General Secretary ka HYC Ri Bhoi, ka la pyntip bad pynshai ba katba ka seng HYC ha ryngkat kiwei ki seng ba don ha ka CoMSO ki dang wah ia ki lama iong ha Nongpoh ban pynpaw ia ka jingpyrshah ia ka jingmynti ka sorkar India halor ka ILP bad ban pyrshah ia ka CAA, la wan uwei u briew uba leh shitkhleh uba kyrteng u Markos Marten uba kam ia lade ba u dei u President ka HNYF Ri Bhoi bad u la wan weng ia ki lama iong na ki kali ba ki jaka paidbah.
Haba ki dkhot ka seng ki la kylli “Balei u weng u ong pynban ba ym donkam ia ka ILP bad yn nym pdiang ia ka CAA bad ym don kam lama iong".
La ong shuh shuh ka kyrwoh, ba na ka liang ki nongialam ka HYC ki la pyrshang pynsngewthuh ia u, u la ktah kti pynban ia u Hercules Suting uba dei President ka HYC Ri Bhoi.
Hadien kata la lah ban pyniakhlad noh ia kane ka jinghuri hura.
Na ka liang ka seng ka la dep ban ujor da ka FIR ha Nongpoh PS, ia utei uba pyrshah ILP bad kyrshan ia ka CAA bad khamtam eh ba u la ktah kti ia u nongialam ka seng HYC.Ka Seng ka pynpaw shai ba kam sym la kynnoh ia ka HNYF, ba ka pyrshah ILP bad kyrshan ia ka CAA, hynrei ki la pynshai ia kaei kaba utei u shitkhlieh u Bah Marcus Marten u la kren mynne ka sngi ha Nongpoh.
Ha kine ki por ba la Jan duh lut ki pyntha phlang bajyrngam, ka jingri masi khuti lane ka jingri masi da ki 100 tylli ne 200 tylli ha kajuh ka por ha ki sem Masi kiba jrong bad kiba heh ki la don sa tang khyndiat eh ha ki lum Khasi-Jaintia ne Garo.
Mynshuwa, ki la don bun tylli ha Ri Bhoi, East Khasi bad khamtam ha West Khasi Hills mynba dang don bun ki Kharkhali (Gurkhali).
Hynrei hadien ba la phet noh maki ki la don sa tang khyndiat tylli ki Khasi.
Kham hadien ki la nang duna shuh shuh.
Mynta lei lei ki la khyndiat bha.
U Bah Pollstar Khardewsaw na ka shnong Tiehbah, kumba 14 km shatei lam sepngi na Nongstoin, u dang neh haduh mynta ha ka kam ri khuti.
Mynta u don sa tang 72 tylli ki Masi ba la iap noh 3 tylli ki sikmie, 5 tylli ki silud bad 6 tylli ki sikhun.
Ha ka snem 2019 une u nongri masi u la don 102 tylli ki masi.
Ki daw jong kane ka jingiap ka dei ka Niangiong bad ka Niangkhnap.
Hynrei ki daw bakongsan jong ka jingiap noh ki masi ka dei khamtam na ka Niangiong, Niangkhnap, ba bun u Wieh, Niangstar, pang Niangstem bad ba jur u Lapbah.
U Bah Pollstar, ha ba iathuh ha une u nongthoh khubor u la iathuh, ba bun na ki dawai ba la ai ka Veterinary kim lah ban iada ia ki masi ba pang hynrei ki don ki por ba ki dawai injek ki la iarap khyndiat eh.
Lada ym nang ia ki buit kumno ban leh ki masi ki phet noh na u nonginjek.
Wat lada injek da u trai masi ruh ki masi kim da shah shuh.
Ia ki ba pang Niangiong u bah Pollstar u ju ai da u Tutia ba la tylliat powder shi ksut ia ki masi Khun bad shi powa shamoit ia ki Sikmie.
Hynrei kaba kham lah ka dei ka kiad rod.
Ai shipowa pela ia ki masi Khun bad ar pela ia ki masi heh arsien shisngi.
Ia kiba pangstem shu ai shibun ki jingbam ba teimet bad shibun ki dawai tei met ne ki Vitamin B-Complex.
Kane ka Jingpang stem ka mih na jingkylla ka suinbneng, kylla ka layer ne ka jaka na ka jaka khriat sha jaka shit ne na ka jingdait ki skain pyrjong bad kiwei ki kynja skain.
Ka Kyiad Rod ruh ka lah ban iarap lada lah ban ai kumba la bthah haphrang.
Ia ki Si armet ym long ban ai da u tutia ioh ki hapkhun noh.
Lada ai ia u ksew shi ksut ka tutia powder u iap noh.
Kumjuh ruh lada ka ksew ka pun lada ai da u tutia powder shi ksut ka hapkhun noh.
Ki masi ba la pyndih da ka kyiad kumba la kdew haneng, shiteng kynta ki khih kynther ka met, shi kynta hadien ki la lah ban khyllie bad lai kynta hadien ki la ieng bad kwah umdih bad hab ban ai um noh ha ki dong dieng lane ha ki borti bad ki wad bam noh hadien shi sngi bad lah ban bsa noh da ki phlang ba kham bha bad kiwei ki jingbam masi ba tei met.
Hadien 6 bnai lada ki pyni dak jingpang biang hab ban ai dawai biang.
Na ka bynta kiba ioh Niangkhnap ka bha ban kyllan da ka dawai nar ba la khleh um lane pynjaw da ka um ba la khleh da ka jingthew ia u Potassium permanganate ha ki dienmong ha ki khnap.
Lada ki jingmong ha ki khnap ki la boi ksain dei ban ai da ka powder Cross line ba la khleh um bad lada leh kumne ki ksain ki iap lut bad ki skain kin ym boi shuh.
Ia ki masi ba bun wieh lane niangstar dei ban ai dih da u dawai tutia powder ba la khleh um kumba la kdew haneng bad khleh da ka shini.
Ki wieh bad ki niangstar ki duhjait hynrei kiar ban ai ia ki masi ba pun ioh ki hapkhun noh.
U Bah Pollstar u la iathuh ruh ba um lait kti lait kjat ba sumar ia ki jingri kaba long thik kumba sumar ia ki khyllung.
Ha ka por ba um pat ioh nongiarap ban peit bad ban sumar ia ki masi um lait satia tang ban leit pet khaw ne kiwei ki jingdonkam na iew ne leit donkam ban shim dawai na ki doktor.
Hynrei la kumba lai bnai mynta u la ioh ia uwei u rangbah ban iarap ia u kum u shakri.
U la iathuh ba u pynbiang ia u naduh ka bam ka sa, ki jain ki nep, ki dawai dashin, ka jaka sah bad kiwei kiwei bad ka jingsiew kaba T.4000/- shibnai.
U la pynpaw ba mynta u la Kham ioh por ban beh sha kiwei kiwei ki jingdonkam bakyrkieh.
U la iathuh ruh baha ha bakut jong u Naiwieng, man la ka snem u leit ialam noh ia ki jingri (masi) (leit hiar khlaw) sha ki jaka ba kham syaid ba don ki dieng ki siej bad ki kdait bad ki phlang khlaw na ki jaka Railung ne ki jaka ba la rep shyrti lane ki jaka ki don ha ka thain Maweit, Wahlyngdoh, Diengsning,Thadteja bad kiwei kiwei ki jaka Nongtrai.
U la iathuh ruh ba u iohnong shibun da kaba ri Masi khuti.
U ioh ban die ia ki Masi Lynraw, teng teng shiphew tylli, khatsaw tylli teng teng arphew tylli ha ka dor T.10 hajar ne T.14/-hajar ne T.20 hajar uwei.
Nangta u ioh ruh ban die ia ki Sikmie kiba la kham heh rta bad ki ba kham raikhoh kiba la kham duna for hyntei Kim duna ia ka T.30, T.40 ne wat T.50 hajar ruh kawei.
Ia ki Silud um treh die satia.
Kawei kaba lyngngoh ka long ba um ju khem dud ia ki Masi namar ki Khun masi ki kham heh kloi bad u ioh peisa kham kloi na ki si lynraw.
Kawei kaba sngewlyngngoh ka long ba ki Si lud bad ki sikmie ruh kiba Kham itynnat bad ba sngaid bha ki kham iap kloi lada wan kem ka Niangiong, la iathuh u Bah Pollstar.
Sa kawei ka bynta kaba kongsan ba la iathuh da u Bah Pollstar ka long ba ka jingpang stem (Jaundice) jong ki masi ka dei namar ki duna ban ioh bam bad lada la duna ki dawai tei met kim ki Vitamin bad ki protein bad ka khlein ha ka bor met ruh ki la tlot.
Kumta, hab ban ai ki jingbam ban tei kloi ia ka bor met ki masi.
U la kyntu jur ia ka sorkar ban thaw bun ki lad ban iarap lem ia ki nongri jingri bad khamtam ia ki nongri masi khuti kiba iarap shibun bad kyntiew bha ia ka ioh ka not jong ka jylla ha ka dur jong ka jingpynmih jong ka ai kam ai jam, ai jingbam kum ka dud, ka doh, ka sboh rep, ka snieh, ka sboh shyieng, ka peisa tyngka (income from sale) bad ka jingmyntoi ban lur lyngkha.
U la kyntu jur ia ka Veterinary bad Husbandry ban thaw ki lad kiba kham bha ban ai jingkyrshan da ki lad kiba kham bha bad janai ban iarap ia ki nongri masi khuti kum ka jingkyrshan ban thaw ki iingkhuti bad ki dawai ban iada bad ban pynduh jait ia ka jingpang Niangkhnap, Niangiong, Niangstem, Niangstar, Bun Wieh bad kiwei kiwei.
Ba ka AH&Vety kan ai lypa ia ki dawai mask ha ki Nongri masi khuti namar ki shong jngai na ki jaka buh hospital ne Dispensary jong ka Veterinary.
Kane kan iarap Kham kloi ban pynim ia ki nongri (masi) khuti be wat ia ki nongri ha ki farm run.
Ba ka tnat medical jong ka AH&Vety kan wadbniah ia ki dawai kiba kham treikam kham bha.
Ban pynduh jait ia ki khniang jingpang jong ki nongri, khamtam ia ki sikhuti.
U bah Pollstar Khardewsaw u la kyntu ruh ia ki Doktor mrad kiba don ha ki District, Sub-Division bad ki Block ban ai training kyrpang ia ki nongri khuti bad ia ki nongri nongri ha ki shnong ban kin tip bha kumno ban iada na ki jingpang jong ki nongri shuwa ban kem pang bad ban ai dawai Hadien ba la kem pang jong ki nongri.
Une u rangbah u dei mynshuwa na ka shnong Rangblang Pombriew bad u la ioh kurim ia kaba na ka shnong Marshan Namlang.
U don 8 ngut ki khun, 6 ngut na ki, ki la shongkurim hadien ba la phah skul ia baroh ki Khun la kumno kumno haduh matrik bad klas XII.Namar ba um iashong shuh bad ka kurim, uwei u Khun shynrang u sah bad u katba kawei ka Khun ka la Sah bad ka kmie.
U Bah Pollstar u la iathuh ba ha ka jingim jong u, u la mad shibun ki jingeh, ki jingsngewsih bad ki jingsngew Kmen run.
U la long ba mynta um don jingkhuslai eiei hynrei u sngewnguh ia u Blei ba u don ha ka jingkoit jingkhiah bad u sngewkmen ban don bad u Khun shynrang, u shakri nongiarap bad ki 72 tylli ki masi.
In hiar khlaw noh ha Kane ka Sngi saitjain na shnong Tiehbah.
Nongpoh: U Bah Marcus Marten, President ka HNYF Ri Bhoi, u la ong ba hynnin ka janmiet ha ka por 3 baje eiei, ki la don ki briew kiba la kam ialade ba ki dei ki nongialam ka HYC ha Ri Bhoi, ki la wan ban ktah kti ia u ha ka por ba u don ha Nongpoh.
Haba iadei bad katei ka jingjia, u Bah Marcus Marten, u la ujor ejahar sha Nongpoh Police Station, ha kaba la ujor pyrshah ia u Bah Hercules Suting, President HYC Ri Bhoi, u Bah Jayson Lenoz Nongrum, General Secretary bad ia u Mission Tron lem bad shibun ki dkhot kiba la wan synran ia ki.
Nongpoh:Ka Federation of Khasi Jaintia and Garo People (FKJGP), ka la ioh ban pynkha sa kawei pat ka Circle kata ka Umsong Circle, kaba long kum kawei na ki Circle ka ban sa peit ia ka bha ka miat ha Ri Bhoi Sepngi.
Ia kitei ki nongkitkam Umsong Circle, la leit ban pynskhem da u Bah Luistar Lyngdoh President ka FKJGP North Khasi Hills District, ha ka jingdon lang u Samla Banroy Wahlang Asst.Information Secretary, Bah Kitbok Suting Asst.Education Secretary, Bah Noah Kongstid Asst Secretary, kiwei ki dkhot ka seng lem bad ki riew rangbah katei ka thain.
Ki nongialam ka Umsong Circle, ki ba la shah pynskhem ha katei ka sngi, ki kynthup ia u Bah Polosar Mawiong kum u President, u Founderstone Syiemiong kum u general Secretary lem bad 106 ngut ki dkhot.
Ka pla pei thliew! Baroh ngi tip kaei ka pla pei thliew.
Ka long ka pla kaba ym ju neh kaei kaei kaba ngi buh ne thap, bad kata ka pla kam ju dap lano lano ruh.
Bad ka long kaba ban thep eiei ha kum kata ka pla kaba pei thliew, lada kandei kamar kaba tad dor ne remdor, ngin duh noh ia kata kamar namar kat nangthep katta kan nangjah.
Halor kane ka pla pei thliew, ka ktien u Blei kadon ban ong kumne; “Phi labet shibun, phi la lum khyndiat.
Phi bam hynrei phim kdang, phi dih hynrei plum jeh sliang, phi kup ialade hynrei ym syaid, uta uba ioh bainong ruh u ioh bainong tang ban BUH HA KA PLA BA PEI THLIEW.Haggai 1:6.
Kane ka dei ka jingogn halor ki khun Israel ha ka por jong u Prophet Haggai, uba long u prophet ha ka por ba la tei ia ka Temple kaba Ar ha Jerusalem.
U Haggai udei u jaid Hebru hynrei lakha ia u ha Babylon.
Dei ma u hi ba lathoh ia ka kitab u Haggai.
U la long u prophet ne u Nongiathuhlypa ha Israel haki snem 520 B.C.U Blei u la phah ia u Haggai ha Judah bad Israel bad kren ia kine ki kyntien ban maham ia ki shaphang ki por kiba eh, ki por jingkyrduh, ki por jingshitom kein ha ka Ri baroh kawei na kidaw ka jingleh klet ia u Blei uba im.
U paid Israel um bna ne buh jingmut ha ka ban tei ia ka Temple U Blei ki la im ka jingim bym tip briew tip Blei, ki la sakma kylleng ha la ki jong ki jong ki jaka, kim don ka mynsiem ban kynmaw ia ka Temple u Blei, hynrei ki ong pynban – “ ka por kam pat poi ban tei iaka ing u Trai" – Ki im ka jingim kaba iohthiah lyngngai khlem u Blei, hynrei ki pyllut bun ki por ha ki kam ki dup la jong, ki ia beh ia ka spah ka pyrthei da ka jingthmu ban im suk ban dap ban biang, hynrei kam long kumba ki thmu, kiei kiei ki kylla khongpong lut, ka daw ka long ba ki la leh klet ia u Blei uba la kular ban kyrkhu ia ki.
Nakata ka daw u Blei u la phah ia u Prophet Haggai ban iathuh ban pyrta ha ki ha kato ka por.
U ong ba nakadaw ka jingbymsuidniew ia u Blei bad ia ka Temple jong u, U Blei u la bitar bad u la khate noh ia kiei kiei baroh.
Phi bet shibun hynrei phi ot tang kyndiat, phi bam hynrei phim kdang, phi dih hynrei phim ju sliang, phi kup hynrei phim syaid, phi ioh bainong hynrei phim dap namar phi buh ha ka pla kaba pei thliew jong phi.
Phi la khmih lynti ban ioh shibun hynrei ha khmih ka long tang khyndiat.
Haggai 1:6-9.
Ka long kaei kaei kaba shyrkhei ban pyrkhat haba ki briew ki klet noh ia u Blei.
Kane kajuh ka jia ha kine ki sngi kiba khadduh.
Bun na ngi baroh lang ngi shem ia kane kajuh ka jingeh hakine ki sngi, kumba ki Israel ki la shem hyndai.
Bun ngi ia ud sat ha kine ki sngi ba kane ka jia kumta, ioh tang kat ban bam ngi ong.
Ki nongrep ki ud, ki nong khaii ki ud, ngi ong ka sinew ka khaii pateng kadie ka thied (Bad economic times) ngi khmih lynti ban ioh bun, hynrei ioh pynban tang khyndiat.
U Blei u ong – Namar ka ing jong nga ka la long ing jah, phi la phet uwei pa u wei sha la ka jong ka ing.
Haggai 1:9.
Mynta ruh bun ki briew ki klet ia u Blei, ki pyllong ing jah ia ka Temple u Mynsiem Bakhuid u Blei (Ka ba long ka met u Briew) ngi la ia phet sha la ka jong ka jong ka ing, hala ki jong ki jong ki jingmut jingpyrkhat kiba ngi iabeh ha kine ki sngi ba mynta bad ngi klet pat ia u Blei.
Ngi klet ban pyrkhat ia kaei kaei kaba kynja mynsiem hynrei ngi pyllut bun ia ka por ha kiei kiei kiba kynja doh.
Dei nakata kadaw ka pyllong ia ka pyrthei ban long kumba long mynta.
Ha kito ki por u Blei u bitar, bad u bitar mynta ruh.
Ha kito ki por u Blei u ong – Nga la khang ia ka umjer ka bneng, la khang ia u soh ka khyndew, bad halor u kew bad halor kawain bad halor ka umphniang, halor u briew halor ki jingri bad halor ki jingtrei ki kti baroh.
Haggai 1:10-11.
Kaei kaba ngi iohi ha kito ki por u prophet Haggai ba hadien kine ki nemsniew, ki briew ki la ngeit bad kylla bamut.
Ki da kohnguh iaka ktien u Trai U Blei jongki.
Haggai 1:12.
Kumta la dei ia ngi ruh ha kane ka pateng ban kohnguh ia ka ktien u Blei ban ia ki briew khnang ba u Blei un shem sngewbha na ngi bad u Blei hi un weng noh ia kine ki nemsniew kiba lawan hap wan jia ha kane ka pateng kaba mynta.
Lym kumta, uba ioh bainong u ioh bainong tang ban buh ha ka pla pei thliew.
Haggai 1:6.
Shillong:U MDC ka BJP u ma Lakhon Biam u la patar ia ka resulotion ba la wanrah myn hynnin ka sngi ha ka dorbar tlang ka Jaintia Hills Autonomous District Council (JHADC) ha shwa ba baroh lai ngut ki MDC ka BJP kiba don ha ka liang pyrshah ban mih jyndat kum ka dak ban pyrshah ia katei ka resolution ba la wanrah da u CEM u ma Thombor Shiwat ha kaba katei ka resolution ka la ioh ia ka jingmynjur.
Katei ka resolution ka dei ka rai ban ai bor ia ki dolloi ban buh ia ki khyrdop lum khajna ha ki Elaka bapher bapher kiba kynthup ia ki mar khlaw bad ruh ki mar pohkhyndew.
U ma Lakhon Biam, u ma Dawan Lyngdoh bad u ma Krison Langstang ki la pynpaw ia ka jingpyrshahnjur ia katei rai.
U ma Lakhon u la ong ba katei rai jong ka EC ban ai bor ia ki Dolloi ban lum khajna ka long thik kum ha ka por ba shah synshar ha ka sorkar Phareng.
U la khot ruh ia ka rai jong EC kum ka British Raj kaba la pynlong ia u Kiang Nangbah ban ieng ialeh pyrshah ia ka sorkar phareng tang na ka daw ka jinglum khajna bad tuklar ha k liang ka kam niam.
“Ha ka jingshisha ngi dei ban thaw ia ki ain ban pynmyntoi ia ki paidbah, katba kane ka rai pat ka dei ka ban kjit ia snam ki paradoh parasnam la jong bad kan ktah jur eh ia ki rit ki ria bad ki kup shislliang sem shilliang bad kane ka la long thik kum ba ong ka ktien ‘Miaw Bamkhun'", la ong u ma Lakhon Biam.
Ha shwa ia kane, la mynjur ruh ia ka resolution ha kaba iadei bad ka jingpynbeit thymmai ia ka Sixth Schedulled hapoh ka Riti Synshar ka Ri India kaba katkum ka Article kaba 280 Clause (3) bad Sub-Clause kaba (ca) kaba iadei bad ka jingpyllait ia ka jingiarap pisa lyngba ka Finance Commissioner sha ka District Council, kaba ong, “Ka JHADC happoh ka jylla Meghalaya ka donkam ia ka jingiarap pisa kaba lyngba ka finance Commission kynthup ruh ia ki nongsynshar trai ri naduh ki dolloi kiba la jied katkum ki kyndon jong ka District Council lyngba ka jingaibor bad jingai jingmut ka Finance Commission ka sorkar jylla".
Shuh shuh ha kane ka sien shong dorbar ka JHADC, ka la mynjur ruh ia ka bill ha kaba iadei bad ka jingkynthup ia ka kur Papang bad Mynso ha ka thup ki kur kiba lah ban ialeh lane ia khun ia ka election dolloi hapoh ka Elaka Shangpung Dolloiship.
Ka dorbar ka la sdang na ka kynta kylli jingkylli bad jubab bad ruh ka jingkynmaw burom ia ar ngut ki MDC kiba la khlad kiba kynthup ia u ma Newanly Lamare bad u ma Simon Siangshai uba ju bat teng kum u Minister ha ka sorkar jylla bad kum u MDC 2 sien kynthih bad MLA pat haduh 15 snem ter ter.
Kane ka dorbar kan kut mynta ka sngi 27 tarik.
Shillong:Ka Kong RM Kurbah, Deputy Commissioner ka Ri Bhoi District, ka la pyntip paidbah ba la pynjlan biang ia ka North East Space Application (NESAC), ba kan iai shah pynhap kum Containment Zone, kaba la sdang naduh hynnin ka 25 bad kan kut haduh ka 30 tarik mynta u Bnai.
Ka NESAC ha Umiam, ka la shah kum ka Containment Zone ha kine ki Taiew ba la leit bad ha kane ka kynti kaba mynta, baroh ki shna treikam kiba don marjan bad ka NESAC kin shah khang shipor, kata naduh ka SBI ATM, NESAC Office, NESAC Residential Area, NESAC Outreach bad ka NESAC Office Gate, namar ka jingnangkiew halor ka jingdon kiba ioh ia ka khlam COVID-19 bad kaba la pynlong ia ki bor pyniaid Distrik ka Ri Bhoi, ba kan iai shah pynhap ha ka Containment Zone.
Shillong:Ha ka jylla myn hynnin ka sngi, ki la don 68 ngut kiba ioh thymmai ia u khñiang jingpang COVID-19.
Ha East Khasi Hills ki don 50 ngut kiba kynthup 7 ngut ki high risk, 2 ngut ki ILI case, iwei i SARI case, 3 ngut na ka Armed forces, 2 ngut na Demseiniong cluster, 4 ngut na Golflink cluster, 2 ngut na Laban cluster, iwei na Laitumkhrah cluster, iwei na Lapalang cluster, 3 ngut na Lawsohtun cluster, iwei na Lummawbah cluster, iwei na Lumparing cluster, 2 ngut na Lumpyngad Nongthymmai cluster, 7 ngut na Madanrting cluster, 2 ngut na Mawkhar cluster, 2 ngut na Mawlai Nongkwar cluster, 2 ngut na Motinagar cluster, iwei na Nongrim hills cluster, 3 ngut na Pynthorbah cluster, iwei na Umlyngka cluster bad 2 ngut na Umling cluster.
Ha West Garo Hills ki don 10 ngut kiba kynthup 4 ngut ki high risk, 3 ngut na ka Armed forces bad 3 ngut na Chandmari cluster.
Ha Ri Bhoi District ki don 4 ngut kiba dei ki health worker.
Ha South West Garo Hills ki don 2 ngut kiba dei ki high risk.
Ha North Garo Hills I don iwei iba wanphai na shabar bad ha West Jaintia Hills i don iwei iba dei i high risk.
Kiba la koit mynta ka sngi ha ka jylla ki don 36 ngut ha kaba ha East Khasi Hills ki don 29 ngut kiba kynthup 17 ngut ki high risk, 2 ngut ki ILI case, 2 ngut ki SARI case, 3 ngut kiba wanphai na shabar, 2 ngut na Laitumkhrah cluster, 2 ngut na Lumparing cluster bad iwei na Madanrting cluster.
Ha Ri Bhoi District ki don 2 ngut kiba kynthup iwei i high risk bad iwei iba wanphai na shabar.
Ha East Garo Hills ki don 2 ngut kiba dei ki high risk.
Ha West Garo Hills i don iwei iba dei i high risk.
Ha South West Garo Hills i don iwei iba dei iI high risk bad ha North Garo Hills i don iwei iba dei i high risk.
Shillong:Myn hynnnin ka sngi, ha ka jylla ki la don 68 ngut kiba pang na u COVID-19 bad ki la don 36 ngut kiba koit ha ka shisngi.
Ha East Khasi Hills District kiba pang mynta ka sngi ki don 50 ngut kiba kynthup 3 ngut na ka Armed Forces bad 47 ngut ki riewpaidbah, ha West Garo Hills ki don 10 ngut, ha West Jaintia Hills i don iwei, ha Ri Bhoi District ki don 4 ngut, ha South West Garo Hills ki don 2 ngut bad ha ha North Garo Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 36 ngut.
Ha East Khasi Hills ki don 29 ngut, ha East Garo Hills ki don 2 ngut, ha West Garo Hills i don iwei, ha West Garo Hills i don iwei, ha Ri Bhoi District ki don 2 ngut bad ha South West Garo Hills i don iwei.
La iathuh ba ha ka jylla haduh mynta ki don 947 ngut kiba dang pang na u COVID-19, ha East Khasi Hills ki don 466 ngut kiba kynthup 42 ngut ki Armed Forces bad 424 ngut ki riewpaidbah, ha West Khasi Hills District ki don 28 ngut, ha Ri Bhoi district ki don 33 ngut kiba kynthup 2 ngut ki Amred Forces bad 31 ngut ki riewpaidbah, ha West Jaintia Hills district ki don 15 ngut, ha East Jaintia Hills district ki don 17 ngut, ha West Garo Hills district ki don 258 ngut kiba kynthup 7 ngut ki armed forces bad 251 ngut ki riewpaidbah, ha South West Garo Hills district ki don 39 ngut, ha South Garo hills ki don 50 ngut, ha East Garo Hills district ki don 32 ngut bad ha North Garo Hills district ki don 9 ngut.
Tad haduh mynta ka sngi, ki la don haduh 10,524 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 110 ngut.
Shillong:Ka Seng HNYF Southern Riwar Circle, Dawki ka la pynlong ia ka Get Together ha ka 21tarik Naiwieng 2020 kum shibynta ban lum lang ia ki dkhot jong ka na ki Unit bapher bapher kiba don ha ka thain Riwar Mihngi bad War Jaintia ban kyntu kynpham ban sneng ban khraw bad ban ia phylliew jingmut kumno ban peit ban khmih ia ka khia ka shon ka dong ka shnat hapoh ka thain Riwar baroh kawei.
Ka HNYF ka kyntu jur ia ka sorkar jylla ba kan dawa na ka sorkar India ban pyntreikam noh iaka Inner Line Permit (kum ba ki MLA baroh hynriewphew ngut ki la dep rai bad mynjur hapoh Assembly) hapoh ka jylla ka ban long ka stieh bah ban iada ia ngi ki paid hynniewtrep na ka jingrung kyrthlep u mynder ri.
Ka seng ka pynpaw ia ka jingsngew nguh bad ka jingkhublei kyrpang ia u DC (West Jaintia Hills), SDO (Civil) Subdivision Amlarem, SDO (Civil) Subdivision Pynursla kiba lah ai jingbit ia ka seng ba kan ioh iaid beit iaid ryntih ia kane ka jinglum lang jong ki dkhot jong ka, ong ka khubor na U bah Laszeus Lamin, General Secretary HNYF Sourthen Riwar Circle, Dawki.
Shillong:Ka Khasi Student Union Nartiang Circle mynhynnin ka sngi ka la lah ban pynlong ia ka jingai khusnam ia kaba latip kum ka 2nd Mait Shaphrang Academic Awards 2020 ha shnong Namdong.
Iakane ka khu snam la sam sha baroh ki khynnah kiba wan shakhmat kiba hap haka thain Nartiang.
Ha kane ka sngi la long kongsan da u Samla Shiningstar Kharbihkhiew Asst Education Secy ka KSU CEC ha ryngkat ka jingdonlang u Samla Rueben Najiar Incharge KSU Jaintia Hills District Unit, Ma DS War Nongialam ka FkJGP, Ma Elias Susngi Waheh Raid Namdong bad kiwei kiwei ki riewpawkhmat ka thaiñ ha ryngkat ki nongialam ka KSU na Jaintia Hills.
Ia ka jingialang la pyniaid da u samla Chanbor War General Secy ka KSU Nartiang Circle.
U samla Shiningstar Kharbihkhiew haba ai jingkren u la ong “Haba ka Seng ka pyllong ia kane ka jingsam Khusnam kam shym mut ba ka Seng kan ai iaphi da kata ka Pisa ne ka spah ka phew hynrei kaei kaba ka Seng ka kwah ban ai iaphi ka long tang kata ka jingai mynsiem bad ka jingiasnoh kti lang naka bynta ka lawei ka lashai".
Haba pynshlur iaki samla ban wan shakhmat ula ong “Ba ka Jaitbynriew ka donkam ia ki samla kiba stad bad shemphang naka bynta ban shong haki shuki ba heh kyrdan bad ban ioh shong haki Committe bapher bapher naka bynta ban pass iaki ain ba la shna da ka sorkar naka bynta ban iada iaki trai jylla" ula bynrap ruh " Bun ki ain ba la thaw daki nongmihkhmat hynrei ki hap ban iaid lyngba ki Committee bapher bapher iakiba la khlieh da kiwei pat ki Jaitbynriew kiba bat iaki kyrdan ha ba khlieh haka sorkar jylla".
Ula buh ruh iaka jingkylli ba hato kita ki Bengali ne Nepali kiba ioh ban shong ha ki Committee bapher bapher kin shna ne em iakita ki aiñ ki ban myntoi iaka Jaitbynriew jong ngi? Balei ka Jaitbynriew jong ngi ka jhulum katne katne? Dei namar ia ki ain kiba pynbha iaka Jaitbynriew, la shna da ki committee ba la shong lang da kiwei pat ki Jaitbynriew.
Ula ai nuksa ruh naka jingiakhih kaba dang shudep ha Mizoram ha kaba ki khar Assam ki hap pyndem toin haki Jaitbynriew Mizo ka daw kadei namar ha Mizoram iaki kyrdan baheh lah bat lut daki Jaitbynriew Mizo hi kata naduh ka kyrdan DGP, SP, DC kumta ter ter.
" Kam long pop ban iarap para Jaitbynriew" la pynkut u samla Shiningstar Kharbihkhiew.
La pynshong kun iakane ka jingialang da ka jingshad na ki khynnah skul na ki skul bapher bapher kiba don ha Namdong baf ka jingiadonlang ki Nonghikai.
Kiba ioh khusnam, ki long ka Larihun Symblai, 83.66 percent, U Pyniar jingmut Myrchiang 79.50 percent, U Dajied Jynjar Sungoh 79.66 percent, U Kheinbha Pyrphet 76.66 percent, ka Ridakima Rabon 72.66 percent, ka Evachanky Rabon 71.53 percent, ka Themonbha Dkhar 70.50 percent, U Kicky Dance Dkhar 70.06 percent bad U Jefr Dkhar, da 66.83 percent.
Ban pynbor ia ka sorkar ban wanrah noh ia ka ILP ha ka Jylla, ka CoMSO mynta ka step ka la sdang ia ka jingleit wah ia ki lama ïong bad ki banner ha kylleng ki jaka jong ka nongbah Shillong.
Shillong:U General Secretary ka All MeECL union Assiociation, u bah Arju Dkhar, u la iathuh ba ka jing duhnong jong ka tnad MeECL, ka dei na ka jingshim ram palat kane ka tnad bad u la kynnoh ruh ba kane ka jingshimram kaba palat kane ka tnad ka long ruh tang ban ioh pyndap ia ki katto katne ki political leader.
U la ong ba kane ka jingleh jong kane ka tnad ka la wan rah jingeh ia ki nongtrei ka tnad MeECL kiba ym duna ia ka 4000 ngut ha kaba kim ju ioh ia ka tulop biang por bad wat ia ki briew kiba la shim pension ruh ki la shah pynduh la 3 snem mynta.
Ka Association ka dawa ba lada kane ka tnad kam lah ban ai noh ia ka tulop jong ki nongtrei mynta u bnai bad lada ka pynslem ia ka jingai tulop man u bnai; na ka liang ka Assiociation kan shim da ka sienjam kaba tyngeh pyrshah ia kane ka tnad da ka ba kin sangeh syndon ka jingtreikam.
U la pynpaw ruh ba kane ka jingleh jong kane ka tnad, na ka liang ki nongtrei ki la shu sngap la 10 snem bad mynta kin ym lah shuh ban shah.
Ki nongtrei ka MeECL ki la dawa ruh ba halor ka jingduhnong jong kane ka tnad, dei ban tohkit da ka CBI, khnang ban wan rah ia ka jingshisha halor ki jingkynthoh kaba jur pyrshah ia kane ka tnad.
U bah Arju Dkhar u la ong ba kane ka jingkynnoh na ka Congress party ka don ne em ka jingshisha, hynrei kan ym don kano kano ka jingkynnoh khlem da don ka daw bad kumta ka Association ka dawa ia ka jingtohkit jong ka CBI.Shillong: Ka Khasi Students Union (KSU), ka la pynmih ha ka peij jongka, ha kaba ka iathuh ba ki paradoh parasnam jong ngi kiba shong basah ha Khappud Assam Manipur kiba phet rieh ialade hapoh kawei ka iingmane na ka daw ka jingtieng jingsyier iaki kaikhlaw Hmar kiba maham siat naphang iaki Khasi jong ngi kiba la shah dawa pisa ha ki kaikhlaw Hmar.
Naka liang ka KSU Sengkmie ha ryngkat ka KSU Barak Valley Circle Assam ki lah dep shimti ia kane ka kam bad ki lah dep iakren ruh mar mar ia ki Heh ka Mizoram Zirlai Pawl ( MZP) bad ruh iaki heh kaikhlaw Hmar People Convention -Democrats ( HPC -D) na ka bynta ban pynbeit iakane ka kam.
Ka KSU ka jied shwa iaka lynti ka jingsuk bad ka lynti ka jingbha, hynrei lada kampoi shano shano, na ka liang ka KSU ka la long kaba kloi ban leh dakino kino ki sienjam na ka bynta ban iada iala ki jong ki paradoh parasnam.
Ka KSU ka pyntikna ba katba ka KSU ka dang don ki paradoh parasnam kim donkam ban khuslai eiei iakino kino ki jingeh.
Na ka liang u Samla Donald V Thabah General Secretary ka KSU Sengkmie u la ong ba na ka liang ka Seng, shen kan sa hiar noh mar mar sha katei ka shnong naka bynta ban jurip iaka long ka man iaki briew jong ngi hakatei hi ka shnong.
Shillong: U Myntri Rangbah ka jylla u Conrad K Sangma mynta ka sngi, ula ong ba ka jing kynnoh jong ka seng BJP, ka long ka bym don nongrim haei haei ruh.
U Sangma, u kren mynta ka sngi palei, hadien ka jingialang jong ka MDA co-ordination Commitee, ba ki dkhot ki ba iadonlang ha ka sorkar synrop ka Meghalaya Democratic Alliance (MDA) ki shim ba ki jingkynnoh ka seng BJP ha kaba iadei bad ka kam bamsap ki dei tang ki jingkynnoh ki bym don nongrim hangno hango ruh.
Haba iakren bad ki lad pathai khubor, na ka liang u Myntri rangbah u la ong ba ka jingialang MDA mynta ka sngi, ki la iatai sani bha halor ka jingmih khubor ha ki lad pathai khubor ia ki jingkynnoh pyrshah iaka sorkar MDA ha ka ba da ki dkhot jong ka MDA ki la ai jingmut ba ki dkhot ki ba don hapoh jong ka MDA kim dei ban kynthoh pyrshah ia ka sorkar synroplang shabar, hynrei lada don eiei ki dei ban wanrah beit hapoh ka Coordination Committee jong ka MDA bad lada ym lah ban pynbeit iaka mat kaba ki wanrah ki lah pat ban pynpaw shabar.
U Myntri rangbah u la ong ruh ba  ki dkhot jong ki seng sain pyrthei kynthup iaka BJP ka ba iadonlang hapoh ka Sorkar MDA ki la iakren halor kiba bun ki mat bad ha kaba iadei bad ka jingkynnoh ka BJP ba ka don ka jingbamsap ha ki District Council hynrei la shim ba kadei tang ka jingkynnoh ka bym don nongrim.
U la pynshai ruh ba ka jingkynnoh pyrshah iaka sorkar ba  kam shem la shim khia iaka rukom treikam ki district council  u myntri rang bah u la ong ba kane ka dei ka ba bakla shibun, namar dei ka sorkar MDA kaba la phah leh iaka Audit halor ka jingpynlut pynsep ia ka pisa ha kine ki 10 snem kiba la leit ha ki District Council kiba kynthup iaka GHADC bad JHADC.U la ong ruh ba ka jingkynnoh jong ka seng BJP ba ka sorkar kam shym la leh eiei wat la ki la dep ban iakynduh ia u Myntri Rangbah bad kam shym la poi shano shano, ka dei tang ka jingthok suda, namar ngi lah dep thung ia ka kynhun ba kan tohkit bad ngi la shimkhia ruh ban pynthikna ba ka rukom treikam jong ki District Council kan bha shuh shuh bad la thung Administrator da u ophisar uba la ih bha ban pynthikna ban wanrah iaka jingkylla kaba donkam khnang ba ki kam kin iaid shaid shaid.
U myntri rangbah u la iathuh ruh ba myn hynnin ka sngi, u la iakynduh bad iakren bad Dr M Chuba Ao, U National Vice President, ka BJP, ha kaba ki la iatai sani bha halor kiba bun ki mat bad na ka liang u Dr Ao u la pynthikna ba kin iatreilang haduh ban da kut ka samoi treikam.
U myntri rangbah u la pynpaw ia ka jingsngewkmen ba ki dkhot ka MDA kila pynpaw ba ki don ka jingshaniah ka ba skhem ha ka MDA bad ki la pynthikna ba kin bteng ban kyrshan bad iatreilang bad ka sorkar jylla haduh ban da kut ka samoi treikam.
Halor ka mat jong ka ka Meghalaya Residents Safety & Security (Amendment) Bill 2020, hadien ba u Lat ka jylla u Satya Pal Malik, ula pynphai biang sha ka sorkar jylla u Myntri Rangbah ka jylla u Conrad K Sangma u la iathuh ba mynta ka sngi ha ka jingialang ka MDA Co-ordination Commitee ki dkhot jong ka MDA ki la iatai halor kane ka bynta bad shen yn leit iakynduh ia u Lat ka jylla, ban pynshai halor ki katto katne ki mat kiba iadei bad ka Meghalaya Residents Safety & Security (Amendment) Bill 2020,.
Shillong: Laingut ki nongbylla ki la duhei ia la ka jingim hadien ba ki la shah tap im na ka jingtwa kynsan ka khyndew kaba la jia hynne ka sngi ha Dong Lum Rumnong kaba don ha Mawpat Circle-III ha ka por kumba 1 baje mynsngi.
Kine ki laingut ki nongbylla kiba dei na Tikrikilla kaba don ha West Garo Hills ki dei kiba bylla ha kaban shna ia kawei ka kynroh kaba dei trai da I kong Farmcy Dora Syiem.
Kine ki laingut kidei kiba la tip kyrteng kum u Basudev Rabha 22 snem ka rta, u Songeet Rabha 21snem ka rta bad u Mahadev Rabha 19 snem ka rta.
Mar ia bna halor kane ka jingjia, na ka liang u nongthoh khubor, u la hiar mar mar sha kane ka jaka ha kaba ki pulit ha ryngkat bad ki pulit jong ka Fire and Emergency Service ha ryngkat lang bad ki pulit jong ka tnad State Disaster Response Force ki la poi mar mar ban leit wad ia ka met jong kine ki laingut.
Mar ia lap ia kine ki metiap, na ka liang ki pulit ki la pynlong ia ka jingtohkit bad la rah noh ia kine ki metiap sha Shillong Civil Hospital ban leh ia ka post mortem.
Shillong:Ka Meghalaya Confederation for Academic Welfare (MeCAW) ha ka sngi palei ka la pynlong ia ka jingiakhih halor ka jingdawa ban weng mardor ia u vice chancellor jong ka North Eastern Hill University, u Prof SK Srivastava bad ban thung ia ja kynhun tohkit halor ka jingkynnoh ia ka jing pyn donkam bakla ia ka pisa pilain hapoh ka jingialam jong u.
Halor kane ka bynta, ladep ban phah dorkhas ha u  President ka Ri India u Ram Nath Kovind,sha u  Prime Minister Narendra Modi bad ha u Union Education Minister, Ramesh Pokhriyal (Nishank) na ka bynta ban dawa ia ka jingtuklar jong ki ha kane ka bynta.
Ka MeCAW ka la buh ruh ia ka jingdawa ban kin thung noh da u  briew u ba dei u trai jylla  ba un bat  kum vice chancellor ba thymmai jong ka  NEHU.Ha duh mynta ka  NEHU ka la ioh tang uwei u trai jylla  ban bat ia ka kam kum u  vice chancellor,kata u long u (L) Prof Barrister Pakem naduh u snem 1973.
Ha dien u  (L) Prof Pakem, ym shem la don u no uno u professor trai shong u ban shah jied kum u  VC jong ka  NEHU bad mynta ka dei ka por kaba  kyrkieh ban jied noh da u trai jylla ba un ialam ia kane ka university.
Haba iakren bad ki ladpathai khubor na ka liang u Bah Roykupar Synrem u la ong “Ngi dawa ban weng noh mardor ia u Prof Srivastava".
U la ong ba ha u snem 2006, ka UGC ka la ithuh (recognized) ia ka NEHU kum ka university kaba tbit tam hynrei ha u snem 2020, ha India baroh kawei ka rank ka la hiar sha ka 74%.
U la ong ruh ba naduh ba u ne u Prof Srivastava u la shimti ia kane ka kam ka la paw ka jingiakhih jong ki nonghikai bad ki seng ki khynnah pule bad kane ka pynpaw ia ka jingbym nang jong u ban ialam.
U bah Synrem u la ong ruh ba Forum ka la dawa ruh ban thung noh ia u khlieh jong ka tnad English bad Political Science, ha kaba ia kine la shah weng na u vice chancellor khlem kano kano ka daw.
Ha ka dorkhas kaba ki ladep ban phah, ka Forum ka la dawa ruh ban tohkit ia baroh ki jingkynnoh bam sap ha NEHU.Nongpoh: Uwei u rangbah ba la kham noh ka rta na ka shnong Umsamlem, u la khlad noh hashen hadien ba u la shah syllad ha kawei ka trok thylli, kaba hiar na ki thain Shillong sha Guwahati.
Ka jingtip kaba la iohlum da u Nongthohkhubor, la ong ba katei ka jingjia, ka la jia hynnin ka janmiet Sngi Balang ha shnong Umsamlem ha ka por 7 ne 8 baje ei ei, ha kaba katei ka trok, kaba ka kham pynher stet ka la syllad ia utei u tymmen briew, tad haduh ba un da khlad noh hashen.
Katei ka trok kaba la syllad ia utei u rangbah, ka la phet krad na katei ka jaka, hynrei ki la don pat ki briew na katei ka shnong, kiba la pyntip noh mar mar sha ki Pulit bad tang katto katne por ki Pulit ruh ki la iohkem noh ia katei ka trok.
Shillong: Ka All MeECL union Assiociation, mynta ka sngi palei, ki la lum ia ki nongtrei ka MeECl ban pynpaw ia ka jingpyrshah halor ka jingthmu jong ka sorkar pdeng ban aiti noh ia ki Distribution Company sha ki riewshimet bad ban kyntu ia ka sorkar jylla ban khang ia ka sorkar pdeng ba kan aiti ia ka MeECL sha ki company jong ki riewshimet.
Haba ia kren bad ki lad pathai khubor, u bah P.K Shulet u la ong ba lada ia ki Distribution yn aiti ha ki company jong ki riew shimet khlem pep kane kan ktah ia u duk u suk, namar ba kat kum ka Standard Bidding Docoment, kaba la pynmih da ka sorkar pdeng ha kaba ia ki jaka ba hap ha ka MeECL kin shu ai noh ha ka dor ba jem (nominal rate) bad kane kan long kumba ki die lilam.
Kawei ka long ka jingai ia ka balance sheet zero ia kane ka company ka ban sa wan shimti bad ia ka ram ka shah kan sah bad ka sorkar jylla, hynrei kine ki company kin sa shu ioh ei nadong shadong bad la ong ba kane ka SBD kan ym don shuh ka jingioh nong ia ka sorkar lane ia ki paidbah ka jylla, hynrei ka ban ioh nong kan long tang ki company.
Kawei ka long ka Electrical Act 2020 kaba la ailad ia ka Cross subsidizes ha kaba kan sa weng syndon noh na ka jylla,katba ka cross Subsidize ka long kaba donkam ha ka jylla, namar ba ha ka jylla ki dang bun ki ba duna ka jingioh, hynrei haba weng ia kane ka subsidize kan pynheh ia ka bill light jong u paidbah bad kan pynhiar ia ka bill light jong ki karkhana bad kane kan wanrah jingeh ia u duk u suk.
Kawei kaba la pynpaw da ka Association ka long ka jingbym ioh tulop, ha ka por kaba biang, ha ka ba haduh mynta ka sngi ka tulop na ka bynta u bnai ba ladep kim pat ioh bad ha u snem 2015 ki nongtrei kane ka tnad kim ju ioh shuh ia ki Arear lane kiwei kiwei ki ba ki ju ioh.
Ki la dawa ruh ban pynrung noh ia ki nongtrei casual ha ka regularies post ha kaba kine ki nongtrei ki dei kiba trei la kumba 15 snem bad ka sorkar ka dei ruh ban siew ia ka jingsiew ka ba ia ryngkat ia baroh.
New Delhi: Ki nongrep kiba wan na Punjab, ki la rung mynta ha Haryana, ha ka lynti jongki ban leit sha Delhi, ban dawa ba ka sorkar India, kan weng noh ia ka ain kaba long pyrshah nongrep lane ka Farm Bill.
Ki pulit ki la siat da ka lyer pynsat khmat bad kynshait da ka um, ia kitei ki nongrep kiba dang iaid shakhmat bad ha lynti, la iathuh ba ki la don ar tylli ki kali kiba la shah lynthaw ha kitei ki nong iakhih, kiba iaid ha ka surok bah Jind Patiala.
Ki nongrep, ki don ha ka jingleit sha Delhi, haba ki leit da ki tractor.
Ki pulit ka Delhi, ki la pynkhlain bha ka jing pahara ha khappud, ha kaba ki la pynap ruh da u shyiap ha surok, na ka bynta ba kin nym lait satia, kitei ki tractor ban iaid lyngba.
Shillong: Ka ïingbishar jong ka Meghalaya High Court mynta ka sngi ka la pyllait jamin noh ia u Bah Julius K Dorphang, uba dei u MLA barim ka Mawhati Constituency.
Kane ka jingpyllait jamin ka ïingbishar ia u Bah Julius ka dei halor ka nongrim ba u don hapdeng ka met kaba shitom bad u donkam ia ka jingsumar kaba paka, bad ia kane ka jingpyllait jamin ia u la shim bishar da u Justice W.Diengdoh.
Kum ban shu pynkynmaw, ia u Bah Julius Dorphang, la kem na ka inter-state bus terminus (ISBT) kaba don ha nongbah Guwahati hadien ka jingphet rieh ka jong u na ka aiñ kumba 11 sngi.
Ia u Bah Julius K.Dorphang la kemnoh hadien ba u la donkti ha ka ban leh beijot ia kawei ka khynnah kaba 14 snem bad la pynngat ia u hapoh ka aiñ POCSO Act ha u snem 2017.
Nongpoh: Ka Dorbar Shnong Nongpoh Proper, kan pynlong ia ka jingpynkhuid shnong ha ka 28 mynta u bnai, ka ban sa sdang naduh ka por 8 baje mynstep bad ha kitei ki kynta ba pynkhuid ia ka Sor Nongpoh, yn khang bad ym shah iano iano ruh ban plie dukan.
Haba iadei bad katei ka pynkhuid shnong, ka Dorbar ka pyntip sha baroh ki nongshong shnong bad kumjuh ruh ia ki nongshongwai ha Nongpoh Proper, ki dei ban iamih paidbah ha katei ka sngi ban deng masks bad nalorkata, ki dei ban rah ia ki synsar, ki mokhiew bad wait.
Na bynta kito ki trai iing kiba sah shabar shnong, ki dei ban wan mih ne ban kynduh ia u Rangbah Shnong/ Asst Rangbah Shnong/Secy Shnong ne ia ki Rangbah Dong bad ruh ba kidei ban shim bynta lang ha ka jingpynkhuid shnong, lada lap baki Trai iing Trai jaka kim wan ban shim byntalang, ka Dorbar Shnong kan shim action da kaba tyngeh ia kum kita.
Nongpoh:Haba kren ha ka sngi kaba ka RBYF, ka la pynkup burom sha kito ki samla kiba la wan shakhmat ha kane ka SSLC Examination 2020, u Dasakhiatbha Lamare, u la ban jur sha ki khynnah pule ba ki dei ban kiar na ka jingpyndonkam ia ki Social Media, kum ka Facebook, Instagram, Whatapps lem bad kiwei, namar lada byrngia palat ha ki Social Media, bunsien kam ju ialam shuh sha kaba bha, hynrei kan ialam sha ka jingjot bad ym poi shuh shano shano.
Utei u Myntri sorkar, u la kyntu ia kitei ki samla pule ba ki dei ban minot thop ha ki jingpule jong ki bad ruh ba ki dei ban don ia ka thong, na ka bynta ban kynjoh ha ki kyrdan longheh longhain, ka ban wanrah burom ym tang ia ka iing ka sem, hynrei ia ka shnong ka thaw, ka Distrik bad jylla hi baroh kawei.
Shuh shuh, u Dasakhiatbha Lamare, u la ong ba kam long kaba bakla ban pyndonkam ia ki Social Media, namar ka dei kawei na ki rynsan ban lum ia ki jingtip bapher bapher, hynrei kumba ka long mynta, la iohi ba bun ki samla ki la byrngia palat ha ki Social Media, kata ban upload ia ki dur kiba laiphewjait, kiba pyllait kpoh, pylllait lbong lem bad kiwei, khnang ban ioh shibun ki Likes bad Commet, hynrei lyngba katei kim poi pyrkhat ba kan sa pyntroin ha ki jingpule jong ki.
Ha kawei pat ka liang, utei u Myntri ka sorkar jylla, u la ai jingiaroh ia ka RBYF, namar ka jingpynkup burom ia kitei ki samla kiba la wan shakhmat ha ki jingpule jong ki, u la ong ruh ba katei ka nuksa jong ka RBYF, kan ai mynsiem ym tang ia kito ki samla kiba la pynkup burom, hynrei kan long kum ka jingai mynsiem ia kito kiwei ruh ki samla ki bym lah ban wan shakhmat.
Shillong:U National Vice President ka BJP u Dr Chuba Ao ha ka sngi ba lang, u la ong ba ban khot ia ka jingtohkit jong ka CBI, ka donkam ia ki sabut sakhi ki ba shai bad mynta ka dang long ka ba sien kaba nyngkong ba u la wan iuh kjat ha ka ne ka jylla, kumta na ka liang jong u, u donkam ban ia kren bha shuwa bad u state President u bah Ernest Mawrie.
Kane ka long hadien ba la buh ia ka jingkylli, ba hato ka BJP kan bud dien ia ka jingkynnoh jong u state President ba ka don ka jingbam sap kaba shyrkhei ha ki 2 tylli ki District Council.
Halor ka ne u la ong “Ka jingbam sap ka dei kawei ka mat ha ka ba ngin hap ban iaid da kawei ka lad ka lynti bad halor kane haduh mynta ngam pat ioh ban ia kren bad ngam pat kwah ban ong eiei.
"U la ong ruh “Ka jingia kynduh mynta ka sngi ka long tang na ka bynta ka mat jong ka seng, namar ba ka kamram jong nga ka long tang ban peit ia kane ka seng bad ngi hap ban shong lang bad ban iapynbeit lang kane kam dei ka kam kaba eh na ka bynta jong ngi bad ia kane hap ban trei".
U la ong ruh ba ka jingbam sap ka don ha kylleng ki jylla, hynrei ngin hap peit ba mano ba pynlong ia kane ka jingbam sap bad yn hap ban wad bniah ia kane bad yn ym lah ban shu kynnoh ia ki party ki ba iadon lang ha ka sorkar bad ia kane ka dei ban wan rah ha ka jaka ka ba dei.
“Ngim ju kynnoh ia kano kano ka party haduh mynta ngi don hapdeng ka jingiasngewthuh jingmut, wat la ki don ki briew kiba kwah ban pynpaw ia lade kiba dei na ki party jong ki lane na ki party jong ngi, hynrei kum u state President ka dei ka kam ram jong u ban iada ne leh eiei na ka bynta ka party" u la ong.
Haba kylli hato un kyrshan ia u state President ia ki jingkynnoh jong u,u la ong ba um lah ban ong ba u kyrshan ne um kyrshan, hynrei ka donkam ban ia kren bha shuwa halor kane bad ym lah ban shu kyrshan matlah iano iano ruh.
U la ong ruh ba lada don kata ka jingbam sap tang ki paidbah kiba lah ban bishar, ym dei na ka BJP ne kino kino ki party kiba don ha ka MDA; hynrei ha ba kylli ba hato kane kam dei ka jingshim sting ia ka mat bam sap u la ong Em ka Party BJP kam ju iasuk bad kam ju ia shah ia ka jingbam sap.
U la ong ruh ba ia kine ki jingkynnoh ki dei ban wanrah sha khmat ha ryngkat ka sabut sakhi ba biang ym ban shu kynnoh namar kane ka dei kaba iadei bad ka ain.
Halor ka jingleit ujor jong ka BJP sha ka Lokayukta, u la ong ba ka Lokayukta ka dei ka ban peit bniah ia ki jingkynnoh la ka don jingshisha ne em.
Haba kylli ba ka BJP ka la dep ban ujor ia kane ka mat ha Lok Ayokta hato ka BJP kan weng noh ia kane ka jingujor u la ong ba um pat ioh kano kano ka kaiphot halor kane haduh mynta bad kumta um kwah ban kren eiei.
Shillong:U Bah Metbah Lyngdoh, lamphang dorbar Jylla, ula pan pisa na U Om Birla, lamphang ka Lok Sabbha, na ka bynta ban tei ia ka iing dorbar thymmai ha Mawdiangdiang.
Ka dor jong katei ka jingtei ka long 141 klur bad ka dor jong ka tender ia ka jingtrei ka long 127.76 klur.
Katei ka iing dorbar, kaba la don 125 snem ka rta, ka la pluh ha u snem 2001 bad hadien kata ka jylla, kam don ia ka iing dorbar, la ka jong.
La ong da u lamphang dorbar jylla, ba ka thong, ka long ban pynlong ia ka dorbar mang tyngka ha u snem 2022, kaba dei ruh ka snem jingdap 50 snem jong ka dorbar Jylla, tangba katei kan lah ban urlong, lada jia ba ka jingtrei ka iaid katba kum ka jingthmu.
U lamphang dorbar, u don mynta ha Kevadiya, Gujarat, ha kaba u shim bynta ha ka jingialang jong ki Presiding Officers, kaba sdang naduh mynta ka sngi.
Ha ka dorbar, u kren halor ka jing ia trei lang ryngkat ka iing dorbar, ka sorkar bad ka kashari bad ula iathuh lyngkot ruh ia ka jinglong ka khlam covid ha ka Jylla.
La plie ia katei ka jingialang, da U Ram Nath Kovind, President ka Ri.
Ka thong jong katei ka jingialang, ka long halor ka mat kaba la ai kyrteng “Harmonious coordination between Legislature, Executive and Judiciary – Key to a vibrant democracy.
"U M.Venkaiah Naidu, Vice President ka Ri, U Om Birla, lamphang ka dorbar Lok Sabha bad ki lamphang na ki dorbar jong ka ri, ba kynthup ia U Bah Metbah Lyngdoh, lamphang ka dorbar Jylla bad U Timothy D Shira, lamphang dorbar khynnah, ki don lang ha katei ka jingialang.
Nongpoh:Kumba la ju leh manla u snem, kata ba ka Ri Bhoi Youth Federation (RBYF) Seng kmie, ka ju pynkup burom ia kito ki samla kiba wan shakhmat ha ka SSLC Examination, kumta haba iadei bad kitei ki samla kiba la wan shakhmat ha ka SSLC examination 2020, ka RBYF ka la pynkup burom ia ki 12 ngut ki samla pule na Ri Bhoi, ia kaba ki la pynkup burom ha District Library Nongpoh.
Halor ka jingpynkup burom ia kitei ki 12 ngut ki samla, la sakhi da ka jingdon u Dasakhiatbha Lamare, MLA Mawhati bad uba long ruh kum u Myntri sorkar, ha ryngkat ka jingdonlang u Bah Mayrald Born Syiem, MLA Nongpoh, u Bah Jason S.Mawlong, MLA Umsning, nangta u Bah Bipul Thangkhiew, President ka RBYF Sengkmie lem bad kiwei de ki riew rangbah na Ri Bhoi.
Haba iadei bad katei ka jingpynkup burom ia kitei ki 12 ngut ki samla pule, u Bah Bipul Thangkhiew, u la ong ba katei ka jingpynkup burom ia kitei ki samla pule ba wan shakhmat, ka long ban nangkyntiew ia ki kam pule puthi hapoh ka Distrik bad ha kajuh ruh ka por ban pynshlur ia ki samla ba kin dang iai kiew ha ki kam pule puthi.
Utei u Nongialam ka RBYF, u la pynpaw ruh ba ka seng ka kmen haba iohi ba ki khun samla ki trei shitom bad ki wan shakhmat ha ki jingpule bapher bapher, nalorkata ka seng ka angnud eh ban iohi ba ki samla kin mih shakhmat na ka bynta ban iakhun ia ki Exam ba kham jwat bad ba kin long kum ki ophisar IAS, IPS lem bad kiwei.
U Bah Bipul Thangkhiew, u ong ba ka seng ym tang ba ka shu pynkup burom, hynrei ka iarap ruh na bynta kito ki samla pule kiba wan na ki longiing baduk, hynrei ki wan shakhmat ha ki jingpule.
Namarkata ka seng ka kyntu ia ki samla pule hapoh ka Distrik ba ki dei ban trei shitom bad lada don shisha ki samla kiba kwah ban iakhun ha kitei ki Examination, ka seng ka long kaba kloi eh ban iarap na bynta kiba kum kitei ki samla.
Shillong:U Dr Chuba Ao, National Vice president ka BJP ha ka sngi balang, ha ba kynthoh halor ka jingpynslem jong ka sorkar pdeng ia ka jingdawa ban pyntreikam ia ka Inner Line Permit ha ka jylla, u la ong ba ka ILP ka dei ka kam kaba ia dei bad ka ain bad kumta um kwah ban kren eiei halor kane namar kane ka bynta ka dei ban don haka jingiatai sani bha.
U la ong ba ka sorkar pdeng kan hap ban bishar bha shuwa ban ai jingbit ban pyntrei kam ia ka ILP ha ka jylla Meghalaya, kin hap ban bishar bha ba la ka long ne em ka ba donkam ban ai ia ka ILP ha ka ne ka jylla Meghalaya bad ban shu ong mynta um kwah satia.
Haba buh jing kylli ba ka jingialeh ban ioh ILP ha ka jylla Meghalaya ka dei kaba la slem bad wat ha ka ingdorbar Thawain ruh la dep ban pdiang ia kane, hato ka BJP kan iarap ban pynioh ILP ha ka jylla Meghalaya, u la ong ba halor kane un hap ban peit bniah bha shuwa.
U la ong ruh ba u donkam ban bishar bniah ba balei ba ki nongshong shnong ka jylla ki dawa ia ka ILP bad ban bishar ba lada la pyntreikam ia ka ILP ha kane ka jylla kan ktah ne em ia ka long ka man ha ka jylla.
U la ong ruh ba ka sorkar pdeng kan ym lah ban shu ai ILP khlem da bishar bniah bad ruh kan ym lah ban shu kyntait ia ka jingdawa ILP khlem da bishar bha.
Shillong: Ka Federation of Khasi Jaintia & Garo People (FKJGP)- Aradonga area unit myn hynnin ka sngi ka la leit ban jngoh ia ka Veterinary Hospital kaba don ha ka shnong Aradonga kaba hap hapoh ka West Khasi Hills District kaba don markhap bad ka khappud Assam.
Haba iakren bad u nongthoh khubor, u Bah Enbok Marak uba dei General Secretary ka FKJGP Aradonga Unit u la iathuh ba na ka liang ka FKJGP ka la pynlong ia kane ka jingleit jurip hadien ba la ioh ia ka jingujor na ki paidbah kane ka thaiñ, halor ka jingbym treikam kane ka veterinary mynta la bun bnai bad kane ka jaka ka long mynta kum ka ïingkynjah.
Ha kane ka jingleit jurip, ka FKJGP ka la shem ba ka khyrdop jong kane ka veterinary ka la khang khyrdep bad ym shym la don uwei ruh u nongap.
Na ka liang u Bah Enbok Marak u la iathuh ba kane ka veterinary hospital kaba don ha Aradongaka long kaba donkam tam ha kaba sumar ia ki masi, ki langbrot, ki syiar, ki sniang bad kiwei pat ki jingri ha kane ka thaiñ.
Shillong: U nong ai ktien ka Congress u Zenith M Sangma, haba iakren bad ki lad pathai khubor u la ong ba la katto katne snem ki don ki briew hapoh jong ka tnad kyiad (Excise Department), ki la pyrshang ban wanrah ia kane ka jaka die lang ia ka kyiad ha kaba ki don tang katto katne kiba lah ban bat ia ka kam khaii kyiad ha ka jylla.
U la ong ruh ba ia kane ka juh ka jingai jingmut la ai ha u,  ha ka por ba u bat ia ka tnad kyiad kum u myntri sorkar.
U Zenith, u iathuh ba ha kane ka jingthmu, yn  thaw tang ia kawei ka jaka dielang ia ka ban bat ia ka kam khaii kyiad ha ka jylla bad baroh kiwei ba die  ki hap ban thied ia ka kyiad na kane ka jaka dielang.
Ha kane ka jingleh kin don tang lai lane saw ngut ki briew ki ban pyniaid ia kane ka kam, kiwei ki jaka dielang kin hap ha ka jingpyniaid jong kine kiba ba pyniaid ia ka jaka dielang.
U Zenith, u la ong ruh ba ka ei ka jingthmu  jong ka sorkar katkum ka jingiathuh jong ka sorkar MDA, ka long ba ia ka khajna la dep ban siew lupa shuwa ba ia ki jait kyiad bapher bapher   kin poi sha ki jaka dielang kiba don ha kylleng.
U bteng da kaba ong ba ia ka khajna kynthup ia ka VAT hap ban siew shuwa bad  kumta, kan ym don shuh ka jinglait tuh jong ka khajna.
U Zenith, u iathuh ba mynshuwa ka long ba lada ki nongdie ki kit ia ka kyiad  na ki jaka die lang, ki hap ban siew ia ka khajna katkum ka jingsei kyiad ka jong ki bad mynta pat la dep ban siew lya ia ka khajna.
U Zenith, u  kynnoh ba kane ka long tang ka buit ban pynioh nong ia ki katto katne ngut ki briew kan don shibun ka jingduhnong bad kane kan ktah ia ki dukan kyiad kiba don ha kane ka jylla bad kane ka jingleh kan ktah ia ka kamai kajih jong ki ba bun bad kan pynmyntoi tang ia ki katto katne ngut.
U snar phutbol ka pyrthei, U  Diego Maradona, ula khlad noh mynta ka sngi, ha ka rta kaba 60 snem, ha kaba la iathuh ba u ioh ia ka jingpang kyndeh shadem.
U Diego Maradona, u ioh pang shadem, haba u don ha iing lajong, tang hadien ar taiew, ba u dang shu mih na hospital, naka jingshah puid na ka jabieng.
U Maradona, ula wan rah jingjop ia ka Argentina, ha ka phutbol World Cup ha u snem 1986 bad la ju tip ba u dei u khlur ialehbol ba pawnam jong ka pyrthei.
U Maradona , ula kem pang ha ka 30trik Risaw, katba u dang ai jinghikai ia ka kynhun ialehkai  Gimnasia y Esgrima.
Ula mih noh, na ka madan ialehkai ha ka kylla step bad katei ka la pyn ar tatien ia kiba bun halor ka koit ka khiah jongu.
Shillong: Halor ka jingleh donbor ka Assam sha kylleng ki pud ka Ri Khasi-Jaintia, kam long kaba be-ain ban phah noh da ki pulit ka jylla ba kin iada ia u pud u sam bad ia ki paidbah nongrep kiba shah lehbein bad shah pynjot be-ain ia ki jingrep bad ia ki jaka rep jong ki, khamtam sha Khanduli, Nartiang, sha ki shnong kiba ka Assam ka la pyntur jubor ha kine ki sngi, da ki JCB bad ki Tang tih khyndew.
Dei ruh ban phah pulit sha Langpih bad sha kiwei ki jaka ba leh donbor ka Assam.
Lada, da ka Mizoram ka jylla barit, ka phah pulit, kan eh aiu ia ka Meghalaya ba kan leh kum ka Mizoram.
Ban shu pynkynmaw, ha kito ki por ba dang lung ka ri India, mar ia leit noh ka Sorkar Phareng, ka sorkar Assam ba dang kham lung, ka la ngiat noh sha Mikir- North Cachar Hills, kaba la kylla Karbi Anglong mynta, ia palat 350 tylli ki shnong Jaintia ha u snem 1951 kiba don hapoh kita ki Block 1 bad II, tang namar ba ki kham jan sha Karbi Anglong na ka bynta ka synshar-khadar.
Kine ki Block artylli ki kham suk shibun ban wanrah kylla noh sha Jaintia Hills, namar ki dei ki shnong jong ka ri Jaintia bad ba la don ruh ki district bad jingsynshar lajong mynta.
Ka nongrim ka kham isuk lada poi hakhmat ka Kashari bishar Ain ba halor, Supreme Court, ong  U Bah B.M.Lanong MDC, Co-Chairman ka State Law Commission ia u Chief Minister, Conrad Sangma.
Shillong: U National Vice President ka BJP u Dr Chuba Ao, haba ia kren bad ki lad pathai khubor u la iathuh ba ha ka party BJP kam shym la don ka jingteh ban kylliang ia ki MLA.U Dr Chuba Ao,  u la ong ba haduh mynta kam pat don kano kano ka jingiakren, halor ka jingia kylliang myntri  ha ka BJP, namar haduh mynta ki ne ki MLA  ki dang ia trei shitom ha la ka kam  ba la bynshet ha ki.
Haba kylli ba halor ka jingkam jong u bah Sanbor Shullai  ba ka don ka jingiapynbeit ba hadien ka ar snem shiteng u bah AL Hek,  un aiti noh ia ka kam mintry ha u bah sanbor u la ong ba kane ka dei ka jingsngew jong u bah Sanbor, kam don jing iadei eiei bad ka Party.
U la ong ruh “Kane kan shong ha ka mon u myntri rangbah ka jylla bad ngam don eiei ban ong namar ba ngi khlem ia teh kano kano ka sorkular halor kane ka jingiakylliang minister na ka BJP kata ka lah ban long tang ka jingsngew  jong u bah Sanbor Shullai".
U la ong ruh ba hooid kan shong ha ka mon jong u myntri rangbah ka jylla bad ka dei ruh ka kam jong ka sorkar; na ka liang jong ka party BJP kam lah ban hukum ia ki MLA ban kylliang minister bad halor kane ka dei ban don da ka jingiakren bad ban peit ia ka rukom trei kam jong ki.
Halor ka jingkynnoh ba ki MLA jong ka party BJP ki sngew ba ki shah kyntait ia lade na ka Sorkar MDA, U Ao, u la ong “Mano ba shah kyntait ngi khlem shah kyntait bad ki MLA ka BJP u wei u ioh ia ka ka jingbhah kam ha ka sorkar MDA katba u wei u MLA u ioh ia ka kam kum u Deputy Chairman bad ki ne ki 2 ngut ki MLA ki ioh bynta lang ha ka sorkar MDA".
Shillong: Ka jylla mynta ka sngi, ka la ioh jingkheiñ sa 59 ngut kiba ioh thymmai ia u khñiang jingpang COVID-19 ha kaba baroh kiba ioh ia u COVID-19 ki la don haduh 915 ngut.
Ha East Khasi Hills ki don 27 ngut kiba kynthup iwei na ka Armed Forces, 2 ngut ki High Risk, iwei i ILI case, iwei i SARI case, 3 ngut kiba wanpha na shabar, 2 ngut na Laban cluster, 3 ngut na Lummawbah cluster, 2 ngut na Madanryting cluster, 6 ngut na Nongkrem Nongthymmai cluster, 4 ngut na Nongrah cluster, iwei na Polo cluster bad iwei na Rynjah cluster.
Ha West Garo Hills ki don 17 ngut kiba kynthup 3 ngut na Selsella cluster, iwei na Hawakhana cluster, 4 ngut ki High Risk, 3 ngut na Madynagar cluster, iwei iba wanphai na shabar bad 5 ngut na Upper Derenggre cluster.
Ha West Jaintia Hills ki don 8 ngut kiba kynthup 5 ngut ki high risk, iwei i ILI case bad 2 ngut na Khimusniang cluster.
Ha Ri Bhoi District ki don 4 ngut kiba kynthup iwei i ILI case, iwei iva wanphai na shabar bad 2 ngut kiba leh ia ka Screening.
Ha East Jaintia Hills i don iwei iba dei i ILI case.
Ha South West Garo Hills i don iwei iba dei i high risk bad ha West Khasi Hills i don iwei iba leh ia ka Screening.
Kiba koit mynta ka sngi ki la don 37 ngut ha kaba baroh kiba la koit ki la don haduh 10,488 ngut.
Ha East Khasi Hills ki don 19 ngut kiba kynthup 12 ngut ki high risk, 2 ngut ki ILI case, iwei na Laitumkhrah cluster, 2 ngut na Lumparing Cluster, iwei na Madanryting cluster bad iwei iba wanphai na shabar.
Ha East Garo Hills ki don 6 ngut kiba kynthup 4 ngut ki high risk, iwei iba wanphai na shabar bad iwei na Williamnagar Bazaar cluster.
Ha West Garo Hills ki don 6 ngut kiba kynthup 4 ngut ki high risk bad 2 ngut ba leh ia ka screening.
Ha Ri Bhoi District ki don 4 ngut kiba dei ki high risk bad ha South West Garo Hills ki don 2 ngut kiba kynthup iwei i high risk bad iwei na Mahendraganj cluster.
Shillong: Mynta ka sngi, ha ka jylla ki la don 59 ngut kiba pang na u COVID-19 bad ki la don 37 ngut kiba koit ha ka shisngi.
Ha East Khasi Hills District kiba pang mynta ka sngi ki don 27 ngut kiba kynthup iwei na ka Armed Forces bad 26 ngut ki riewpaidbah, ha West Garo Hills ki don 17 ngut, ha West Jaintia Hills ki don 8 ngut, ha Ri Bhoi District ki don 4 ngut, ha East Jaintia Hills i don iwei, ha South West Garo Hills i don iwei bad ha ha West Khasi Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 37 ngut.
Ha East Khasi Hills ki don 19 ngut, ha East Garo Hills ki don 6 ngut, ha West Garo Hills ki don 5 ngut, ha West Garo Hills ki don 6 ngut, ha Ri Bhoi District ki don 4 ngut bad ha South West Garo Hills ki don arngut.
La iathuh ba ha ka jylla haduh mynta ki don 915 ngut kiba dang pang na u COVID-19, ha East Khasi Hills ki don 444 ngut kiba kynthup 39 ngut ki Armed Forces bad 405 ngut ki riewpaidbah, ha West Khasi Hills District ki don 28 ngut, ha Ri Bhoi district ki don 31 ngut kiba kynthup 2 ngut ki Amred Forces bad 29 ngut ki riewpaidbah, ha West Jaintia Hills district ki don 14 ngut, ha East Jaintia Hills district ki don 17 ngut, ha West Garo Hills district ki don 249 ngut kiba kynthup 4 ngut ki armed forces bad 245 ngut ki riewpaidbah, ha South West Garo Hills district ki don 38 ngut, ha South Garo hills ki don 50 ngut, ha East Garo Hills district ki don 34 ngut bad ha North Garo Hills district ki don 10 ngut.
Tad haduh mynta ka sngi, ki la don haduh 10,488 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 110 ngut.
Shillong: Da kaba sngap ia ki jingai jingmut na ka TRAI ban pynbiang lypa ia ka jingdonkam ki number na ka bynta ki landline bad ki mobile, ka tnat Telecommunications ka la rai ban pyntreikam ia kine harum:Hap ban nion shuwa ia u number 0 haba phone na ki landline sha ki mobile naduh ka 15 tarik u Kyllalyngkot, 2021.
Yn ym don kano kano ka jingkylla ha ki bai phone na ka landline sha ka landline, na ka mobile sha ka landline bad na ka mobile sha ka mobile.
Yn sa dang ai jingtip shaphang kane.
Ia kane yn pynbna man ka por ba ki briew ki phone na u landline sha ka mobile lada kim nion shuwa ia u ‘0’.
Baroh ki landline mynta kin ioh ban pyndonkam ia ka jingnion shuwa ia u ‘0’.
Lyngba kane, la antad ba yn lah ban pynmih kumba 2539 million ki number bad kane kan pynbiang lypa ia ki jingdonkam ban mih hadien habud.
Lyngba kane ka jingpynbiang lypa ia ki number, lah ban wanrah shuh ki connection hadien habud ka ban wanrah shibun ki jingbha ia kito kiba pyndonkam ia ki mobile.
La wanrah ia kine ki jingkylla khnang ban pynduna ki jingthut ia kito kiba la don lypa ki connection katba dang pynbiang ia kine ki jingdonkam ban mih hadien.
Shillong: Ka seng JSU seng kmie myn hynnin ka sngi, hadien ba ka lah shong ia ka jingialang, ka lah iakren halor ar tylli ki mat.
Ka mat kaba hakhmat eh ka dei ka ILP bad ban pyrshah ia ka CAA bad kaba mat kaba ar kaba ka seng ka buh ha khmat ka dei ban pynsngeww bad dawa na ka sorkar jylla ban wanrah lang ia ka 39th National Games ha ri lum Jaintia.
Ka seng da kawei ka rai ba mih na ka jingialang ka dawa na sorkar jylla, ban shimkhia ban ia kren noh mardor bad ka sorkar pdeng ban dawa ban pynlong aiñ noh mardor ia ka ILP hapoh ka jylla namar lah jan shi snem, hadien ka jingiarai lang ki MLA hapoh ing dorbar thaw aiñ ban pass ia ka ILP resolution, hynrei ka sorkar pdeng haduh mynta kam pat sngap satia ia ka resolution jong ki MLA ka jylla hapoh ka ing Dorbar thaw aiñ.
Kumta na ka liang ka seng ka kyntu jur ia ka sorkar jylla hapoh ka jingialam u Conrad Sangma ban ia kren biang bad ka sorkar pdeng ban sngap ia ka jingkwah ki paidbah ban pynioh ia ka ILP hapoh ka jylla.
Ka seng JSU sengkmie, ka kyrpad sha baroh ki paid ka bri u hynniewtrep bad sha baroh ki paralok sengbhalang bad sha ki seng sain pyrthei, ban ia tylli lang kawei ban dawa na ka sorkar jylla ba kan shim khia ban ia kren noh mardor bad ka sorkar pdeng ban pynurlong ia ka ILP kaba u paid ka bri u hynniewtrep ki lah ang nud lah slem.
Ka seng lyngba u President samla Jersom Shylla ka kren shai ba kan ia treilang bad kino kino ki sengbhalang kiba wan shakmat ban dawa ia ka ILP bad ka seng ka long kaba lah khreh ban mih shakhmat na bynta ka daw bah ka jaidbynriew bad ka seng ka dawa na ka sorkar pdeng ban pyllait ia ka jylla baroh kawei na ka aiñ CAA, namar katba long mynta ka CAA, ka dang ktah ia ka jylla, namar kidon ki jaka ki bym hap ha ka schedule area.
Ka seng lyngba u General Secretary u samla Treiborlang R Suchen, u lah ong ba ka JSU ka buh ia ka mat National Games ha khmat eh, namar ia kaba long mynta ka ri lum Jaintia ka sorkar jylla kam shym lah phai khmat sha ka ka thaiñ Jaintia bad kane ka ktah bha ia ki samla ka thaiñ namar bun na ki samla bad ki nongshong shnong ka thaiñ ki ang nud ban wan rah ia ka National Games.
U samla Treiborlang R Suchen u lah ong kum ka seng ka kyntu ia ki nongmihkhmat ka thaiñ Jaintia ban pynsngew sha ka sorkar ban wan rah ia ka National Games hapoh ri lum Jaintia bad ki nongialam ka seng kin sa leit ban kynduh ia u myntri rangbah, ban pynsngew bad dawa ban wanrah ia ka National Games ha ri lum Jaintia, ong ka kyrwoh ba phah da U Publicity Secretary ka seng kmie u samla Dapmaiñ Suchiang.
Mynta u snem 2020, da ka jingkyrkhu jong u Blei Trai Kynrad na jrong na tbian uba long kynrad jong ki duriaw bad ka khyndew bad baroh kiba don jingim bad ki jingpynlong ha ka, ngi ioh biang pat ia ka Jingshad Nongkrem bad ka Pomblang Syiem.
Wat hapdeng ka jingkynduh jingeh ha satlak ka pyrthei, la i kumba la duh jingkyrmen.
Hynrei da ka jingpyniaid bastad jong u Nongthaw Nongbuh, ngim shem la duh satia ia ka jingrakhe ia ka Lehniam ka Hima Khyrim kaba shisien shisnem.
Na ka liang ka jong nga ruh nga phah kane ka Khubor sha ki Nongsynshar ka Hima Khyrim naduh I Pa’iem, ki Myntri, ki Bakhraw Batri, ki Lyngdoh, ki Kñi ki Kong, ki Hymmen ki Para, ki Khun ki Hajar, ki Kha ki Man, ki Lok ki Jor, ki Samla Samhoi, ki Meiieid Paieid, ki khyllung khynnah bad ki Hep barit ba U Blei uba lah uba ïai bad uba janai ha ka jingieid un kyrkhu kyrdoh ia phi baroh.
To u Blei un nang ïai kyrshan ia ngi baroh bad to un nang ai buit ai bor ia ngi ki Paid ka Ri Khasi ba ngin long barabor ki Ba tip Briew Tip Blei.
Ai ba ngin long barabor kiba ia tylli kawei para ma ngi kum shi ing shi sem bad to ai ba ka mynsiem jong ngi kan long barabor kaba shitrhem ban shakri ia ka Ri bad ka Jaitbynriew da ka Hok ka Sot bad da ka jingieid.
Sngi Shad Nongkrem bad Pomblang Syiem Hima Khyrim basuk bad ba kmen ia phi baroh.
Khublei ia phi Baroh,.
U  Ahmed Patel, uwei na ki synran ba hajan bha ka  Sonia Gandhi, ula khlad mynta ka step ha  ka hospital ha Gurgaon.
Ula don 71 snem ka rta.
U Patel, u shah sumar ha Medanta Hospital, na ka jingpang covid 19.
U khun jongu, U Faisa Patel, u iathuh ba utei u dkhot ka Rajya Sabbha, na Gujarat, ula khlad noh, ha ka por 3.30 mynta ka step.
U Patel, ula don ha ka jingshah sumar, la shibnai eiei, na ka daw jong katei ka khlam covid.
U Patel, ula pynbna, ba u ioh ia ka pang khlam covid 19, ha ka 1tarik Risaw 2020.
Shillong:Ka Meghalaya Joint Council of Trade Unions and Associations, ka khot ia baroh ki nongtrei bapher hapoh Meghalaya, ba kin shim bynta ha ka jing pynlong jing iakhih, ha ka 26tarik Naiwieng 2020, kum ka jingshim bynta lem ha ka jing iakhih ha kylleng ka India.
Ki mat jing dawa kiba kongsan, ki kynthup, na ka bynta ban khanglad shi syndon ia ka jingkiew dor ki marbam mardih ba kongsan, nangta la dawa ban siew T.7,500 shi bnai sha kito kiba duk, ki bym hap ha ka kyrdan ban siew Income Tax.
La dawa ruh ban ai kam na ka skhim MGNREGA na ka bynta 200 sngi bad ban nang pynheh ia ka bai nong jong ki nongtrei ha katei ka skhim.
La dawa ruh ban weng shi syndon ia ki ain kiba long pyrshah nongrep bad ban sangeh ban aiti sha ki riew shimet kum ia ka tnat rel, ki kad jhad bad ban sangeh shi syndon halor ka jingthmu ban pynshong thait jubor ia ki nongtrei sorkar bad ki nongtrei jong ki kompeni ba pyniaid da ka sorkar.
La dawa ruh ban nang pynkhlain ia ka tnat sam bam sam dih bad ban wan rah ia shibun ki tiar ba kongsan, ha katei ka kyndon sam bam bad la dawa ruh ban nym oh GST eiei ia ki life-saving drugs, ong ka kyrwoh ba la pynmih da U Dr.M.N.Bhattacharjee, President d U J.L.Das, President, General Secretary MJCTU&A.Lane ngi lah ban pyndonkam da kaba leit theh ia kane ka jakhlia bad hadien kata sa tap pat da ka khyndew.
Khnang ban ym hap tih arsien, kata ban tih bad ban sa tap, ha ki len shipai lane ha ki phatok kiba don bun ki briew, ki ju tih, na kawei ka dong jong ka lyngkha, ka thliew kaba kumba lai phut ka jingiar bad kaba jrong katba jrong ka dong jong ka lyngkha, bad katba kane ka thliew ka nang dap, ki tih harud jong ka da kawei pat ka thliew baroh shilynter, bad da kata ka khyndew kaba ki khlaw na kata ka thliew kaba thymmai ki tap ia jakhlia ha ka thliew kaba rim.
Ia ka jingpyndonkam ia ka sboh ha kane ka rukom, ki khot ha ka ktien phateng “Trenching manure".
Kane ka long ka rukom kaba bha eh ban leh ia ka jakhlia-jakhlaid napoh shnong.
Da kaba leh kumne ym tang ba ka shnong kan khuid na ka jakhlia-jakhlaid napoh shnong, hynrei kan pynlong ruh ia ki khyndew shnong ki jaka kiba sei soh shibun eh.
Nalor kitei ki jait sboh kiba nga la batai haneng kiba ngi ioh na ki mrad bad u briew, don sa kawei ka jaid sboh kaba ngi ioh na ki si’ar, ki han ne ki kynja sim baroh, kaba long kaba kordor shibun.
Ha ka 100 mon ka eit s’iar don kumba 64 ser ka naitrojen.
Kata ka mut, ka eit s’iar ka don kumba lai shah ka naitrojen kaba don ka eit masi.
Nalor kata ruh, ka kham don bun shah ka phosphoros bad ka potassiom ban ia kitei ki sboh kiba ngi ioh na u briew lane u mrad.
Ki Jingthung SbohKawei pat ka jait sboh kaba ki pyndonkam na ka bynta ba ka don ka naitrojen ka long katto-katne ki jingthung kiba iadei kur bad u rymbaija, lane u ri, motor bad kiwei-kiwei ki jingthung.
Ngi ngeit ki nongpule kin ym sngew phylla ei-ei haba ngi ong ba ki jingthung ki iadei kur.
U phan, u sohbaingon saw, u sohbaingon iong, u dumasla ki iadon katto katne ka jingiadei kur.
Kumjuh ruh u pathaw, u klong, bad u sohkhia ki ia don katto katne ka jingiadei kur.
Don bun ki rukom kiba u riewstad u pyndonkam ban wad ia ka jingiadeikur uwei u jingthung na uwei pat, hynrei ngin ym lah ban batai ia kita ha kane ka kot kaba ngi thoh khamtam na ka bynta u nongrep.
Ki jingthung kiba iadeikur bad u rymbaija, u ri bad u motor kiba ngi lah ban pyndonkam kum ki sboh na ka bynta kiwei pat ki jingthung ki long kito kiba don ki syntiew kiba iasriem dur, lane ki soh lane ki symbai kiba iasriem bad ki.
La khot kyllum ia ki leguim (legume), namar ba u soh jong ki u long uba ki khot ha ka ktien phareng u “legume" lane u “pod", kata ka mut ba ka dur jong u ka long kum ka jong u ri ne u motor.
Ki jingthung kiba iadei ha kane ka iingkur (family) ki long u motor u rymbaija, u ri, u dai rahor, u dai muk, u dai saw, u shana-budam, u sohphlang bad bun kiwei kiwei kiba ngim lah ban jer kyrteng lut hangne.
Kawei kaei-kaei kaba phylla eh ia kine ki jaid jingthung ka long ba ha ki thied jong ki, ki don ki kynja jingthung kiba rit katta-katta kiba ngim lah ban iohi da ki khmat jong ngi, hynrei kiba lah ban leh ia kawei ka kam kaba phylla katta-katta.
Kata ka long kane; ki lah ban pyndonkam ia ka naitrojen kaba don ha ka l’er bad ban wallam ia ka ha ki met jong ki.
Ia kine ki jingthung kiba phylla ngim lah ban iohi da ki khmat hynrei tang da ka iit tyndong kaba ki khot ka maikroskop (microscope), hynrei ngi lah ban iohi ia ki dur kum ki thapbasim ne ki kyrwoh ha ki thied jong ki dieng kiba ki khot ha ka ktien phareng ki “nodule" (kynnoh noduil) lane ki “tubercle" (kynnoh tubarkl) kiba long ki jaka buhai shnong jong kita ki jingthung kiba rit katta- katta kiba ki khot ha ka phareng ki “bacteria" (kynnoh baktiria).
Kine ki baktiria kiba shong shnong kumta ha ki thied jong kine ki jingthung kiba ki khot ki “legume" (kynnoh leguim) ki ioh ia ka bor ban trei (energy) na kaba bam ia u kynja starch uba don ha kita ki jingthung bad ki siew kylliang pat ia kita ki jingthung da kaba ai ia ki ia ka naitrojen kaba ki lah ban shim na ka l’er.
Kumta ka don ka jingiamyntoi baroh arliang.
Ha kane ka rukom kine ki jingthung kiba ki khot ki leguim ki kham don shibun ka naitrojen ban ia kiwei-kiwei pat ki jingthung.
Kumta lada ngi thung ia ki jingthung kiba kum kine, ka naitrojen ka nang roi ha ka khyndew bad kumta ka nang seisoh shibun.
Khamtam lada ngi tep ia une u jingthung baroh uwei hapoh khyndew, katta shuh shuh ka khyndew ka nang kham sboh.
Haba ki pyndonkam kumne ia u jingthung, ki khot ia uta u jingthung u jingthung sboh (plant manure).
Ha ri Bengal ki ju kham pyndonkam eh ia uwei u jingthung uba ki khot u dhaincha bad ka kyrteng ha ki ktien saians (science) ki khot u Sesbania aculeata.
Ha ka jylla kaba ki khot ka United Provinces pat ki ju pyndonkam eh da u saihon, u jingthung uba ki khot u sainai bad uba ka kyrteng saians pat ka long Crotolaria juncea.
Ha ri lum Khasi-Jaintia jong ngi pat ngi ngeit ym don uba kham bha ia u rymbaija lane da u jingthung uba ki ong ha ka ktien Phareng u “cowpea".
Kine ki jingthung nalor ba ki pynroi ia ka naitrojen, ki tap lup ia ka khyndew ba kumta ki nuit ki nier hapoh jong ki ki iap op; bad u slap ruh um ioh shoh eh ia ka khyndew ba kumta ka sboh kaba don ha ka khyndew kam tuid noh sha ki wah bad nangta sha ri Dkhar.
Ngin thoh kham bha shaphang kane ka jingtuid ka khyndew (soil erosion) ha ka lynnong kaba hadien.
Ka Sboh DawaiKaba lai ka jaid sboh kaba ki ju ai ia ka khyndew khnang ban pynroi ia ka naitrojen ka long ka sboh dawai.
Don bun ki dawai sboh kiba i kum ka mluh ia kiba ki ju pyndonkam kum ka sboh.
Kaba nyngkong eh kaba ki ju kham pyndonkam ka long kaba ki khot ha ka ktien Phareng ka sodium nitrate (kynnoh sodiom naitret).
Ka sodiom naitret don kumba 15 ne 16 mon ka naitrojen.
Kata ka mut ba kane ka mluh ka don kumba 28 ne 30 shah ka naitrojen ban ia kaba don ha ka sboh masi.
Haba pyndonkam ia kane namar ka iadei ban buh tang khyndiat ha ka khyndew.
Ha ka shi ekar ka lyngkha tang kumba lai ne saw mon la biang.
Hynrei kane ka mluh ka wan na ki ri kiba jngai eh, bad namar kata ka rem shibun wat lada ioh ia ka.
Fertilizer Price Lists e.
g.
Power tiller.
Ka Seng Khasi Tyrsad, lyngba ka Ehrngiew Committee, ka la ioh ban aiti ia kawei ka ïingsah ba paka sha kawei ka longiing jong I Kong Melinda Nongbet kiba dei na ka shnong Umlangmar.
Haba iohi ia kane ka jingduna ka iing jong I kong Melinda ha ka liang ka ioh ka kot bad kim da biang ka jaka sah kaba paka, na ka liang Ehrngiew Committee ka la pynlong ia ka jingkhmih bniah ia kane ka ïing ka sem bad ban jurip halor ka jingbit jingbiang jong ki.
Hadien ba la iohi shisha ia ka jingduna, ka Ehrngiew Committee ka la leit ban lum ia u synniang na ki tnum ïing Seng Khasi ban lah ban iarap ha kaban shna ia kawei ka ïing na ka bynta jong ki.
Hadien ba ladep ban shna ia kane ka ïing, na ka liang ka Seng Khasi Khasi Kmie, ka la leit ban aiti ia kane ka ïing da u Rangbah Arwan Sing Tariang bad u Rangbah O.Pyngrope kiba dei ki Vice President ka Seng Khasi Kmie ha ryngkat ka jingiadonlang ki nongialam ka Seng Khasi Tyrsad, ka Sengbah Nongshat Nongkheiñ bad katto katne ngut ki nongialam jong ka Seng Khasi Kmie.
Shillong:  U symbud myntri rangbah ka jylla u bah Prestone Tynsong ha ka sngi ba ar, u la ong ba ia baroh ki jingkynnoh, kiba la mih na ka liang jong ka party BJP, yn sa iakren ha ka jingialang jong ka MDA co-ordination Commitee ka ban sa long ha ka 26 tarik mynta u bnai.
Haba iakren bad ki lad pathai khubor na ka liang jong u bah Prestone, u la ong ba ha 26 tarik u Naiwieng 2020 kan don ka jingialang jong ka MDA Co-ordination Commitee, ha ka ba yn sa wanrah ia baroh ki jingkynnoh jong ka party BJP ha kane ka jingialang kynthup ia ka kam bamsap ha ki 2 tylli ki District Council.
U la ong ruh ba ha kane ka sngi na ka party BJP, u bah ALHek bad u bah Sanbor Shullai, ki la dei ki nongmih khmat ki ban wan shimbynta lang ha kane ka jingialang.
U la kyntait ruh ban don kano kano ka jingkyntait ia kino kino ki MLA kiba don lang ha ka Sorkar MDA da kaba u ong ba kam don kano kano ka jingniewbein ia u no uno u MLA u ba don ha MDA bad baroh ki rai ba la ju shim da ka sorkar MDA ki dei ki ba la iasngewthuh jingmut lang da baroh ki MLA kiba don ha sorkar.
U la ong ruh “Kumba nga la dep ban ong ba lada ka BJP kam hun ban ia don ryngkat ha ka Sorkar MDA ki lah ban mih noh na ka sorkar MDA bad ia kane nga dang kren kumjuh haduh mynta".
Shillong: U symbud myntri rangbah ka jylla u bah Prestone Tynsong, u la ong ba halor ka jingleit ban ia kynduh jong ka sorkar jylla ia ki myntri jong ka sorkar pdeng, halor ka Inner Line Permit bad ka jingpynrung jong ka ktien khasi bad Garo ha ka khyrnit ba phra jong Constitution jong ka Ri kan bha ba u Myntri rangbah un iathuh hi.
“Hynrei kumba baroh ki tip ia ka ILP la dep ban pdiang da ka ingdorbar thawain, hynrei ha ka por ba long myntri rangbah u Dr Mukul Sangma u dei ma u hi,u ba pyrshah ia ka ILP bad ka dei tang hapoh ka Sorkar MDA kaba la pass ia ka resolution halor ka ILP bad kane ka dei ba ka sorkar MDA ka don ryngkat bad ki paidbah ban dawa pyntreikam noh ia ka ILP ha ka jylla.
"U la ong ruh ba lada ka jingpyntrei kam ia ka ILP, ha ka jylla kan shong ha ka kti ka sorkar jylla, la dep ban pyntrei kam naduh mynshuwa, hynrei kane ka dei ha ka jingai jingbit jong ka sorkar India bad na ka liang jong ka sorkar jylla ka lah tang ban buddien bad ban pynbor ia ka sorkar pdeng ban pyntreikam noh ia ka ILP ha ka jylla.
“Dei na kane ka daw ba wat la kadon ka jingkiew ka ba shyrkhei jong ka khlam ha nongbah Delhi hynrei na ka liang u Myntri rangbah bad u symbud myntri rangbah ngi la leit ban iakren halor kane ka bynta bad halor ka jingdawa ILP ha u bnai ban wan ruh kin sa leit hiar biang sha Delhi u la ong.
".
Ha kawei ka jingjia kaba sngew shyrkhei, kawei ka trok kaba don ia u numbor ML 06 4896 ka la leit ban tynrah ia kawei ka kynroh ha Jaidoh Kroh kaba ha hap hapoh ka shnong Nongspung, West Khasi Hills.
Ha kane ka jingjia, kane ka trok kaba la pynher sted bha ka la leit ban tynrah daiñ ia katei ka kynroh ha kaba ka body jong katei ka trok ka la hap noh sha riat katba ki bynta jong ki tyre ki la sahkut ha surok bad katto katne ki bynta jong kane ka trok ka la sahkut nog ha kane ka kynroh.
Katkum ka jingiathuh jong ki pulit, ki la iathuh ba kane ka trok kadei kaba kit ia u shyiap bad kadei kaba wan na ki bynta jong ka Nongkasen ban leit sha Nongspung, hynrei namar ka jingpynher sted palat ha ka jingdum ka miet, kane ka trok ka la leit ban tynrah beit ia ka kynroh.
U nongniah jong kane ka trok, uba la tip kyrteng kum u Lookingstar Lyngkhoi, 26 snem ka rta uba dei na Porsohsat bad u nongbud uba la tip kyrteng kum u Donboklang Lyngkhoi uba dei na ka shnong Mynniar ki la mynsawjur, bad la kit noh mardor ia ki sha Nongstoin Civil Hospital.
Shillong: Halor ka jingkam jong ka seng HNLC, ba bun na ki samla kiba kwah ILP ki la leit ban pyniasoh bad ka seng lehnoh ka HNLC; na ka liang jong u myntri ka kam pohing, u la ong ba um don ka kaiphot ba kin don ki samla ki ban leit pyniasoh ia lade ha kino kino ki kam lehnoh ha ka jylla.
Halor ka jingkynnoh ia ka jingshah pyndik jong ki briew ki ba la wan pyndem wait ha ki pulit, u la ong ba ka dei ka kamram jong ki pulit ban tohkit ia kano kano ka Case ha kaba ka lah ban don ka jingsuba na ki pulit ba kine ki briew ki don kti ia kano kano ka kam kaba pyrshah ia ka ain.
U la ong ruh “Na ka liang jongnga, ngam lah ban pdiang hynrei ioh don ki jait case ba kine ki briew ki shah suba ba ki donkti, ka dei ka kamram jong ki pulit ban tohkit ym tang ia u briew u ba la pyndem wait hynrei ia uno uno u nongshong shnong ha ka jylla u ba donkti ha ka kam ba long beain".
“Kane ka jingkynnoh ka HNLC ka long ka bym don nongrim kat ka jingtip jongnga, namar ba ka tnad pulit mynta kam dei kum ha ki por ba la dep ba ka lah ban shu kem katba shah pharep, hynrei mynta ki dei ban da toh kit bha bad khlem ka jingtohkit kumno ngin lap ia ka jingshisha, hynrei ban kynnoh ba ka jingtohkit ki pulit ka dei ka jingleh bein kam dei kumta" u la ong.
Na ka liang ki tnad pulit ki la long kiba peitngor ia kino kino ki kam beain na kane ka daw ba ka jingtohkit ka long kaba bteng bad u myntri, u kyntu ia ki briew ba lada don kano kano ka jingshah leh bein, na ki pulit ki lah ban ujor ha ki Superitendent Of Police.
U heh duh ka  Rashtriya Kamdhenu Aayog (RKA), U Vallabhbhai Kathiria, ula iehnoh ia ka kam jongu bad mar ia mih U Kathiria, katei ka komishon, ka la pynpep ia ka eksamin, kaba dei halor ka saian shaphang ka masi, kaba dei ban long ha ka 25tarik Rymphang 2021.
Ym shym la iathuh satia ia ka daw, jong ka jing pyn sangeh ia katei ka eksamin.
U Kathiria, u pyndep ia ka por trei kam jongu, ha ka 20tarik Rymphang 2021.
U Kathiria, kum u khlieh duh jong ka komishon, ula pynmih ia bun bah ki jingkren, kiba pher, halor ka masi bad dang ha ka 5tarik Kyllalyngkot, ula ong ba ka met jong ka masi, ka dei kaba don da ka jingstad saian suda.
“Lada ngi iakren ia ka  $5-trillion economy, ngi don ia 19.42 crore ki masi, kiba lah ban kyntiew ia ka ioh ka kot jong ka ri.
Wat lada ka masi, kam don dud ban ai, hynrei tang ka eit bad ka umjung jongka, ki dei kiba da kordor tam bad kumta ia ka ioh ka kot jong ka Ri, yn lah ban tei shakhmat".
Shillong: U Nongialam jong ka Confederation of Meghalaya Social Organisation (CoMSO) u bah Robertjune  Kharjahrin, u la ong ba lada ka jylla Meghalaya kam ioh ia ka Inner line Permit, khlem pep ka sixth schedule kaba la don ruh kan sa jah noh na kane ka jylla.
Haba iakren bad ki lad pathai khubor, na ka liang u bah Robertjune, u la ong ba ka sixth Schedule kadei ka ain ban iada ia ki riti dustur, ia da ia ki jaka puta katba ka ILP ka dei ka ba iada ia ka jylla na ka jingrung kyrthep jong ki barjylla.
“Lada ka jaitbynriew kam ioh ia ka ILP, wat ka sixth Schedule ruh kan sa jah noh namar ba ka jingjied jong ki MDC ruh ka long kat kum ka Adult Suffrage bad lada la bun da u bar jylla ban ia ki trai muluk, ka jylla jong ngi yn sa synshar da ki barjylla" u la ong.
“Kumba la iohi ba ki 10 tylli ki District Council kim don ia ka bor ban ban iada ia u poiwir kum ha Garo Hills la long MDC da ki barjylla bad khnang ba ka ain ban iada ia ka riti dustur kan skhem ka jaitbynriew ka donkam ia ka ILP “u la bynrap.
“Kiwei ki jylla ki ba don ia ka ILP ki don lang ia ka Sixth Schedule lane ka article 371 bad tang ka jylla Meghalaya ka ba don ia ka sixth schedule “u la ong.
U la ong ruh ba ka sorkar pdeng ka dei ban burom ia la jylla Meghalaya da kaba kan ai noh ia la jingmynjur ia ka ILP bad ka jaitbynriew kan ym treh ban kylliang ia ka ILP bad ka sixth schedule bad u la ong ruh ba ka dei ka hok jong u Hynniewtrep bad u Garo ban ioh ia ka jingiada ia ka jaitbynriew bad ka dei ban ioh ia ka ILP ba khlain bad ka sixth schedule ba khlain.
Nga u Bah Amos S.Kharshiing nga pynpaw ba ngi don ka hok ban pynskhem shuh shuh ia ka 6th Schedule bad ban ioh ia ka ILP ruh kum ba ioh ki wei  ki wei ki States  ha North East.
Da kam long kumta, ka jing iakhih kan long kaba shyrkhei bha.
Shillong: U Symbud myntri rangbah ka jylla u bah Prestone Tynsong, ula kyntu ia ki nongshong shong jong ka Mawlai ban pynsangeh ia ka jingiakhih namar ba na ka liang ka sorkar jylla kan ym ai jaka ban shna ia ka ktem shirta na ka bynta ka Central Reserve Police Force (CRPF) ha ka shnong Mawlai.
Haba iakren bad ki lad pathai khubor ha ka sngi nyngkong u bah Tynsong, u la ong ba ka Synjuk Ki Rangbah Shnong bad ki  Seng Samla Mawlai Pyllun, ki la khot ia ka jingialang ban pynpaw ia ka jingpyrshah kaba mynta ka sngi pyrshah ia ka sorkar ban ai ia ka jaka ka ba dei jong ka  Arts and Culture department na ka bynta ban shna ia ka ktem ba shirta jong ka  CRPF.“Hadien ba la tohkit bha, kam shem don kum kata ba ki la kynnoh ba ka sorkar ka thmu ban ai ia ka jaka ban shna ia ka ktem CRPF ha Mawlai, kumta nga kyrpad ia ki seng samla bad ki synjuk ki rangbah shnong jong ka Mawlai Pyllun ban ym dei ban shim bakla ia kane ka mat " u la ong.
U la kubur ruh ba ka don ka jingjurip ia ka jaka da ka arts and culture department ha ka sngi ba ar, ha ka jaka ba ka mental jail ka ju don hynrei ka jingjurip ia kane ka jaka kam dei na ka bynta ban ai jaka ia ki ktem shipai jong ka CRPF.“Kum kane ka mat ka dei ban da phikir bha, ha ka ba lada ka sorkar ka don kum kata ka jingthmu kan ym lah ban iaid lait na ka jingiamir jingmut shuwa bad  ki briew ki ba don bynta lang kum ki rangbah shnong bad ki nongshong shnong ka shnong Mawlai “u la ong.
Shillong: Mynta ka sngi ka 22 tarik u Rymphang 2021, ki nongialam jong ka Meghalaya Joint Action Committee of Commercial Vehicles (MJACCV) ki la ong ba lada ka Sorkar kam map da 50% ia ki khajna kali ha ki bnai ba kine ki nongniah kali kamai, ki khlem ioh ban mih satia sha surok ban kamai na ka jingwan lynshop jong u khlam Covid 19, na ka liang kane ka kynhun kam banse ban leit ujor sha ki bor ba halor bad wat shaduh ka iingbishar ban ioh ia kaei kaba ki dawa kaba long ka hok jong ki.
Haba kren sha ki lad pathai khubor, u Chairman jong kane ka seng, u Bah Wandonbok Jyrwa, u la ong ba wat la ka Sorkar jylla ka la pynhiar ia ka dor jong ka petrol bad diesel da 7 tyngka, hynrei tang kumba katto katne sngi pat ka la pynkiew biang sa 2 tyngka kaba mut ba ka Sorkar hi ka pynhiar dor tang 5 tyngka.
Na ka liang ka seng ka kwah ba ka Sorkar kan pynbeit noh mardor ia kane bad ia ka dor bai kali hi ka Joint Action Committee ka la rai ban pyniaid beit shwa katkum ka notification kaba rim.
U Bah Wandonbok u la ong ba lada ki paidbah ki lap ba ki nongniah kali kamai ki shim tam ia ka bai kali jong ki, ki paidbah ki lah ban ujor ia kane mardor ryngkat ki nombar plate kali kaba ki shong.
Shuh shuh u Bah Wandonbok u la ong ruh,"Na ka liang ka Sorkar lada kam map ia ki khajna jong ki kot kali, te ngim banse ban hap leit noh pat sha ki bor jong ka aiñ, ki bor kiba kham halor shuh shuh jong ka Sorkar namar kumno ngin siew khajna ha ki sngi kiba ngi khlem ioh iaid.
Ngim banse ban pynsngew ia kane ruh sha ka Commission of Human Rights namar ba ki la long kumba ki iuhroit ia kaei kaei kaba ngim lah ban leh.
Katto ngi mad ia ki jingeh hapdeng ki lockdown hynrei ka Sorkar pat ka kyntu pynban ban hap siew 100% ka khajna bad hapdeng ka jingiakhih ruh ka Sorkar ka pynkiew pat ia ki khajna ki bapher bapher myn ha ka 3 tarik u Rymphang 2021.
"Ka seng ka ong ruh ba kan sa shong pyrkhat shwa ba lano namarba ka jingmap na ka bynta ka phaiñ ia ki kot kali ruh kam shym la dei na ka map na ka liang ka sorkar jylla hynrei la map na ka liang ka Sorkar Pdeng haduh ka 31 tarik u Lber 2021 bad na ka liang ka seng kan ialeh pynsted noh kumno ban leh eiei hashwa kane ka tarik.
Shillong: Ha ka 22 tarik u Rymphang 2021, u Symbud Myntri Rangbah jong ka Sorkar jylla, u Bah Prestone Tynsong u la pynbna sha ki lad pathai khubor ba ka seng sañ pyrthei ka National People’s Party(NPP) ka la rai ban pyniakhun da u Bah Pynïaid Sing Syiem u ba dei ruh u MDC jong ka Sohryngkham Constituency bad u ba long ruh u Chairman jong ka iingdorbar thawaiñ ka Khasi Hills Autonomous District Council(KHADC) ha ka elekshon ba shiteng samoi na Mawryngkneng Constituency ynda ka Election Commission Of India kan pynbna ia ka tarik ban pynlong ia kane ka elekshon ba shiteng samoi ha kane ka konstitwensi.
Ka jingpynlong ia kane elekshon ba shiteng samoi ka long hadien ka jingkhlad noh jong u nongmihkhmat na kane ka thaiñ u Bah David Nongrum.
U Bah Prestone u la ong ruh ba ym don kano kano ka jingiateh kular hapoh ka Sorkar MDA halor ban pynieng tang uwei u kyrtong, u la ong ba kano kano ka seng kaba don hapoh ka Sorkar MDA ka lah ban pynieng ia uno uno u kyrtong uba ka mon.
Nga kwah ban ong ia kawei ka subject ym ia kane.
nga sngew lyng ngoh ba ka toll gate ka ba don ha ialong west jaintia hills district ka shim kabu bha ia ngi ki ML05,ia ngi ki shim 60 ia ki ML04,ML11 KADEI tang kumba 30.
kaei ka daw mo halor kata?Ia ki local ki shim shiteng dor, Ka tollgate ha Pahammawlein Ri Bhoi ruh ki leh kumjuh.
Ngi dei ka juh ka jaitbynriew, hynrei balei ngi pyniaper pat la ki jaka jaka.
Ngi ki khasi lano ngin ia sngewthuh ia kane?.
Shillong: Mynta ka sngi ka 22 tarik u Rymphang 2021, u Symbud Myntri Rangbah jong ka Jylla, u Bah Prestone Tynsong u la ong ba u Amit Shah u ba dei u Myntri Ki Kam Pohiing ka Ri, u khlem shem la ong satia ba ka Meghalaya ka kwah ban pyntreikam ia ka ILP, ha ka jylla bad pynduh noh ia ka Sixth Schedule ne ka kwah ban ioh ia ka ILP bad pynduh noh ia ki Autonomous District Council ha Meghalaya; ha ka  jingiakynduh ba dang shen ha Delhi bad u Myntri Rangbah ka Jylla, u Conrad K Sangma.
Haba kren sha ki lad pathai khubor, u Bah Prestone u la ong, “Ha kato ka sngi ba ngi iakynduh ia u Myntri Ki Kam Pohiing Ka Ri ryngkat ka jingdon lang jong katto katne ngut ki heh ophisar jong ka Sorkar, haba ngi la iakren sani bha shaphang ka ILP kaba long ka mat kaba nyngkong bad kaba ar shaphang ka MRSSA, te kumta na ka liang jong ngi, ngi la kyrpad ia u ba un pyllait por khnang ban wan iakynduh ia ki sengbhalang jong ngi kiba kwah ban iakynduh ia u.
U la ong ba un sa wan hi dalade sha Shillong ban iakren halor kane ka mat bad un sah kumba ar sngi eiei ha u bnai Lber.
"Shuh shuh u Bah Prestone, u la ong ba kata ka jingong u Amit Shah ba la mih ha ki lad pathai khubor kam dei satia kaba shisha hynrei u Bah Prestone u la ong ba ngin iai ap shwa ia ka jingwan jong u Amit Shah sha Shillong ban iashong bad iakren sani bha halor ka ILP.Kata kamut kham donbor ki sengbhalang ne tlot ka sorkar ban pynbor ia Amit Shah ban ai ILP.Uwei u paralok Press-media, u la kylli ia nga dang shen artylli ki jingkylli –“Phi ki UDP phi leh aiu, haba kane ka Sorkar MDA jong phi, bun da ka jingleh kulmar?"“ka dei ka jingshisha ba ka UDP ka pyrshah ia i Bah Prestone Tynsong ban long CM, sa ioh shimti u Conrad Sangma?"Ngin leh aiu kein ma ngi ki UDP kiba don mynta tang 7 ngut ki MLA? Phi kynmaw ha u snem 2008 ngi la ia sdien bad ka NCP u Purno Sangma, kaba don 15 ngut, ma ngi 11 ngut bad kiwei ki paralok ban thaw Sorkar.
Hynrei sop-sop ki ia leit sha Delhi ban wanrah da ka Sorkar thymmai hapdeng jong ki bad ka Congress.
Hynrei i Bah Friday Lyngdoh President Congress ha katei ka por, ryngkat bad I Bah D.D.Lapang bad Mukul Sangma ki pyrshah ia katei ka jingthmu, kumta la poi ban ia sdien sa bat ka Congress Meghalaya kaba don 25 ngut?Ha u snem 2013 ruh ngi bteng ban iatrei lang bad ka Sorkar Congress kaba la ioh 29 ngut ki MLA, ngi pat ngi la hiar sha ka 8 ngut.
Dei ynda la kyntait u Mukul Sangma ia ka Mining Policy ha u 2012 bad ia ka ILP 2013, ha une u 2018 ngi hap ban iasdien biang noh bad ka NPP u Conrad kaba don 21 ngut, ma ngi pat, ngi la nang hiar sha ka 7 ngut, da kaba ia synrop lang artad bad kiwei ki paralok.
Ngin leit shano ma ngi ki shikham, na u Khla sha u Thlen, na u Thlen sha u Khla biang, kumba ong ka ktien.
Niuma, don ruh kiba ong ban ym leit iasdien shuh badno-badno, hynrei kane ruh ka buh jingma, ba lada ym ioh Sorkar, ka lah ban wan syndon da ka Ramhah, President Rule, kumba la jia ha ki por ba la leit.
Kata ka dei ka apot jong ngi ki Seng Riewlum(Regional Party), kaba ngat ha ka rai ki 36 lajong.
Halor ka jingkylli ka ba-ar pat, nga la jubab ba ia ka jingthung nongialam kiwei, ngin don bynta aiu ma ngi? U Conrad hi ula pynbna, ba katba ioh bun na Khasi ne Garo Hills, na kata ka jaka yn mih u nongialam.
Kumta ki NPP ki la ioh 11 ngut na Garo bad 8 na Khasi Hills, sa ioh nongialam da u Conrad.
Mynta pat nga buh ia kane ka jingkylli ia ki paidbah shi tyllup, khamtam ia kito kiba kham shemphang bad ki bym ju iarap pynshai ia kiba duna, haba ngi don 36 ha Khasi bad Jaintia Hills, balei ba ki paidbah shane kim sngewthuh ban jied ia la ki Seng lajong, katba ngi baroh ki Seng Riewlum ngim ioh ei-ei, shu brut lynter sha Garo Hills?Ha u 2008, shu lait brut salit ka UDP, kaba ioh tang uwei ha Garo Hills.
Ha kine ar-snem 2013, 2018 pat, utei uwei ruh u la jah noh.
Nalor kata, na shane sha ri Khasi-Jaintia ruh barabor ka ioh bun hi ka Congress, peit kumne harum, ia ki 3 tylli ki Seng:- 2008 2013 2018Congress – 25 – 29 – 21NCP(NPP) -15 – 13 – 19UDP -11 – 08 – 07Tip sa kumno pat kan long ha u 2023? Bun ki ju ia kren bha shaphang uta u 36 bad u 24, shu kut lut ha ki jingiakren, haba ka jingkhein ka pulom lynter, PHIEL! Tang shane ba jop lynter ka team kaba 24 ia ka 36.
Thamula shisha.
Haba la nang ngam, nang ngam shaba kham jyrsieh, la sdang ki 36 ban ud, ban trud khlieh, balei bym ioh kam ioh jam ki khun samla pule, balei bym don um, ba hap ban da thied, balei ba lip ding khah khah, balei bym biang ka jingsumar ia ki bapang, balei khapngiah ki lynti ki synkien, balei ki hiar ki iew ki hat, ka rep ka riang, ka kamai-kajih, bun sa tang ki balei.
Ki riew shemphang pat ki ud ia ka jing sniew lut ka synshar-khadar kat shaba phai, katba ia kaba bha te ym kham iohi shuh.
Lada ki riew shemphang kin shim lang noh ia ka bynta ban iarap pynshai ia kiba kham duna, ban kdew bad hikai ia ki, ba kin iohi ia ka lynti bad ban sngewthuh ia ka bynta kaba ki dei ban leh, kan long ka kam bah bakhraw ban poi sha ka thong.
Bun pat ki riew shemphang, riew don burom mynta kim mon shuh ban wan shakhmat ban iakit lyngkor lang ha ki kam synshar-khadar, namar ki iohi ba la ioh jaka pynban da kibym pat dei ban long ki nongialam, namar kim pat biang wat tang ban long ki nongbud, nongiarap ruh.
Ki Seng Bhalang bad kiwei ki kynhun phira kiba la shim ia ka lyngkor ban kit ia ka ‘Bhalang’ jong ka imlang-sahlang, kin hap ban shim lang ia ka bynta ban tynrong ia kine ki jingeh bad ki jingma, shuwa ba ka Sngi kan Sep noh sha krem lamet-latang.
Dei kane kata kaba ki ong ri riew tymmen, ‘ka pisa bym hok ka pyn pisa,’ namar ki nongai ki kwah ba kiba shim kin hap leh ia ka mon jong ki.
Kumta ki nongshim ki shim matlah bad kum ki nongbeh nong, ki pynjot ia ka Ri, kynthup ia lade ruh, namar ki pyndep ia ka mon ki nongbei tyngka.
Lada ki paidbah ki kylla bamut noh, ban pynbeit ia ki jingbakla, ki sngi bathymmai sha ka phuh ka phieng, kin wan phai pat.
Ia ki nongialeh kai phutbol, leit wad kylleng sawdong bad da siew dor ruh ia ki, Wow! Markhongpong kat ha kane ka kam iap kam im.
Dei hok ban kylla khongpong lut ka synshar-khadar.
Shillong: Mynta ka sngi, ka 22 tarik u Rymphang 2021 ha ka por shiteng sngi eiei kawei ka dukan sha kaba don ha Nongrim Hills hajan ka Bethany Hospital, ka la pluh kynsan bad la antad ba ka daw jong kane ka jingpluh ka la sdang na ka jaka shet jong kane hi ka dukan kaba pyndonkam da ki ler tyndong gas.
Ki pulit pynlip ding jong ka Fire and Emergency Services ki la wan kloi kloi sha kane ka jaka ban tem ia ka ding khnang ba kan nym pur pat sha kiwei kiwei ki jaka kiba don hajan katei ka dukan.
Haduh kaba thoh ia kane ka khubor ym pat tip satia ia ka bai lut bai sep kaba la julor ha katei ka dukan bad ka jingtohkit ha kaba iadei bad kane ka dang iaid shakhmat.
Ka Kerala Sashthra Sahithya Parishad (KSSP), ka pynpaw ia ka jing pyrshah jur, halor ka jingbthah jong ka  University Grants Commission ia ki Vice Chancellor bapher, ban pynlong ia ka eksamin ban tip kham bniah ia ka jinglong jingman jong ka masi, lane ka  gau vigyan (cow science), kaba pynlong ha kylleng ka India.
Ka Kerala Sasthra Sahithya Parishad (KSSP), ka ong ba katei ka eksamin, ka dei ka jingthmu ban wan rah ia ki jingngeit bieit shaphang ka masi bad ban wan rah, da ka jingmut jong ka seng BJP, ha ka jingpule ha ki kyrdan higher education.
Ka KSSP, ka dawa ban weng noh ia katei ka hukum bad U President jong katei ka seng, U  AP Mulareedharan, u kren sngew lyngngoh, ba kumno ka UGC, kaba peit ia ka pule puthi jong ka ri baroh kawei, ka ailad, ia kum kitei ki jinghikai, ki bym don jing iadei satia bad ka jingstad Science.
U  Mulareedharan, u iathuh ba ki lynnong, ba la pynkhreh, na bynta katei ka eksamin, ki dei kiba shu thok bad ki bym don jingshisha eiei ruh em.
“Ka ong ba ka jingrong stem ha ka dud, ka pyni, ba ka don ka ksiar ha katei ka bynta jong ka dud bad nangta ka shuh shuh ba ka  panchagavya, kaba la khleh lang da ka eit masi, ka um jung masi masi, ka dud, ka malai bad ka ghee, ki dei kiba long dawai bah ia u briew bad ka ong shuh shuh ba ka kynja jingkhih lane ka  negative energy wave, ka don jing iasnoh, na ka jing pyniap masi bad ka jingkhih jumai ruh.
Katei ka jinghikai jong ka UGC, ka dei kaba pynkyndit bad ka bym lah satia ban pdiang, khamtam ban pynlong da ka eksamin" ong U Mulareedharan.
U K Radhan, general secretary ka KSSP, u iathuh ba ki skul, ki la bthah ia ki samla pule jongki, ba kin leit khnang sha katei ka eksamin bad katei ka dei ka jing pynbor ba kin ngeit ia ka jingngeit niam jong kiwei pat bad ula ong ba ki riew shemphang, ha ka jylla, ki dei ban kren pyrshah,  halor kane ka jingleh jong ka sorkar India.
Ka dei ha u kyllalyngkot 2021, ba ka sorkar India, ka la pynmih ia ka jingbthah ban pynlong ia ka eksamin shaphang ka jinglong jingman jong ka masi, lane  ‘gau vigyan’ (cow science), ha kaba yn pynlong mynta u snem, ha ka 25tarik Rymphang 2021.
Shillong:U Bah Pynïaid Sing Syiem, MDC ka Sohryngkham, uba dei ruh u Chairman ka KHADC ha ka Sngi Saitjaiñ u la leit ban plie ia ka ïing skul ba la shna pynheh jong ka Puriang Secondary School, Puriang ia kaba u la pynioh mang tyngka 5 lak na ka Council lyngba ka Excluded Areas Central Scheme 2019-2020.
Kane ka skul ia kaba la seng da ka Dorbar Shnong Puriang ha u snem 2000, ka la iai tyllun mynta 21 tylli ki snem ban sam ia ka jingnang jingstad sha ki samla pule ka thaiñ khlem ka ïing skul bad ki kamra klas kiba biang bad khamtam eh ha ka por lyiur kiba ki nonghikai bad ki khynnah skul ki shem jingeh na u slap ka lyer.
Kane ka jingpynioh mang tyngka u MDC, ban shna ia kane ka ïing skul ha u snem ba la dep, ka la long ka jingkyrkhu kaba khraw ia ki nonghikai bad ki khynnah skul bad na ka liang ki bor pyniaid shnong, ki bor pyniaid skul, na ka liang ki kmie, ki nonghikai ki la pynpaw ka jingai khublei ia u MDC da kaba pynkup burom ruh ia u ha ka jingialang plie ia kane ka ïing skul.
Ki la pynpaw ka jingsngewnguh ia u Bah Pynïaid uba la kloi ban sngap ban noh jingïarap ia ka skul.
Ia kane ka iing thymmai la plie ha ka jingiadonlang u Sordar ka Shnong Puriang, Bah Bantei Mukhim, i Headmistress, Kong Merciful Mylliemngap, ki riewrangbah, ki longkmie longkpa, ki nonghikai skul bad kiwei kiwei pat.
U Bah Pynïaid haba kren ha kane ka sngi u la ong ba kum MDC ha ka bor kaba rit u iai pyrshang ban ïarap bad leh ia ka bha tam.
“Kane ka skul kan sa dap 25 snem bad nga khmih lynti ia ka jingïatreilang ban kyntiew ia ka khnang ban ïoh ban ai ka jingshakri ban sam ia ka jingnang jingstad sha ki samla pule ka thaiñ", u la ong.
Nalor ki jingkren ha kane ka sngi la ïoh ruh ban sakhi ia ki jingshad bad jingrwai, ki drill display na ki khynnah skul.
Kum ban shu kdew ia kane ka skul la thaw da ka Dorbar Shnong Puriang ha u snem 2000 da ka jingiasei tyngka ki nongshong kiba angnud ban wanrah ia ka jingnang jingstad ha ki khun ki kti bad ki pateng ban wan.
Nongpoh: Ka lympung ialeh kai Badminton kaba la pynlong da ka Byrnihat Sports Association ha Moonlight Indoor Stadium, ka la poi sha kaba kut noh hynnin ka sngi miet sngi Saitjain.
Ha kaba kut jong katei ka lympung ialehkai Badminton, la sakhi da ka jingdon u Bah Victor Rani, MDC Jirang kum u kongsan, ha ryngkat kiwei de ki nongialam shnong bad ki riew rangbah katei ka thain.
Khyndiat halor katei ka lympung ialehkai Badminton, ki la don shibun ki samla kynthei shynrang bad ki riew rangbah ki la leit ban iashimbynta.
Na ka bynta ban pyni ia la ka jong ka sap ha ka jingialehkai Badminton bad kito kiba kham tbit ki la poi sha ka thup jong ka phainal.
Ki la don shibun ki bynta hapoh katei ka jingialehkai, kata ha ka Women’s Single, Veteran Single, Veteran Doubles, Mens Single Senior bad Mens Double Senior bad kitei kiba la poi sha ka jingjop bad shah rem ha ka phainal, ki la ioh da ki Trophy lem bad ka pisa.
Ia ka nam lahduh ha ka Mens Doubles Senior, la rah da u Bah Sosthenes Sohtun bad u Babit L Mawlong, katba u Franky L Nongbri bad u Pynsuk Synrem ki la wan ha ka kyrdan ba-ar.
Ha ka Mens Single Senior, u Enrique Nongrum kum u nongjop hadien ba u la pynliem ia u Phrangsngi L Nongbri.
Ha ka Veteran single, u Jeslin Syngkli u la pynliem noh ia u Bah Sosthenes Sohtun, katba ha ka Veteran doubles, u Jeslin Syngkli bad u Lil Chetri, ki la pynliem noh ia ka kynhun u Rodrick Nongrum bad Lewis Kylla, ha ka Womens single ka Elisha N Lyngdoh ka la pynliem ia ka Lina N Lyngdoh.
Shillong:U Bah M N Syiem, ula ujor ha u snem 2015, ha ka High Court of Meghalaya, ha kaba u kwah ban pynduh noh ia ka Article 244(2) jong ka riti synshar ri bad ban pynlong beain noh ia ki lai tylli ki District Council jong ka jylla.
Katei ka kam, ka la wan ha ka jingshong bishar, ha ka 19tarik Rymphang 2021, ha ka division bench jong ka high court, ha kaba la ia said da U Bah N.Syngkon Advocate, na ka bynta U bah M N Syiem bad nangta U bah VGK Kynta, Sr Advocate ia ka Khasi Hills Autonomous District Council.
Ha ka jingiakren, U bah Kynta, u iathuh ba katei ka mukotduma, ka dei kaba la pynkut da ka kashari, hadien ba la weng noh, da u nong iasaid jong U bah Syiem.
La ong shuh shuh, ba lada katei ka PIL, kan iai bteng, kumta kan ktah shibun ia ki hajar ngut ki nongtrei jong ki 3 tylli ki District Council, kiba trei ha kitei ki Council, khlem pat da iakren halor ka jinglong kyrpang jongki, ban pynneh ia ka riti dustur jong ki trai jylla.
La ong shuh shuh, ba ka ain jong ka Panchayati Raj, lyngba ka 73rd Amendment jong ka riti synshar ri, kam shym la trei kam satia ha ki jaka jong ki rit paid, namar ba ka la don ka Sixth Schedule.
lah dei ka porban pynduh noh ìa ka Dst.
council.
kumnoa ka court ka shim por naduh /15 haduh mynta.
ka dey ka jing-pynsep-ei ba shyrkhei ïaka pisa paidbah ka balah ban pynïaid ha kiwei pat ki kam pynroi.
katnoa ka sorkar ka pynlut naka bynta uwei u MDC.3 dist.
Ngi don 90 ngut,mutdur Lada katei ka jingmut baroh ngi lah ban pynlut haka health sector ?nakie kata ka honorarium ba ka sorkar ka pynlut naka bynta ki unproductive post ba ki bat kum ki chairman/committee member, ha bun ki department / corporation, etc.ka por kam dawa shuh ïa kum kine ki jing pynlut Kai jonfka sorkar.
Ka KASHARI BADON-BUROM Ka lah dei ban tuklar da lade hi wat Lada ymdon PIL,kumba ka juh leh ha kiwei pat  ki bynta ka ri, naka bynta ka bha ka miat  ha ka Ri.
halor ka phang ka jingduh Kam ki hajar ki nongtrei :peit haka por ba khang pomdieng ka court, ka jing jynjar bad duh kam ym da ki hajaar, hynrei da ki lak ki paidbah, hynrei suki Suki, ki sdang kamai da kiwei pat ki lad.
Ban im ka Ri, ban im ki phow lak, ngin hap sacrifice ïaki hajaar.
Don Jing ma ban pynduh ia ki council ba ladon lypa wat hapdeng ka jingdon kine ki council ruh Kat ne bun u poi wir ! Shu buh Lada pynduh ngam tip shuh ka ei ban jia ia ka pateng ka ban wanDei ban nang pynkhlain shuh shuh ia ki District council bad kumjuh ruh ki council ki dei ban trei hok na ka bynta ka bha ka miat Jong ngi ki trai shnong, ym ban shu ia leh Kai lane long Kum Kita ki agent na ka bynta ka pla la jongKa district coucil dei ka training camp ban ioh long MLA ki MDC lyngba ki scheme ban pyn riewspah ialade bad ki nongbud ba syndah.
La shu bsa sniah ia ki nongtrei ka council bad lah thung kam lymmuh kat iakiba ha ing ne riew shimet banang pynbiej politician ne officer.
Ki khlaw kilah syllen ban myntoi shimet, ki riti dustur ki lah baji, ki nongtrei kam ba torti kum ka issue tangjait.
Baroh ha district council kidei ki kruin ka jaitbynriew namar ki trei tangioh tulip ym shisha kumba lah thmu ba kaei ka council kadei ban leh ban kitkhlieh.
Kiba dawa ban pynduh ia ki District Councils kin dei ki briew kiba don ka daw shimet kiba don jingiathut bad ka council namar haba ki la tip ba ka long kum ka nongiada ia ka jingling rit pait kumno kin dawa pat ban pynduh noh.
Kitei ki briew ngi lah ban ong ba ki dei ki bym pyrkhat ia la ka jait ka kynja kiba pyrkhat tang ia lade bd tang ia ka ba mynta Kim pyrkhat satia ia ka patent ban sa wan haka jaka ban iatei ia pynbha dawa pynduh pynban da ka bor ki bym long trai ia ka, hato ialade kin leit sha ei kine ki men sdieh kylla ia ka District  council.
Shillong:Ha ka 16tarik mynta u bnai, U Conrad K Sangma, myntri rangbah ka Jylla, ula pynbna, ban pynhiar dor da san tyngka, ia ka bai petrol, diesel.
Ha ka 17tarik mynta u bnai, ka dor jong ka petrol ha Shillong, ka long T.86.05 shi litar ha Shillong; hynrei hadien katei ka sngi, ka dor jong ka petrol, ka kiew da 81pisa, namar ba myn hynnin ka sngi, ka dor jong ka petrol, ka long T.86.86 pisa ha Shillong.
Ki Kali kamai Kim dei shuh ban ia khih, ki dei ban pynkiew beit ia ka bai Kali.
Tangba Lada ka umphniang ka hiar phi ruh dei ban nangpynkiew shuh shuh, khang ba ngi ki ba nongshong Kali ruh ngin ioh noh ban seng  sa kawei ka seng" Passenger and Traveller Association".
Bad hangta ki jingiakhih kin nangbun shuh shuh.
Shillong:Ka Uttarakhand, ka la pynliem ia ka Meghalaya, da hynriew wicket, ha ka jing ialehkai jong ka Vijay Hazare Trophy, kaba long myn hynin ka sngi ha Chennai.
Ka Uttarakhand, ka jop ia ka jing ia kynting pisa bad ka la jied ban kawang bol bad ha ka jing ialehkai ka Meghalaya, ka ioh 242/6 ha ka 50 over, ha kaba U Sanjay Yadav, u ioh 81 na jing kawang ia 49 tylli ki bol.
U Punit Bisht (48), U Ravi Teja (44), ki la sdang ialehkai bha, tangba kim shym la ioh kamai bun satia.
U Wanlambok Nongkhlaw bad U Lerry Sangma, ki ioh kamai 29 run, ha shwa ba kin shah beh noh bad kitei ki dei ki nong ialehkai kiba wan ha ka thup A, jong ki nong ialehkai ka Meghalaya.
Ka Meghalaya, ka ialehkai bha, ha kaba U Abhay Negi, ula pyniap ia U Kamal, u nong ialehkai ka Uttarakhand, ha ka over kaba nyng kong uba ioh mih madan nyngkong kata u kamal ym shym la ioh ban kamai run ei ei, katba u Jay Bista (141 bol) bad u Kunal Chandela (55 bol) ki la ioh ban kamai lang 126 run hadien ka jingduh biang ia u nongtied uba ar kata u Kunal Chandela da ka jingioh kem ia ka jingtied jong u da u Dippu Sangma ba ka kawang ia ka bol da u Aditya Singhania.
U Bista um shym la lah ban neh sah ha ka madan ialehkai ha kaba u la ngat ha ka shrip kaba ar jong u Negi, bad u la hap ban mih noh na madan dang ha ka over kaba 43, hynrei ka la lyngkot eh ka por ia ka Meghalaya ban nang pynhap wicket shuh ha kaba ka Uttarakhand ka donkam tang da phra run ban jop ia kane ka jingialehkai bad kaba la lah pat ban pyndep rang da 45 over.
Ha ka kylla kaba ar jong kane ka jingialehkai, ki point jong u Negi ka long 2/36, u Singhania 1/42 bad u Yadav 1/49.
Ka Meghalaya kan sa ioh biang ban ia aireng pat sa bat ka Sikkim ha kane ka sngi baar ka ban wan.
Shillong:Ka jinghuri hura bad ka jingbym ia sngewthuh jingmut hapoh ka seng Bharatiya Janata Party(BJP) Meghalaya ka la nang heh hadien ba u nongmihkhmat jong kane ka seng u la ong ba u President jong kane ka seng na kane ka jylla, u Bah Ernest Mawrie u la shah thung kum u President da kaba shu pynbor ban thung.
Ha ka sngi saitjaiñ, u nongmihkhmat jong kane ka seng BJP na South Shillong, u Bah Sanbor Shullai u la mih pyrthei hadien ka jingsngap jar ka jong u.
Dang shen u Myntri Rangbah ka jylla u, Conrad K Sangma u la kren ha ki lad pathai khubor ba ka seng BJP ka don ka jingpyrkhat ban weng noh ia u Bah Ernest Mawrie na ka kam President ba u bat hadien ba bun ki nongialam bad ki dkhot jong kane ka seng ki la iehnoh kam namar ba kim sngewtynnad ia ka jingtreikam jong u Bah Ernest kum u President ha kane ka seng.
“Nga la shah jied kum u nongmihkhmat da ki paidbah jong ka South Shillong.
Hynrei ia u Bah Mawrie pat la jied kum u President jong ka seng ha ka jylla da kaba u shu ia leh jubor", la ong u Bah Sanbor Shullai ha ki lad pathai khubor.
U Bah Sanbor Shullai u la pyni da ka jingbitar halor ka jingong jong u Bah Ernest Mawrie ba u Bah Sanbor Shullai bad u Bah AL Hek, u ba dei u nongmihkhmat na kane hi ka seng bad u ba bat ruh kum u myntri ka tnad ka koit ka khiah ha ka jylla, ba ki dei ban ai da ka jingthoh lada ki sngew ba dei ban weng noh ia u Bah Mawrie na ka kam President.
“U dei aiu ma u ban pan ia kata ka jingthoh?" la kylli u Bah Sanbor Shullai.
U la ong ruh ba kaei kaei ba ong u Myntri Rangbah ka Jylla uba dei ruh u President jong ka NPP ka long kaba dei suda ba bun na ki nongialam jong kane ka seng ki kwah ban weng noh kam ia u Bah Ernest Mawrie.
“Kumba 75 haduh 80% ki nongialam jong ka seng ki la kwah ban weng kam noh ia u Bah Mawrie na ka kam President ba u bat," la ong u Bah Sanbor Shullai.
Shuh shuh u Bah Sanbor u la ong ba naduh ba u Bah Mawrie u la bat kum u President ka seng ha ka jylla Meghalaya, bun ki nongialam jong ka seng na Ri Bhoi, na Jaintia Hills, na West Khasi Hills bad na Nongbah Shillong ki la ieh kam noh halor ka jingbym sngewtynnad ka jong ki ia ka jingtreikam ka jong u Bah Mawrie ha ka seng.
U Sanbor Shullai u la ong ruh ba ki nongialam jong ka seng na Meghalaya ki la pyntip ia kane ka jingkynrum kynram hapoh ka seng sha u National Vice President Incharge jong ka Meghalaya, u Dr M Chuba Ao.
Katkum ka jingong ka jong u, u Dr Ao u la ong ba ia kane ka jingong ban weng kam noh ia u Bah Ernest Mawrie dei ban thoh da ki jingthoh ym dei ban shu ong da ka ktien ha shwa ba un pynpaw ia kane sha ki nongialam jong ka Sorkar pdeng.
Ha ka jingkren jong u Bah Mawrie u la ong ba ka NPP kam lah ban tuklar ia ka kam ka jam kaba dei hapoh ka seng BJP, u Bah Sanbor u la ong ba u Conrad u don ka hok ban kren kumtei namar naduh kaba sdang, ki nongialam jong ka seng BJP na Sorkar pdeng ki la ong ba ka seng BJP ha Meghalaya kadei ban ai ka jingkyrshan bad ka jingiatreilang bad ka Sorkar synrop jong ka Meghalaya Democratic Alliance (MDA) hapoh ka jingialam jong u Conrad K Sangma.
U President ka BJP Meghalaya u la leh ia kaba dei ha kaba u la kynroi ia ka jing bamsap ha ka sorkar.
Ka shait long hi haba phi thmu ia ka jingsynshar kaba khuid bun kin ka wang maw.
Shillong: Ka East Garo Hills ka la lah ban ioh ia ka nam jop tang ha ka innings kaba nyngkong ha kaba ka la lah ban jop pyrshah ia ka Tura District Association B tang da 6 wicket ha ka kynhun Zone 2 jong ka Meghalaya Cricket Association’s Inter-District U- 23 Men’s Cricket Tournament, ka TDCA-B ka la ioh ban tied shuwa ha ka kylla step jong kane ka jingialehkai kaba la pynlong ha Mendipathar, hynrei kaba la kut noh tang da 121 bol, uba la ioh kamai bun hangne u dei u Sengkam Sangma da 35 run bad u Prakash jong ka East Garo Hills u la kamai da 3 wicket ha ki 34 bol.
Ha ka kylla miet jong ka Ka East Garo Hills pat ka la ioh ban pyndep ia kane ka jingialeh kai tang da 96 bol ha kaba u Prakash Prasad u la kamai 44 runs katba u Rashidul u ioh 2 wicket da 45 bol.
Da kane ka TDCA-B ha ka innings kaba ar ka la lamkhmat da 25 runs hynrei ka lah pat ban kamai tang 93 runs da ka jingduh noh pat jong baroh ki wickets, bad ha kane ka kynti u Prakash u la kamai point 6/37, kaba la buh ia ka East Garo Hills ha ka lynti jong ka jingjop da 119.
U Clever Sangma u la kamai 44 runs uba la iarap ban thom ia ka jingjop ia ka kynhun jong u da 43.3 over.
P.B.S“Kaba dei kmie kata.
Nga tieng bad sngewsalia ioh ka mih pynban ka jingbymiasngewtynnad hapdeng jong ngi bad ka iing u kynum tang na ka daw u Bhalang.
To lah biang kumta sa ong ia u Ksan ba un nang thep lypa kito ki jingbam rep ban rah rneng sha iing u Kni.
Nga ngan mih leit dukan shwa khyndiat" la ong u kpa bad u mih noh artat ioh lap ba miet.
Kine shi tymmen ki la mih na shnong ha ka por 6:30 mynstep.
Ki la poi ha ka stan sumo Nongstoin ha sor ha ka por 11 baje mynstep.
Ki la l leit sha stan taxi Mawlai bad tang shiphang ka Taxi ka la iaid ba la dap pasenjar.
Tang hapoh 20 minit ki la poi ha iing u Kni u Bhalang.
Baroh ki ia don lut ha iing namar ka dei ka sngi saitjain.
Ynda ki la shongkai katto katne, ka kmie khun u Kni ka la pynkhadja ia ki baroh ar ngut.
Katba ki dang bamja ki la iakren ia khana artat.
Kumno ki ia khlain ki khun sha shnong Khaduh?" la kylli ka lok u Kni.
“Hooid, ki ia khlain" la ong ka khaduh.
“Kumno ka rep shathie khaduh?" la kylli biang la lok u Kni bad ka da pynkhadja 2 sien syndon ia ki baroh arngut.
“Ia mynta ka biang phi hep.
Ngi ba shu im ha ka rep kumne, lada sniew ka rep te ngi la iap thngan shisha" la ong ka khaduh bad ka ieng noh artat ban thet kti.
“Te ia kata phi, u Blei u tip hi" la ong ka lok u Kni.
“Da pdiang biang bad ka bat artat ia ka siang khadja kum ban khad shuh ia ki"“Em, em lah biang bad ngi la kdang ba lah khad arsien te" ki la ong lang kine shi tymmen.
“Ngim ioh rah ei ei ngi shu rah rneng da ki jyntah nongkyndong" la ong ka kmie u Bhalang bad ai artat ha kti ia ka pla ba thep.
“Balei phi da wanrah katne katne pat?" Balei phim die ei sha shnong" la kren donburom ka lok u Kni.
“To seh shim yn leh aiu tengkhat tengkhat ruh.
Phim ioh mad jingbam nongkyndong toi.
Lada ym sngew nang shet sa kylli na i kpa ka Queency" la ong ka kmie u Bhalang.
Hadien ba ki la shongkai kumba 4 kyntien kwai ei ei, u kti kynta u pyni ba lah jan dap 2 baje janmiet.
Ka kmie ka Queen ka la pynbor ba kin sah miet hynrei kine arngut shi tymmen ki pynpaw bym long sah namar ba ki shu ieh ia u Ksan ban peit para.
Sa kawei ruh ba ka dei ka sngi saitjain la shitom palat eh ban sah.
“Phi wat ju khuslai shaphang u Bhalang.
Itynnad ba u tip sngi bad kohnguh sneng palat.
Ngi lei ngi sngew shngain na i namar u kpa ka Queen u bym ju don thikna ha iing bad wan iing pat ynda la miet" la ong ka kmie ka Queen.
“Nga sngewtynnad palat ba u long kumta.
Nga kwah ruh ba un pas man la ka snem ba phin ym lut ja eh" la ong ka kmie u Bhalang bad ka rkhie long kumba kren biria.
“Bhalang, peit shane khun da iai leh tip sngi bad minot thop ba phin jop.
Kohnguh, burom ia u Kni, ia ka Nia wat ju ialang bad ki khynnah runar.
Teng teng ka sor ka hikai tangba wat ju shah pynshoi.
Kano kano ka jingdonkam da iathuh bad pan hok na u Kni bad ka Nia ho.
Shim kane ka pisa T300 sa thied sopti ne kano kano kaba me sngew donkam.
“Sa leh kumta mo khun, wat ju saitlah ne leh lyndet na u Kni bad ka Nia “ la ban sa u kpa.
Shillong: Ha ka miet sngi u Blei kata ha ka 21 tarik u Rymphang 2021 kumba 7 baje eiei ka la don ka jingjia aksiden ha Laimer shiteng Upper Shillong hapdeng kawei ka trok kit dewiong kaba wan na ki thaiñ Mairang bad kawei ka Scooter kaba dang wan na Iew ban leit sha Laitjem.
Kane ka trok kit dewiong ka don ia u registration nombar ML 10 A 3987 ha kaba la niah da u Nehbokstar Lyngdoh u ba dang don 24 snem ka rta bad ka scooter pat la niah da u Augustine Momin u ba dang 27 snem ka rta u ba shong ba sah ha Laitjem.
Ha kane ka jingjia kaba sngewsih u Augustine Momin u la khlad noh hashen bad ia ka met jong u la pynkit noh sha Civil Hospital Shillong ban leh ia kaba donkam.
Ha khmih nga wan kum u nongtuh! Jingpynpaw 16:15.
U ong, ngan wan kum u nongtuh.
Kum u nongtuh – mano ba tip ia ka por ba u wan u nongtuh? U nongtuh u shait wan tuh ha ka por ba jar jar bymdon briew ne bym ioh sngew briew.
U lah ban wan mynmiet mynstep ne mynsngi.
U Jisu u pynsyriem ia ka sngi ka jingwan jong u kum u nongtuh, namar un wan ban tuh ia la ki jong kat ba ka pyrthei ka dang ioh thiah lyngngai ha ki jingsngewbha pyrthei kane ka mut ba u Jisu u khun u Blei un wan ban rong noh ban tuh ia la ki jong da kaba un wan tang ha suin bneng, bad ia kane ka rukom wan kum u nongtuh, ka ktien u Blei ka ong ia ka “KA JINGRONG NOH’ (rapture).
Ha kum kata ka por ymdon ba tip, ka pyrthei kam tip ki riewstad Science technology kim tip, kan long ka jinglyngngoh bakhraw namar ka jingjah ki briew.
Kita kiba shah rong noh kin long tang kita kiba la pynkhreh man ka sngi ia la ka jingim, ong ka ktien u Blei.
Ki ba kum kino kita ki ban sa shah tuh ne shah rong noh? Ka ktien u Blei ka ong – “Suk uta uba sharai uba ri noh ia la ki jain kup ioh ba un iaid lyngkhuid bad ba kin iohi ia ka jinglehrain jong u.
Jingpynpaw 16:15.
Kiba sharai hala ka sngi, kiba la dep sait ia ki jain kup ba tngit jong ki haka snam u khun langbrot jong u Blei, ki dei kita kein kiba suk, kiba don bynta ha ka jingrong noh, (rapture).
Kat kum ka ktien u Blei, ka jingrong noh kan jia lem bad ka jingmihpat kiba iap.
Kan long ka sngi ka jingmihpat kiba iap.
Kan long ka sngi ka jingmih pat bad kan long ruh ka sngi ka jingrong noh (resurrection and rapture).
Ym don uba tip ia ka sngi ne ka por.
Hynrei ka ktien u Blei ka iathuh ia ki dak jong ka por.
Kata ka por kan jia long ha ki 3 snem shiteng ne ki 42 bnai ne 1260 sngi ba la ong da u Daniel 9:27.
Kan long ka por ki jingjynjar bah (great tribulation), ka por ka jing synshar u soitan Lucifer ia ka pyrthei bad kan hap hapoh ka por ki pliang jingbitar jong u Blei, ha ka jingpyndait kaba Hynriew (Seventh Seals), ka jing mihpat bad ka jing rong noh ba la thoh ha ka Gospel u Mathaios 24:31; 1 Thessoloni 4:15-18; Jingpynpaw 7: 9-17.
Kane ka dei kata ka por ia kaba u Jisu un wan kum u nongtuh ban rongnoh shatei sa suin bneng.
Katei kan long ka por ka jingwan ba arsien u Jisu tang ha suinbneng, ia kaba ki khmat briew kim lah ban iohi ne ki kor ki bor kiba don ha suinbneng kim lah ban shondur, kan long ka por jingmaian ka por mihpat bad jingrongnoh sha suinbneng.
Ka por ka long hajan kein ia kiei kiei baroh ba kaba kut ka la nangjan.
Ka Dak kaba shai kdar jong kine kiei kiei baroh ka long tang shu mih ka hukum ban pynieng pat ia ka Temple kaba lai ha Jerusalem.
Ka Israel bad ka pyrthei ki ia ap kmang ia kata ka por ha kaba u nongshynshar lahduh jong ka pyrthei un pynmih noh ia kaba kum kata ka hukum, ia kaba u Daniel u ong – ka Jutang ba lamler.
Daniel 9:27.
ka Jutang kaba bad ka jingiap.
Isaiah 28:15.
Ka jingiateh jingiasuk (Israel Peace Treaty).
Ha kaba une u nongshynshar lahduh ne u khrist lamler un rung ha kata ka Ri ba donburom, bad un pynkyllon ia shibun ki Ri ka pyrthei.
Daniel 11:41.
Dei nangne kein kan sdang ka jing iaid lynti jong kiei kiei baroh.
Haba shupeit ia ka pyrthei I kumba kita kiei kiei ki don hajan kein.
Hynrei kita kiba la sait ia la ki jain kup kim donkam ban sheptieng, namar u Blei um shym la mang ia ngi sha kata ka jingbitar bakhraw jong u ia ka pyrthei.1 Thessolini 5:9/ Rom 5:9.
Namar kata, “suk uta uba pule, bad kita kiba iohsngew ia ki ktien jong kane ka jingiathuhlypa, kiba sumar ia kita kiei kiei ba la thoh ha ka, namar kata ka ia (rta) ka la jan.
Jingpynpaw 1:3.
“Ha khmih nga wan kum u nongtuh" Jingpynpaw 16:15.
Nongpoh: Hadien ba la ioh jingujor na ki paidbah halor ka jingwan buh Khyrdop lum khajna ka Assam ha shnong Madan Umwang, hynne ka sngi U Blei, u Raja Brahma, Border Magistrate ka Ri Bhoi ha ryngkat ki Pulit ka Mawlasnai OP bad Umiam Police Station, ki la hiar ban leit pynpra noh ia katei ka Khyrdop lum khajna kaba la wan pynieng beain da ka Assam ha katei ka jaka.
Ki Pulit na Bhoi, kiba la leit synran ha katei ka jingleit pynpra ia katei ka Khyrdop lum khajna, ki kynthup ia u Bah J.Phawa, IC ka Mawlasnai OP, u Bah R.Nongrum, SI na Umiam PS lem bad kiwei de ki Pulit bad mar ia poi ha katei ka jaka, ki la leit pynpra beit khlem jingmab ne kano kano ka jingiakren, namar ba ka dei ka Khyrdop lum khajna beain.
La ioh jingtip, ba ynda poi u Border magistrate lem bad ka kynhun ki Pulit na Ri Bhoi, ki briew na Assam kiba ap ha katei ka Khyrdop lum khajna, ki la phet krad noh na katei ka jaka bad ki bor Pulit na Ri Bhoi kim shym la iohkem iano iano ruh uba don ha katei ka jaka.
Katkum ka jingtip, la ong ba katei ka Khyrdop ka ju lum khajna beain ia baroh ki kali na Meghalaya bad khamtam eh ia kito ki kali kit Synsar bad ka jinglum khajna ka long shaba palat u pud bad kaba la pynbitar eh ia u Border magistrate, ki Pulit bad kaba la pynlong syndon ia ki ba kon leit pynpra ia katei ka Khyrdop lum khajna.
Nongpoh: Myn hynnin ka sngi Saitjain, ka kynhun ki Nongniah Taksi kiba kamai na Nongpoh-Byrnihat shaduh Jerobad hapoh ka Lama Local Taxi Owner and Driver Association, Nongpoh Region, ki la leit ban ieng lain Toll Plaza ka NHAI kaba don ha shnong Pahammawlein, Ri Bhoi, kata na ka bynta ban pynpaw ia ka jingpyrshah halor ka jingthmu ka NHAI ban pyndait Fastag ha kitei ki Taksi, kiba hap ban iaid lyngba katei ka Toll Gate la jan manla ka kynta.
Lyngba katei ka sngi, katei ka kynhun ki nongniah Taksi, kaba la ialam da u Bah Lucas Maring kum u President, ki la leit ban iakynduh ia ki bor pyniaid ka kompani kaba pyniaid ia katei ka Toll Gate, na ka bynta ban kyrpad ia ki ba ki dei ban ailad ia kito ki kali kamai kiba ju iaid man ka minit na katei ka khyrdop lum khajna ka NHAI, namar lada ki Local Taxi kiba kamai sha katei ka thain, kin ngat ha ka jingshah lum khajna, kan sa buh jingeh shikatdei eh ia ki nongniah Taksi bad kam don jingmut shuh ia ki ban kamai.
Halor katei ka jingleit kynduh da kitei ki Nongniah Taksi, ki briew kiba peit ia katei ka Toll Gate, ki la pan por na kitei ki nongniah Taksi ban iakren bad ka NHAI bad ban ap ia ka jubab.
Hadien katei ka jingleit kitei ki Nongniah Taksi sha katei ka jaka khrong Khajna ka NHAI, la ioh jingtip ba ka la don kata ka jingiapynbeit ba ki nongialam jong katei ka kynhun ki Nongniah Taksi ba kin sa iakynduh ia ki briew ka Distrik bad kynjuh ruh ia ki briew ka NHAI.“(Nga dei u Jiw paka) …La ot sher ia nga ha ka phra sngi, na ka kynja Israel, na ka jait Benjamin, na ka hukum, u pharisi, shaphang ka jingshitrhem uba beiῆ ia ka Balang, shaphang ka hok…kaba na ka hukum, uba khlem jingrem"Ka Ri Palestine ha ka spah snem ba nyngkong ka dap da ki jingjia kiba sah jingkynmaw bad kine ki jingjia ki shat phalang ruh ia ka jinglong ka imlang sahlang ha kato ka juk.
Ki briew ha Palestine, ha ka spah snem ba nyngkong ki shem ba ka jingim ka long kaba jwat bad jynjar, ki Jiw ki shem їalade hapoh ka jingsynshar ki Kaisar na Rom bad ki Syiem, ki Basan, ki Bakhraw, ki Lyngdoh niam, ki Pharisi, ki Sadusi, ki Stad aiῆ bad ki Nongthoh jong ki Jiw ki la die їalade bad ia la ka mynsiem sha ki Kaisar ka Hima Rom.
Ki la long tang ki tynghung ne ki tyngshop kiba shu pynsawa bad shad ha ki sur jong ki Kynrad na Rom.
Ka spah snem ba nyngkong ka dei ruh ka jingsdang ka Balang Khristan bad ka Balang ka bteng ia ki kam ba u Jisu u la leh- ka jingїalap ia ka Khubor Babha, ki kam pynkhiah bad kiwei.
Ka Balang ha ki sngi kiba nyngkong ka dei ka kynhun kaba thymmai ha ka imlang sahlang- ka kynhun kaba mihpli ia ka imlang sahlang kaba rim bad kaba la pyut sniew, ka dei ka kynhun kaba їeng pyrshah ia ka jingrunar jong ki nongsynshar bad ia ka imlang sahlang kaba la їap ka jingiatiplem.
Їa kane ka Kynhun Bathymmai la seng nongrim halor ka khubor babha u Jisu Khrist bad kane ka kynhun ka ngeit ha ka jingieit, ka jingїalong mar ryngkat ha khmat u Blei hakhmat u briew bad ka jingїasambynta lang khlem ka jinglah shilliang bad jingleh shilliang khmat.
U Apostol Paul u im bad treikam ha ka spah snem ba nyngkong bad ngi pule shaphang ka jingim jong u ha ka kitab ki Kam ki Apostol bad ngi tip ia ka saiῆpyrkhat theoloji jong u lyngba ki shithi ba u thoh sha ki Balang bapher.
Ki don ki Khristan bad ki nongsharai Balang kiba ju mlien ban sot tang ia ki katto katne ki dkhot na ki jingthoh ba їar bad ba jylliew jong u Paul ban pynksan jubor ia ka jingpyrkhat bakhim jong ki.
Ban ai nuksa – “Wat pyrshang ban їatreilang ryngkat bad ki bymngeit…Kumno uba ngeit u don bynta bad u bymngeit? (2 Korinth 6:14-15), la ju sot bad pyndonkam bakla ia kine ki dkhot ban pynrem bad khang pyrshah ia ki samla kiba їa-ieit bad thmu ban їapoikha bad ki bym long Khristan.
Kumjuh ruh la ju sot bad pyndonkam bakla ia ki jingthoh u Paul ban kheiῆ riewbymman ia ki parabriew kiba ka jinglong shynrang ne jinglongkynthei ne jinglong ka met ka phad ka їapher na kiwei pat.
Ha kane ka rukom la pynbakla ia ka Baibl tang ban pynksan ia ka jingpyrkhat ne jingngeit bakhim jong ki.
Ka jingpule bakla bad jingpynksan jubor ia ka jingngeit bakhim ka long kaba mynsaw bad ka wanrah pynban ia ka jingsniew bad jingїaumsnam.
Ha ka jingshisha ki jingthoh bakhraw jong u Paul ki dei ki shithi ba nyngkong sha Korinth 13 bad Philippi 2:1-11.
Ha shuwa ban long Apostol, u Paul u dei u Saul jong ka Tarsus bad une u Saul u peit bad їohi ia ki nongbud u Jisu Khrist da kiwei ki khmat; ki khmat kiba artatien, kiba tharai sniew bad kiba khim jingmut.
Kumta u їaid kylleng ka Nongbah Tarsus bad kiwei ki shnong ban kren pyrshah ia ki nongbud u Jisu Khrist.
U la pynkhih win bad їawer ia ki nongshong shnong ban pynsaja, ban pynshitom bad ban pynduh-pyndam shi syndon ia kane ka kynhun u Jisu Khrist.
U Saul ka Tarsus u sheptieng shikatdei ia ka khubor babha bad ia ki kam jong ka jingieit.
U їohi ba kane ka khubor babha ka long ka jingma kaba khraw ia ka niam bad kolshor Jiw kaba la pyut sniew ha kito ki por.
Katkum ki nongthoh history u Saul bad u Jisu ki їadei para rta, ki im bad ki heh, ki san ha ka spah snem ba nyngkong, uwei u lah ban shu tam ka rta ia uwei pat.
Їa u Jisu la sahnarphna bad pynїap ha ka snem 30 HK, katba ka jingkylla jong u Saul bad ka jinglong Apostol jong u ka long hapdeng ka snem 31 bad 36 HK.Katkum ki riewstad Baibl, ki shithi u Apostol Paul sha ki Balang bapher bapher ki dei ki jingthoh ba nyngkong eh jong ka Kitab Bathymmai bad dei u Paul uba la thoh nyngkong shaphang u Jisu Khrist.
Hynrei tang kawei u Paul um shym la thoh ei ei shaphang ka jingkha-jingpun, ka jingtrei bad jinglong briew u Jisu.
Ym tharai pat ba u Paul un ym tip ei ei shaphang u Jisu.
U Apostol Paul u im ha ka por ka Hima Rom hyndai bad u la їohi ne mad ia ka jingsynshar donbor ki Kaisar kum u Augustus, Tiberius, Caligula, Cladius bad U Nero kiba la synshar hapdeng ki snem 27 haduh 68 HK.Na kine ki san ngut ki Kaisar, U Caligula bad u Nero ki dei ki Kaisar kiba runar tam.
Ki synshar lahduh, ki leh donbor bad ki pynїap dusmon ia kino kino kiba їapher jingmut ne kiba їeng pyrshah ia ki.
Ki pynmih hukum bad pynbor ia ki briew ban mane blei ia ki, ki pynkbum jubor ia ka shyntur jong ki nongshong shnong bad ki thaw ki aiῆ їakjakor ban teh ban khum bad pynsdot ia ki briew.
Ka pyrthei baroh kawei ka tip shaphang ka jingrunar u Nero bad dei u Tacitus u nongthoh history uba la thoh shaphang ki kam runar u Nero bad kawei na kita ka long ba u thang im ia ki briew na ka bynta ban pynphuh pynphieng bad pynthaba ia ka jingkhawai kaba u pynlong ha ka phyllaw їing syiem.
La ki briew kim їohi shuh ia u Nero hynrei ki kam runar jong u ki dang pynsheptieng bad pynsuh jer ia kiba bun.
Dei ha ka por U Kaisar Nero ba la pyntreikam ruh ia ka shap bad dak jingkheiῆ 666.
Ki nongshong shnong ka Hima Rom ki hap ban pynithuh їalade da kane ka shap bad kine ki dak jingkheiῆ.
U Apostol khlem pep u la їohi bad sakhi ia ki jingjia bapher bad kum u nongbud u Jisu Khrist un ym lah shah bad un ym lah satia ban shu long tang u nongpeitkai ia ka jingjynjar sat ki briew hapoh ka jingsynshar kine ki Kaisar runar.
Ka jingpyntreikam U Nero ia ka aiῆ ban shon shap da ki dak jingkheiῆ ia ki nongshong shnong ka їasyriem bad ka “panopticon" jong u Jeremy Bentham u stad pyrkhat ka spah snem ba khatphra.
Ka kyntien “panopticon" ka wan na ka ktien “Panoptes" ki Grik hyndai.
U Panoptes u dei u ramhah uba don shi spah tylli ki khmat bad da kine ki khmat u peit, u khmih bad u buddien ia ka їaid ka їeng, ka leit ka wan bad ka trei ka ktah jong ki briew kiba shong ha ka Nongbah jong u.
Kumta u Jeremy Bentham u mutdur bad ringdur ia ka “panopticon" na kane ka khanatang jong ki Grik bad ka “panopticon" ka dei ka kynja їingbyndi kaba heh bah bad hadpeng ka don ka jingtei kaba jrong tam kaba dei ka їing jong u nongap ne nongpeit syntiat.
Une u nongpeit syntiat u lah ban iohi ia baroh ki briew kiba don hapoh kata ka їingbyndi bad ka kamram jong u ka long ba un peit bad syntiat ia ki briew baroh kiba don hapoh kata ka їinbyndi, katba kita kiba don hapoh ka їingbyndi pat kim lah satia ban їohi ia u.
Ka “panopticon" u Jeremy Bentham ka shat phalang ia ka jinglong ki bor synshar kiba synshar lahduh, kine ki bor ki pynlut ka bor, ka por bad ka pisa ban syntiat ia ki briew shano ki їaid? Ki kren, ki pyrkhat aїu? Ki trei ki ktah aїu? Badno ki їakren? Ki thoh aїu? Bad kumta ter ter.
Ka stad technology mynta ka la kham plielad bad pynlah shuh shuh ia kiba donbor ban buddien bad syntiat ia ki nongshong shnong bad kane ka dei ka jingma kaba khraw kaba ktah ia ka jinglaitluid bad ia ka jingim hi.
Ha shuwa ban long u Apostol, u Paul dei u riewshitniam ba shyrkhei tam bad u dei uta U Saul jong ka Tarsus uba ju pynshitom beiῆ ia ki nongbud u Jisu Khrist, hynrei ha ka lynti sha Damascus la pynwandur thymmai ia ka jingim jong u.
Kaei pat kaba pynlong ia u Saul ka Tarsus ban jied ia ka lynti u Trai Jisu?Khlem artatien u Paul u їohi ba u Jisu u long ka sur Blei hangne ha pyrthei bad kane ka sur ka dei ka sur kaba kyang na ka bynta ki rangli, ki juki.
Bad kane ka sur ka khring ia u Paul sha u Jisu.
Kaba ar, kaba khring ia u Paul sha u Jisu ka dei ka jingim ba dap kyrhai bad ka jinglaitluid.
Kine ki dei ki ar tylli ki nongrim ba kongsan jong ka Kynhun Bathymmai ne ka Balang.
Ka jingim ba dap kyrhai ka dei ka jingim ba pura bad kaba biang nadong shadong, ka imlang sahlang ka bym lah shilliang bad ka bym don ki kynroh kiba pynїapher bad ki lhuh kiba pynїakhlad.
Ka jingim ba dap kyrhai lah ban ioh ha ka pyrthei kaba laitluid, ym ha ka “panopticon" u Jeremy Bentham.
Ka jinglaitluid ka mut ba u ne ka briew ki lah ban im kumba ki dei hok ban im.
Ki lah ban pyrkhat bad kren laitluid khlem ka jingsheptieng.
Ban їaid ban їeng bad ban trei ban ktah da ka jingshngaiῆ.
Ka jingieit bad jingaiei ki dei ka thymmei saiῆpyrkhat jong ka Kynhun Bathymmai ne ka Balang bad kine ki khring bad ksoh ia ka jingim u Paul baroh shirynїeng.
Ka jingieit ka dei kaba khraw tam ha ka saiῆpyrkhat theoloji u Paul- “…nalor ka jingngeit bad jingkyrmen, ka jingieit ka dei kaba khraw tam.
" (I Korinth 13).
Kumjuh ruh ka jingaiei bad katkum u Apostol Paul ka jingaiei kam dei kaba tat dor, ka jingaiei u Jisu ka mih na ka mynsiem їatiplem bad ka dei ka sur kaba kyang jam na ka bynta kiba pang bakhrew, na ka bynta kiba tlotbor bad kiba shah kyntait.
Kane ka jingaiei ka la їeng bad їada ia ka Nongsamaria, ka la pynkhiah ia ka riewkynthei kaba pang mihsnam khatar snem lynter.
Ka jingaiei ka la tyrsuh bad pynduh thiah ia u Sakhaїos bad u Nikodemos haduh ba kin kylla kaba mut.
U Paul u phla, “ba la jied bad khot ia u ban bteng bad їalap ia ka khubor babha" (Rom 1:1).
Kumta ia u Apostol, “ban im ka long u Khrist bad ban їap ka long ka jin gmyntoi" (Philippi 1:21)Amen.
Shillong: Ka seng Marmain Area Youth Upliftment kaba la tip kum ka MAYU, myn hynnin ka sngi hapoh ka jingialam jong u Samla Probi Engty President bad samla Bedol Klein general secretary jong ka seng, ki la leit ban iakynduh syndon ia u MLA jong ka Nongpoh Constituency bah Mayralborn Syiem hapoh ka kamra treikam jong u ha Nongpoh, halor ki mat jingdawa bad ban bud dien ki kam kiba bun, khamtam ia ki kam pynroi kiba dang sahteng hapoh ka thain Marmain mynta la bun bun snem.
Kum ka seng ka mat kaba kongsan eh ha kaba leit ia kynduh ia u MLA ha kane ka sngi ka long, halor ban bud dien ia ka kam sahteng jong ka Marmain PHC ha kaba shu sah teng noh mynta la bun bun snem khlem lah ban plie bad pyndonkam ia ka, ha kane, ha kane ka jingleit ia kynduh ka seng ka la buh ka jingkyrpad bad dawa jur ia u MLA ban thaw lad thaw lynti ban plie noh bad ioh ban treikam pura ia kane ka PHC la kumno kumno hapoh une u snem khnang ba ki paidbah jong ka thain kin ioh ki lad jingsumar kaba kham kyrpang bad khamjan kumba ki paidbah ki thrang bad angnud kaba la slem bah bad ban kham pynsuk khamtam ki longkmie kiba armet.
Na ka liang jong u MLA u la shimkhia ban iai buddien halor kane bad u la kren shai hakhmat ki nongialam jong ka seng ba um ju shong kli kti baroh shi katta halor kane ka kam bad u ju iai buddien na ka por sha ka por tad haduh ba kan urlong, shuh shuh na ka liang jong ka seng ka la pynkynmaw ia ki kam sahteng jong ka civil work kum ban pyndep lut ka main building, ban pynbiang bording, ka um bad kiwei kiwei ki jingdonkam kiba hakhmat eh, na ka liang jong u, u la shimkhia ba ia kren bad ki tnad ba dei peit bad ia u contractor khnang ban pynsted ia ki kam.
Haba iakren bad u nongthoh khubor u samla Probi Engty u la ong ba ka jingdawa bad ka jingbud dien jong ka seng kam kut tang ha ophis jong u MLA, hynrei kum ka seng kan ym shongthait ban buddien bad ka la shim ia ka rai ban leitiakynduh syndon noh bad u myntri ka koit ka khiah jong ka sorkar jylla kata ia U bah A.L Hek.
Kiwei kiwei ki jingkyrpad kaba ka seng ka buh hakhmat u MLA ki long ban don noh ka permanent Cultural complex bad ka madan ialehkai kaba kham bha na ka bynta ban kyntiew ia ka riti ka dustur kumjuh ruh ban kyntiew ia ka kam ialehkai sport ia ki khun samla jong ka thain.
U ktien jong u Blei.
Lehse bun ki nongpule kin sngewphylla namar la ong – U KTIEN JONG U BLEI, namar bunsien ngi shait ong- “ka ktien jong u Blei.
Te hangne ngin ia kren shaphang uta u ktien jong u Blei.
U ktien jong u Blei u dei uta u Jisu Khrist u Trai (Jesus Christ the Lord).
Bun bah kim kwah ban tip ban sngew ia uta u ktien jong u Blei ha kane ka pyrthei kaba mynta.
Ka kitab jingpynpaw ka ong kumne: Bad la khot ia ka kyrteng jong u, “U KTIEN JONG U BLEI, (and his name is called, the word of God).
Jingpynpaw 19:13.
Haka Gospel u Ioanis la thoh shai kumne: “Ha kaba mynnyngkong, u la don u KTIEN, bad uta u KTIEN u ladon bad u Blei, uta u KTIEN u la long u Blei.
U ne u la don ha k aba mynnyngkong bad u Blei.
Ioanis 1: 1-2.
Une u ktien (UJisu) u la don naduh mynshwa naduh nyngkong bad ha shwa ban thaw ia ka pyrthei bad ia kiei kiei, u ne u KTIEN u la don lypa bad u Blei, u ta u ktien u long hi u Blei.
Kaba mut ba u Blei u kpa u la ai bor (authority and powers) baroh ha uta u Ktien (UJisu).
Namar ngi sngewthuh baka ktien u Blei ka la ong – “Da u la long kiei kiei baroh: bad khlem ma u ym shym la long kaei kaei ruh kaba la long.
Ioanis 1:3.
U ne u ktien (Jisu) u la trei kam naduh mynnyngkong hi naduh na bneng.
Hynrei ka por ka jia ba u Blei u kpa u la I bit ban phah noh ia uta u KTIEN dalade hi sha kane ka pyrthei ha ka ia (age) kaba biang ia uba la kha na ka briew, ia u ba la kha hapoh ka hukum.
God sent forth his son, made of woman, made under the Law.
Galatia 4:4.
La kha ia u ta u ktien (Jisu) mynba ki dang trei kam ki ain u Moses ha kata ka por.
Kumta ka ktien u Blei (bible) ka iathuh ba u ta u KTIEN u la wan long doh long snam sha kane ka pyrthei.
“U ta u ktien te u la kynja doh bad u la shongsah hapdeng jong ngi.
(The word became flesh).
Ioanis 1:4.
U ta u KTIEN ia u ba ki prophet jong u Blei ki la pynbna kylleng, u la dep wan long doh long snam sha ka ne ka pyrthei la 2000 snem tam mynta, uta u KTIEN ne u ba la sleh ne uta u syiem (Messaiah the Prince) u la wan na ka jaid bynriew Jiw ha Israel.
U ne u KTIEN da lade hi u la kren u ong – “ka jingpynim ka wan na ki Jiw, Salvation is from the Jews.
Ioanis 4:22.
Hynrei kaba sngewsih ka long wat lada u la wan long briew naka jaid bynriew Jiw (Israel) pynban kim ngeit bad kim ithuh ia u.
Ioanis 1:11.
Naduh na bneng u KTIEN jong u Blei u la wan sha ka pyrthei ha Ri Israel, pynban ki nong Israel kim ithuh ia u, kim ngeit ba u dei uta u ba la phah da u Blei, uta u Messaiah jong ki namar la tap matlah ia ki khmat jong ki da ka niam ka rukom bad ka jinghikai pateng la pateng jong ki Jiw.
Ki Jiw ki la mane thala ia u Blei da ki jinghikai bad ki hukum ki briew.
Mathaios 15:6.
Haduh mynta bun bah ha ka pyrthei kim ithuh bad kim pdiang ia u Jisu kum uta u KTIEN jong u Blei, namar ki iaid ha ki niam ki rukom kiba pateng la pateng.
Ha ka jingshisha u Blei u dei ia baroh hynrei ka pyrthei kam ithuh ia u.
