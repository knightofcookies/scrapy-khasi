Ha kane ka jingialang la wan ban shim bynta da baroh ki MDC ka UDA kiba kynthup ia u Chairman ka PDA u Bah Lambor Malngiang, u Parliamentary Party Leader ka NPP u Bah Gigur Myrthong, u MDC shimet u Bah Latiplang Kharkongor bad kiwei kiwei, hynrei lait noh tang u MDC ka Ranikor u Bah Nassar Marwein namar ba um da khlain bha.
Shillong:Ka NEHUSU, ka pynpaw ia ka jingsngew bynniaw jongka, ha kaba ki samla pule, kiba ialeh eksamin under graduate, ki ioh marks duna bha, kaba long kham duna, na kaba ki ju ioh ha ki eksamin ba la ju pynlong kham mynshwa ha ka semester kaba san.
Ka NEHUSU, ka shim ba katei kam dei ka jingbakla jong ki samla pule, hynrei ba ka don ka jingdkoh ha ka rukom pyniaid jong ka University.
Na ka bynta ban iakren bad ki bor kiba kham shalor, kumta ka NEHUSU, ka khot ia kito ki samla pule, ki bym sngew iahap ia ka jingioh marks jongki, ba kin pynpoi ia ki marksheet jongki hapoh shitaiew, namar ba ka NEHSU, ka kwah ban pynbeit ia katei ka jingeh, kaba ki samla ki ia kynduh.
Nga sngew iahap ia ka jing ong ka NEHUSU.Nongpoh: Haba pynskhem ia ki nongkitkam ka HYC, Nongpoh Circle, u Bah Rhembor G Saibon, Vice-President ka HYC, Sengkmie, u la ong ba kum ki Nongialam Sengbhalang, la ka long naduh ha ki Unit, Circle, Distrik bad Sengkmie, kim dei ban long kiba sngewheh bad sngew hangamei, hynrei ki dei ban long kiba sngewrit, da kaba pyni ruh ia ka nuksa kaba bha naduh ha ka iing ha sem, ha shnong ha thaw bad ha ka imlang sahlang ruh kumjuh.
Haba ai ka jingkyntu kynpham ia kitei ki nongkitkam ka Nongpoh Circle, u Bah Rhembor G Saibon, u la ong ba kum ki nongialam sengbhalang kim dei ruh ban shu imsngi tang ha ki kamkai kam sngewbha pyrthei lane ban shu imsngi ha ki kam awria bad rah kynthei sharum shaneng.
Haba batai halor ki mat treikam jong ka HYC, u Bah Rhembor G Saibon, u la ong ba ka seng ym tang ba ka kwah ban pynrung ia ka mynsiem ieid jaitbynriew tang ha ki dkhot ka seng, hynrei ka kwah ruh ban pynrung ia ka mynsiem ieid bynriew ha ki paidbah jong ka Bri u Hynniewtrep hi baroh kawei.
Nalor ka jingkyntu kynpham sha kitei ki nongkitkam ba thymmai ka HYC, Nongpoh Circle, u Bah Rhembor G Saibon, u la pynsngew ruh sha ki para dkhot halor ka jingma kaba la ap ia ka jaitbynriew namar ka jingwan rung kyrthep ki bar jylla bad ki mynder ri, ha kaba u la ong ruh ba dei lyngba ka jingwan ryng kyrthep ki mynder ri, kaba la pynlong ia kiba bun ki Thei Khasi ki la shah tuh noh ha kitei ki mynder bad kata ka long lyngba ka shongkha shongman.
Utei u heh nongialam ka HYC Sengkmie, u la pynpaw paidbah ruh da kaba ong ba ka HYC ka long kaba kloi ban iatreilang bad kano kano ka seng, haba don kino kino ki jingiakhih na ka bynta ka dawbah jong ka jait bynriew.
Ki nongkitkam ba thymmai ka HYC, Nongpoh Circle, ki kynthup ia u Richardson Diengdoh kum u President, u Mission Tron kum u Vice president, u Tony Shylla kum u General Secretary lem bad kiwei de.
Nongstoiñ: Hadien ba ka la don ka jingtwa khyndew na jrong jong ka Nongstoin Police Station, na ka liang jong ka Seng Hynniewtrep Youth Council HYC Nongstoiñ Circle myn hynnin ka sngi, ka la pynher shithi sha u Deputy commissioner ka West Khasi Hills, na ka bynta ban phah tei noh da ka kynroh ia katei ka jaka.
Katei ka jingtwa khyndew kala jia kynsan kynsan myn hynnin ka step ha kapor 10:30 eiei ha kaba kala pynjulor ruh ia ki katto katne tylli ki kali kiba ieng hapoh jong katei ka surok hynrei donbok pat ba ha katei ka jingjia ym shymla don ba mynsaw.
Kumta na ka liang jong ka Seng HYC, ka la thoh ruh sha u DC ba katei ka jingjia kamdei shuh ka sien ba nyngkong hynrei jan man la u snem wei ba la slap jur kadon beit ka jingtwa khyndew na katei ka jaka kaba lah ban wanrah ka jingma kaba khraw ia ki paidbah nongleit nongwan namar katei kaja kadei ruh ka jaka ieng ki kali kamai bad kumjuh ka don ruh ka lynti iaid briew.
Ha kaba iadei bad katei ka bynta na ka liang jong u Deputy Commissiner u la kular ban leh ei ei noh mardor ia katei ka jingjia bad na ka liang jong ka seng ruh kan dang iai buddien ia katei kam ban dawa tei kynroh ia katei ka jaka.
Nongstoiñ: Ha u snem 2013, kata hynriew snem mynshwa kala don ka jingjia ha kawei na ki shnong jong ka thaiñ Nongstoiñ ha kaba u paieid u ba la 63 snem,u la leh beijot ia la ka jong ka khun ksiew, katba ka dang don ha ïing ryngkat bad u bad katei ka jingleh ia katei ka kam pap kam sang da u tei u Paieid, ka la pynlong ruh ia katei ka heprit ban ktah noh ha ka jingmut jingpyrkhat.
Wat la ka jingiakhun ia ki mukotduma ha ka ïing bishar ka la iaid haduh 6 snem, hynrei katei ka heprit ka la ioh ia ka jingbishar kaba hok hadien ba ka kashari, jong ka Special Judge POCSO Court West Khasi Hills ha ka 24 tarik Ïaïong mynta u snem ka la rai pynrem ia u tei u paieid u bala tip kyrteng kum u Drolishon Wahlang da kaba yn set phatok 3 snem 5 bnai bad 26 sngi ryngkat ka kuna kaba T.10 hajar.
Katkum ka hukum jong ka kashari, katei ka case ka dei kaba la register hapoh Nongstoiñ Police Station katkum ka case No.112 November 2013 under section 345A ( 1) (i) IPC ba kynthup ruh ia ka section 7/a jong ka POCSO Act kata ban rai pynrem ia u tei u paieid 63 snem u bala leh beijot iala ka khun ksiew kaba dang 12 snem.
Shuh shuh ha kaba iadei bad katei ka bynta la ong ruh ba na ka liang jong ki nong iasaid ain jong u tei u paieid ki la pyrshah ban iasaid ban iathuh ba u tei u briew um shym la dei u runar u bala don dak sniew ne u bala don case teng hynrei ka dang dei ka jingjia kaba nyngkong, hynrei na ka liang jong u nong iasaid jong katei ka heprit u la iasaid jur ha khmat ka kashari bad ba ia katei ka jingpynshitom la dei ban ai ym duna ia ka lai snem bad ka lah ban poi haduh san snem ruh.
Ka kashari, ka la pynshisha ruh bad kala rai ba ia u tei u briew ba un ioh ia ka jingpynshitom kaba lai snem san bnai bad 26 sngi u hap ban shong hapoh phatok, bad nalor katei ka jingrai pynrem ia u tei u briew ka court kala buh ruh bad ka kuna ba u hap ban siew kata T.10 hajar bad lada um lah ban siew ia katei ka kuna un hap ban shong sa lai bnai tam hapoh phatok.
Shillong: U nongialam ka BJP ha ka jylla, u bah AL Hek u la ong ba ka seng ka la khreh ban pdiang sngewbha ia ki MDC kiba kwah ban rung sha ka BJP ha kano kano ka por ruh.
Haba kren myn hynnin ka sngi, u bah Hek u la ong, “Ngi kloi ban pynbaptis noh mynta hi lada ki wan ban iasoh sha ka party".
Kane ka jingkren u bah Hek ka long halor ka jingkylli, la ka party kan pdiang ne em ia ki MDC kiba iakhih ha KHADC,lada kin wan sha ka BJP.U bah Hek u la ong ba ha District Council ka don ka jingeh ia ki party namar ba ki MDC ki lah ban phet shano shano ba ki sngew bit namar ka jingbym don ka ain ban khang ia ki kumba leh ia ki MLA.“Ka donkam ia ka ain ban tehlakam ia ki MDC kumba long ia ki MLA",la ong u bah Hek.
U la ong ba ia mynta ka party kam pat kwah ban khot ban iakren ia ki hynrei lada ki wan, kan pdiang arti arjat.
Ha kawei ka liang, ula ong ba ka BJP ka don jingkyrmen ban jop ha kane ka elekshon MP na Shillong Parliamentary constituency, namar ba ki la trei shitom bha, hynrei kin ap haduh ka 23 tarik Jymmang.
Shillong:Ka jingialang jong ka Mawkyrwat Electricity Consumers Forum (MECF), ka la shim ia ka rai ban nym pdiang ia ka kompeni kaba na Odisha lane ka Feedback Energy Distribution Company Limited (FEDCO), ba kan sam bai thang ding sha Mawkyrwat.
Ha ka jingialang paidbah, kaba la long mynta ka sngi ha iew Mawkyrwat, la rai ba ka MeECL, ka dei ban iai pdiang, ha kaba sam bai thang ding sha katei ka thain bad ba kam dei ban aiti noh sha katei ka kompeni.
Hadien katei ka rai, ki la don ki nongialam lem bad ki paidbah, kiba leit ia kynduh ia U Asstt Engineer jong ka MeECL, ha kaba ki la ai ia katei ka rai jong ka jingialang, ha kaba ki la ai kopi ruh sha ki nongpyniaid jong ka kompeni FEDCO.Ha katei ka jingialang, ki la don ruh ki jingthoh kiba la ia rah paidbah bad kitei ki kynthup kum “FEDCO leit phai suk" bad don sa kiba thoh “MeECL, trei kam shmat, nangne shakhmat".
Shillong: Ka Ri-Bhoi Youth Oranisation (RBYO) Ri-Bhoi District ka la dawa na ki bor ka District Council ba kin aibor shuh shuh ia ki Dorbar Shnong khnang ba kin dup lah ban pyrkhing ia ka jingwan rung laitluid jong ki bar jylla bad ki mynder ri shapoh u pud u sam jong ka Ri-Bhoi District.
Ha ka jingiakren bad ki lad pathai khubor mynta ka sngi thohdieng, u President ka RBYO, u Bah Baiateilang Lapang u la ong, “Ngi pynpaw ïa ka jingsngewkhia  halor ka jingtlot jong ki Dorbar Shnong bad ha ka jingiakynduh ba dang shen bad u Chief Executive Member ka KHADC ngi la iakren ba dei ban aibor shuh shuh ia ki Dorbar Shnong ym tang ïa u Rangbah Shnong marwei namar ka Dorbar Shong ka donkam ban thaw ïa ki aiñ kiba kyrpang.
"Katkum ka jingiathuh jong une u nongialam ka Seng, ha them Ribhoi ka jingjyllei ki bar jylla bad ki mynder ri ka la long shaba palat liam bad kumba 80 % ki dei kiba wan buhai shnong bad kiba kamai spah.
U la iathuh ruh ba ki shnong ha ka them Ri-Bhoi, ki la jyllei lut da ki bar jylla kiba la ïoh ban rung laitluid da ka jingaimon jong ki Rangbah Shnong.
Shuh shuh u la iathuh ruh ba ka seng ha ka jingiakynduh ia u CEM ka KHADC u Bah Teiñwell Dkhar ha ka 1 tarik mynta u bnai, la iakren sani halor ka jingtlot shaba palat jong ki Dorbar Shnong namarba kim don ia ki ain kiba pyrkhing ban tehlakam ia ka jingwan rung laitluid hapoh shnong.
Ha kajuh ka por, u la iathuh ba ka Seng ka la iathir sani bha bad u CEM ha kaba iadei bad ka jingpyrkhing ia ka jingai ia ka Trading License bad ka Labour License da ka District Council sha ki bar jylla.
Nongstoiñ:  Ka jingkhih win ban pyrshah ia ka jingdon jong ki karkhana sain dewiong ha Shahlang kala nang iaid bteng haduh kine ki sngi bad la sakhi ruh ba nalor ki sengbhalang mynta sa ki nongialam shnong jong ki shnong bapher bapher ki la ia pyrshah halor ka jingdon jong kitei ki karkhana sain dewiong ha ki bynta bapher bapher jong ka thain Shahlang.
Hadien ka jingleit ujor jong ka JAC kaba kynthup ia ki 8 tylli ki Sengbhalang ka thain Mawshynrut sha u DC ka West Khasi Hills, pyrshah ia ki karkhana sain dewiong ha Shahalang mynta na ka liang jong ki nongialam shnong jong ki 8 tylli ki shnong ka thain Shahlang ruh kila pynkhreh bad thmu ban leit ujor sha u DC pyrshah ia kitei ki karkhana sain dewiong.
Katkum ka tyllong khubor bala ioh lum da u nongthoh khubor la ong ba ka jingpynkhreh jong ki nongialam shnong jong kitei ki 8 tylli ki shnong ka thain Shahalng kiba kynthup ia ka shnong Doranggre, Khymering, Mawbon Agal, Songsak, Mabon Chittu, Nengchigre, Mawbon Riangna bad Nadonme ban leit ujor sha u DC ka West Khasi Hills, pyrshah ia kitei ki karkhana kadei ruh hadien ba ki la ioh pdiang ia ka jingpyntip na u DC ba lada ki shnong ki don ka jingsngew pyrshah ia ka jingdon jong kitei ki karkhana ki lah ban wan ujor sha u DC da ka jingthoh hapoh 30 sngi naduh bala pynmih ia ka jingpyntip.
Shuh shuh ka tyllong khubor ka iathuh ruh ba kitei ki nongialam shnong jong kitei ki 8 shnong ki la pynpaw ruh ba ka jingdon jong kitei ki karkhana saiñ dewiong ha ka thaiñ Shahlang khamtam hapoh ka shnong Nonglampar kaba dei ka khyndew jong ka kur Sohbar bad kumjuh ha khyndew jong ka kur Nongrum kan sa ktah ia ka mariang bad kumjuh ia ki paidbah nongshong shnong katei ka thaiñ.
Ym tang katta ki nongialam shnong jong kitei ki 8 tylli kin sa leit ban iakynduh ia u Dc na ka bynta ban ujor bad dawa pynkynriah noh ia kitei ki karkhana sha jngai na kitei ki shnong namar ka jingdon jong kitei ki karkhana ka pynmih ia ki tdem jakhlia khlem ki jingiada kiba biang, ka jingpynmih bad pyntuid jaboh na kitei ki karkhana khlem ki lad jingiada kan sa ktah ym tang ia ki briew hynrei wat ia ki jingthung jingtep ki um ki wah bad kumjuh ia ki jingthaw ba im baroh.
Shuh shuh ki la ong ruh la ong ruh ba ka jingkhlia kaba mih na kitei ki karkhana kala pynthut bad ktah ruh ia ki khynnah skul jong ki skul kiba don ha kitei ki shnong kum ka skul Doranggre UP bad LP School, ka Khymering LP School, St.Paul’s Dorangngre bad ka Mawbon Agal UP bad LP School, nangta ia ki wah kum ka Wah Leleng, wah Rengjong bad wah Simareng kiba dei ruh ki wah ba ju pyndonkam da ki paidbah nongshong shnong jong kitei ki shnong.
Halor kitei ki mat na kaliang jong ki tei ki nongialam shnong ki la ong ruh ba shen na kaliang jong ki kin sa leit ban aiti ruh ia ka jingthoh sha u DC jong ka West Khasi Hills, ba u dei ban shim khia mardor.
Shillong:  U nongialam ka NPP uba long ruh u myntri rangbah ka jylla u  Conrad K Sangma myn hynnin ka sngi ula hiar sha shnong  Itchamati kaba hap ha Shella  konstitwensi ban ialap elekshon ia u kyrtong ka UDP u bah Balajiedkupar Synrem.
Ha kane ka jingialap elekshon ha Ichamati, u Conrad u la kyntu ia ki paidbah nongshong shnong ban ai ka jingkyrshan ia u kyrtong ka UDP.U la ong ba  ka NPP ka la rai ban ai ka jingkyrshan ia u kyrtong ka UDP ban burom ia u nongialam u Dr Donkupar Roy uba la khlad noh, uba dei ruh u nongsain dur ia ka sorkar Meghalaya Democratic Alliance (MDA).
U Conrad u la ong ba u bah Balajiedkupar Synrem u dei uba la biang ka jingstad bad u don ka thong ban trei na ka bynta ki paidbah.
"U bah Balajiedkupar u la iohi ia ki kam jong u kpa jong u, bad u la don bynta ruh ha ka sain pyrthei bad u kpa.
Ka jingjop jong u kan pynthikna ban kyntiew ia ka thain bad ki kam pynroi", la ong u Conrad.
“U bah Balajiedkupar u la sngew khia ia ka thain bad u kwah ban trei ban kyntiew ia ka thain bad nga ap ban ioh iatreilang bad u khnang ban pyndep ia ki jingangnud u kpa jong u", la ong u Conrad.
U Conrad u la ong ba kane ka sorkar ka kut jingmut ban wanrah ia ka roi ka par kaba ia baroh bad kyrmen ba u bah Balajiedkupar un lah ban trei kham bha bad kane ka sorkar.
Ka jingjied ia u MLA thymmai ka Shella kan long ha ka 21 tarik mynta u bnai bad ka jingpynbna kan long ha ka 24 tarik.
Shillong:  Ka sorkar Meghalaya, ka pynbna ba baroh ki ophis sorkar bad ki jaka pule ruh kiba hap ha u pud u sam ka 26 Shella Constituency, kin khang ha ka 21tarik mynta u bnai, na ka daw, ka elekshon shiteng samoi.
Nongpoh:  Ka ophis u District Mission Coordinator, SSA Umling Block Resource Centre, Ri Bhoi, myn hynnin ka sngi, ka la pynlong ia ka prokram kaba kyrpang, kaba la tip kum ka Awareness Campaign on Beti Bachao Beti Padhao, ia kaba ki la pynlong hapoh ka skul Raid Nongbri Presbyterian Secondary School kaba don ha Umsawnongbri ha Ri Bhoi.
La sakhi ia katei ka prokram da ka jingdon u Bah Mayraldborn Syiem, MLA ka Nongpoh, U Bah V.S Nongbet, DSEO ha Ri Bhoi, ka Kong A.R Rani, ka Kong S.Lyngdoh, kiba dei ki briew kiba la pynshai halor ka hok ia ki khynnah, ki Rangbah shnong, ki nonghikai, ki khynnah skul na shiphew ki skul kiba don ha katei ka thain lem bad kiwei kiwei.
Lyngba jong katei ka prokram, na ka liang ka Kong A.R Rani lem bad ka Kong S.Lyngdoh, ki la ioh ban pynshai halor ka hok jong ki khynnah bad khamtam haba iadei bad ki khun kynthei, namar kumba ka long mynta ka ba kam thombor ia ki khynnah kynthei, ka la nangkiew katba nangmih ki sngi.
Haba pynshai halor ka jingshah thombor ia ki khynnah kynthei, kitei kiba la ai jingkren, ki la ong ba katkum ka jingwad jingtip, lap ba bun na kitei ki kam thombor pyrshah ia ki khynnah, la leh da kiba haiing ne ki para marjan bad kaba la kot ruh sha ka 90 persen, hynrei tang katto katne la leh da ki briew kiba nabar ne ki bym ithuh ithaw.
Kitei ki nongkren, ki la ai mynsiem ia ki khynnah skul ba lada ki lap lane iakynduh ia kiba kum kitei ki jingjia, kim dei ban buhrieh hynrei, ki dei ban mih shakhmat bad ban ujor sha ki bor ka Ain, khnang ba kito ki nongleh kam sniew kin ioh iala ka jingshah pynsaja.
Nalor ka jinghikai sha ki khynnah, kitei ki nongkren, ki la kyntu ruh ia ki kmie ki kpa bad kiba haiing, ba ki dei ban husiar ia ki khun bad ruh ba ki dei ban hikai ia ki, khnang ba kin lait na ki jingsniew baroh.
Ha katei ka sngi, la ioh ruh ia ka jingkren na u MLA ka Nongpoh, ha kaba u la pynpaw ia ka jingkmen ban iohi ia ka jingshimkhia da ka ophis u DMC, kaba la pynlong ia katei ka prokram, kaba long ruh ka jingmyntoi kaba khraw ia ki khynnah skul bad khamtam eh ba ki la pynlong ha katei ka jaka, kaba la kham long nongkyndong bad kaba dei ruh ka jaka, kaba bun na ki khynnah kim pat da tip bha ia la ka jong ka hok.
Haba iadei bad ki kam thombor pyrshah ia ki kynthei ne ki khyllung khynnah, u Bah Mayraldborn, u la pynpaw lem ia kata ka mynsiem kaba sngewkhia, namar kiba kum kine ki kam thombor ki la nangjyllei bad nangkiew katba nangmih ki sngi, kaba la wanrah ruh ia ka jingshong syier ia ki kynthei bad ki khyllung khynnah.
Khliehriat:  Ka Seng Meghalaya  people’s United Front-East Jaintia Hills District (MPUF-EJHD) ha ka jingialam khmat U President jong ka, u Bah Michal Chyrmang   bad u President ka Khliehriat Circle, u Bah Kyrshan Blah bad ryngkat ka jingsynran lang kiwei ki nongialam ka seng, ki la leit thung lane sieh da ka signboard Welcome To Meghalaya ha ka jingkieng shnong Ratacherra East Jaintia Hills District.
Ka jingleit buh ka seng da ka Signboard namar ba ka Seng ha ka jing iohi jong ka, kat nang mih ki sngi, ki jaka jong ka Meghalaya ha ki bynta ba don ha khappud bad ka Assam ki don ha pdeng ka jingiakajia na ka wei ka por sha ka wei ka por bad ka Assam ka pyrshang kat ba lah ki bor ki buit  jong ka ban kyntur pud man ki por sha ki bynta ka Meghalaya.
Shillong:  U myntri ba dei peit ia ka tnad ka koit ka khiah ha ka jylla, u bah Alexander L Hek, u la iathuh ba ha ka sngi saitjain kata ha ka 19 tarik Risaw 2019  un hiar sha Shella ban leit ban ialap eleksion na ka bynta u kyrtong BJP u bah Joshua Warjri u ban iakhun ia kane ka eleksion shiteng samoi.
Na ka liang u bah Hek haba ia kren bad ki lad pathai khubor, u la iathuh  ba haba la bun ki kyrtong ka jingialeh kan don beit,  hynrei na ka liang ka BJP ha ka MP elekshon ka la ioh haduh 4000 vote na Shella konstitwensi bad ha ka MLA elekshon ba ladep ruh ka la ioh ha duh 3800 vote bad na ka liang ka BJP ki la don lypa ia ki vote bank;  te na ka liang ki jong ka party BJP ngi kyrmen ba u kyrtong ka BJP lada u la khlain lypa na lade ruh te ngi don jingkyrmen.
“Ka BJP mynta ka synshar ia ka ri India hi baroh kawei bad lada ka jylla jong ngi hi ka kwah ba ngin dang kham kiew ha ka ioh ka kot ha ka liang ka roi ka par ngi donkam ban jied ia ka party ka ba synshar ia ka ri India tang kata kan wan rah ia ka jingmyntoi ia baroh kawei ka jylla khamtam ia ka Shella hi".
Na ka liang u bah Hek u la ong “Ynda  nga la leit hi ngan sa tip ba haduh katno ka party jong ngi ka khlain bad kaei ka party ruh ka ba khlain ha kane ka elekshon shiteng samoi".
Nongpoh:  Ha ka jingiatyngkhuh kali kaba la jia hynnin ka janmiet ha surok Shillong By-Pass kaba hap hapoh ka shnong Mawpun ha Ri Bhoi, la ioh jingtip ba u Nongniah jong kawei ka trok kit Umphniang, u la mynsaw jur hadien ba katei ka kali kaba u niah, ka la leit ban tynrah ia kawei ka Kali kit kali kaba la wan mar pyrshah.
Ka jingtip da u nongthohkhubor, la iathuh ba katei ka kali kit kali kaba don ia u number NL-01-AA-7574, ka dei kaba thmu ban leit sha Jowai, katba katei ka trok kit Umphning ka dei kaba don ia u number NL-01-G1154, hynrei haba la poi ha katei ka jaka, ki la iakynduh ia katei ka jingjia kaba sngewsih.
Katkum ka jingiathuh da kiba la sakhi ia katei ka jingjia, la ong ba ka jingbakla ka dei ia katei ka trok umphniang, ha kaba ka la iaid na jaka kiwei bad kaba la leit ban tynrah beit ia katei ka kali kit kali kaba la wan mar pyrshah.
Haba iadei bad katei ka jingjia, ia utei u nongniah uba la mynsaw jur na katei ka jingaksiden, la pynkit noh mar mar sha ki jaka sumar ha Nongbah Shillong.
Nongpoh:  Ka jingpynsahteng ka sorkar jylla ban pyntrei ne ban pyndep ia ki skul, kaba la tip paidbah kum kita ki Residential School, ka la pynbynniaw shikatdei eh ia kiba bun ki paidbah bad khamtam eh ia ki paidbah kiba sah hajan jong kito ki jaka, kiba ka sorkar jylla ka la sdang ban pyntrei ia kitei ki skul.
Na kaei kaba la lap, tang ha Ri Bhoi ki la don haduh lai tylli, kata kawei ha shnong Mawtari Myrdon kaba hap hapoh Umsning Block, ha shnong Nongrim Synjai kaba hap hapoh ka Umling Block bad kawei pat hapoh ka Jirang Block, hynrei ka long pat kaba sngewkhia ban tip ba na kitei ki Lai tylli, baroh ki dang sah khongreng bad khlem da lah ban pyndep lut.
Lah ruh ban kdew hangne, ba ia kitei ki Residential School, la sdang ban pyntrei naduh ka por ba ka sorkar Congress ka synshar ia ka jylla, hynrei tad haduh kine ki sngi kaba ka sorkar synroplang hapoh ka jinglamkhmat da ka NPP, ym pat la iohi soh eiei ba kitei ki Residential School kin urlong.
Ka long pat kaba sngewphylla, haba wad jingtip ba kiba kum kitei ki skul ki don haduh 20 tylli ha kylleng ki jaka hapoh ka jylla, ia kaba ka sorkar kam pat lah ban pyndep kat haduh kine ki sngi bad kaba la wanrah ruh ia ka jingduhnong kaba khraw ia ki kmie ki kpa jong ki khynnah skul, kiba la ap khmieh lynti ban ioh pynleit skul ia ki khun ki kti, ha kiba kum kitei ki skul.
Haba wad jingtip halor ka jingsah khongreng jong kitei ki Residential School, la ioh jingtip ba ia kitei ki skul ka thmu ban tei lyngba ka jingiarap na ka sorkar kmie, ia kaba ka sorkar kmie ka la pynmang pisa kaba T.55 klur, sha ka tnat pule puthi jong ka sorkar jylla, na ka bynta ban tei ia kitei ki 20 tylli ki skul hapoh ka jylla.
Pynban na katei ka T.55 klur kaba la pynmang da ka sorkar kmie, la ioh ban sei tang T.25 klur, na ka bynta ban pyntrei ia kitei ki Residential School, hynrei kaba sah nangta ym pat lah ban sei bad kaba la poi kumba 4 lane 5 snem  haduh kine ki sngi.
Shuh shuh, la ioh jingtip ruh ba namar ka jingbym dap katei ka T.55 klur kaba la dep ban pynmang pisa, ka sorkar jylla ka la phah biang da kawei pat ka jingpynmang tyngka kaba thymmai bad kaba la kot sha ka T.69 klur, na ka bynta ban pyndep lut ia baroh kitei ki skul kiba dang sahteng, hynrei kat haduh mynta ym pat ioh jubab ei ei ruh em.
Na ka jingwad jingtip da u Nongthohkhubor, la sngewthuh ba ka dawbah hi kaba la pynlong ia ka jingsahteng jong kitei ki Residential School, ka dei namar ka jingbymler da ki nongialam ka Sorkar jylla, na ka bynta ban pynurlong ia kitei ki skul, kiba ka sorkar kmie hi ka la thmu ban tei haduh 20 tylli ha kylleng ki jaka hapoh ka jylla, kata ha Ri Lum Khasi bad Garo.
Haba phai halor ka jinglong jingmang jong ka Residential School kaba la tei ha shnong Mawtari Myrdon, ki paidbah jong katei ka shnong, ki la khnium bha halor ka jingdon jong katei ka Building, namar ka la kylla long pynban ka iing jah bad ka ktem jong ki Awria bad ka jaka rieh jong ki riew shim kabu ha ka por mynmiet myniong.
Shillong:  U myntri u ba dei peit ia ka tnad ka  koit ka khiahu bah Alexander L Hek, u la ong  “Lada don kano kano ka kam ka ba pynwit ha ka jingtrei kam ban ai ia ka jingshakri ia ki paidbah ngin hap ban pynduh pyndam noh ia ka soskular iateh bad ka GVK".
U bah Hek u la ong “Nga la pan ia ki report na ka tnad jong ka koit ka khiah  (Health department) bad kat kum ka report jong ki, ki la iathuh ba ki nongtrei jong ka  EMRI  kim dei ki nongtrei jong ka tnad ka koit ka khiah (health department), ki nongtrei EMRI ki dei ki nongtrei jong ka GVK bad lada ka GVK kam lah ban pyntrei kam bad ka  pynwit ha ka jingshakri ia ki paidbah, ngin hap ban pynduh pyndam noh ia ka soskular kaba ia teh bad ka GVK bad ngin hap ban khot tender  noh da kawei,hynrei kata ruh ngin hap peit  ia ki kyndon ki ba ngi iateh bad ka company GVK".
U la iathuh ruh ba ha kaba iadei bad ki nongtrei, te ngin hap da pyrkhat, namar ba kim dei ki nongtrei jong ngi, namar ka jingsiew ka iaid na EMRI, ka duty ruh ki ai ki EMRI baroh ki  jingkitkhlieh ki dei beit tang bad ka EMRI bad kim don bynta eiei bad ka Sorkar.
Ka bynta jong ka sorkar ka long beit ba ka ai contract  bad ka EMRI."Na ka liang ka sorkar ngi la dep ia ka ba donkam ha kaba ngi la dep pynlong ia ki jingiakren ha ki jing ialang ba ladep, ha kaba ngi la dep aiti ha ka tnad DHSMI bad sha ka DC, hynrei namar ba kim dei ki nongtrei jong ka tnad jobg ngi, ngim don eiei ban ong.
Halor ka jingpynjari ia ka ESMA, na ka liang u bah Hek u la ong ba ka dei ka kamram jong ka DC ban pyntrei kam ia ka ESMA pyrshah ia ki nongtrei kat kum kato ka ain.
U bah Hek u la kyntait ruh ban shimti noh ia ka jingpyniaid ia ka EMRI da ka ba ong ba ban shimti noh ia ka EMRI te yn ym lah, namar ki bun kylleng sawdong kiba trei, kiba trei hapoh ka tnad ka koit ka khiah kiba shu trei contract ngin ym lah pat ban shim lut ia ki ha ka heath department namar ba ngim don ia ka sanction post.
"“Lada ngi shim ia ki EMRI ngim don sanction post shaei ngin thep kam ia ki khlem don ka sanction post, nan sanction post ka dei ban ioh na ka Sorkar bad ngim don sanction post ngi don tang ia ki pisa ban ai contract ia kiwei".
Wat ia ki malaria worker ruh ki ba dei ki ba trei bad hapoh ka tnad ka koit ka khiah ruh ngim lah ban ai kam shuh ia ki, namar ba  ki la kut ka contract ba ai da ka Sorkar pdeng bad ia ki ruh ym don sanction post.
Shillong:  Ka jingiakhun jong ka Shillong Premier League myn hynnin ka sngi, ka la sakhi ia ka jingiakhaid 1-1 hapdeng ka Rangadjied United FC bad ka Shillong Lajong.
Ia ka Lajong la thep da u Phrangki Buam ha ka 7 minit jong ka jingiakhun hynrei shwa wai ka kyllastep, ka Rangdajied ka la lah ban pynphai kylla ban pyniakhaid.
Ka Rangadjied ka la iakynduh ia ka khim khait hadien ba ka la shah beh uwei u nongialehkai u Wallamsuk Nongkhlaw haka 25 minit namar ka jingialehkai pyrshah ia ka ain.
Ia kane ka kol, ka Rangdajied la pyniakhaid da u Aiborlang Khongjee shwa ban wai ka kyllastep.
Ka Shillong Lajong kan iakhun ia ka Laban ha ka 23 tarik.
Lashai ka sngi, ka jingiakhun kan long hapdeng ka Langsning pyrshah ia ka Nangkiew Irat.
Shillong:  Ka jingialap elekshon ha Shella ka la lyngngoh pum mynta ha kaba baroh 6 ngut ki kyrtong kila duh thiah duh dem shwa ban poi ka sngi thep ha ka 21 tarik.
Haba kren bad u kyrtong ka BJP u bah Joshua Warjri myn hynnin ka sngi, u la kam ba wat la ka jingiakhun kan long baroh 6 ngut hynrei u don ka jingkyrmen.
“Ka biang ka lyer, nga don ha ka thong, ngi la don ha lynti ka jingiakhun bad ka shong sa Uba Nalor, ban thoh shun.
Ki paidbah ka Shella ki dei ban jied beit da u khun trai namar ba ha Delhi ka sorkar kmie ka dei ka BJP bad kan kham shitom ban leit pan skhim u khunruit", la ong u bah Joshua.
Haduh mynta ym pat don nongialam kiba na seng kmie kiban wan hiar sha Shella ban ialap elekshon ia u kyrtong ka BJP lait noh tang kiba na kane ka jylla kum u bah Sanbor Shullai bad kiwei.
“Ki nongialam na jylla kila wan ban ialap elekshon kum bah Sanbor Shullai.
Na seng kmie te, ngam pat poi hynrei kam don jingpher bad ngi ki trai iing ngi tip kham bha bad ki briew ki kham kohnguh ia u trai iing ym da kiba nabar.
Ka iing ka jong nga ka dei ka konstitwnesi", la ong u bah Joshua.
U bah Joshua u la ong ym lah ban ong badno ka jingiakhun hynrei un iakhun beit bad kiwei ki kyrtong.
“Ngam lah ban ong badno ngan iakhun hynrei baroh 6 ngut ngi la iatrei shitom.
Ka jingiasam vote Khasi kan long kajuh baroh ki kyrtong hynrei kiwei ki jaitbynriew nga ngeit kin kham noh sha ka BJP", la kam u bah Joshua.
Ha kane ka kynti, ka Shella kan sakhi ia ka jingiakhun jong 6 ngut ki kyrtong ba kynthup ia u bah Joshua Warjri ka BJP, bah Balajiedkupar Synrem ka UDP, bah Batyngshain Laitmon Ryngnga na ka Congress, bah Mosjo Rocfeller Wanswett na ka PDF katba u bah Komen Laitmon bad kong Grace Mary Kharpuri kum ki kyrtong shimet.
Ka jingjied kan long ha ka 21 tarik katba ka jingpynba ia uba jop kan long ha ka 24 tarik mynta hi u bnai.
Shillong: Mynta ka sngi, ha ka por 1baje dang step phyrngab, ki pulit ka East Jaintia Hills, ki la ioh bat ia kawei ka bos, ha Khliehriat, kaba don ia u number AS 24C 2829, kaba wan na Karimganj ban leit sha Guwahati bad la ioh kurup na katei ka bos, ia 45 song ki gelatine stick, kiba khia 112.5 kilo bad sa 5,900 ki tiar siat, kiba la song ha ki hynriew synduk bad nangta sa 133 metre ki waiar pynbthei, ha kaba la ioh kurup na ki hynriew tylli ki song jong ki arngut ki nongshong kali.
Ki pulit ki la kem ia ki arngut ki briew bad kitei ki dei kiba donkti ha ka kam khaii kynja bad ki ju thied na Agartala ban die sha bihar bad kitei ki long U Dharanveer (33) na Mail jong ka Bihar bad nangta sa U Prince Ray (18), uba na Bihar hi.
Ha kawei pat ka jing khynra, ha ka por 4.20 hynnin janiet, la ioh bat ia kawei ka sumo kaba don ia u number ML 04 A 5229, kaba wan na Digorkhal sha Lad Rymbai.
La talasi ia katei ka Sumo ha Byndihati bad la ioh kurup ia 0.74 grams u heroin bad sa 260 mg u nitrazepam tablet.
La kem ia U Dashwamiki Lamare (30), uba na Jowai, West Jaintia bad u iathuh ba u ju thied ia kitei ki tiar na Kalain, Assam ban dih ialade bad ban die ruh.
Nongpoh:  Ha ka phainal jong ka Independence Day Cricket Tournament 2019, ka lympung ialehkai kriket kaba la pynlong da ka Friend Forever Youth Club ha madan Byrnihat, ka Umling-XI Youth Club ka la ioh ban rah ia ka nam lahduh, hadien ba ka la lah ban pynliem noh pyrshah ia ka Byrnihat Amjok Youth Club da 7 Wicket.
Haba phai sha katei ka phainal, ka Byrnihat Amjok kaba la jop ia ka Toss bad ka la kam trai ban tied nyngkong, ha kaba ka la lah ban kamai tang 62, da kaba hap lut baroh ki Wiket hapoh ka 14 over.
Haba beh ia katei ka thong kaba la buh da ki rangialehkai ka Byrnihat Amjok, ki rangialehkai ka Umling-11, ki la lah ban poi sha katei ka thong tang hapoh ka 11 over, da kaba hap 3 Wicket bad kaba la pynthikna ruh ia ka Umling XI ba kan long kum ka lahduh ha katei ka lympung ialehkai Kriket.
La pynkut ia katei ka lympung ialehkai Kriket, da ka jingdon u Bah Bah Rayonald Kharkamni, President ka Ri Bhoi District Cricket Association, kum u kongsan, ha ka jingdonlang u Bah Jeffrey Khymdeit, Secretary ka Ri Bhoi District Cricket Association, u Bah Jeslin Syngkli, Rangbah Shnong ka Byrnihat Proper, u Samla Vigyan Kharkongngor, President ka Friend Forever Youth Club lem bad kiwei ki riew rangbah jong ka thain Byrnihat.
Haba kren ha katei ka sngi, u Bah Rayonald Kharkamni, u la pynpaw ia ka jingsngewkmen ban iohi ia ka jingshimkhia da ki nongkitkam ka Friend Forever Youth Club, kiba la shimkhia ban pynlong ia kiba kum kitei ki Lympung ialehkai, kiba long ruh kum shibynta ban nangkyntiew ia ki khun samla kiba don ia ka sap ha ka kam ialehkai kriket bad ka ban sa kyntiew ia ki khun samla ym tang hapoh ka Distrik, hynrei ha ka jylla hi baroh kawei.
U la ong ruh, ba ka jingialehkai Kriket, ka dei kawei na ki jait jingialehkai kaba paw bha hapoh ka Ri, namarkata ka donkam ia ki khun samla kiba don ia ka sap ha katei ka jait jingialehkai ba kim dei ban pynsepei, hynrei ki dei ban trei shitom na ka bynta ban ioh mihkhmat na ka Distrik, Jylla bad ha ka Ri.
Haba iadei bad ka Kriket ha Ri Bhoi, u Bah Rayonald Kharkamni, u la ong ba ka Ri Bhoi District Cricket Association, ka don ia ka jingangnud kaba khraw na ka bynta ban kyntiew ia ka kam ialehkai kriket hapoh ka Distrik bad halor kane na ka liang ka Synjuk, ka la ialeh shitom ban iakren sha ka sorkar, na ka bynta ban buh ia ki jaka ia kilan ha Umsning, Nongpoh bad Byrnihat.
Haba phai pat sha ki khusnam, ka Umling XI Youth Club ka la iohrah ia ka song pisa kaba 30,100 tyngka bad ka trophy, katba ka Byrnihat Amjok ka la ioh ia ka song pisa kaba long 12, 550 tyngka lem bad ka trophy, ha kajuh ruh ka por, la sam ruh ia ki khusnam shimet ha kaba ia ka nam man of the match la rah da u Dibar Khan, Man of the Tournament la rah da u Vastav Hazarika, Fielder of the tournament la rah da u Jitender Singh, Best Captain la rah da u Francis L Nongbri, Best Wicket Keeper la rah da u Babit Lyngdoh, Discipline Team la rah da ka Harlibagan B.Shillong: Ka KSU Mawkyrwat Circle kan pynlong  ïa ka jing ia shong kyllain myngngor, ha ka 22tarik Risaw 2019 ha Mawkyrwat.
marshiliang ka Mawkyrwat CHC naduh ka por 11 baje mynstep, kum ka dak ka jingïakhih pyrshah ïa ka jingshim sting bad leh suki ka Sorkar halor kine ki mat jingdawa.
Kane ka jingïashong kyllaiñ myngngor yn pynlong ha lad CHC Mawkyrwat ka ban sdang naduh ka por 11 baje mynstep haduh 3 baje janmiet.
Namarkata ka seng ka khot ka wer lem ïa ki Sengbhalang, ki Bor pynïaid shnong bad ki riew paidbah baroh hapoh ka district ban ïamih ryntih bad ïashim bynta lang ha kane ka jingïakhih ha ryngkat ki placards halor ki tei ki jingdawa haneng, ong ka kyrwoh na u samla Rutherford Lyngdoh, General Secretary KSU Mawkyrwat Circle.
Shillong: Mynta ka sngi na liang jong ka Bishop House ki la pyntip sha ki paidbah ba ia  ki jingdonkam ha kaba iadei bad ka jingwanrah ia ka met jong U Archibishop ka la lah dep bad ka met mynta ka la don ha ka jingpynbit pynbiang ka ba khadduh (Embalming) kaba dang sah mynta ka long ban ioh tiket liengsuin kaba wan beit sha Delhi.
Na ka liang U phadar J.Marngar, u la buh ia ka jingkyrpad sha ki paid riewngeit  ba  hooid ki sngewthuh ia ka jinglynga mynsiem bad ka jingkwah tip ba la no ka tarik bad ka por ba ka met sah jong i Archbishop Dominic Jala kan wan poi noh sha shillong.
“Hynrei na ka liang Jong ngi,ngi  kular ba ngi laleh katba lah ban wanrah kloi ia ka met i Archbishop" ong U Phadar Marngar bad u la ong ruh ba Ki ladon lypa u ma Vincent H.Pala bad lai ngut ki lyngdoh sha USA ban pyndep ia ka ba donkam bad ban synran ia ka met i Archibishop sha shillong.
Hynrei kaba kham jynjar khynniat kalong ba ym don jaka shuh ynda ngi la ioh tiket ngin sa pyntikna ia ka tarik bad ka por ba ka met jong i Archbishop kan poi shane u la bynrap.
Na ka liang jong ka ing u bishop ngi kyrpat ia phi ki paidbah ba roh ba kin iaid duwai bad ap ia ka jingpyntip ba kham bniah.
Ki la iathuh ruh ba ynda ki la wanrah ia ka met jong u Archbishop na USA sha Guwahati Airport, na Airport kin rah shuwa ha Guwahati St Joseph Churh, kin pynrung ruh ia ka met sha Byrnihat Parish bad sha Nongpoh Parish nangto kin iaid na Mawlai bye pass sha ing sah jong U Archbishop bad  bad yn pynlong mass ha  Mawlai Parish bad kin sa wan rah sha Laitumkhrah Cathedral.
Ha ingmane Cathedral kin buh shisngi kin  buh hapoh ingmane shuwa ba kin pyndep ia ka jinglehniam ba khadduh khnang ba ki paid riewngeit kin ioh ban peit khadduh ia U Archbishop.
Shillong: Ka KHNAM, State Youth Wing, lyngba U bah F Marpna, Secretary, jong katei ka seng, ka la phah ia ka dorkhas mynta ka sngi, sha U EC ba peit ia ka Trade jong ka Khasi District Council.
Ha ka dorkhas, katei ka seng, ka ong ba ka jingpynmih jong ka KHADC ia ka jingpynbna ban khanglad ia ki bar jylla kiba shongdie madan ha ki lynti iaid paidbah ka la wanrah ka jingkyrmen ia katei ka seng bad ia ki ba bun balang.
Ha kajuh ka por, ka seng ka pynpaw ia ka jingpyrshah kaba jur ia ka jingthmu jong ka District Council ban ai licence pat ia kine ki bar jylla kiba shong madan.
“Ngi iohi ba na ka liang ka tnat trade kala kyntu ia ki bar jylla ban wan ban apply licence na KHADC" ong ka kyrwoh.
La ong shuh shuh, ba lada ka KHADC lyngba ka tnat trade ka ai licence ia kine ki bar jylla ba shong die madan kan mut ba ka KHADC kan pynkhein ia ki kyndon ain ba 3A(b), 3A(c) jong ka trading by non-tribal regulation 1954 bad ki kyndon ain ba 4(a) (b) (i), (ii) bad (iv) jong ka Trading by Non-Tribal Rules 2019.
Ka dorkhas, ka ong shuh shuh ba haduh mynta ka Council ka la ai haduh 344 tylli ki trading licence bad la ioh jingtip ba dang bun ki ban ioh ha ki sngi ki ban wan, ia kaba ka seng kan sa dang iai wad tynrai.
Shillong: Ki nongtrei sngi hapoh jong ka Meghalaya S-port Council, ki la pynbna ba kin dang  bteng ia ka jingiakhih jong ki, kaba la sdang ha ka 27 tarik jong u bnai ba la dep ban dawa na ka sorkar ba ka dei ban pynkiew ia ka bai bylla sngi jong ki.
Ki nongtrei kiba ia shim bynta ha kane ka jingiakhih baroh ki long 50 ngut, na ki 61 ngut kaba ki don ha kane ka nongbah Shillong.
Ka MSC ha u snem 2015 ruh ka la pynlong ia ka jingiakhih ba kin ioh ia ka bai trei kaba na ka T.1500 tyngka sha T.5000/-   bad mynta ka kynti ruh kim banse ban iakhih biang ban dawa ia ka bai trei jong ki ban pynkiew.
Na ka liang u bah Thomas Passah u nongialam ka KHNAM Youth Wing, u la ong ba kum ka party ka iarap ban ia kren ia kine ki jingeh jong kine ki nongtrei katkum kum ki kyndon jong ka ain,kaba dei katkum ka Labour Law kaba ka sorkar jylla hi ka la pynmih ia ka dor ban siew ia ki nongbylla sngi.
La iathuh ba kane ka jingiakhih jong ki ka long ha dien ba ki la dep ban phah ia ki jingthoh sha ka sorkar la bun bun sien, hynrei ka sorkar ka la leh kum bym ioh sngew ia ka jingdawa jong ki bad namar ba ka sorkar kam sngap kim don lynti shuh da kumwei hynrei ki hap ban pynlong ia kane ka jingiakhih.
Ha ba ia kren bad ki nong pathai khubor, ka kong Mersilin Marwein  ka la iathuh ba ka jingiakhih ka jong ki, ka long halor ka jing  dawa na ka sorkar ban pynkiew noh ia ka bai bylla sngi na kaba ki ioh mynta T.5000/- shibnai.
Badapjied KurkalangHa ka juk jong ka social media bad internet mynta ngi lah ioh shibun ki khubor kiba ai jingmyntoi ha kiba bun ki bynta ha ka jingim jong ngi kaba man ka sngi.
Hooid ki don ruh shibun ki khubor kiba ngi ioh lyngba ki social media bad internet kiba lah ban ialam bakla bad wat ia kaban pynjot ruh ia ka jingim jong ngi.
Namarkata ngi dei ban long kiba husiar ia kaei kaba ngi iohsngew bad iohi lyngba ka social media bad internet.
Ka long ka jingshisha kaba ngi iohi bad kaba paw lyngba ka media bad internet ha kine ki sngi kaei kaba jia ha ki ri Iurop kiba pher bapher wat ha ka ri Amerika ruh.
Ka jingwan rung jong ki briew kiba na bar haduh kaba ym lah shuh ban tehlakam bad ka daw jong ka jingbym lah ban tehlakam ka pynlong ia ki bor synshar ba kin shem jynjar ban buddien ia ki.
Ki briew jong kine ki ri Iurop ki don shisha ka mynsiem kaba sngewlem kaba bha haba ki pdiang ia kine ki briew sha ka ri jong ki, hynrei kaei kaba kim lah ban iohi pat ka long ka jingshim kabu jong kine ki briew kiba wan ban tuid sha ka ri jong ki.
Ka jingpynbthei bom ha ka nongbah Paris bad ha ki jaka bapher bapher, ka jingshahleh beijot jong ki kynthei ha ri Sweden bad ka jingkiew jong ka jingngeit Islam ha ka ri England, France, Germany, Norway, Sweden bad kiwei kiwei de ka nang pynshlur shuh shuh ia kine ki nongbuhai shnong ban pyntreikam shisyndon ia ka ain jong ki (Shariah law) ha kine ki ri Iurop katba ki nang ia roi bad ioh bor na kawei ka por sha kawei pat.
Kaba phylla pat ka long ba kine ki briew kiba leit buhai shnong sha kine ki ri Iurop ki leit sha kine ki ri namar ka daw jong ka jingshah pynshitom ha la ka jong ka ri bad kham bunsien ka dei ruh na ka daw jong ka jingpyntreikam ia ka ain jong ki (shariah law) kaba pynlong ia ki ban poi buhai shnong sha kiwei pat ki ri; bad kaba kham phylla shuh shuh pat ka long haba ki wan ban buhai shnong sha kine ki ri Iurop kiba long ki riew kiba laitluid, hynrei hadien ba ki la ioh ia ka jaka baskhem  ki sdang pyrshang ban pyntreikam pynban ia ki ain jong ki  (shariah law) ha kine ki ri Iurop kaba long kawei na ki daw kaba pynlong ia ki ban phet  na la ka jong ka ri.
U David Cameron jong ka ri England, u Nicholas Sarkozy jong ka ri France bad ka Angela Merkel jong ka ri Germany ki kubur ba ki la bakla ban pdiang ia kine ki briew sha ka ri jong ki kaba khlem pud bad kiba kham bun napdeng jong kine ki nongwan buhai shnong ki dei na ki ri Muslim bad ki lap ruh ba kine ki briew ki long shisha kiba eh ban bud ia ka rukom pyniaid kiba don ha ka imlang sahlang.
Ka long ruh ka kabu kaba khraw ia kine ki nongbuhai shnong sha ki ri Iurop namar haba ki poi sha kine ki ri ki ioh ei lut naduh ka iing ban sah, ka dawai dashin, ka bam ka dih haduh ka pule puthi bad ki trai shnong pat mynta ki don hapdeng ka jingshitom ban ioh ia ka jingmyntoi kaba ki dei hok ban ioh namar ba dei ma ki, ki trai shnong kiba siew khajna.
Hynrei lada ki kren pyrshah ia kine kiei kiei baroh ki kylla long pynban ki nongshun bad ki khot ia ki, ki “racist" bad ki lah ban hap ha ka jinghshah pynshitom.
Ka long da shisha kaba sngewsih haba ki nongialam ha ka jaka ban iada ia la ka jong ka jaidbynriew, hynrei tang namar ka vote ki die pynban ia la ka jong ka jaidbynriew.
Mynta ki briew kiba hap hapoh ka European Union ki la shu ia ang bad peit jawdud ia ka ri Poland namar dei tang ka ri Poland ka bym shym la pdiang wat tang uwei ruh u nongbuhai shnong na kine ki ri Muslim.
Ka ri Poland ka kren pyrshah peit peit ia ka jinglong kylluid jong ka European Union watla ka dei kawei na ki dkhot jong ka European Union ruh.
Bad dei namar kane ka daw ba ka European Union ka buh ia ka jingpyrkhing halor ka ri Poland ha ki katto kane ki bynta.
Hynrei ha kaba kut pat ka long ka jingjop ia ka ri Poland ban iohi ia ka jingsuk bad ka jingshngain ha la ka jong ka ri.
Ka ri Poland ka sngewthuh ia kaei kaba ka ieng namar ka la mad bad iaid lyngba ia ka jingdum kaba khraw tam ha ka thma bah kaba ar bad kaba baroh ngi tip bha ia kaei kaba jia ha Auschwitz, kaba hynriew million ki Jiw ki shah pyniap ha ka hukum jong u Hitler bad hadien ka jingsynshar jong u Stalin kaba la pyniap da ki phew hajar ngut ki nong Poland.
Hato katno ngi long kiba iapher na ki? Ngi long tang shitroh napdeng ki jaidbynriew kiba bun hapoh ka ri India bad lada kam don kano kano ka ain kaba lah ban treikam ban tehlakam ia ki briew kiba na bar kata mut ka la nang shem jingeh katba ngi dang iaid shakhmat.
Hooid nga lah ban ong ba, baroh ki Niam bad ki jingngeit bad ki jaidbynriew bapher bapher jong kane ka pyrthei ki don la ka jong ka jingthmu bad ngi dei ba long kiba husiar ban ioh jinghikai na kaei kaba ngi iohi ia kaba la leit bad ia kaba mynta bad ka jingbynsuidniew ia ka, ka pynlong ia ngi ban pynbud ia kajuh ka jingbakla.
Phi iohi lada ngi ki briew ngi pyrkhat ba ngi kham nang bad kham stad ban ia U Blei bad ia ka Ktien jong U, te ka la long lypa ka jingma.
Haba U Blei U thaw ia ka pyrthei, U buh ruh ia ka kyndon khnang ba ka um kan ym ryngkang na ka hukum jong U (Pro 8:29).
Haba U pyni ia u Abraham ia ka jaka kaba U mut ban ai ia u bad ka pateng jong u, U Blei U buh ruh ia ki kyndon ryngkat bad ka bynta khappud (boundary) kaba mut ba u Abraham bad ki pateng jong u ka Israel kam dei ban tam ia ka khappud kaba U Blei U la ai (Jen 15:18).
Namar ka ri bad ka jaidbynriew (nation) ka dei ka jingmut kaba wan na U Blei, hynrei ka jingsynshar kaba khlem pud khlem sam ne kaba tam ia u pud u sam ba la buh ka dei kaba wan na u Bymman (Empire).
U Blei U ai ia ki ri bad ki jaidbynriew ia la ka jong ka bynta ban synshar bad kaba kwah rhah na kaei kaba la bynta ka wanrah ia ka jingjot jingpra bad ka jingsngewsih.
Ngam donkam ban pynshisha ia kata ka, hynrei  ka histori hi ka pynpaw ia ka sakhi.
Kaei kaba nga kwah ban ong ka long, ka ri bad ka jaidbynriew jong ngi ka long ka ri kaba la shon muhor da U Blei.
Haba ka long kumta ka long kaba donkam ia ngi ban iakhun ia la u jong u pud u sam ban pynsah ia la ka jong ka ri bad ka jaidbynriew.
Ka ri Israel ka hap ban iakhun tyngeh ban ioh bad pynskhem ia la ka jong ka ri bad bun ki Khristan napdeng jong ngi ngi peit ia kane ka ri kum ka ri kaba kyntang bad ngi kren shaphang ka jinglah jong kane ka ri la i kumba ba lada ka ri Israel ka khlain bad ka kiew ha ka ioh ka kot ngi ruh ngi long kiba khlain bad kiba kiew ryngkat bad ki.
Ngi shu ia mutdur ia kaei kaei kabym lah ban long suda.
Ngi donkam ban iit ialade bad ioh jinghikai kumno ban tei ia kane ka jaidbynriew kaba kyrpang jong ngi ba kan long kaba skhem bad kaba khlain naduh kaba hapoh bad shaduh kaba shabar.
Ngim don da kawei pat ka jaka ban buhai shnong, kane ka long ka jaka kaba ngi hap ban iakhun tyngeh ban pynsah lada ym dei na ka bynta jong ngi, hynrei na ka bynta jong ki hep kiba rit kiban dang wan.
Ngi la khmihlynti ia ki nongialam jong ngi ban pynbeit ia u pud u sam bad ban pyntreikam ia ka ILP la bun bun snem, hynrei kam i poi shano shano ruh.
Balei ka long kaba eh ia ki nongialam Khasi jong ngi ban iakhun ban pyntreikam ia ka ILP bad pynbeit ia u pud u sam haduh mynta? Ka lah ban long tharai, lada ki pyntreikam ia ka ILP ka ioh ka kot ka nang hiar nang hiar bad ka lah ruh ban dei na bynta ka vote? Hato kaei kaba kham kordor ka ioh ka kot, ka vote ne ka ri bad ka jaidbynriew? Ne ka jingbym lah ban pynpeit ia u pud u sam ka long ka eh namar ngim don kot don sla bad ka sorkar Assam kan nang leh katba mon namar ka biang lut ia ki kot ki sla? Namarkata ki hap ban shu ap haduh 50 ne 100 snem ia ka sorkar Assam ban iakren hadien ba ka lah ban pyllait por.
Kaba mut hadien ba ka ioh ban klun bad pynsah bad pyndap lut da ki nongwei kibym dei ki nong Assam ha ki jaka khappud kan sa shong ban iakren halor ka issue khappud.
Ka jaidbynriew jong ngi ka donkam ia ka jingithuhpaw bad ngi donkam ruh ban pyrkhat janai halor kine kiei kiei baroh bad ym tang ban pyrkhat hynrei ban pyrshang ban leh eiei ruh halor kine ki bynta.
Kam dei shuh ka por ia ngi ban ia kdew kti iwei ia iwei, hynrei ban pynleit jingmut kumno ban trei shitom bad pynsgewthuh ia iwei pa iwei khnang ba ngi lah ban iohi ia ka jingsynshar  kaba don ia ka jingkitkhlieh ia ka ban pynurlong ia ki jingeh kaba ka ri bad ka jaidbynriew jong ngi ka mad.
Kaba sngewtynnad ban pyrkhat shaphang ka jingsynshar laitluid ne jingsynshar paidbah ka ba U Blei U la ai ha ngi kum ka ri bad ka jaidbynriew ka long ba, ka bor ka shong ha ngi ki paidbah, ngi ki paidbah ngi shim ia ka rai ia ka ban pynbha ne pynjot ia la ka jaidbynriew na kawei por sha kawei por.
Ka jaidbynriew jong ngi ka la iohi shibun bad ka dang ap khmih lynti ia ki nongialam kiba lah ban iaid ryngkat ban pynurlong ia ka jingthrang jong ki.
Khadduh khadwai ka histori kaba kumno ngin pynsah bad ngin ai ia ka lawei kaban dang wan? Hato kin iaroh ne kin tim ia ka jingleh jong ngi?.
Shillong: Ka Seng Samla Bhalang Nongkhyriem, Nongthymmai ryngkat ka jingiatreilang bad ophis jong ka Nehru Yuva kendra Sangathan(NYKs) Shillong, Ministry of Youyh  Affairs & Sports,Govt.
of India ka la pynlong ia ka prokram kaba shisngi, kata ka  Block Level Neighbourhood  Youth Parliament  ba hap hapoh ka Mawpat Block ha Dinet Manik Syiem Memorial Higher Secondary School, Nongthymmai ha ka 6tarik Nailur 2019 ryngkat ka jingiadonlang u Samla Wansuk Kharkongor (National Youth Volunteer) jong kane ka  Block.
Ha kane ka prokram la khot sngewbha  ia ki riew shemphang, kiba la ai jingkren bad sam ki symboh pyrkhat  bad ki jingnang jingtip sha ki khynnah bad samla.
Ki  saw ngut ki long  U Dr.Jemino Mawthoh, Ex MLA Nongthymmai, Bah Joshua Rynjah, Lecturer Department of English, St Mary’s College, kong Ebiangmidaka Kharshandi, ANM Nongthymmai UPHC bad U Bah Anthony Syiemiong, Director Manbha Foundation, Shillong.
La pyniaid ia ka prokram da U General Secretary jong ka Seng Samla Bhalang Nongkhyriem, Samla Synsharlang.
L.Rngaid bad la ioh ia ka jingpdiang sngewbha  ia baroh kiba la poi sha  kane ka prokram da  U President  ka Seng Samla Bhalang Nongkhyriem, Samla Bankerlang Kharpran.
La ioh ia ka jingkren nyngkong na U Dr Jemino Mawthoh ba la kren halor ka phang “Environment Conservation and Volunteerism" ha kaba u nongkren u la kham ban ha kaba iadei bad ka khuid ka suba ha ki sawdong sawkun  ha la ki jong ki shnong ki thaw ne ha ki jaka pule bad kyntu ruh ban long barabor kiba leh khuid da kaba  sdang shuwa na la ki jong ki iing ki sem.
U la pynsngew ruh halor ka jing pyndonkam ia ki plastik bad  ka  jingjot ba mih na ka, u la pynkynmaw ruh ba ha ki por khynnah jong u  mynshuwa ki kham pyndonkam  bha  da ka pla iew ha ka por leit siew sha ki iew ki hat ban ia ki plastik bad  kyntu ruh ia baroh  kiba don ha kane ka prokram khamtam ia ki khynnah bad samla badei ban sdang shuwa na lade ia ka sien jam kaba rit ban wanrah ka jingbha ha kino kino ki bynta jong ka imlang sahlang.
La pynsngew bad kyntu ruh ban don ka jing kitkhlieh bad ka mynsiem iatreilang ban kyntiew ia ka shnong ka thaw, ka jylla bad ka ri hi baroh kawei.
U Bah  Joshua Rynjah Lecturer Department of English St Mary’s College,Shillong halor ka phang “Education" ba la batai ha kaba dei bad ka jingmyntoi  lada long kiba nang ban pule  ban tip ha ka thoh ka tar bad ki  jingmyntoi  jong ka bad kumjuh ruh u  la pynsngew ha kaba  iadei bad ka jingnang  jingtip bad ka jing pyndonkam ia ki kor komputor khamtam ha kane ka juk  ba mynta ha kaba kiei kiei ki kam baroh la iaid online bad kumjuh ruh u la pynsngew ha ka jing pyndonkam ia ka social media bad ban long kiba kham adkar kumno ban pyndonkam ia ka.
Shuwa ban shong u la pynsngew ia kawei ka kyntien, kata ha ka ktien nongwei “THINK before You SHARE".
La ioh ruh ka jingkren na ka kong Ebiangmidaka kharshandi ANM Nongthymmai UPHC halor ka phang  “Health,Family Welfare and Nutrition" ba la batai ha kaba iadei bad ka koit ka khiah bad khatduh  la ioh ka jingkren na U Bah Anthony Syiemiong Director Manbha Foundation,Shillong ba la kren halor ka phang “Social Issue"  kaba iadei bad ki jingkyrni ha ka jingdih pynbuaid u Drok bad Ka Kyiad ha kaba u la pynsngew sha ki khynnah, uei u Drok bad kiei ki jingsniew ba har rukom kaba pynmih shisien ba la kyrni ha ka jingpyndonkam ia u Drok bad ka jingktah ia ka iing ka sem, imlang sahlang bad kumjuh ruh ba ha kine ki sngi ka jing jyllei jong une u jait jngdih.
La pynsngew ruh ia ka jingbun jong  ki briew ba kyrni ha une u jait jingdih ki nangkiew man la u snem bad  kyntu sha ki khynnah ban kiar na kine ki jait jingdih.
La ioh ruh ka jingkren na I Principal jong ka skul , ha kaba I la ai khublei ia ka Seng Samla bad pynsngew ruh  ba ki long kiba donbok tam ha kane ka step ban ioh bynta ha kane ka prokram, ban iohsngew ia ka jingkren na ki Resource Person ha ki bynta bapher bapher  bad ka long kaba myntoi bha ia ki khynnah bad kumjuh ia baroh kiba ia don ha kane ka sngi.
Shillong: Ka kynhun United Progressive Front (UPF) kaba don ka PDF 4 ngut ki MLA, ka NCP 1 bad MLA shimet bah Lambor Malngiang, ka la kiew ka jingbun briew sha ka 7 ngut hadien ba u MLA ba marwei ka KHNAM u bah Adelbert Nongrum, u la pyniasoh bad kane ka kynhun mynta ka sngi.
Ha ka kyrwoh ba la thoh sha u chairman ka UPF, u bah Adelbert u la ong ba u la rai ban pyniasoh bad kane ka kynhun UPF lada ka mynjur ban rah ban pynsngew kawei ka sur ban pynbor ia ka sorkar ban thaw da ka Committee ban bishar ia ka State Reservation Policy bad kiwei ki kam ban sa wanrah na ka bynta ka roi ka par ka jylla.
Ka UPF la thaw da ka kynhun kaba la iohi kum ka jingpyrshang ban khang lad ia ka UDP ban leh khlieh ha kane ka sorkar bad kala mih hadien ba la khlad kyndit noh u Dr Donkupar Roy dang shen.
Ka UPF ka don ka PDF ba don 4 ngut ki MLA, ka NCP 1, 1 MLA shimet bad sa u bah Adelbert.
-B.M.LanongHa ka sngi 1st October 2019, haba la pynbna ha ophis SDO Sohra, ba u Balajied Synrem ruh ula long uba biang ban ialeh napdeng 6 ngut ki nongialeh ha kane ka ilekshon shiteng samoi na ka 26-Shella Constituency, kaba don haduh 29542 ngut ki paid nongthep vote, nga la kren da kaba sngew thikna lypa ha ka jingialang ha ing jong u ha Sohra, ba u don ka daw ban jop beit namar kine ki daw harum bad namar u kpa jong u, nuima u la don-ka-kupar (Donkupar) hynrei une te u la dei lypa u Balajied  (The chosen one).
Ki 3 tylli ki daw ba u Balajied un jop ki long:-jaw ummat tang kiba longdoh longsnam, Balei kiba shah sympat pat 31 snem lynter kidei ki sniang seh???.
Shillong: U bah Shembhalang  u  dei na ka shnong Mawlong  bad u la pyndep ia ka jingpule na Saint Anthony College.
Haba ia kren bad ki lad pathai khubor u bah Shembhalang u la ong “Nga la don ha ka seng BJP naduh u snem 2017 bad na ka liang ka BJP kan ym sei ia u kyrtong ban ia leh ia kane ka elekshon, kumta nga la rai ban ialeh ia kane ka elekshon kum u kyrtong shimet ban shim ia ka jingkit khlieh ban kyntiew ia kane ka thain namar  la don 30 snem mynta ba ka konstituensy kam shem la ioh ia kano kano ka kam pynroi ha ka thain jong ngi".
U bah Shembhalang u la ong “Mynta  la 30 snem u MLA barim u Dr Donkupar Roy (bam kwai ha dwar u Blei) ym shem   la wanrah ia kano kano ka jingkiew ha kine ki thain".
U bah Shembhalang u la pynpaw mynta kaba donkam tam ha kine ki thain ka long ka surok namar ka surok ka long ka budlum jong ka roi ka par, hynrei  ka skim North Eastern Council (NEC) ka ba  47  ban shna surok na Mawsmai sha Shella ka la shu long leh noh ei lut".
U la ong ruh ba lada u ioh ia ka jingjop um trei shitom ban wanrah ia ka lad ban seng kam na ka bynta ki samla bad ki long kmie ha kine ki thain.
U la ong ruh ba lada u ioh ia ka jingjop um trei shitom ban wanrah ia ka lad ban seng kam na ka bynta ki samla bad ki long kmie ha kine ki thain.
Ha ba u jubab ia ka jingkylli halor ban ialeh ban pynlong  District ia ka sohra u  la ong “ban wan rah ia ka District khlem ka roi ka par ha ki thain kan long leh noh ei kan shu long tang kum ba un shu don tang u mawnongrim hynrei ka roi ka par bad ka jingai jingiarap ia ki samla bad ki long kmie ban ieh hala ki jong ki kjat ka long ka ba donkam bad kaba kham donkam mynta ka long ka surok ka ba ki thain shatei ki donkam eh ngan wan rah lada nga jop.
".
B.M.LanongNga ruh nga dum ka buit-ka stad, haba ka Seng Congress kaba la don bynta ban shalai ia kata ka dulir aiti, Instrument of Accession (IOA), hapdeng ki khlieh Nongsynshar Hima Khasi bad ka Sorkar India (1947-48) bad ki la pynsah kumjuh shi lynter,  mynta ynda ki la kut ka bynta synshar, ki khyllie stong kylla ynda la palat 70 snem bad don ruh kiba iakyrshan la ka kyrshan.
Bun kibym sngewthuh ia kane.
Tip i Kong Ampareen Lyngdoh MLA i mut aiu namar i wanrah syndon da ka mat-iatai  (resolution) ha Assembly ban pynrung mynta ia kata ka dulir aiti sha ka Sorkar (Instrument of Accession-IOA ) bad ka Dulir Pynsnoh (Annexed Agreement) hapoh ka Art.371 jong ka Constitution of India, kumba ioh rung ka Mizoram, Nagaland Goa, Andhra bad kiwei ki jylla.
Ki jingbatai jong i ruh kim long kiba biang kumba paw ha ki kot khubor, namar kine ki jnit-ki jnat kiba don ha ka Constitution, wat hapdeng ki nongiasaid ain batbit ruh ki ju don ka por, ba ki iapher jingmut, haduh ban da rai kut da ka Kashari bahalor tam.
Kan bha lada i Kong Ampareen in kham pynshai ban kham sngewthuh i mut aiu.
Kata ka Art.371, ka ong kumne – “special provisions with respect to the States ….
" (ki jingmang kyrpang ha kaba iadei bad ki jylla….
)Tang ban shu ai nuksa lyngkot, kata ka Art 371 (E) ia ka Andhra ka ong kumne- ‘Ka Dorbar Parliament kan thaw ain ban ai University ha jylla Andhra Pradesh.
’Ka Art 371 (I) ia ka Goa ka ong kumne:- ‘Ka dorbar thawain ka jylla Goa, kan don 30 ngut ki dkhot.
’Ka Art 371 (G) ia ka Mizoram pat ka ong- ‘Kano –kano ka ain jong ka Parliament kan ym ktah ia ki kam mane Blei ha Mizoram; kumjuh ruh ia ki riti-dustur jong ki; ne ia ki kam synshar-khadar ne ia ki kam ain bishar, kiba peit bad pynbeit da ki riti-dustur jong ki, ne ia ki kam khyndew-shyiap jong ki.
Ba ka dorbar thaw ain ka Mizoram kam dei ban duna ia ka 40 ngut ki nongmihkhmat MLA.Kum kine ki iasyriem ia ka Nagaland ruh, Sikkim ruh.
Ka Meghalaya ruh ka don lut kum kitei ki hok bad ki jingiada kyrpang hapoh ka Constitution hi, wat la kam don hapoh kata ka Art 371.
Kine ki long kita ki jingkyllain kiba nga kdew haneng, ia kaba hap ban sngewthuh janai tang da ki riew shemphang jong kine ki jait kam, kiba ki ain bad ki kyndon ki long kiba kyllain bha, hynrei ki don pat ki jingiapher, ia kiba ki riew paidbah ki shem shitom ban sngewthuh.
Kumta kam long ban ia kren paidbah ia kine ki jait kam, namar kin shu kulmar jingmut kai.
Na ki 29 tylli ki jylla bad 7 tylli ki Union Territory ha India, tang 11 tylli ki jylla kiba don hapoh katei ka Art 371.
Hato kiwei ki State kim don jingiada?Ka jylla Meghlaya jong ngi ka don ki University, kynthup ia ka Central University, NEHU.Ka dorbar thawain ruh ka don 60 ngut ki dkhot, sa ki District Council bad ki hok pura ia ki riti dustur, ka khyndew ka shyiap, ka mane Blei bad baroh ki jingdonkam, kynthup ia bun ki bynta jong kata ka I0A por phareng bad kiwei ki jnit ki jnat.
Ia kine baroh la kynthup hapoh ka Constitution jong ka ri India, kumba la ong haneng.
Dei halor kine ki daw ba ka Dorbar Meghalaya ka dei hok ban kyntait ia kane ka resolution dum- bakyllain.
Ngi dei ruh bann tip ba ha ri India, ym don shuh kita ki Hima bad ki Syiem Hindu ne Muslim.
Hynrei ha ri Khasi, ngi dang don.
Ki Syiem jong ngi ki don ka bor Synshar (Executive), ka bor Bishar ain (Judicial) bad ki ain riti-dustur pyniaid Hima-Sima (Legislative).
Kum ban kdew nuksa, ki iew syiem ruh ki don ha kylleng.
Ka Iewduh ba pawnam ka don hapoh u Syiem Mylliem.
Khyndiat halor ka IOA, nga la thoh ha ka kot jong nga (Ka Bynrap Bahynriew-6th Schedule).
Ki 25 ngut ki khlieh nongsynshar Hima jong ngi ki la iasoi bad aiti ialade ban iasnoh (accede) bad ka Sorkar India.
Ym tang kata, ki la soi ruh ba ka Sorkar kan thaw ia kino-kino ki ain na ka bynta jong ki.
Kata ka Annexed Agreement (Dulir Pynsnoh) ka kdew tang ia 3 tylli ki mat, kiba ki Hima kin don bynta lang bad ka Sorkar ban peit, ka Excise (kam kiad), Forest (kam khlaw) bad Land and water rights (ki hok halor ka khyndew bad ka um ka wah.
)Kato ka Standstill Agreement pat (ka dulir sahteng sah) ka la kut naduh kitei ki por, namar la kynthup ha ka Dulir Pynsnoh.
Kumta ka lynti ban khyllie biang mynta ka la kut bad ym don jingmut shuh, namar la dep pynrung ia ki lad jingiada ba la kdew haneng.
I Kong Ampareen bad kiwei kin sngewbha ban pynshai ia kane ka bynta kwah khyllie biang, namar lada ki long kiba don jingmut, lah ban ia ai kti lang.
Hynrei nga la dep pynshai ha ki Khlieh Nongsynshar, ba kane ka bynta ka la dep, kaba sah ka long tang ban sah kynmaw bad pynkynmaw lada mih ki kam kiba don jingiadei (historical references only).35 ngut ki briew ki la iap ei bad saw ngut ki mynsaw, haba kawei ka bos, ka kylla ha ka Jylla Madinah jong ka Saudi Arabia, ong ka khubor.
Kitei kiba shong ha katei ka bos, ki dei ki nong Asia bad ki nong Arab.
Ka jingjia ka dei ha ka surok Hijra, kaba jngai 170 Kilometre na Madinah, ha kaba katei ka bos, kaba kit ia 39 ngut ki briew, ka ia tyngkhuh bad kawei ka kali kit mar, ha ka por 7baje hynnin ka miet bad ka bos ka la kem ding na ka jing ia tyngkhuh.
Ki pulit, ki la lah ban pyllait im ia 500ngut ki khynnah shynrang bad ki rangbah ruh, na ka skul Muslim kaba lai bad kitei ki dei kiba la shah teh kynjri nar, ki la shah bom shah tied ha ki nong pyniaid jong katei ka skul, ong ka khubor jong ka Daily Mail.
Katei ka dei ka jingkhynra, kaba ha Katsina, kaba don shatei jong ka  Nigeria, ha kaba la leit khynra ha ka sngi balang bad lyngba ka jinglap kaba hynnin ka sngi, ki la poi baroh sha ka 1 hajar ngut, ba la ioh ban pyllait im.
Kham mynshwa, la lah ban pyllait im ia ki 300ngut ki briew, na kawei ka skul, ha kaba kitei ki la shah shoh, shah teh kynjri bad shah bat bor da ki bun bun phew sien.
Kitei kiba leit ha kitei ki skul, la iathuh ba ki leit da ka jingmut ban nang ban pule ia ka Koran bad kawei na kitei ka dei ka skul ha Daura, kaba don shatei ka Katsina.
Bah Francis SyiemliehHaba ong ‘Ka Niam’ kamut ka rukom      jingim ba manla kasngi (way of life)      jong u briew (u jingthaw) da kaba u pynsngewbha îala u Blei (u Nongthaw).
Da kane ngi sngewthuh ba, ‘Niam’ kamut ruh ka riti ka dustur ne ka Kolshor jong ka jingîadei hapdeng jong u briew bad u Blei.
Kane kam dei ka kolshor kaba lathaw da u briew ban pynsngewbha îala u para briew hynrei kadei kolshor kaba la îathaw lang da u Blei bad u briew (Covenant) ban pynsngewbha îa u Blei, khnang ba u briew pat ha ka pyrthei un îoh îa ki jingkyrkhu-blei, kum îa ka ‘Divine Providence’bad kiwei kiwei ki jingaiei, kiba u briew u donkam, khnang ba un nym kylla long u mrad lane u mraw jong u ksuidtan, bad ba ka mynsiem jong-u kan nym shah shop shapoh dujok ding akher kasngi.
Lada phin wad îa ka internet phin lap ba kidon shibun bah ki jingsaidnia (arguments) shaphang jong ka niam ban batai îa ka jingmut jongka kamut aîu.
Hynrei bun na kitei ki jingsaidnia kim dei kiba mih na ki briew kiba biang ka jingîatiplem (conscience) bad ka jingsngewthuh (understanding).
Bun naki kidei ki riewleh menleh khrawpyrkhat (pseudo or wannabe intellectuals) bad kiba kum kine ki briew kidon ha Rikhasi ruh.
Bun ruh kidei ki suri kup snieh langbrot, pyrshah tang îa ka Niam Kristan hi marwei (wolves in sheep skin, against Christianity alone).
Îa ka kyntien ‘Christianity’ la krap lang da artylli ki noun, kawei kadei ka Common noun ‘Christian’ kaba thew îa u/ka briew bad kawei pat kadei ka Abstract noun ‘-ity’ban pynpura îaka sha ka kyntien ‘Christianity’ ban mut ka jingleh jingkam jong u/ka briew.
Kumta ‘Christianity’ kamut u briew (u Kristan) bad ka jingleh jingkam jong-u ban pynsngewbha îa u Blei.
Mynta shu peit îa kine ki mat ba tang khyndiat harum:.
Ki la don palat ia ka saw lak ngut ki Muslim ha Assam, kiba la dep miss call ban long dkhot sha ka seng BJP bad katei ka long, ha ki lai bnai ba ladep bad katei ka pyni, ba ka jingrung seng sha ka seng BJP, kan dei kawei na kiba kiew bha ha Assam bad kitei ki long, na ki ar lak ngut, kiba la pyniasoh ialade sha katei ka seng, naduh u snem 2015 bad katei ka pyni, ba ki don 13 percent na ka jingdon jong ki 47lak ngut kiba la pyn iasoh ialade sha ka seng BJP.La iathuh ba ha shwa jong u snem 2015, ki Muslim, kim shym la leit pyniasoh ialade sha ka seng BJP, hynrei hadien jong katei ka snem, ki la nang kiew bha ha kine ki sngi, ong U Vijay Gupta, Vice President ka seng BJP.Ha u snem 2011, ka jingdon ki Muslim ha Assam, ka long  34.22 per cent lane kaba long  10,680,000 ngut ki nongshong shnong, na baroh kiba don  3.12 klur.
La iathuh ba ka jingbeh jong ki Muslim, ban pyniasoh sha ka seng BJP, ka long halor ka nongrim jong U Narendra Modi, myntri rangbah duh, ha kaba u ju pyndonkam da ki kyntien “sabka saath, sabka vikas".
Lah ban pynkynmaw ba ha U Nailar ba ladep, ka National Register of Citizens ha Assam, ka kyntait ia ki 19lak ngut ki nongshong shnong, ha kaba la shim ba katei ka jingleh, ka dei kaba la thew khnang ia ki Muslim.
Shillong:  Hynnin ka ngi, ki shipai BSF, ki la ioh bat ia U Bhola Sangma (68), uba na ka shnong Anandopur, kaba don ha Sunamganj District jong ka Bangladesh, na Rajai jong ka Gumaghat jong ka East Khasi Hills.
Ha ka jing talasi, ki shipai BSF, ki la lap ia 53 tylli ki kot ar hajar kiba shu thaw thok bad kiba shongdor T.1,06,000.
U Sangma, u la sop bha ia kitei ki pisa bad u thep ia ki hapoh patlun poh jongu.
La ioh ruh na u ia ka mobile phone bad ar tylli ki Sim Card, ong ka khubor.
Ki BSF, ki la aiti ia utei u nongkhaii thok sha ki pulit jong ka Ranikor, na ka bynta ba kin tohkit bniah halor ka kam jongu lem bad kiwei kiba don bynta lang ha katei ka kam khaii tuh.
Shillong:  Myn hynnin ka sngi, u Symbud Myntri Rangbah ka jylla u Bah Prestone Tynsong u la hiar sha shnong Mawkliaw bad Nongjri ban ialap elekshon na ka bynta u kyrtong ka UDP u Bah Balajiedkupar Synrem bad u la kyntu ia ki paidbah ban jied ia u Bah Balajiedkupar Synrem kum u MLA bathymmai jong ka Shella Constituency.
Haba kren ha kitei ki jingialang, u Bah Prestone uba dei ruh u National Vice President ka NPP u la ong, ka NPP ka burom ia u (L) Dr Donkupar Roy namar u la maitphang ha kaban thaw iaka sorkar Meghalaya Democratic Alliance (MDA), bad ka NPP kum ka dak jong ka jingburom ia u Dr Donkupar, kala shim iaka rai ban ym pynieng kyrtong ha Shella Constituency hynrei kan ai jingkyrshan pura ia u UDP khnang ba u khun jong u Dr Donkupar yn jop iaka elekshon.
U la ong, ki paidbah ki la jied ia u Dr Donkupar kum u MLA jongki hynrei une u nongialam ula khlad noh, kumta u la kyrpad ia ki paidbah ban ailad ia u khun jongu, u Bah Balajiedkupar Synrem ba yn mih pli ban long kum u MLA jongki ba yn pyndep iaka samoi treikam jong u kpa jongu bad ban pyndep ruh ia ki kam kiba la maitphang da u Dr Donkupar Roy.
Na ka liang ki nongialam ka UDP bad u kyrtong ka UDP u Bah Balajiedkupar, haba kren ha kitei ki jingialang, kila pynpaw iaka jingsngewnguh ia ki nongialam ka NPP bad HSPDP kiba la ai jingkyrshan pura bad ialap elekshon kyrpang, ban pynthikna ba u kyrtong ka UDP yn jop iaka elekshon shiteng samoi na Shella bad kane ka jingjop kan nang pynkhlain shuh shuh iaka sorkar MDA kaba la ialam da ka NPP.Ha kitei ki jingialang la ioh iaka jingkren na u President ka UDP u Bah Metbah Lyngdoh, ki Myntri Sorkar na ka seng UDP kiba kynthup ia u Bah Lahkmen Rymbui bad u Bah Kyrmen Shylla bad la iadonlang u CEM ka KHADC u Bah Teinwell Dkhar, u MLA ka UDP na Ranikor u Bah Pius Marwein bad kiwei kiwei.
Nalor kane, ka UDP kala pynlong ruh iaka jingialap elekshon ha Kut Madan, Sohra bad la ialap elekshon da u Myntri Sorkar uba na ka seng UDP u Bah H Brolding Nongsiej, u Deputy CEM ka KHADC u Bah Pyniaid Sing Syiem uba na ka seng NPP, u President ka HSPDP u Bah KP Pangniang, u MDC ka Sohra u Bah Titostarwell Chyne, u MDC barim ka Umsning u Bah Donkupar Sumer bad kiwei kiwei.
Shillong:  U myntri rangbah ka jylla u Conrad K Sangma u la ong ba ka sorkar kam don kano kano ka jingthmu ban shimti ban pyniaid ia ka kali 108 kumba la dawa da ki nongtrei.
“Ka sorkar ka la rai naduh mynshwa ban ailad ia ka kompeni shimet ban pyniaid ia ka.
Kam dei ka sorkar ba kam lah ban pyniaid da lade hynrei ngi dei ban shim ia ka rai kaba kham husiar,", la ong u  Conrad.
Halor ka jingkynthoh ba lada ka sorkar ka lah ban pynlut 8 klur shi snem ban pynlut ia ka kam shakri ki kali 108, u Conrad u la ong ba kam pat iakren eiei halor kane.
“Kam long kaba dei ia ka sorkar ba kan tuklar ia ka GVK EMRI halor ka jingeh jong ki nongtrei kiba iakhih hynrei ka dei ka kamram ka kompeni bad ki nongtrei ban iapynbeit ia kane ka jingeh", la ong u Conrad.
U Myntri Rangbah u la ong ba ka sorkar ka pyrshang ban iakren ia ki bor pyniaid ka GVK EMRI bad ki nongtrei ba kin ai ia ka jingai jingmut jongki ban pynbeit ia kane ka jingeh.
U Conrad u la kyrpad ia ki nongtrei ban iapynbeit noh ia ka jingeh bad ka bor pyniaid ka GVK EMRI namar ba ka ktah jur ia ki paidbah.
Lah ban kdew ba ki nongtrei ka 108 hapoh ka lama ka Meghalaya EMRI Workers Union kila pynlong ia ka jingiakhih ba khlem pud naduh ka 30 tarik u Nailur ba la dep.
Shillong:  Ki dkhot barim kiba la wan pyndem ka seng HNLC kila la thaw ia ka seng kaba kyrteng ka Tyllilang Welfare Organisation (TWO) ha ka jingialang kaba long ha ka 19 tarik Nailar 2019.
Ia ka kam Adviser la bynshet ha u bah Cherishterfield Thangkhiew, president Kynsai Manik Jyrwa, Vice President Mayborn Rapthap, General secretary Ronning M Dohling, Finance secretary Itjanai Soanes, Organising secretary Elbin Lyngdoh Nonglait bad Publicity Secretary Donlang Kharkulia, nalor 13 ngut ki Executive member.
Shillong:   U Executive Director ka National Bee Board, New Delhi, u B L Sarswat hynnin ka sngi ula iakynduh ia ki nongri ngap ka East Khasi Hills District ha Seminar Hall ka Directorate of Agriculture, Shillong ba la don lang u K N Kumar u Chairman ka Meghalaya Farmers’ Empowerment Commission bad ki ophisar ka tnad rep ka jylla.
Kane ka jingiakynduh ka long ban pule bniah ia ka jinglong jingman ka kam ri ngap ha kane ka jylla bad ruh ban iarap ia ki nongri ngap da kaba seng iaka Integrated Bee Development Centre (IBDC) ban lut T.10 klur ban bei pisa na ka tnad Tribal Affairs.
Haba kren ha kane ka sngi, u B L Sarswat u la ong ba ka Meghalaya ka don kyrhai ka spah ban ri ngap hynrei ka donkam ban ai ka jinghikai ia ki nongri ngap katkum ka jingstad ka juk mynta khnang ban kyntiew ia ka kam jongki.
Katba u K N Kumar u la iathuh ba ka jingpyntreikam ia ka Apiculture Mission ha ka jylla, ka la kyntiew ia ka kam ri ngap.
Haduh mynta ki don 7000 ngut ki nongri ngap ha kane ka jylla bad ka la don ka jingdawa um ngap kaba shyrkhei na ka jylla Meghalaya.
U la ong ba ka Meghalaya kan dei ka jylla ba nyngkong ha kane ka dong mihngi ban ioh ia ka IDBC.Jowai:  Yn plie bad kyrkhu ia ka Joseph Nardini Seminary, ka Jowai Diocese, ka persara jong ki khynnah shynrang kiba pyrshang ban long Lyngdohñiam kaba don ha Ummulong, Parish Ummulong ha kane ka 3 tarik u Naiweng 2019, ha kaba ïa kane ka ïingshong ïingsah jong ki khynnah Seminary yn wan plie da u ma Vincent H Pala M.P bad yn kyrkhu da ka Umkhuid Umkyntang ïa kane ka ïing da u Most.Rev Victor Lyngdoh DD, Bishop ka Jylla Niam Jowai.
Ka jinglehñiam plie bad kyrkhu ïa kane ka Seminary yn sdang ha ka por 10 baje mynstep bad 10.30 AM ka jingkñia Mass Iukharist ka ban lamkjmat da u Most.Rev.Victor Lyngdoh ha ryngkat ki Lyngdohsohblei ki ban wan na ki 18 Parish jong ka Diocese Jowai bad na kiwei de ki Diocese kiba marjan  ka Diocese Jowai.
Ha ka jingplie bad kyrkhu ïa kane ka Seminary na ka liang u Most.Rev Bishop Victor Lyngdoh, Bishop ka Jylla ñiam Jowai, u ong  ban pynlong ïa kane ka sngi kaba iphuh iphieng ban ïaroh sngewnguh  ïa ka jingkhu kyrdoh jong u Blei ha kaba la lah ban tei ïa kane ka ïing Seminary kaba heh bad kaba itynnat bad ha ka juh ka por kum ka jingai mynsiem bad pynshlur ïa ki khun samla jong ka Balang kiba don ha kane ka Seminary ba kin nangsngew ïa ka sur ka jingkhot jong u Blei ban shakri ïa U bad ïala ki para briew u khot u wer ïa ki paidkhristan jong ka Jylla ñiam Jowai bad na kiwei de ki  Parish jong kiwei de ki Jylla ïiam ban ia wan shongshit sha kane ka jingplie bad kyrkhu ïa kane ka Seminary kaba don ha Ummulong, ka Parish Ummulong.
La ong ruh ba ha kane ka sngi ha ka por shibaje nohphai sngi yn don ka jingmane Sakrament (Eucharistic adoration) nangta bud sa ka Cultural Programe da ki jingshad, ki jingrwai tynrai kiba la pynkhreh janai bha da ki nongïashim bynta ha kane ka Cultural programe.
Ka jinglehñiam kan long ha Mynshem ïingskul jong ka Little Flower Higher Seconday School, ka jingpynkhreh ka la nangïaid shait shait ban pynlong ïa kane ka sngi kaba iphuh iphieng ong u Phadar Augustine Lamin, Rector ka Joseph Nardini Seminary Ummulong.
Shillong:  Ha ka 11tarik Risaw 2019, ka seng The Ultimate Legend biker association Sohryngkham Unit, ka la pynlong ia ka jingialang ba shisngi, ban iakren  halor ka phang ban pynneh mariang,  ha kaba lah ia wan ia shim bynta ki skul ba pher pher na shnong bad na marjan shnong.
Ka jingthmu jong kane ka prokram, ka long kumno ban iada ia ka mariang na ka jingpynjot jong u khun bynriew.
La ioh jing kren na u president ka seng, u Samla Kyrshanlang Nongbri, ha kaba ula iathuh  ba kane ka jingthmu jong ka seng ka long kumno ban pynneh pynsah bad ban sumar ia ka mariang khnang ba ka mariang ka lah pat ban sumar ia u briew ka jing kylla  ka mariang haba kaba shit ka lah ban shit eh bad khriat ka lah ban khriat eh.
Ka jingthmu jong kane ka jingialang, ka long ban ktik ia ki jing mut jingpyrkhat jong ki khynnah kumno pat ban sumar ia ka mariang.
Ha kane ka juh ka sngi la ioh ban sam syndon ia ki khusnam, ia ki nongjop ha ki secondary bad upper primary, ong ka kyrwoh na U Bah   Malcolm Kharpran, Secretary.
Shillong:   Ka kur Wahlang ka la pynlong ia ka Dorbar Bah kaba XIII jong ka ha District Library, Nongpoh, Ri-Bhoi District.
Ha kane ka dorbar baroh ki kur kiba najan bad kiba najngai ki la ia wan ban ia shim bynta ha kane ka dorbar kaba shisien shisnem, ha kaba ia ka Dorbar la pyniaid da U Rev.H.F.Wahlang bad kumjuh u la pdiang burom ia ki Kur kiba la pyllait por ban wan shane kane ka Dorbar.
Na ka liang jong ka Seng Kur, ka la don ruh ka jingpynsngew ia ki jingtrei kam jong ka haba kaba bun ki mat lyngba ka snem 1918-19 bad kumjuh ia ka report na U Treasurer, Education Secretary bad na U General Secretary jong ka Seng Kur halor ki mat treikam.
Ha kane ka sngi la ioh ia ka jingkren na u President jong ka Seng kur, u Rangbah R.O.Wahlang, IFS(Rtd) bad u la sneng la kraw ia ki para Kur kiba poi sha kane ka jingialang.
Ka la don ruh ka jingai khusnam ia ki samla na ka kur kiba la pass bha ha ki exams ha une u snem.
Na ka liang jong ka Dorbar Kur Wahlang ka la pynmih katto katne ki rai jong ka Dorbar bad kita ki long ba ka Kur Wahlang ka kyrshan ia ka jinglong kawei jong ka Kur bad ka jaitbynriew Hynniewtrep-Hynniewskum bad kam kyrshan ia ki jingpyrshang ban wanrah ia ka jingsngewpher halor ka jingngeit bad jingmane Blei, ka shongkha shongman, ne ha ki jaka shong, ne ha ka rukom kren ia ka ktien Khasi.
Ka kyrshan ia ki jingpyrshang ban pynriewspah ia ka ktien Khasi, bad ban pynioh ia ka jingithuh hapoh ka Riti Synshar jong ka Ri.
Ka kyrshan ia ka jingpynneh pynsah ia ki riti ki dustur jong ka jaitbynriew, khamtam eh ia ka TIP KUR, TIP KHA, kaba long ka thymmei jong ka jaitbynriew.
Ka Seng Kur Wahlang ka pynsngew ha ki bor synshar-khaddar ba ki dei ban bud ia ki riti-dustur Khasi bad ban don ka jingiaphylliew jingmut shuwa ban shim ia kino kino ki rai, ne thaw ia ki ain  ki ban ktah bad pynkylla ia ki riti-dustur kiba ju don ha ka jaitbynriew naduh mynhyndai.
Ka Kur Wahlang ka pyrshah ia kino kino ki jingpynkylla ia kane ka thymmei shim jait/khein jait na ka kmie kiba lah ban mih namar ka jingkylla niam ne jingpdiang ia kita kiba  ka ain ka kdew kum ka “Personal Law".
Ka kyrshan ruh ia ka jingpyrshang ban buh beit buh ryntih ia ki rit-dustur da ki jingthoh jingtar bad da ka Ain, kat kum ka jingdawa ka por.
Ka la pynpaw ruh ia ka jingsngewkhia halor ka jinglong jong ka imlang-sahlang jong kane ka juk mynta, ha kaba ki jingsniew ba har rukom ki jur bha ha kine ki sngi.
Namarkata ka kyntu ia ki para samla ba kin kiar na ki jingsniew kiba ap ban pynthohbria ia ka longrynieng bad ka khot ban pynshlur ia ki samla ban kiar hordit hordang na ki jingsniew bad ban iabeh shaphrang ban long ki nongjop ha ka pule ka dangle ban pynkhraw ialade ia ka Kur bad ia ka jaitbynriew.
Kumjuh ruh ka la pynpaw ia ka jingdiaw bad jingsngewkhia halor ka jingwan rung kyrthep ki bar jylla sha ka ri baieid jong ngi.
Shillong: Ka second semi final kaba la long hapdeng ka Mookbu sc pyrshah ia ka Kyortyrkhang sc ha mini stadium Khliehtyrshi ka long kaba ia jwat hi thoi namar baroh arliang kitei ki kynhun ki long kiba khlain bad biang bor.
Ha ka kylla step ka jingialehkai ym don satia ba ioh ban pynkhih jar, kawei ruh ka dei namar ka jingbom palat u slap kaba la pynlong ia ka madan ban dap um.
Kumta haduh ba kut ka kylla step ka jingialeh ka long 0 la 0.
Hynrei mar ia sdang ka kylla miet pat tang kumba katto kattne por ka Mookbu  ka la khyrniom tyngeh ia ka Kyortyrkhang bad pynsma bun tylli ki ball.
Bad dei ha ka minit kaba 70 da ka jingbat ka um ia ka bol ka Mookbu khlem pynsepei  u Shem War u la pyndei tiak bad ka bol ka la rung shapoh jar.
Wat la ka jing ialeh kaba mar ia khyrwit phewse ka jingpyrshang ka Kyortyrkhang kam lah ban sei soh.
Kumta lyngba katei ka shi kol na u Shem ka Mookbu ka la biang pura ban ia ai reng sha ka final pyrshah ia ka Nongkhroh kfc kaba la ap lupa ban iakhun ha ka 23 tarik mynta u bnai ha ka por 1baje nohphai sngi.
Shillong: U myntri rangbah ka jylla u Conrad K Sangma ha ba iakren bad ki lad pathai khubor halor ki jingdawa ia ka Inner Line Permit (ILP) mynta ka sngi u la iathuh ba ka kamram ka ba hakhmat eh  jong ka sorkar ka long ban iada ia ki trai Jylla, kane ka dei ka kam kaba ha khmat eh jong ka sorkar.
Na ka  liang jong u myntri rangbah u la ong  “Ka ILP ka dei tang kawei na ki bynta jong ka ain, hynrei ki don bun kiwei ki lad ki lynti kumno ban iada ia ki trai jylla,Ka sorkar kan iada ia la ki jong ki briew, ka sorkar ka long kaba la kloi ban ia kren bad ia mir jingmut  halor kane ka bynta bad ha dien ka jingiamir jingmut ka sorkar kan shim ia ka rai ia mynta ym lah ban ong lano hynrei ha dien ba la kut ka ilekshon shiteng samoi bad ka jinglehniam Diwali kin sa ia kren bha ia kane ka bynta.
"U myntri rangbah u la ong ruh ba  ka sorkar mynshuwa, ka la shim ia kawei na ki lad ban iada da kaba wanrah ia ka Meghalaya Residence Safety and Security Act, kane ruh ka long kawei na ki lad ki ba ka sorkar ka la shim, ka jingiamir jingmut ha kaba ia dei bad kane ka bynta ka dang bteng da kaba ia kren ruh bad baroh ki seng sain pyrthei kiba don ha ka jylla.
I L PKA SORKAR MYNSHWA KAM SNGEWTHUH IA KA JINGKWAH KI PAIDBAH MYNTA RUH KA SORKAR KAM SNGEWTHUH TE  YMTIP SHUH IANO  NGIN JIED BAROH KI PARTY KI JUH.Shillong:  Ka Meghalaya kala shah rem da hynriew wicket ha ka Chandigarh ha ka jingiakhun kaba khyndai bad kaba kut artad ka Vijay Hazare Trophy ka plate group myn hynnin ka sngi ha Dehra Dun.
Ka Chandigarh kaba jop ia ka kynting pisa, kala ap ktem da kaba ailad shwa ia ka Meghalaya kaba la lah ban tied tang 184/8 ha ka 50 overs.
Ki nongialehkai ka Meghalaya u Swarajeet Das (9) bad u Wallam Lyngdoh Kynshi ki kamai 45 run ha ka wicket ba nyngkong ha kaba u Kynshi bad u Amiangshu Sen kila hap noh ha ka 27 run bad u Punit Bisht (6) bad Ravi Teja (21).
U Sanjay Yadav u kamai  61 run na ki 63 ball.
Shillong: Ka “Select Committee"  hapoh ka jingpyniaid jong u myntri rangbah u Conrad K Sangma, kum u Chairman  mynta ka sngi ki la khot ia ka jingialang ban ia kren halor ka jingthung ia ki dkhot jong ka “Search Committee" ban jied ia ki dkhot  jong ka Lokayokta.
U Myntri rangbah ka jylla U Conrad k Sangma haba kren ha ki lad pathai khubor ha dien ka jingialang, u iathuh ba mynta ka sngi la thaw ia ka “Search Committee" ha kaba la jied hynriew ngut ki dkhot ba kin wad ia ki briew bad ai jingmut sha ka sorkar ban thung ia ki kum ki dkhot jong ka Lokayata.
Na ka liang jong u myntri rangbah um shym la iathuh katno por la ai lad ai kane ka “Search Committee" ba kan phah ia ki kyrteng sha ka sorkar na ka bynta ban thung ia ki dkhot, hynrei u la iathuh ba kane kam dei ka kam kaba suk, namar hap ban peit iaki briew kiba dei na ka iing bishar.
Ka sorkar ka la dep ban wan rah ia ka jingpynkylla ha ka Lokyaokta ha kaba ka sorkar ka la thung ia u Chairman ha ka snem kaba la dep bad kane kala lah ban trei kam, hynrei mynta ka la thaw ia “Search Committee" ban thung ia ki dkhot hapoh jong ka Lokayokta.
Na ka liang jong u nongialam ka liang pyrshah, u Dr Mukul Sangma u la iathuh ba ha kane ka jingialang kaba la long mynta ka sngi, u la ong ba balei ka sorkar ka la pynslem haduh shisnem ban thung ia ki dkhot jong ka Lokaykota.
La iathuh ba ia ka Lokakya Act ha u snem 2014 bad katkum kane ka ain, ka long ban peit ia ki jingshah kynnoh bamsap wat ia ka ophis jong u mytnri rangbah ka jylla bad kiwei kiwei, kumba la paw ha ki lad pathai khubor halor ka jingkynnoh bamsap kaba la sdang tohkit ha GHADC ruh kumjuh.
Shillong: Mynta ka sngi, ka Khasi Students’ Union (KSU) Narpuh Circle hapoh ka jingialam u bah KS Suchiang President, u S.Bamon General Secretary, ha ryngkat ki trai khyndew ba na Huroi kiba shah ktah bad shah pynjulor ki jingthung ha ka jingpyntrei ia u surok bad Indo Bangla Border Fencing da ka National Border Construction Company (NBCC), ki la ia kynduh ia U Deputy Commissioner, East Jaintia hills, ha kaba ki la iakren halor ka jingkyntait katei ka company ban siew ia ka bai luksan (Compensation)sha kitei ki trai jaka ba julor ki jingthung jingtep ha ka jingpyntrei ia katei ka project.
Haba ia kynduh mynta ka sngi, u DC u la ong ba ia kitei ki jaka ba julor la dep ban siew sha ki trai jaka naduh u snem 2012 bad ia katei ka jingsiew jingtda la leh da ka ophis u DC West Jaińtia naduh katei ka por, kito ki jaka ba hap hapoh Lahaleiñ.
Haba kylli pat kine ki trai jaka ba dawa na ka por sha ka por ia ka hok kim pat ioh satia ka jingsiew wat shi anna ruh, u DC u la ong ba katkum ka jingtip ha ka jingiadei bad katei ka jingsiew la dep pynbna (Notification) shwa ban siew, u ong ruh ioh lehse ba la shim kiba ha ing ha sem jongki.
U ong ruh ba katei ka company kam lah ban siew arsien ia ka juh ka jaka, kumta kim donhok ban pynthut ne pynsangeh ia ka jingtrei bad u ong ruh ba lada ki leh kumta yn phah shipai ban pynshitom ia ki.
Ki trai khyndew pat ki la ong ba kim tip shaei ka company bad ka ophis u DC ka siew ia katei ka pisa.
Ha kajuh ka por ka seng ka la ai ha u DC ia ka kopi, ba la thoh sha u Member Secretary Meghalaya State Pollution Board halor ka jingpyrshah ka seng ia ka jingpan jingbit ka Star Cement Ltd ban pyniar (Expand) ia ka jingkhlong mawshun ha Brichyrnot.
Haba pynpaw ia ka jingpyrshah, u DC u la ong ka jingpynsngew paidbah kan iaid beit kumba la dep pynbna, hynrei ka shong ha u paidbah ka rai la ki kyrshan ne kyntait.
Haba pynpaw ia ka jingpyrshah, ka seng ka ong, ba kim pyrshah ia ka roi ka par ne kata ka development, hynrei namar ki shem ba katei ka jaka ban khlong mawshun kaba heh haduh 42.051 hectare ha Brichyrnot ka don marjan bad ka Wah Lukha bad Wah Lunar bad ki ong ba kaei ka ban jia ia kitei ki wah lada ioh lad katei ka company ban tih mawshun.
Haba ia kren ia kane, u DC u la kubur da kaba ong ba ka mariang shisha ka la jot sha kito ki thaiñ  bad u la ong ruh ha ka jingshisha ka Brichyrnot kam dei ban ai jingbit haba pan katei ka company.
U DC u la ong ruh ba ka kam jong ka ophis jong u ka long tang ban pyniaid (Conduct) ia ka jingialang pynsngew paidbah (Public Hearing).
Ha katei ka jingiakynduh ia u DC, la iadon lang ki dkhot KSU JHDU, u bah C.Suja GS bad u bah Shaniahskhem Dkhar Asst.Fin.
Secy KSU JHDU.Shillong: Ka tnat Meteorological Department jong ka sorkar India, ka maham ba ha ki 24 kynta ban wan, ka mariang ha Shillong, kan long kaba dum lyoh bad kan don ka jinghap slap bad ka jingtied pyrthat ruh.
La maham ruh ba ha kiwei ki bynta jong ka Jylla, kan don ka jingmeh leilieh bad ka jingtied pyrthat.
Ka suin bneng ha ki 24 kynta ba ladep, ha Shillong, ka long 22.4 kaba shit duh bad 13.9 kaba khriat duh bad ka don ka jinghap slap bniop bniop.
Ha Sohra ka long 24.7 la 17.0 bad u slap u long 0.0 mm, katba ha Umiam ka long 27.9 lane 17.6 bad ka jinghap slap ka long 2.6 mm.
Shillong:  Ki nongialam ka seng sain pyrthei NPP bad HSPDP ryngkat bad ki nongialam bahakhmat jong ka UDP, myn hynnin ka sngi, kila leit ialap elekshon ha shnong Wahkaliar, Laitduh bad Shella ban kyntu ia ki paidbah ban ai jingkyrshan pura ia u kyrtong ka UDP u Bah Balajiedkupar Synrem ha ka elekshon shiteng samoi na Shella Constituency.
Na ka liang ka seng NPP la wan ialap elekshon da u Ma Sniawbhalang Dhar uba long ruh u Myntri Sorkar uba khmih iaka tnad Transport, Community & Rural Development bad kiwei kiwei, u Chief Executive Member ka JHADC u Ma Thombor Shiwat bad ki MDC ka NPP, katba na ka liang ka seng HSPDP la wan ialap elekshon da u President bahakhliehduh u Bah KP Pangniang bad u Bah Samlin Malngiang uba long ruh u Myntri Sorkar uba khmih iaka tnad PHE bad kiwei kiwei.
Katba ki nongialam ka UDP la ialap elekshon da u u Chief Executive Member ka KHADC u Bah Teinwell Dkhar u ba dei ruh u MDC ka Shella Constituency bad u Working President ka UDP u Bah Titosstarwell Chyne uba long ruh u MDC ka Sohra bad ki nongialam UDP jong ka Shella Constituency.
U Ma Sniawbhalang Dhar, haba kren ha kitei ki jingialang u la ong, ba ka jingiadei ka UDP bad ka NPP ka long kum u Kpa bad ka Kmie bad ialade shimet hi u shim ba u (L) Dr Donkupar Roy u long kum u kpa jong u bad u la kyntu ia ki paidbah ha kitei ki jingialang ba kin kyrshan bad ban pynjop don burom ia u Bah Balajied ha katei ka elekshon kaban long ha ka 21 tarik mynta u bnai.
Katba u Ma Thombor Shiwat, u la ong ba watla u nongmihkhmat bad u CEM na rilum Jaintia, hynrei ka jingwan ka jongu shapoh Shella Constituency ban ialap elekshon kadei namar ba u burom bha ia u Dr Donkupar Roy namar ba ym dei tang u nongialam jong ka thain Shella hynrei u dei u nongialam jong ka jylla baroh kawei bad ula kyntu ia ki paidbah ba kidei ban ailad ia u khun jong u Dr Donkupar u Balajiedkupar Synrem ban mihkhmat iaka Shella.
U la ong, ka seng NPP baroh kawei ka ai ka iatreilang kaba pura ia ka seng UDP ban pynthikna ba u kyrtong u ba ka pynieng yn jop iaka elekshon shiteng samoi.
Katba ki nongialam ka HSPDP kiba kynthup ia u Bah KP Pangniang bad u Bah Samlin Malngiang, ki la ong ba u Dr Donkupar u dei u nongialam uba la thaw ia ka kynhun Regional Democratic Alliance (RDA) bad u la long hakhmat eh ruh ban thaw iaka sorkar Meghalaya Democratic Alliance (MDA) bad ka HSPDP kum ka jingburom ia une u nongialam ba radbah uba la khlad noh, kan ai jingkyrshan pura ban pynskhem iaka jingiadei lok bad kan ialap elekshon ban pynthikna ba u khun jong u Dr Donkupar yn jop ia ka elekshon na Shella.
Shillong:Mynta ka sngi u EM Incharge jong ka tnad Trade u bah Paul Lyngdoh u la pynshai  ia ka jing pynmih ia ka jing pynbna paidbah  ka ba la mih ha ka 4 tarik u Risaw 2019 lyngba ka tnad jong ka trade ha  kaba  ka la buh ia ki kyndon pyntrei ka ia ka rukom khaii  pateng ka ba ia dei ha ka die madan (street hawking).
Na ka liang u bah Paul u la maham ruh ia ki trai jylla, kiba ju kam ne kiba ju  leh  benami ia ki dukan jong ki bar jylla da kaba ong “Kita ki la ki tih liewlep lupa ia lade, namar mynta ka kynti na ka liang ka Council, ki la pynkhreh bha ban tehlakam ia kum ki ne ki briew namar ngi don la ka jong  ka ain ban pyntikna bha ban teh ban khum ia ki trai shnong ki ba shah pyndon kam  ha kine ki bar jylla ban  wanrah da ki khasi ban phah shong ne ban  phah leh benami ia ki khaiii pateng jong ki.
Ngin trei ha kata ka rukom  ba shisien ba ngi la lah ban weng ia ki kin ym don kino kino kiwei pat ki ban lah buh ia kiwei ki wei ki briew ki ban phah shong ne  ban phah leh benami".
Na ka liang u bah Paul Lyngdoh ha ba ia kren bad ki nong pathai khubor ha ophis trei kam jong u ha KHADC u la ong “Ngi ladep ban pule bha ia ki act 1954 bad act 1959 ia kaba ngi la pynbha shuh shuh, ngi lap ba kane ka dei kawei ka jingkhaii ka ba ym shym la don nongpeit ne pynjari ne pyntrei kam ia ki ain ha ki nongkhaii ha madan dei na kane ka daw ba ki bar jylla (non tribal) ki la nang shim kabu ha ka ba ki la tur sha ki jaka jong ki paid bah ha ki jaka iaid kjat, ki kyndong kynshrot jong ki surok, bad ha ki jaka iaid ki paidbah.
U la ong ruh ba la lap ba kane ka dei kawei na ki jait jingkhaii, kaba ki dei ban ioh ia ka lisen lyngba ka tnad trade, hynrei ka jing bym trei kam jong ka ain ha kine ki snem ba la dep ka la wanrah ia ka jing ioh lad jong ki bar jylla ban khaii laitlan ha kaba ka la buh ia ki jingeh ia ki paidbah ha ka jing ia dei ha ka jingshngain, ha ka iaid ka ieng, ha kaba ki briew kim don jaka shuh wat ban iaid ban ieng ha ki lynti.
Ka wan rah jingma ruh ia ka  koit ka khia ha ka ba ki la shu die madan ia ki  jingbam ha ka rukom bym ikhuid suba.
“Haba ngi iohi ba la don ka ain ba ki dei ban ioh ia ka lisen na ka council, hynrei ha ka jing bymtrei kam ia kata ka ain ka long  noh shiliang bad ka pynkhia noh ia ki jing kit tang ia kito ki ba don dukan kiba ha ka ba ki hap pan ia ki laisen ki hap ban pynthymmai  ia ki laisen man u bnai bad ki hap wanrah ia ka bai siew wai ha ki  trai dukan, ki hap wan rah ia ki NOC na ki  shnong kat ba kane kawei pat ka kynhun jong ki nongshongdie  madan ki trei kam khlem da bud ia ki no kino ki kyndon ain jong ka KHADC bad kane ka wan rah ia kajing jyllei u bar jylla u ba die madan ha duh ba la poi ka pud  ba ki lynti iaid paidbah ki ladap da ki briew ba die madan ha ba ka ain ka don kam dei ban don tang ha ki kot sada.
Kane ka  jingthmu ngi la pynmih ia kane ka jing pynbna paidbah (notice)"u la bynrapHalor ka jingdon jong  ki 7 ngut ki trai shnong ki ba la leit ban ujor pyrshah ia kane ka jing pynbna paidbah ba la pynmih da ka tnad Trade jong ka KHADC ha ka High Court jong ka jylla Meghalaya u bah Paul u la iathuh ban a ka liang ka High Court  Meghalaya ka la ai ia ka jingbishar ka ba bha “Ha ka ba ka la  la kylli kylla ia kine ki briew ba ha kano ka rukom phi wan sha kane ka court ha ba kane ka jingbthah kam ktah eiei ia phi bad phi pyllut por kai ia ka por jong ka court ha ka ba phi wan rah ia ka mat ka bym don jing mut eiei bad ka ne ka order ka la dain kuna ruh mar 5000 tyngka  uwei uwei".
“Na ka liang ka tnad Trade  ngi la dep pynmih ia ki jingpynbna paidbah phim dei ban ong ba ngim tip kam dei shuh ka daw ba ka council ka khlem ai lad ban pynbiang ia ki kot ki sla bad ka council ka la shu niom ia ki jaka khaii jong ngi ngi la pynmih ia ki jingpynbna paidbah" u la ong.
“Ka kamram jong ka council mynta ngi la dep ia ka kam  ba nyngkong ha ka ba ai ia ka jing pynbna paidbah (public notice), ka ba ar ka dei ban kine ki bar jylla (nontribal) ki ba die jingdie ha madan ha ki lynti  ki dei ban burom ia ka jing pynbna (notice) jong ngi bad ban pan (apply) lyngba ki lynti jong ka ain  ia ki lisen jong ki bad ka rai ka ba khadduh ka dei hi jong ka district council hadien ba ka ladep ban bishar bniah ia ki kot ki sla jong ki, la ki biang ne em ban ioh laisen bad kino ki no  ki ba iaid lait ia kane ka ain ngi la pynkhreh ba kin kynduh ia ki jing pynsaja ki dei ban siew kuna lane ki ki don ki lynti jong ka ain ki ban khang pyrshah ia kine ki rukom khaii ki ban isaitmet ha ka por mynta.
AIS Suja“Nga iohi ia u soitan ba u hap na bneng".
kane kam dei ka jingiohi jong u Nongthoh, hynrei ka jingiohi jong u Jisu ba u soitan u hap na bneng katba u dang ia kren bad ki 70 ngut ki synran jong u ban leit ialap kata ka por.
Loukas 10:18.
U Jisu haba u ong kumne, kam mut ba u iohi ba u soitan u hap ha kata hi ka por, hynrei u la iohi lypa ia ka por kaba yn sa hap sha kane ka pyrthei ba ka la jan.
U Jisu u ong – Nga la iohi ia u soitan ba u hap kum ka leilieh na bneng".
Ka mut ba ka jinghap u soitan kam dei na bneng kaba Lai (Third) ka jaka shong u Blei, namar u Blei u la beh noh ia u na ka Bneng ba Lai ka jaka shong u Blei mynba u dang don ka kyrteng ba la tip kum u Lucifer.
Dei haba u Blei u la beh noh ia u Lucifer na ka bneng kaba Lai, u leit shong noh ha ka jaka bneng (Heavenly realm) ba la tip kum ka bneng ba ar.
Bad ha kane ka bneng kaba ar la kynthup nyngkong ki jaka hajan ki khlur (Astral plane) nangta ka Hive level ne ka jaka shong ki ksuid bad kaba lai ka jaka shong u soitan (Lucifer) (Kingdom level) ka hima ne jaka u soitan.
Kumta lada ka don ka bneng kaba Lai (Third Heaven) 2 Korinth 12:2.
Te ka don ruh ka bneng kaba Ar ka jaka shong u soitan Lucifer, bad ka don ruh ka bneng kaba Nyngkong ba ngi khot ka suinbneng (firmament).
Ia u Lucifer la beh noh na bneng ba lai sha ka jaka bneng ba ar, na ka daw ka pop ka jingsarong (Pride) bad ba u kwah ruh ban long kum u Blei.
Isaiah 14:13-15.
Haba la beh ia u, u la kylla long u ksuid bad u soitan, u nongshun jong u briew bad u nongialeh pyrshah ia u Blei.
Mynta ngi tip ba ki don lai tylli ki bneng kaba kynthup ia ka bneng (Paradise) jong u Blei.
Ka ktien u Blei ha ka Kitab Genesis ka ong – “Ha kaba Nyngkong u Blei u la thaw ia ki bneng bad ia ka pyrthei".
In the beginning God created the HEAVENS and the EARTH" Genesis 1:1.
Kumta, ia u soitan (Lucifer) la beh noh na ka bneng ba lai sha ka bneng ba ar, bad mynta u don hangta naduh ka khyllipmat ba u Blei u la beh noh ia u.
Mynta pat ka por kan poi, ba ym tang ban beh, hynrei yn pynhap ia u shi syndon sha kane ka pyrthei bad un ym shong shuh hangtei ha ka bneng ba ar, hynrei un hiar syndon sha pyrthei namar ka la dei ka pali jong u.
Kumta u Jisu u la iohi lypa ia kane ka por ba yn pynhap ia u soitan (Lucifer) sha kane ka pyrthei ka por jinghap jong u ka long kaba stet bha kum ka ding leilieh.
Bad mynta ka por ka la jan ba yn pynhap noh ia u soitan na katei ka jaka bneng kaba ar (Heavenly realm) sha pyrthei bad ka ktien u Blei ka iathuh da kaba ong – “Te la shop noh arsut ia uta u Iakjakor bakhraw, uta u bsein tymmen uba la khot u ksuid bad u soitan …….
La shop arsut ia u sha khyndew, ia kita ki angel jong u (ki ksuid) la shop arsut lem bad u …….
Kordit ia kata ka khyndew (Earth) bad ia ka duriaw naba uta u ksuid u la leit hiar ha phi, uba don ka jingbitar bakhraw, naba u tip ba u don tang khyndiat ka por" Jingpynpaw 12:9-12.
“Kata ka ia ka long hajan" Jingpynpaw 22:10, tang shu la pynieng ia ka Temple kaba Lai ha Jerusalem lyngba ka jingiateh jutang iasuk (Peace Treaty) hapdeng ka Israel.
Ynda la pynieng ia ka Temple kaba Lai ha Jerusalem, kin sdang artad ki 7 snem (Shi taiew ba la ong da u Daniel Nongiathuhlypa.
Daniel 9:27.
Ki Jiw ne Israel ki ioh ban pyndonkam jingknia tang 3 snem shiteng bad hamar pdeng ki Lai snem shiteng jong ki 7 snem, ka long ka por ba yn pynhap noh ia u soitan na bneng (second heaven) kumba u Jisu u la ong, Loukas 10:12.
Kata mar iakut ka jingwan mih ka kulai Baiong.
Jingpynpaw 6:5-6.
Ha kane ka por, u soitan u dap da ka jingbitar bakhraw namar u tip ba u don sa tang khyndiat ka por, kata tang 1290 sngi (1260 + 30 sngi) = 1290 sngi.
Daniel 12:11.
Ka mut ka por ai u soitan kaba long tang 3 snem shiteng + 30 sngi, lane 3 snem 7 bnai.
Kan long ka por jingbitar shla u soitan.
Jingpynpaw 12:13-17.
Daniel 12:1.
Mathaiios 24:15-21.
Kan long ka por ba jynjar tam ka ym pat ju long na myndang long ka pyrthei bad kan ym long shuh ruh.
Mathaios 24:21.
Kata hapoh ki 3 snem shiteng kaba Ar ka jingsynshar u ksuid u soitan kein.
Kane ka wan hap ha ka kulai Babthuh.
Jingpynpaw 6:7-8.
Kan long ruh ka por jingphaidien bakhraw ki briew ha kylleng ka pyrthei.
Mathaios 24:10 /2 Thessoloni 2:1-4.
Ka por ba pynhap ia u soitan, ka por ba jynjar tam eh namar un synshar dusmon, un pyniap ruh.
Bad ha shwa ba kan don ka jingmihpat, kan don shwa ka jingshah pyniap jong ki Riewkhuid, hadien ka jingshah pyniap ki riewkhuid ha u Mrad khlaw, jingpynpaw 13:2-17.
Mathaios 24:9-13.
Daniel 7:25.
Hadien kane kkiba iap kin mihpat shwa bad yn rong noh sha suin.1 Thessoloni 4:16-17.
Kumta ka por ka jingpynhap ia u soitan na ka bneng ba ar sha pyrthei, kan long ka por kaba shyrkhei tam na kiba shyrkhei.
Kane ka long kata ka por jingsynshar jong u kein ia kane ka pyrthei.
Jingpynpaw 22:10 “Naba kata ka ia ka la jan".
Kumta kiba dang im kat haduh kata ka por kin hap ban mad ia ka jingshyrkhei ka jynjar bah, ka por ka jingsynshar u ksuid bad u soitan, namar kata ka jingsynshar jong u (his government) un pynbor ban pdiang ia ka shap 666.
Jingpynpaw 13:15-18.
Na kata ka daw – “Suk uta uba pule bad kiba iohsngew ia ki ktien jong kane ka jingiathuhlypa kiba sumar ia kita kiei kiei ruh ba la thoh ha ka: Namar kata ka ia ka la jan" Jingpynpaw 1:3.
Ha ka jingtyllun ka sha lyntem jong ka por ban bud dien ia ka mynnor, to ngin ia pynher ia ki jingmut jingpyrkhat jong ngi ban kynmaw burom ia ki kynrem ki lyndan jong kito ki mynsiem shlur kiba la pha ia la ka jong ka jingim na ka bynta ka ri.
Ka 21 tarik u Risaw, ka dei ka sngi kaba ngi kynmaw kyrpang ia ki matti bad nongmuna jong kito ki pulit riewshlur jong ka ri kiba la kyllon iap ba ngin ioh ka shong suk shong sain ha la ka ri.
Ka jylla jong ngi bad baroh kawei ka ri hi ka rakhie ia kane ka sngi kum ka “Police Martyrs’ Day" lane “Police Commemoration Day" ha kum kane ka sngi ngi ju pynlong kyrpang ka jingia lum lang jong baroh ki tnat pulit lyngba ki nongmihkhmat jong ki ban sakhi ia ka prokram bakhraw tam ha National Police Memorial ba juh pynlong ha Chanakyapuri, New Delhi, dei hangne kein ba ia ka nam bad burom jong kine ki reiwshlur ba la kyllon bad pha ia la ka jingim ban pyllait ia ngi na ki tyrsim jong ki nongshun kiba ialeh pyrshah ia ka ri da kaba pyrshang ban pynthud ia ka shong suk shong sain ha ka ri.
Dei ha kane ka nongrim jong u bud lum jong ka ri ba ngi kynmaw kum ha kane ka sngi ia kine ki riewshlur kynthei bad shynrang.
Naduh ba ioh ia ka jylla jong ngi ha ka 21 tarik u kyllalyngkot 1972, ki riewshlur ba la shah pynkhmati ban bat ia kam shong suk ka shong sain ha ka jylla jong ngi, la don haduh 127 ngut kum ki riewshlur ba ka jylla ka la sakhi ba ki la pha ia la ka jingim ban iada ia ka jylla bad ka ri na ka jingwan lynshop jong ki bor ki bathmu ban pyntlor bad synjor ia ka im suk im sain kat kum kariti ka dustur ba la bynshet lyngba ka constitution jong ka ri India jong ngi.
Dei lyngba jong kine kein ki riewshlur ka ri ba ngi lah ban ring mynsiem bad ban iaid pawing sawdong ka ri khlem jingshah teh kynjri.
Ha kum kane ka sngi ba ngi kynmaw tympang ia ki riewshlur jong ngi, ai ba ki khun kynthei-shynrang ka ri kin bsut ha ki ia ka mynsiem ieid ri da ka ba ki leit phai sha ka mynnor ki sngi ban ring ia ki nuksa jong ki riew shlur ka ri haba kin thang ka sharak jong ka jingieid ri shakiwei pat ki para ri ha ka jingim ba man la ka sngi, ban peit pyrman ia ka shong suk shong sain ka ri khnang ba ka lawei ka ri ka nnang khlain nang shait ban rat-dieng khong naduh ki phngiat ia ki nongshun ka ri, khnang ba ka ri kan im kan roi bad ka jingsuk-jingkmen kan synshar ha ngi.
Ka sorkar India lyngba ki tnat trei kam bapher-bapher jongka, ka lah ithuh ia bun kiba kum kine ki riewshlur ka ri da ka ba pynkup burom ia ki da ki khusnam bap her bap her kum ka dak ka jingithuh ia u synniang u bynhei bad kita ki long kum ka Ashoka Chakra, Ka Kirti Chakra, ka Police Medal for Gallantry, Ka Meghalaya Governors’ Medal bad bun kiwei pat ki kynja khusnam ban kynmaw pyrto ia ki kam bad kyrteng jong ki.
Ha ka“Police Martyrs’Day" lane “Police Commemoration Day", to ngin ia ai burom bad pyrto ia ka nam jong kine ki riewshlur jong ka Ri bad ka Jylla jong ngi, namar ba ki lah pha ia la ka jingim na ka bynta ka shong suk shong sain ha la ka Ri.
“Im ka Kyrteng sah ka nam"Dy.Inspector General of Police (A),Meghalaya, Shillong.
Shillong:  Ka seng Khasi Student’s Union (KSU) Border Area Unit kaba hap hapoh ka KSU South Central East Circle Pynursla hadien ka jingud jong ki paidbah ka thain ia ka jingbymdon doktor ha Pongtung PHC ngi pynpaw ka jingsngewkhia shi katdei eh.
Ha ka jingwad jingtip jong ka seng, ka la lap ba u doktor ba dei peit ia katei ka PHC u dang shim shuti kumba lai taiew eiei bad ym don doktor satia ban peit shipor ia katei ka PHC.Ka seng kam pyrshah ne kynthoh eiei halor ka jingshim shuti jong u doktor ba dei peit ia katei ka jaka ai jingsumar hynrei ka pynpaw ka jinglyngngoh halor ka jingbym shimkhia jong ki bor bahalor ba dei peit ia ka tnad ka koit ka khiah ha ka jylla ban phah doktor shipor ban iarap ia ki paidbah ki ba donkam jingsumar kyrkieh.
Kum ban shu pyntip katei ka PHC ka dei peit ia bun tylli ki shnong naduh khappud bad ka Bangladesh haduh ki bynta ba sharum jong ka Pynursla.
“Ngi kyrpad ia ki bor bahalor ban pyrshang ban thung doktor noh kham kloi ha katei ka jaka ai jingsumar khnang ba kan ym ktah ia ki paidbah ka thain khamtam ia kito kiba duk ba kyrduh", la ong ka kyrwoh na u President ka seng KSU Border Area Unit u Samla Thawthymmai Suting.
Shillong:  Ka ophis ki Basan ka Raid Mawlieh ka la bteng shuh ia ki kam isynei jong ka, da kaba ka la noh synniang da ki shuki sha ka Raid Ri Hynriew Kur na ka bynta ki saw tylli ki shnong ha ka jingiadon lang u Acting Sordar lem bad ki dkhot ka EC jong ka Raid nalor ki riewrangbah, ki longkmie bad ki samla.
Ha katei ka sngi u Basan ka Raid Mawlieh u R.F Lyngdoh u la ai ka jingkren bad ka jingkyrkhu kyrdoh ia ki longkur longjait longraid longshnong ba kin ioh ka shait ka nang bad ban biang ka iew ka dwar ban biang ka thung ka tep ban biang u symbai lanai bad ba kin nang lah ban bat ka synshar ka khaddar bad ka tip briew tip blei bad ban ia burom markylliang para markhap markhum ban long kiba sngewrit khlem don ka niew shilliang la rit ne khraw, duk ne riewspah hynrei ban iaineh skhem ha ka nongrim  ban iada ia la ka hok jong ka longjait long kynja ban suk ban palei ka longraid longshnong kaba la seng la buh da u longshwa manshwa naduuh mynnyngkong ki sngi.
Ha kaba kut jong kane ka jingialang u secretary ka Raid bah Bah R.Mawiong, u la ai ka jingkhublei sngewnguh bad ki ktien kyrkhu kyrdoh sha u Lyngdoh bad ki myntri kiba iadon lang hangta ha ryngkat ki Office jong ki Basan jong ka Raid Mawlieh ba kin nang lah ban iai trei bha ha ki kam jong ka Raid bad ka Hima.
Shillong:  Ka West Khasi Hills District Badminton Association shen kan pynlong ia ka Inter Office Badminton Tournament 2019 ha ka 30 bad 31 tarik mynta u bnai ha Indoor Stadium Nongstoin.
Katkum ka kyrwoh ba la phah da u Secretary jong ka Synjuk Bah B Marwein ula iathuh ba ki jingiakhun ki long ha ki lai kyrdan ba kynthup ia ka team events kynthei bad shynrang, open category kynthei bad shynrang kum ka Singles, Doubles bad Mixed Doubles bad ka kyrdan jong ki Gazetted Officer.
Shillong:  Ka Meghalaya Squash Racket Association (MSRA) ka la pynlong ia ka lympung ialehkai World Squash Day ba shi sngi ha ka sngi Saitjain jong ka taiew ba la dep.
Ka jingthmu jong kane ka lympung ka long ban kyntiew ia ka jingialekai.
Ki don kumba 21 ngut ki nongialehkai ba la wan ban shimbynta kynthup ki kynthei bad shynrang.
Ka Nandini Bayan ka la rah ia ka nam lahduh na ki kynthei bad ka Chayanika Chankakoti ba-ar baroh ar ngut na Assam.
Katba kiba jop ha ka semifinal ki long ka Prerna Jaswara bad Pragya Choudhury na Meghalaya.
Na ki shynrang u Sujal Pathak ula rah ia ka nam lahduh bad u Dikshanta KD Sharma na Assam ula wan ba-ar bad kiba jop ha ka semifinal ki long u Pawan Sharma na Meghalaya bad Ishaan Jain na Assam.
Ha kane ka sngi u JR Marak, Deputy Director, Sports & Youth Affairs ula long u kongsan ban sam ia ki khusnam ia ki nongjop.
Shillong: Ka Nongkhroh ksc ka la rung sha ka final jong ka TSA league 2019 hadien ba la pynliem ia ka Mookyniang sc da ka tie breaker 5 la 4 kol.
Ka jingialehkai naduh ba sdang ka long shisha kaba itynad bad kaba pynhun ia ki nong peitkai.
Ka jingialehkai katkum ka por ba la buh ym don satia ba lah ban thep kol.
Kumta u referee u la hap ban pynjari da ka extra time shiphew minute shiliang.
Ha ka kylla step ka extra time baroh ar ki team bad ki paidbah ki la ia shongshit bha la ka jong ka liang, ha kum kata ka jingksaid doh iap ka Mookyniang ka la ioh ban shut ia ka direct kick lyngba u Chambar Shylla bad ka bol kala rung jlang ha kyndong ka kol ha kaba u nongap kol ka Nongkhroh KSC um lah leh ei ei shuh.
Mar ia centre ka Nongkhroh ruh kam aili satia bad tang hadien kumba katto kattne por da ka jingialeh passing kala ioh ba pynryngkat ia ka kol lyngba u Odren Suting.
Kumta ka jingialehkai lah hap shim rai da ka tie breaker.
Ha ka tie breaker da ka jing ioh u nongap kol ka Nongkhroh ban khanglad ia ia kawei ka bol ba la shut ka Mookyniang sc, kumta ka Nongkhroh ka la tam da 5 la 4 kol bad ka la rung syndon sha ka final.
Kane ka long ka sien kaba nyngkong ia ka Nongkhroh ban rung sha ka final jong ka TSA.Lashai ka sngi pat ka 16/10/19 ka semi final hapdeng ka Mookbu sc pyrshah ia ka Kyortyrkhang sc por 2baje nohphai sngi.
Shillong:  Ka Ryntih SC ka la pynliem ia ka Nongrim Hills SC da 2- 0 ha ka jingiakhun ka lympung Shillong Premiere League (SPL) ka SSA kaba long myn hynnin ka sngi ha Polo.
Ka Ryntih ka la ioh ban pynkhih jar baroh ar tylli ha ka kyllastep katba ka Nongrim Hills kam shym la lah ban thaw pyrthei.
Ia kine ki 2 kol ka Ryntih la thep da u B.Marbaniang 38’ bad u M.Iawphniaw 45’.
Lashai ka sngi ka jingiakhun kan long hapdeng ka Rangdajied United FC pyrshah ia ka Shillong Lajong FC.Mumbai: Ka Tata Motors kan sa pynlong ia ka jingialap paidbah ba la tip kum ka  organize Grahak Samvaad campaign, kyrpang tang na ka bynta ki kali kamai ba la pynmih da ka kompany Tata Motors’, ia kane ka jingialap paidbah yn pynlong naduh ka 10 tarik haduh ka 21 tarik mynta u bnai.
Ha kine ki sngi ki nongtrei ka Tata Motors kin ia kren bad ki nongthied kali kumjuh ruh bad ki trai kali ban pyntip sha ki jingai jingshakri bapher bapher kiba ka kompany ka ai ban pynsuk ia ki nongthied kali.
Lah ban kdew hangne ba ka Grahak Seva Mahotsav kadei kawei na ki lad ai jingshakri jong ka kompany Tata Motors ha kaba yn peit bad khmih bniah bad ia ki kali ioh don kino kino ki jingthut ha ki kali ba la pynmih ne shna da kane ka karkhana, ia kane ka jingshakri ki trai kali kim hap ban siew dor eiei.
Ia kane ka jingshakri ban peit bad pynbha ia ki kali yn pynlong ha palat 1500 tylli ki jaka shna kali ba la ithuh da karkhana pynmih kali jong ka Tata Motors naduh ka 4 tarik haduh ka 11 tarik u Naiwieng.
Ha kitei ki sngi ban ai ia ki jingshakri, ki trai kali kin ioh duna dor lada pynshna bad thied ia kino kino ki tiar kali kiba la sniew.
Shuh shuh yn rakhe ruh ia ka sngi ki nongthied kali ne ka National Customer Care Day ha ka 23 tarik u Risaw.
Ka shnat treikam jong ka karkhana Tata Motors ba la tip kum ka Tata Motors CVBU division ka ju rakhe ia kane ka sngi ha man la u snem ha ka 23 tarik u Risaw kum ka dak ban kynmaw burom ia u nongthied kali ba nyngkong tam uban thied ia ka kali ba pynmih da ka Tata Motors.
Dei ha kane ka sngi jong ka snem 1954 ba la wan thied nyngkong eh ia ka trok na ka jaka shna trok kaba don ha Jamshedpur.
Kumta da ka jingthmu ban pynhun ia ki nongthied kali ha baroh shi lynter jong ka jingpyniaid jong ki ia ka kali, ka Tata Motors ka la pynmih syndon ia ka lad ai jingshakri ba la tip kum ka Sampoorna Seva 2.0, kaba long ka lad ka lynti kumno ban ai ka jingshakri ba bha tam ban pynbha ia ki kali khnang ba ka kali jong ki kan lait na kino kino ki jingthut bad suk ha ka leit ka wan.3.
Biodiversity —- U wei u dieng bah u lah ban long ka iing naka bynta ki spah tylli ki khniang barit, ki mang kariang, ki mrad ba ri khun, u phlang jem bad ki jingthung jingtep.
Ka shong katkum ki jait bam bad ki jaka rieh baki donkam.
Ki mrad ba har rukom ki donkam laki jong ki rukom im ne rukom sah.
Khlem ki dieng ki jingthaw ba im ha khlaw kin ym lah ban thaw ne shna iing shna skum.
Dei namar kata haba don ka jingpom dieng pathar ka pynjot noh iaki iing ki sem jong ki hajar tylli ki jingthaw ba im ha khlaw.
Shillong: Ka kynhun nongpyniaid jong ka Madonna Diversity Cultural and Modern Society kan pynlong ia ka jingiakop pyni sap ia kaba la tip kum ka Talent of the Eastern Hill.
Ka Audition kan long nyngkong eh hapoh Nongpoh ha ka 14 tarik bnai ba khatar por 11 baje mynstep, Nongstoin 16 tarik bnai 12 por 11 baje mynstep, Mairang 18 tarik bnai 12 por 11 baje mynstep, Amlarem 20 tarik bnai 12 por 11 baje mynstep, Jowai 21 tarik bnai 12 por 11 baje mynstep, Pynursla 8 tarik bnai 1 por 11 baje mynstep, Bhoirymbong 10 tarik bnai 1 por 11 baje mynstep, Khliehriat 13 tarik bnai 1 por 11 baje mynstep, Shillong 15 tarik bnai 1 por 11 baje mynstep, Shangpung 17 tarik bnai 1 por 11 baje mynstep snem 2020.
Ki lahduh kin ioh ban rah ia ka Maruti Alto 800 kaba dang thymmai, ba wan ba ar ka song pisa kaba Rs.50,000 tyngka bad uba lai un ioh Rs.30,000/- tyngka consolation prize 7 tylli da ki Mobile Handset Oppo A5S.kan don ruh ka Lucky Draw na ka bynta ki Ticket uba donbok un ioh Rs.40,000/- tyngka phi lah ban phah WhatsApp’s da ka Video clips ban leh Audition lyngba u No: 8730933292/8732059866/8787866090, ong ka   kyrwoh khubor ba la pyllait da u Vice-President u samla Bormi Syngkon.
Ki don kumba ar phew ngut eiei, ki dkhot jong ka seng ehrang, ka  Garo National Liberation Army (GNLA), kiba dang trei kam bha ha kien ki sngi, ha ki bynta ba shaneng jong ka Bangladesh, ha ka jing pyniaid jong ka seng ULFA.Ki lad khubor, ki iathuh ia kitei ki jingshisha, hadien ka jingshah kem U Nikrak M Sangma, ha ka Sngi U Blei, ha kaba ki kam ba ka don ka jing ia treilang hapdeng ka GNLA bad ka ULFA bad kitei ki trei kam bha ha ki bynta jong ka Sherpur, Mymensing bad ka Netrokona, kiba don ha ki bynta ba shatei ka Bangladesh.
Shillong: Ki pulit ka West Jaintia Hills, ki la ioh bat ia uwei u briew, uba thoh pynbudnam  ia ka Balang Katholik.
La iathuh ba ki pulit Jowai, hadien ba ki la ioh jing ujor, ki bat ia uwei u briew, uba kyrteng U  Rimialson Daw.
U Bah Lakador Syiem, Superintendent of police, West Jaintia Hills, ha ka jing pynmih khubor mynta ka sngi, u iathuh ba ki pulit ki la leit wad ia utei u briew, uba kren pynbudnam ia ka balang Catholic bad mar kumta, ki la lap ia utei u nongthoh pynjah burom ha ka peij jongu ha facebook.
La ialam ia utei uba shah kem sha Jowai, ha kaba la phah eksamin ha ki doktor, halor ka koit ka khiah jongu, namar ba kiba ha iing jongu, ki kam ba u dei uba don jingduna ka bor pyrkhat.
Ha kawei pat ka khubor, la phah sha ka email jong U Rupang, lyngba ka email jong ka AJHSWO, ha kaba la pyni ba u para jong U Ma Rimialson Daw, uba kyrteng U Moonlight Daw, ula pynmih ia ka shithi jing panmap paidbah jongu, da kaba kynnoh ba u hynmen jongu, u dei uba pang bad uba shah sumar ha kine ki sngi, ha MIMHANS, kaba dei ka hospital ia kiba pang khlieh ha Shillong.
Shillong: U bah John Kharshiing lem bad ki katto katne ki riew rangbah kiba dei na ka Hima Mawphlang kiba sah shabar jong ka hima, mynta ka sngi ki la leit ban kyrpad ia u bah Pyniaid Sing Syiem ba dei peit ia ka Elaka halor ban pynsangeh shuwa ia ka ilekeshon ban jied ia u Lyngdoh jong ka Hima Mawphlang.
Haba kren ha ki lad pathai khubor u bah John Kharshiing u la ong ba kane ka jingwan ban kyrpad jong ki ka long kum ki riew shimet kiba dei na katei ka hima kiba sah sha bar jong ka Hima ban kyntu ia ka KHADC ba kan pynsangeh shuwa shipor ia ka ilekshon jied Lyngdoh hapoh ka Hima.
Ia ka Hima Mawphlang la pynlong da ki 12 tylli ki kur bad na kine ki don san tylli ki kur kiba lah ban jied ia u Lyngdoh, kita ki long ka kur Lyngdoh Mawphlang, ka kur Blah, ka kur Kharshiing, ka kur Kharhunai bad ka kur Kharsohlia kine ki long kita ki kur kiba don ia ka hok ban jied ia u Lyngdoh.
U bah John u la iathuh ba ha ki por mynshuwa la juh pynlong ia ka jingjied ia u Lyngdoh da kaba niew khlieh briew ba kane ka wanrah ia ka jinghuri hura, ha dien kane kala mih ka rai ba ban jied ia u Lyngdoh dei ban long tang kiba sah hapoh jong ka Hima.
Kane ka jing kyrpad  jong ki ka long ba ki kur kiba don ia ka hok ban jied ia u Lyngdoh ki dei ban ioh ia ka lad wad la ki sah sha bar jong ka hima da kaba pynshisha lyngba ki kot ki sla kaba ki don, na ka liang jong ki ki kwah ba kito kiba sah shabar jong ka hima ruh kidei ban ioh ia ka hok ban jied ia u Lyngdoh ka hima.
Na ka liang u bah Pyniaid Sing Syiem Deputy CEM, ba dei peit ia ki kam elaka, u la kular  ba un pynsangeh shuwa ia ka ilekshon Lyngdoh ka ba thmu ban pynlong ha ka 28 tarik mynta u bnai bad khot ia ki nongpyniaid jong ka hima ban ia kren sani halor kane ka kam, kane ka long katkum ka jingiathuh jong u Dy CEM ha kane ka jingiakynduh mynta ka sngi, la iathuh u bah Kharshiing.
Shillong:U bah John Kharshiing mynta ka sngi u la leit ban kynduh ia u Incharge Elaka jong ka KHADC u bah Pyniaid sing Syiem halor ki mat jong ka Hima Mylliem State ha KHADC.Ha ba ia kren bad ki lad pathai khubor u bah John Kharshiing u la ong “Ka jingmih na ka Hima Mylliem ka long da ki phew klur hynrei haei ki ta ki jingkhein jingdiah ki don, da ki phew snem kam don jingkhein ia ki jing mih na ka Hima Mylliem  ym don jing khein ka ba shai ha ka wat kito ki 48 ngut ki kur kiba long  myntri ruh bun na ki, kim don jing tip.
"“Ka Hima Mylliem ka dei ka constitutional body, wat lada kam pat ioh ka jingithuh ruh.
Kumta ngi kum ki paid jong ka Hima Mylliem ngi don ka hok ban tip ia ki jingkhein jingdiah ka iaid shano ruh" u la bynrap.
Kumta na ka liang u bah Kharshiing, u  dawa jur ba ka dei ban don ka jing lum ia ka dorbar Hima, kaba  ban long shisien shisnem kumjuh ki ong lada ka dorbar Hima kam lum ka dei ka kamram jong ka district Council ba kan lum ia ka.
Na ka liang u Bah Kharshiing, u la dawa ba u dei ban lum kyrkieh ia ka dorbar Hima hapoh arbnai ha kaba ki phang ka long ba dei  ban pynkylla  ia ki rule ki ain jong ka Hima da ka ba ong “Ha ka Executive dorbar Hima Mylliem ki dei ban  don lang  ki rangbah shnong bad ki nongsynshar raid kumba ka long mynta ki don tang katto katne ngut ki myntri bad u syiem jong ka excutive dorbar Hima Mylliem.
Kane kan wanrah ia ki jingeh ia ki  paid jong ka u Dorbar Hima Mylliem namar ba kim lah ban ia pyni ne kdew ia ki jingeh ha ki".
New Delhi: Ka Reserve Bank of India, ka la sangeh mynta u snem mang pisa ban shon ia ki kot tyngka 2,000, ong ka jubab na katei ka Bank, halor ka jingwad jingtip paidbah.
Kitei ki kot 2,000, ki dei kiba la pynmih lang bad ki kot 500, hadien ba la pynduh pisa ha U Naiwieng 2016, ha kaba la pynduh noh ia ki kot 500 bad ki kot 1,000.
La iathuh ba la shon 3,542.991 million tylli ki kot  2,000 ha u snem 2016-17 bad hadien kata ka hiar sha ka 111.507 ha u snem 2017-18 bad hadien kata, la nang pynhiar sha ka  46.690 million tylli ha u snem 2018-19.
Ka don ka jing iakren ha ki heh sorkar, ba ka jingdon ki kot 2,000 ka pynduh noh ia ka jingmut ban pynduh ia ki pisa tuh, namar ba ki briew ki ioh lad bha ban pyniaid pisa tuh.
Dangshen, lah ban pynkynmaw ba la ioh kurup ia ki kot 2,000 kiba don haduh T.6klur ha u pud ka Andhra Pradesh bad ka Tamil Nadu.
New Delhi: La ioh khubor, ba ka jingiakren hynnin ka sngi, hapdeng ka NSCN IM bad U RN Ravi, uba dei u nongkren jong ka sorkar India, kam shym la poi satia shaei shaei.
La iathuh ba katei ka jingiakren, ka long ha New Delhi.
La iathuh ba ka jingiakren, ka la neh la 3-4 kynta, hynrei kam shym la poi shaei shaei ruh, namar ba kam don ka jing ia beit jong ki arliang mamla, halor ki mat bapher jongki.
U RV Ravi, uba dei U Lat ka Jylla Nagaland, un iakynduh ia ki kynhun bapher, ha ka 18tarik mynta u bnai, ha Kohima, na ka bynta ban iakren halor katei ka mat jong ka soskular iasuk hapdeng ka sorkar India bad ka NSCN (IM).
U heh duh jong ka Akal Takht lane ka kynhun jong ki Sikh, ka dawa ba dei ban pynduh pyndam noh ia ka  Rashtriya Swayamsevak Sangh (RSS)  bad ula kren ia kitei ki kyntien hynnin ka sngi, ha kaba u ong ba ka RSS, ka dei kaba pynjot thiaw ia ka India.
“Hoid, ka dei ban pynduh noh shi syndon.
Nga ngeit ba ka RSS, ka don ia ka jingthmu ban pynpait ia ka India.
Ki jingkren jong u nongialam jongka, kim dei kiba bha na bynta ka Ri" ong u heh duh ka  Akal Takht, U Giani Harpreet Singh, haba iakren hynnin ka sngi ha  Amritsar bad u dawa ia ka sorkar India, ba kan tuklar mardor ia katei ka seng.
Na ka liang jong U Gobind Singh Longowal, u heh duh ka  Shiromani Gurdwara Parbandhak Committee (SGPC), u pyrshah jur halor ka jingkren jong U  Mohan Bhagwat, ha kaba u khot ia ka India, ka  “Hindu Rashtra".
Shillong:  Ka Assam ka la pynliem ia ka Meghalaya da 6 wicket ha ka jingiakhun ka  Vijay Hazare Trophy ka plate group ba long mynta ha Dehra Dun.
Ka Meghalaya kaba ioh ban kam ban tied nyngkong ka la kamai tang 100 run ha ka 34.5 overs.
U Wallam Lyngdoh Kynshi u la mih buli ha jaka u Raj Biswa katba u Punit Bisht u la shimti kum u  kapten na u Biswa.
U Tengchan Sangma u la mih bujli ha jaka u Larry Sangma.
Tang u Ravi Teja bad u Sanjay Yadav kiba la kamai ar dak ha kaba u Teja u kamai 51 ron katba u Yadav u kamai 12.
U Roshan Alam u pynhap 4/25 ia ka Assam.
Ka Meghalaya kan iakhun ia ka Chandigarh ha ka sngi Balang.
Shillong:  Ka Langsning FC ka la iakhaid bad ka Laban mar 3 – 3 kol ha ka jingiakhun jong ka lympung Shillong Premiere League kaba long myn hynnin ka sngi ha madan Polo.
Ia ki 3 kol ka Langsning la thep da u  B.Lyngdoh 7′,  K.Lhuid 48′ bad u K.khongmalai 86′ katba ia ki 3 kol ka Laban la thep da u  A.krose 34′, B.kharkongor  57′ bad u S.Lepcha 82′.
Lashai ka jingialeh-kai kan long hapdeng ka  Nongrim Hills SC pyrshah ia ka Ryntih SC.Shillong: Ka jingialehkai kaba san sngi ka Carrom Championship 2019 ba la pynlong ka Nongthymmai Sports & Cultural Club ka la kut ha kane ka sngi Saitjain  Indoor Hall, Nongthymmai.
Ha kane ka jingiakop, ka Jewel Star ka la rah ia ka nam lahduh katba ka Madanrting Carrom ka long baar napdeng ki kynhun.
U MDC ka thain u bah Latiplang Kharkongor u la long kum u kongsan ba la wan lang u bah B.Khyriem, President, Rev.N Diengdoh, Chairman, Indoor Games & Sports Committee, bah D.S Wallang, Secretary, Nongthymmai Carrom Club bad kiwei.
Ha ka Men’s Doubles la rah khusnam nyngkong u bah S Syiem & K Nongrang, baar R.K Rani & R.Nongrum.
Ha ka Men’s Singles, la rah u bah S Sawkmie bad baar  J Kharkongor.
Ha  Women’s Doubles, la rah ka kong S Mukhim & B Dohling bad baar ka S Nongbet & W Kharmawlong.
Ha ka Women’s Singles la rah da ka kong S Mukhim, baar  M Mukhim.
Ha ka jingiakhun ki khynnah shynrang, la rah da u  M Rapsang bad baar Mri.
K Kharkongor.
Kane ka long ka kyrwoh na u Secretary bah John Cajee.
Shillong:  Ka Muaythai Association of Meghalaya (MAM) kan pynlong ia ka 1st Meghalaya State Level Muaythai and Pro Championship 2019 naduh 24-26 tarik mynta u bnai ha Shillong.
U President ka seng u bah Angelus Sunn haba kren sha ki lad pathai khubor u la ong ba ka Muaythai Association of Meghalaya (MAM) u la iathuh ba ha kane ka jingialehkai yn pynlong ia ka kyrsan Amateur, Elite bad Pro Fight.
Katkum ka jingong u bah Sunn, ki don palat 500 ki nongialehkai ban wan iashim bynta.
Ia ka MAM la thaw ha u snem 2016 bad ka la iaid lai snem eiei mynta.
“Ngi la shu kyrpad na ka sorkar jylla lyngba ka tnad ialehkai ban iarap lada ioh ia ka pisa", la ong u bah Sunn.
U la ong ba ka la don ka jingkyrmen ba ka jingialehkai  Muaythai  kan rung ha ka jingialehkai Olympic 2024.
Katkum ka jingong u bah Sunn, ka jinglut kam duna ia ka 3 lak eiei na ka bynta ka jingialehkai.
Shillong:  Ka HYC Seng Kmie lyngba ka Central Executive Committee (CEC) kaba long mynta ka sngi ka la sngewdei ban pynleit jingmut bha ia ki mat ba khia ba ki samla pule ki ia kynduh na ka por Sha ka por.
Ban pynjanai ia ka jingshakri ha ka pule puthi bad ban iarap ia ki samla pule ka jaidbynriew ka seng ka la shim ia ka rai ban don noh ia ka " HYC Students’ Wing ".
Ha ka kyrwoh ba la phah da u bah Roykupar Synrem, u general secretary, ka seng ka la ong ba ka Students’ Wing kan dei ka shnat treikam jong ka Seng ka ban pynleit jingmut beit thik ia ki mat ka pule puthi bad ia ki samla pule.
Kan shim khia ban kyntiew ia ka pule puthi, ban iarap ia ki samla pule bad kan shim ia ki mat ban dawa kyntiew ia ki baibam, ban dawa ba ka baibam dei ban siew ha ka por ba biang, ban pynlong ia ki prokram ban kyntiew ia ki samla pule kum ki jingpynshai paidbah, ki jinghikai seng kam ne ïit kam bad ki jinghikai bapher bapher ba iadei bad ki samla, ki  coaching class, ban dawa na sorkar ban don ki jaka pule ba biang bad ban dawa na ka sorkar ba kan wanrah ia ka Education Policy kaba bit ba biang na bynta ki samla pule.
Ka Seng kan sa shna ia ki unit ha man ki College bad University kiba don ia ki samla pule ka Jaidbynriew Hynniewtrep.
Ha ki Secondary bad Higher secondary school ia mynta yn nym buh ne shna Unit.
Ha ka Students’ Wing yn shah tang ia ki samla pule Hynniewtrep kiba dang pule naduh Class XI shajrong bad kiba dang don ka ki jingpule bapher bapher, la pynkut ka kyrwoh na u bah Roykupar Synrem.
Shillong:  Baroh ki Parish bad ki iing niam jong ka balang katholik, kin pynlong ia ka dak jong ka jingsngew lem halor ka jingkhlad noh U  Archbishop Dominic Jala.
Katei ka jingsngew lem, kan long katba kum ka jingpynbeit jong ka  Shillong Archdiocese, ha kaba kan bteng haduh ban da dep leit on tep ia U Archbishop.
Katei ka long ka jing pyntip sha baroh ki parish, ki skul, ki kolej bad ki balang ruh, kiba hap hapoh ka  Archdiocese of Shillong, kaba la pyntip da U Diocesan Administrator, Fr John Madur.
Shillong:  U Acting Syiem ka Hima Nongspung u bah Kyntiewborlang Syiemlieh  u la wer ia baroh ki khun ki hajar jong ka Hima Nongspung ban ia poi ryntih sha ka Dorbar Bah jong ka Hima ka ban long ha ka 19 tarik Risaw, 2019 ha Nongspung, ha ka por 11 baje mynstep.
Ki mat iakren ha katei ka Dorbar Bah kin long halor ban pynbeit ia u pud u sam jong baroh ki shnong kiba hap hapoh ka Hima Nongspung ryngkat jong ka Hima hi baroh kawei.
Ban iakren halor ka khyndew ka shyiap jong ka Hima khamtam ha ki thaiñ khappud bad ka Assam ba la lilam da ki Syiem ba hashwa bad ban saiñdur ia ka Riti Synshar jong ka Hima bad kiwei kiwei.
U Acting Syiem u la khot la wer lang ia baroh ki Lyngdoh, ki Sordar, ki Rangbah Shnong, ki khun ki hajar ba kin ia pyllait por khnang khnang khlem pep ha katei ka sngi kumba la pynbna khnang ban lah ban kyntiew ia ka bha ka miat, ka roi ka par ha ka lawei jong ka Hima bad ka jingtip ba kongsan eh halor kiei kiei kiba iadei bad ka Hima baroh kawei kiba long ki kam sahteng naduh ki phew snem ba la leit noh.
Shillong:  Ka Mawngap Multipurpose Cooperative Society Ltd kaba dei peit ia ka TWE Music School, ka la rai ba kan pynkynriah noh ia ka Music Festival “Scaling Height park 2019" ka ba la pynbeit ban long ha ka 19 tarik u Risaw 2019 ha madan Madan St.Paul Higher Secoundary School Mini stadium Marbisu bad yn pynlong ia kane ha ka 30 tarik u Naiwieng 2019.
Kumta na ka liang ka seng ka pan map  ia ki nong kyrshan ki sponsor bad baroh kiba ia trei lang halor ka jing bym lah ban pynurlong ia kane ka programe ha ka 19 tarik u risaw bad ka pan ruh ia ka jing kyrshan ia ka jingthmu jong ki ban pynlong noh ha ka 30 tarik u Naiwieng 2019.
Ia ka Music Festival “Scaling Height park 2019" yn pynlong  kum shi bynta ban  jingrakhe ia ka jingdap 7 snem jong ka  TWE music.
Ka TWE music ka la sdang ia ka kam ban ai jinghikai lynba I jingsdang  i barit hynrei ki khynnah ki la paw sted bha na kane ka skul la ka dei ha ka shnong ka thaw, ha ki balang bad ha ki skul don na pdeng kine ki khynnah ki ba la plie ia ka jinghikai tem lyngba ka jingiarap jong kane ka skul.
Ha kane ka sngi yn sa wan ban pynshongshit da ki kynhun tem ba pawnam ka jylla ka Snowwhite ha ryngkat ka jing synran lang ka kynhun tem Empirical Tribe bad kiwei.
Ka Mawngap Multipurpose Cooperative Society Ltd ka ba dei peit ia ka TWE Music School kum shibynta ban burom bad ban pynpaw ia ka dak ja jing sngewsih ia ka  jing khlad kyndit jong u Archbishop Rev Dominic Jala bad ka seng ka la rai ba kan pynkynriah noh ia ka Music Festival “Scaling Height park 2019" ka ba la pynbeit ban long ha ka 19 tarik u risaw 2019 ha madan Madan St.Paul Higher Secoundary School Mini stadium Marbisu.
Nongpoh:  Kan dei ka jingjia kaba sngewphylla ba ki samla hapoh ka shnong ba kin hap ban pom da ki dieng na khlaw shnong, na ka bynta ban pynmih pisa bad ban ioh thied jaka ban pynlong kum ka madan ialehkai.
Katei ka la jia ha ka shnong Nongmawlong ha Ri Bhoi, kaba hap hapoh ka Umsning Constituency, ha kaba ki samla hapoh jong katei ka shnong hapoh ka Nongmawlong Sports Club, ki la hap ban kyrpad rit na ka Dorbar shnong, ba kin sngewbha ban ai ia ki dieng napoh ka khlaw shnong, ba kin pom ia ki bad ba ki die, khnang ba kin ioh ban thied jaka, na ka bynta ban pynlong kum ka madan ialehkai.
Haba iakren bad ki nongthohkhubor, kitei ki samla, ki la pynpaw ba watla ki dei ki briew kiba ieid maring, hynrei kim banse ban leh ia katei ka kam, tang na ka bynta ban ioh madan kaba biang bad ba kin ioh ban pynlong kum ka madan ialehkai.
Kitei ki samla, ki la iathuh ruh ba ki la shah shukor la bunsien ha ki nongmihkhmat, ha kaba ki la kular ban pynshna bad ai da ka madan kaba paka sha ki, hynrei katei ka jingkular, ka la shu kut tang ha ka jynhaw, naba da ki bun bun snem kaba ki la ap, pynban kam shem la wan urlong satia.
Ha kajuh ruh ka por, kitei ki samla ki la pynpaw ia ka jingsngewdiaw, hadien ba ki la mad ia shibun ki jingshah kular kai ha ki Nongmihkhmat bad kiba la ong ruh, lada kane ka jingkular da ki nongmihkhmat kan iai bteng, ka lawei jong ki samla ha ki shnong nongkyndong, kam poi shaei shaei ruh.
Ha kawei pat ka liang, kitei ki samla ki la kyntu ia ka sorkar ba ka dei ban pyrkhat lem ia ki khun samla kiba don ha ki nongkyndong, ym ban pyrkhat tang ia kito kiba don ha ki shnong kiba la kham long sor, namar ia kaei kaba ki la mad, ki la pynpaw ba ka sorkar lem bad ki nongmihkhmat, kim da pyrkhat eh ia ki samla ha Nongkyndong bad kiba la ong ruh ba lada ka long ha kane ka rukom ka lawei jong ki khun samla, kam poi shano shano ruh.
Shillong:  U MLA ka NPP u Bah Sniawbhalang Dhar bad u MLA ka HSPDP u Bah Renikton Lyngdoh Tongkhar, ryngkat bad ki nongialam bahakhmat jong ka UDP, mynta ka sngi ki la leit ialap elekshon ha Laitkynsew bad Mawlong ban kyntu ia ki paidbah ban kyrshan pura ia u kyrtong ka UDP u Bah Balajiedkupar Synrem, ha ka elekshon shiteng samoi na Shella Constituency kaban long ha ka 21 tarik mynta u bnai.
U Bah Sniawbhalang Dhar haba kren ha kitei ki jingialang u la ong, ba ka NPP ka don ka jingiadei kaba iajan bad ka UDP khamtam eh bad u (L) Dr Donkupar Roy bad dei halor katei ka nongrim ba ka NPP kam shym la pynieng kyrtong ha ka elekshon bad ka NPP baroh kawei ka iatreilang bad ka UDP ban pynthikna ba u Bah Balajiedkupar yn jop suk iaka elekshon.
U Bah Renikton Lyngdoh Tongkhar, u la ong ba ka HSPDP kadei ka seng kaba donlang ha ka kynhun Regional Democratic Alliance (RDA) kaba donlang ka seng UDP, bad kum ka dak ban burom ia u Dr Donkupar Roy kim shym la pynieng kyrtong ha ka elekshon shiteng samoi hynrei ki ai jingkyrshan pura ia u kyrtong ka UDP uba dei ruh u khun jong u Dr Donkupar Roy ba yn jop ia katei ka elekshon ban pynkhlain shuh shuh iaka kynhun RDA bad iaka sorkar Meghalaya Democratic Alliance (MDA).
U Bah Balajied u la kyntu ia ki paidbah ba kin ai jingkyrshan ia u bad u la ong ba yn nym ai jingkular iano iano hynrei yn ialeh ban pyndep ia ki kam kiba sahteng kiba la ieh da u kpa jongu bad ynda u la jop ruh yn iatreilang bad baroh ki paidbah na ka bynta ban kyntiew iaka thain baroh kawei.
Ha katei ka jingialang la ioh ia ka jingkren na u President ka UDP u Bah Metbah Lyngdoh, u Working President ka UDP u Bah Titosstarwell Chyne ha kaba la iadonlang u Chairman bad Deputy CEM ka JHADC u Bah Finelyness Bareh bad u Bah Lasky Rymbai bad kiwei kiwei.
Na u Bah Titosstarwell Chyne, Working President UDP.Shillong: Ka Seng samla Catholic Umsning Parish, ka dap da ka jingsngew tmang mynsiem, halor ka jingkhlad noh jong U Archbishop Dominic Jala.
Katei ka seng, ka ong ba U Archbishop, u long u paralok ba hajan eh bad u nong kynpham ia ki khun samla ban iaid ha lynti ka hok.
Nongpoh: Ki Nongialam ka Ri Bhoi District Sports Association (RBDSA) hapoh ka jingialam u Bah RB Shadap kum u President, ki la shim ia ka rai ba kin leit rung sha manla ki shnong na ka bynta ban wer ia ki kynhun ne ki club, ki bym pat iasoh bad ka RBDSA, kaba long ruh kum ka jingpynsuk ia ki ban ki wan pyniasoh ialade bad ka RBDSA.U Bah RB Shadap President ka RBDSA, u la ong ba ka jingthmu jong ka Association ban leit sha ki shnong ka long ban pynsuk ia ki Sports club bad ki Club kynhun, ba kin nym lait than ban lut naka bynta ban pyniasoh ialade bad ka Association.
Shuh shuh, ua la ong ruh ruh hadien ba ki club bad ki kynhun ki la dep ban pyniasoh bad ka RBDSA, kin sa ioh ruh ia ka syrnod kum ka jingithuh ba ki dei ki kynhun kiba la dep ban pyniasoh bad ka bai pyniasoh kan long T.1500/-  shi club na ka bynta 3 snem.
Ki jaka kiba ka RBDSA kala dep ban pynbeit ba ki kynhun lane ki sports club ki lah ban wan pynïasoh bad aiti ïaki form kan long haka 05.09.2019 kan long ha Iing Dorbar Umden naduh ka por 2 baje, 05.10.2019 kan long ha Iingskul Sumer haka por 8 baje mynstep, 19.10.2019 ha C&RD Block Bhoirymbong, 22.10.2019 ha Mawhati EAC Bulding naduh ka por 11 baje mynstep, 25.10.2019 kan long ha Madan Mawlasnai naduh ka por 11 baje mynstep, 28.10.2019 kan long ha ïing Dorbar Sajer Nongpoh naduh ka por 10 baje mynstep, 28.10.2019 ha ophis ka RBDSA ha Umsning, 01.11.2019 ha ïing Dorbar Byrnihat Proper naduh ka por 11 baje mynstep bad 07.11.2019 kan long ha IB Umsiang naduh ka por 11 baje mynstep.
Kumta na ka liang ka RBDSA ka khot bad wer ia baroh ki kynhun lane ki Sports Club ba kin wan pyniasoh ialade bad ka RBDSA kum ki kynhun ba ithuh, la bynrap u Bah Shadap.
Shillong: Ki samla pule jong ka  North Eastern Hill University (NEHU), ki la pynlong ia ka jingthang rupang mynta ka janmiet ha phyllaw jong katei ka University, ban pynrem halor ka jingshah ktah kti jong ki arngut ki samla pule jong ka University, ha ki riew tap khmat, ha ki khyndiat sngi ba ladep.
Da ki spah ngut ki samla pule, ki la shim bynta ha katei ka jingiaid paidbah, ba la pynlong da ka  North Eastern Hill University Students’ Union (NEHUSU).
La pynlong ia ka jingiaid paidbah, naduh ka por 6.30 janmiet bad ki la iaid ruh kylleng kylleng katei ka University.
Ki nonghikai ruh ki shim bynta lem ha katei ka jingiaid paidbah mynta ka janmiet, kiba don ha ka kynhun jong ka  NEHUTA.Lah ban pynkynmaw, ba ki 2ngut ki samla, ki la shah shoh ha ka 9tarik Risaw 2019, kaba dei hadien ka jingthaw ia ka shnat trei kam jong ka   Hynñiewtrep Youth Council (HYC) NEHU unit.
Ha kawei pat ka khubor, na ka liang jong ka HYC NEHU-UNIT ka pynrem jur iaki khawpud kiba wan thom bor pyrshah jong u para dkhot.
Ka jing thom bor ia u kam pyntieng ne pynsmiej ia ki dkhot jong ka HYC NEHU-UNIT bad ka seng hi kan ieng kum u diengbilat ban trei hok na bynta ka Ri bad ka Jaidbynriew bad ban pynkyntiew ia ka im lang sah lang ha ka Bri u Hynniewtrep ha ka bor ka ba rit ba ka Unit ka don.
“Ngi ai khublei ia ka NEHUSU ba ka la  kner la ki kti ban iarap bad ban don ryngkat nabynta ki khynnah pule jong kane ka skul bah.
Ngi ai khublei ia ki nonghikai bad ki nongtrei ka NEHU kiba la pynpaw ha ngi ba ki pyrshah ia kane ka kam shah thombor" ong ka kyrwoh.
Sa shisien la kyntu ia ki bor pulit ban kem mardor ia ki khawpud kiba wan thombor bad la kyntu ia ki samla ka Bri u Hynniewtrep kiba pule ha NEHU ba kim dei ban tieng ia kine ki khawpud kiba buhrieh ia ka dur jakhlia ka jong ki da kaba tap da ki Jain.
Shillong: Halor ka jingkhang jong ka Khasi District Council, ban nym die madan shuh, kaba sdang naduh mynta ka sngi, ki la don kiba leit mudui sha High Court, ha kaba la iathuh bad kitei kiba leit mudui ki dei ki Khasi suda lane ba la thoh “tribals" bad ha ka jing ia said, ba la mih khmat da U bah ND Chullai, uba dei U Additional Advocate General jong ka sorkar Jylla bad nangta sa U Bah VGK Kynta, uba mihkhmat na bynta ka Khasi District Council, la kren shai ba kitei ki Khasi lane ki tribal, kim don hok ban leit rah ia ka jingujor sha kashari, namar ba kim dei ma ki kiba shah ktah bad la ong ba kitei imat, ki don ia kano kano ka buit arsap ha ki.
Ha ka jing bishar, la ong jong U Chief Justice, ka Meghalaya High Court, la pyni ba kitei ki Khasi, kim don daw eiei ban leit rah ia ka jingujor, hynrei ki leit ban pynwit ia ki kam jong ka kashari.
La rai namarkata ban weng noh ia ka jingujor bad ban dain kuna T.5,000 marwei ia kitei ki nong ujor bad ba ki hap ban siew hapoh ka ar taiew sha ka Khasi District Council.
Kitei ki la ujor halor ka hukum ba la pynmih da ka Khasi District Council, ha ka 4tarik Risaw 2019, kaba khang ia ki bar Jylla, ban die madan ha u pud u sam jong ki jingtrei kam ka Council.
Kito kiba leit ujor sha kashari, ki long ka kong Julie Warjri na Sunny Hills, kong Theila Marbaniang na Mawlai Mawdatbaki, kong Banisha Jyrwa, na Mawprem, Kong Idaris Kharwanlang na Mawbah, Kong Deneris Thongni na Mawkhar, kong Risuklang Marwein na Shyiap, kong Margrete Khongwir na Bishnupur.
Jahdait emmmm……phi mut ki MDC ba ngi lah jied mangi ki dei ki bieit ne kheinpoh ……kum I Bah Paul,Teinwel…….
etc ki dei ki snar Jong ngi…Wow KHAs ngi te mih beit ki langiong kynthei man ki kam ba ktah ia u menderWow khasi ngi te mih beit ki langiong kynthei man ba ktah ia ka kamai u menderKi Nongujor da ki kynthei suda…wewKatno nga dap da ka jing sngew kmen,ba lano kanpoi ka por,ba kin khang syndon ia kine ki khyllah jait bn nymailad ba kin shu wan pynwit wat tang ki phut pat bn iaid ruh ymlong shuh bn iaid, hynrei kine ki ieng khong shyllang mat pat ki saport pynban ia ki ??lh dei bn kyntait noh ha ka Jing shi sha bn khot ia ki ki khasi,na ka liang ka District council jong ngi.
kine kein ki dei kita ki NOC jong ki mynder ri, mynta.
ki lah paw kyrteng lah dei kine ki ta ki Langiong ba ia baroh baroh.
sangsot ki bapli ki nongda mynder riLa dei ba ki ioh King mum too,  Kane ka daw ba kine ki nongujor ki iarap ia ki minder.
Ha kaba mynta ngi iohi ba kine ki mynder ki lah leh mon haduh ba da sngew trai ban rung ha ing jong ki ba bun ki ing jong ki parasnam u paid khasi jong ngi.
Ym shim la tieng shuh iano iano ruh….
Namar la don ki thei, ki Kong ban iarap ia ki lada ki shah Kem  Lane ki shah pynshitom.
Ka pynhiar jinglong, jingsngewsih haba ka jia kumne.
Lada leh tingeh ka  NGO’s ha ka jing ialam da ka District Council.
Ngin sa lah ban sar kum ba sar ing ia kine ki mynder na ka nongbah jong ngi baroh kawei.
Balei ba dain tang 5000,,,lah dei ban dain kuna da ki phew hajar shaneng ba kin ia sngewthuh ,Nga sngew sarong iakine ki longkmie ba ki shlur ban kdup mynder…ieid mynder mama kaha hei mama kaha hei mama kaha didi….
Phuit ka myndie ri ka riewpoh ….
ka khun jynrein lah dei ban beh syndon iakine ki kynthei na poh ka ri baieid jongngi.
mar 5000 te pha LA ia jahdait hi.
Shillong: Ki nongshong shnong ki hynriew shnong ki la byrthen ban leit tied jingkhang sha ka Supreme Court lada ka sorkar ka la ai bor ia ka kompeni Star Cement Pvt Ltd ban khlong mawshun na Brishyrnot ba hap ha ka Elaka Narpuh ha East Jaintia Hills.
Hapoh ka lama ka Hynriew Shnong  Wah Lukha Association (HSWLA) lem ka Sonarpyrdi Eco Tourism and Socio Economic Development Society (SETSEDS) kila pyrshah jur ia kane ka jingthmu ka kompeni Star Cement ban khlong mawshun ha ka jingheh kaba 42.051 heactar ha Brishyrnot.
“Nga ryngkat ki nongkitkam ka  seng, ngi sngewkhia jur ia ka jingkhot pynlong ia ka jingsngap paidbah ban pynlong  bad ngi ieng pyrshah beit ia kane halor ka nongrim ba kan ktah ia ki 6 shnong ba kynthup ia ka Sonapyrdi, Kuliang, Borsora, Lumtongseng, Sakhri, Shamplong", la ong u bah Womsa Talang u waheh shnong.
U la ong ba katei ka thain kaba thmu ban pynjot ia ka khlaw ban tih mawshun, ka dei ka ïing jong ki kynbat dawai, ki kynja ba im bad kan long ruh ka jingma ia ka wah Lukha kaban sa kylla bih bad ki khlaw kin sa syllen lada ailad ban tih mawshun.
Ka jingsngap bishar paidbah ia kane ka kam la buh ban pynlong ha ka 19 tarik mynta u Risaw.
Haba kren sha ki lad pathai khubor, ki nongialam kane ka seng, kynthup u bah Womsa Talang u President ka 6-Shnong  Wah Lukha Association, u bah Rimon Shylla u adviser ka East Jaintia District Swimming Association bad u bah Daiapherbha Lamare ka Sonarpyrdi Eco Tourism and Socio Economic Development Society, kila kam  ba lada ka sorkar ka ailad ia ka kompeni Stare Cement kan khlong mawshun ha ka jingheh kaba 42.051 heactar ha Brishyrnot, Narpuh Elaka ka East Jaintia Hills.
Katba u bah Daiapherbha Lamare na ka Sonarpyrdi Eco Tourism and Socio Economic Development Society u la ong ba lada tih mawshun ha Brishyrnot, la kut ka wah Lukha, kan sa rngad nalor ba kylla bih.
U la kynnoh ruh ba ka kompeni Star Cement ka thok ban ai kam ia ki trai shnong kumba la buh ban long 60 percent.
“Ki trai shnong kim ioh kam satia wat tang 10 percent ha ki kompeni dewbilat watla ha ka jingthoh ki ong ba dei ban ai kam 60 percent ia ki trai shnong", u la kam bad bynrap, ‘lada tih mawshun, ka kam jngohkai ruh la kut namar ba ka wah bad ki khlaw kin sa kylla bih bad syllen lut’.
U la ong ba katei ka jaka ka dei kaba khring ban kyntiew ia ka kam jngohkai hynrei u myntri rangbah u kyntiew kam jngohkai tang ha Shillong hynrei sha nongkyndong um shym la leh eiei.
“Lada ailad ban khlong ia u mawshun, ka jingshit kan kiew sha ka 50 degree", u la ong.
U la iathuh ba la phah jingthoh sha ka Star Cement ban ai kam ia ki trai shnong hynrei kim ai jubab la bun bnai.
Katkum ka jingong u bah Daiapherbha, lada khein ia ka 2 percent ka Corporate Social Responsibility (CSR)  mynshem snem, ka kompeni ka kamai 400 klur bad dei ban ioh 8 klur, hynrei shaei kane ka pisa.
“Ngi la dep pyrshah da kaba khang ia ka star cement ha u Lber 2019 por ba ka wan leh ia ka jingsngap paidbah watla ki wanrah pulit 4-5 trok.
Mynta ruh ngin ieng pyhrshah ban nym shah", la ong u bah Daiapherbha.
U la ong ba kaba sngew lyngngoh ka long ba ka Wildlife Board ba khlieh u myntri rangbah, balei kam ong eiei halor kane haduh mynta.
Haba kubur ba don kiba shah pynbiej ha ka kompeni, u bah Daiapherbha u la ong ba ki waheh shnong ki shah pynbiej ha ka star cement ba ka kular ban wanrah engineering college, ban buh skul bad kiwei, hynrei kim tip ia ka ban sa jia.
“Kito ki briew kiba sah ha Brishyrnot kiba kyrshan ia ka Star Cement ki dei ki Pnar kiba wan na Assam kim pyrkhat ia ka lawei.
Ngin leit sha Supreme Court lada ki iaid ia ka jingsngap paidbah", u la ong.
La iathuh ba ka star cement ka la buh thong ban kamai 2.507 million ton shi snem u mawshun na kane ka paw ha Brishyrnot.
Shillong: U Conrad K Sangma u ba long u myntri rangbah ka jylla  mynta ka sngi ha ba ia kren bad ki lad pathai khubor u la iathuh ba ka sorkar jylla ka la shim khia ban pynpoi kloi noh ia ka met jong u Archbishop Most Rev Dominic Jala ha Shillong.
U Myntri Rangbah u la ong ba na ka liang jongu, u la dep ban ia kren bad ka sorkar ha Delhi, kum juh ruh bad ka embassy ban peit ba ka met jong u Bishop ka dei ban poi kloi sha Shillong.
U Myntri Rangbah u la ong ba ha ka jingiakren jong u bad ka ophis embassy ki la iathuh ba kan shimpor lai saw sngi ban pyndep ban soi ia ki kot ki sla kiba don kam baroh bad ban wan rah ka shim por shi sngi.
U la ong ba mynta ka sngi ruh na ka liang jong u, un dang budien ia kane ka kam bad la iathuh ba  na ka liang jong ka sorkar  ka la shim ia ki lad ki lynti baroh ba kumno ban pynpoi noh kham kloi ia ka met Archbishop Most Rev Dominic Jala sha Shillong.
Shillong: Mynta ka sngi u myntri rangbah ka jylla u Conrad K Sangma u la  plie ia ka jing ai jinghikai ka ban long ar sngi ia ki ophisar jong ka tnad lum khajna jong ka sorkar jylla mynta ka sngi ha Khasi Jaintia Presbyterian Conference Hall, Shillong, u la ong ba dang don ka jingbym ioh lumhok ia ka khajna kaba dei lyngba ka GST.Ia kane ka jaka jinghikai ka ban long ar sngi,  la pynbeit da ka National Academy of Customs, Indirect Taxes and Narcotics (NACIM) ryngkat jingiatreilang bad ka ophis jong ka tnad lum khajna jong ka sorkar jylla Meghalaya  u la ong “Ka jingdon jong u ka long ba pyni ka jinglum khajna ka long kaba don kam.
"U la ong ruh ruh ba na ka liang jong u shimet, u la shim khia bha ia kane ka bynta kumno ban pyniaid beit iaid ryntih ia ka jinglum khajna bad ha ka juh ka por kumno ban khanglad ia ka jinglait tuh ka khajna bad ban pynbeit ia ki jingduna ban pynbha ia ka jinglum khajna.
U myntri rangbah u la ong ba ka sorkar jylla ka shaniah ha ka sorkar pdeng 84% haduh 86% ka jingioh na ka sorkar pdeng bad ka jingmih na ka jylla ka long tang ha pdeng 14% haduh 16% bad lada shim ia ka jingtyllun ka pisa ha kane ka jylla man u snem ka long haduh 4 billion kaba mut ka jinglum khajna ka dei ban long hapdeng 30% bad 35%.
Haba phai ia ka jinglum khajna na ka GST, u myntri rangbah u la ong ba ha u snem mang tyngka 2017-18 la ioh ban lum tang T.500 klur, ha u snem mang tyngka 2018-2019 la ioh ban lum T.878 klur bad mynta u snem mang tyngka 2019-2020 kan kot sha ka T.1500 klur.
Haba shim ia ka jingkhein ha ka jylla kiba dei ban siew ia ka khajna lyngba ka GST ki don haduh 29000 ngut.
Ban pynbha ia ka jinglum khajna kam dei tang ha ka GST, hynrei ka dei na kiwei kiwei ki bym hap hapoh jong ka GST ruh, kum ka jinglum khajna na ki marpoh khyndew kaba ka sorkar ka dang ialeh kumno ban weng ia ki jingeh kiba wanrah ia ka jingleittuh ka khajna bad kiwei kiwei ki lad kumno ban pynbha.
U Myntri rangbah u la ong ba kane ka jinghikai kaba ar sngi kan iarap shibun ia ki ophisar kumno ban dang sngewthuh shuh shuh ha kaba ia dei bad ka jinglum ia ka khajna namar kane ka long ka jingmyntoi ia ka jylla bad ia ki paidbah hi baroh.
Haka jingkren jong u C Sangate Additional Director jong ka NACIN Zonal Compus ha Shillong, u la ong ba nalor kiwei ki kam kaba ki hap ban trei kum ki Customs ka sorkar pdeng ka la bynshet ha ki ba kin peit ruh ia ka GST ha ka Ri baroh kawei.
Haba phai sha ka dong shatei lam mih ngi jong ka Ri India u la ong ba ia kane ka kam la pyniaid na ka iing sah wai kaba ki trei mynta, hynrei ka jingtei ia ka ophis ba pura ka dang iaid mynta ha Mawdiangdiang bad kane kan long ka jaka ai jinghikai ia baroh ki jylla ka dongshatei lam mih ngi jong ka Ri India ha kaba ia dei bad ka GST bad kane ka jinghika kaba ar sngi kan long tang ia ki ophisar jong ka jylla Meghalaya.
Ia ka jingkren plie ia kane ka jinghikai la kren da ka Sariga Agarwal Synrem, ia ka jingkren ai khublei la kren da u Arunkumar Kembhavi kiba dei na ka tnad lum khajna jogn ka sorkar jylla bad ia ka jingialang la pyniaid da u bah Leo Khongsit, uba dei U Joint Commissioner jong ka tnad lum khajna jong ka sorkar jylla.
Shillong: Ka Shangpung Kickboxing Training school ryngkat bad ka Dorbar Shnong Shangpung Koira ha ka 3 Tarik October 2019 ha ka por 8:30 janmiet ka la pdiang donburom ia u Khlur Rang ialehkai Kickboxing jong ka Ri India U Hame Shaniah Suiam uba la khur  Takma Ksiar bad Rupa ha ka X WAKO World cup Diamond Kickboxing Championship 2019 kaba sdang naduh 24-29 September 2019 kaba long ha Nongbah Anapa,Russia.
Ha kane ka jingialang ryngkhat u paidbah jong ka Shnong Shangpung Koira ki lah iamih paitbah na la ki ing ki sem jong ki ban ia pdiang donburom ia u Rangialehkai Kickboxing ryngkhat ka jingiadon lang u PA Dalloi ka Elaka Shangpung Chanki Langbang kum u Kongsan,  Rangbah Shnong Ka Dorbar Shnong Shangpung Koira U Ma Witting Born Langstang, ki dkhot nongkitkam ka Shnong Shangpung Koira, ki nong Shong shnong ka Dorbar shnong Shangpung Koira Ki Longkmie Longkpa, ki Rangbah ki Samla,ki hep barit,ki bahiang ba hasem u Hame,ki parlaok parajor bad ki khynnah ialehkai Kickboxing ki lah dap dap ka jingsngewkmen kaba khraw hadien ba u Hame u lah jop ha ka lympung ba khraw Jong ka pyrthei kaba long ruh ka jingrahnam ia ka Shnong ka thaw, ia ka ing ka sem, ia ka West Jaintia Hills District,ia ka State Meghalaya, ia ka Ri India bad kumjuh ia ka Jaitbynriew Jong ngi.
Ha kane ka jingialang la pynkup burom ruh ia ki 2 ngut ki Rangialehkai jong ka shnong Shangpung kiba la jop Takma Ksiar ha ka jingialehkai shabar Ri ha ka Nepal Open International Kickboxing Championship 2019 kaba long ha Kathmandu,Nepal naduh 1-4 June 2019, kita ki long u Samla Heimonmi SUCHIANG bad u Samla Pynshrainmiki Rabon.
Ka All India Catholic Union (AICU), ha ka jing pynmih khubor jongka, ka ai burom shi katdei ia U Mohan Bhagwat, uba dei u nongialam ka  Rashtriya Swayamsewak Sangh, ha kaba ula pynkynmaw ia ka India, ba U Jisu, u hikai ban long uba map ei, uba sngewlem bad uba pyrshah ia ki kam pyntriem ba har rukom bad ban nym thombor ia kito kiba tlot bor.
La ong shuh shuh da katei ka kyrwoh, ba ha ka jing wohdaw jongu, ia ki kyntien ka Baibl, ka long ba u kwah ban pynduh ia ka jingsngew bad ka jinglong khristan bad ban pynieng niam halor ka jingshah shoh jong ki Dalit bad ki rit paid, da ki riew runar kiba kam ba ki dei ki nongsumar masi, hynrei katei ka pyni sha khmat ka pyrthei ia ki kam pyntriem jong kito ki briew kiba bud ia ki jinghikai jongu.
Ka jingjia ha kaba U Jisu, ula shimti ia ka kynthei, kaba shah shoh ha u paidbhur ha Israel, ka dei ka mat kaba donkam bha ha ka New Testament bad ka la dei ban shah thombor ha u paidbhur, ha jingbishar jong ka kangaroo court, lada U Jisu, um shym la iarap noh ia ka bad u da byrngem ia u paidbhur bad u ong “Dei tang uta u bym ju leh pop, ba un bishar ia ka bad ba un kawang ia u maw uba nyngkong" bad kitei ki kyntien, ki la pynlong ia u paidbhur ban pyllait noh ia katei ka kynthei.
La ong shuh shuh ba ki don bun bah ki kynhun Muslim bad ki Khristan, kiba la shah pyniap ha ka kynhun ki ehrang Hindutva, halor ka jingkynnoh ba ki kit doh masi bad nangta ki don ruh bun bah ki rit paid Dalit, kiba la shah shoh, shah lehbein bad shah pyniap bad kitei ki dei kiba kohnguh ia ka hukum jong ka seng U Bhagwat, ong ka AICU.Katei ka kyrwoh, ka ong shuh shuh ba ym dei satia tang U Bhagwat, hynrei U President jong ka seng BJP, uba dei u myntri korbar ri ruh, u shim ba ki rit paid, ki dei ki nongshun bad ki niang dait aiu re.
U Modi, uba kwah ban pyni ialade ba u dei u riew khraw jong ka pyrthei, u dei namarkata ban khanglad ia ki kam thombor bad ki kam leh niewbein ia ki para ri, hynrei ban bat ia ka jinglong laitluid niam jong ka riti synshar Ri, ong ka kyrwoh na U  Dr John Dayal.
Shillong: Ki pulit jong ka Meghalaya, ki la ioh kem hynnin ka sngi, ia u snar nongialam ba satar bha jong ka seng lehnoh Garo National Liberation Army (GNLA), U Nikrak M Sangma ha Rongara jong ka South Garo hills district.
Ki lad khubor ki iathuh ba utei u snar ehrang, ula wan poi sha India, haba u wan phai na Bangladesh.
U Nikrak M Sangma, ula pyniasoh ialade bad ka GNLA, ha u snem 2011 bad ula leit sha Bangladesh naduh u snem 2015.
Ka GNLA, ka la sdang duh jait ha Garo Hills, hadien ka jingshah pyniap U   Sohan D.
