(Computer Science or IT)/ BCA/B.Sc in Physics/ Maths/ Statistics/ Operations Research/ Computer Science with either Post Graduate Diploma in Computer Science or Computer Applications (from a Govt.
recognized university/institution).
The Bachelor’s degree with Post Graduate Diploma should be in First Class or at least with 60% marks in aggregate or equivalent grade and 2 (two) years experience in the relevant field.
No of posts:- 2 (Two)Pay Scale:- Level-5, Rs.9,200-230-10,810-EB-300-13510-410-18,020/- per month.
Essential Qualification:- Bachelor Degree or Diploma in Library Science from a recognized University and proficiency in the use of the computer.
No of posts:- 2(Two)Pay Scale:- Level-4, Rs.8,300-210-9,770-EB-270-12,200-370-16,270/- per monthEssential Qualification:- Bachelor Degree from a recognized University with Diploma in Typing.
No of posts:- 1 (One)Pay Scale:- Level-4, Rs.8,300-210-9,770-EB-270-12,200-370-16,270/- per monthEssential Qualification:- H.S.S.L.C.with ITI or equivalent Trade Certificate of Electrician.
No of posts:- 1 (One)Pay Scale:- Level-3, Rs.7,700-190-9,030-EB-250-11,280-340-15,020/- per month.
Essential Qualification:- Class IX passed from a recognized School/ Institution with 3 (three) Years experience.
No of posts:- 1 (One)Pay Scale:- Level-1, Rs.6,500-160-7620-EB-210-9510-290-12700/- per month.
Essential Qualification:- HSSLC passed from a recognized Board with Diploma in cooking.
Age limit:- Must not be more than 27 years of age in case of General category candidates and 32 years of age in case of Scheduled Castes/ Scheduled Tribe candidates at the time of his/her application.
The age limit for the post of System Officer is 30-40 years as on the last date of submitting the application (15-11-2018).
Application Fees for Post at Sl No 1 is Rs.460/- and Rs 230/- for Scheduled Caste/Scheduled Tribe candidates.
For the posts at Sl No 2, 3, 4, 5, 6 the application fees is Rs 100/- for general applicants and Rs 50/- for Scheduled Caste/ Scheduled Tribe.
Interested and eligible candidates are requested to submit their applications through Online mode by clicking on the “Online Application" icon appearing in the website viz www.
meghalayahighcourt.
nic.
inThe last date for online application is 17:00 hrs on 15th November 2018.
For more details, Please check the Jobs inor visit official webpage www.
meghalayahighcourt.
nic.
in.
Ki seng synrop jong ka sorkar ha Karnataka, ka la jop suk ia 4 ngut ki dkhot, ha ka elekshon shiteng samoi sha lok Sabbha bad sha ka dorbar Jylla, kaba la pynlong ha ka sngi saitjain ba ladep.
Ha ka jingniew vote mynta ka sngi, ka BJP, ka jop ha Shivamogga Parliament seat, kaba la shim ba ka dei ka ktem jong u nongialam jong katei ka seng ha katei ka Jylla, U  B S Yeddyurappa.
U khun jongu, U B Y Raghavendra, ula tam da  51,000 ia U Madhu Bangarappa jong ka seng JD(S), katba ka JD(S), ka jop ia ka Ballari, katba ka Congress, ka jop ia ka Mandya.
Ha ki elekshon dorbar Jylla ha Ramanagaram, ka kurim jong U H D Kumaraswamy, ka Anitha, ka la jop da  1,09,137 pyrshah ia u kandidet ka seng BJP, U  L Chandrashekar, uba la weng noh ialade na ka jing iakhun.
Ka jingiakren halor ka jingkhapngiah (Congestion) jong ka surok ha Sor Shillong ka la thnam bha ha kine ki por mynta.
Kat shaba leit kat sha ba wan, ym don ba lah ban kiar na ka jingsah kut blok kali (Traffic jam).
Kane ka dheng kali ka la long shaba palat pud bad ka la long ka daw (cause) jong ka jingslem sha ki kam ki jam baroh.
Lada phi kylli balei ki slem, ym don da kiwei pat ki daw lait noh ka dheng kali.
Bun ruh ki la shu tei pop ia kane ka dheng kali lada jia ba ki slem sha ki kam ki duk jong ki.
Ki jingbun ki kali ha Shillong bad ha kylleng ka Ri Khasi bad Jaintia ka la long ka dak ka shin ba ngi la ia roi ia par ha ka ioh ka kot, ka khaii ka pateng bad ka kamai kajih.
Ngim shym la duna shuh lada ia nujor bad kiwei kiwei ki sor bah jong ka Ri India.
Tang ki jingioh kam ioh jam ki driver ruh kam dei shuh kaba kai bad ka long ka jingkyrkhu ia ka iing ka sem jong ki, ba ki lah ban pyndap pynbiang lyngba kane ka kam driver.
Hynrei, kaba kham sngew mong eh ka long ba, katba nang bun ki kali, ki surok pat ki neh bad sah hi kumjuh.
Bun ki shu ia kren tang ka ktien ban pyllait ia ka dheng kali katba ka kam pat ka nang jngai nang jngai pynban.
Ngim kwah satia ba ka surok ha ka Sor Shillong kan long pynban kum ka khoh, ka heh bad iar na kylleng ki jaka kiba wan sha Shillong katba ynda poi Shillong pat ki ia thngian (rush) la kum ka trai jong ka khoh kaba rit bad ba khim shibun.
Lada kwah ba ka Shillong kan lait na ka jingkhapngiah kali, dei ban plan bha ban don ki surok sawdong jong ka.
Don bun ki lad ki lynti lada ka Sorkar ka mon.
(Haba don ka mon, hangta ka lynti ruh ka don).
Ka Shillong Bye-pass na Damsite sha Jowai ka la ia rap shisha shibun ia ka jingkhapngiah ka Sor Shillong khamtam ki kali kit jingkit.
Hynrei sa kawei pat ka surok Bye –Pass donkam na Damsite ne Mawiong sha surok Dawki/Sohra ban poi sha 7mer.
Kane ka surok kan iaid na sharum Mawlai, Mawprem lyngba ki rud wah Umshyrpi-Wahumkhrah shaduh 3mer/Nongkseh/Nongumlong haduh 7mer.
Ki kali kiba wan na Guwahati sha Dawki ne Sohra kim donkam shuh ban iaid lyngba ka Shillong.
Na Laitkor – Lumparing ter ter lyngba ki kjat lum Shillong haduh 7mer ruh ka donkam bha ban pyniasnoh noh lyngba ka surok kali.
Kam don jingeh ruh ban pynia snoh ia ka surok na Mawlai Mawiong ter ter shaduh Mawpat bad Hospital Neigrihms bad kan poi syndon shaduh Nongrah, Umpling haduh Laitkor.
Kane ka long ka surok bah sawdong jong ki rud (Out skirt of Shillong City) khnang ban pyllait ia ka jingkhapngiah jong ka Sor Shillong.
Hapdeng sor pat, dang lah hi ban pyllait ia ka jingkhapngiah.
Ka MUDA parking lot na Anjali dei ban pyniasnoh noh da ka flyover haduh parking lot jong ka Khlieh iewduh.
Kane ka flyover kan bteng shaduh jingkieng Umshyrpi ne Lad Lummawbah.
Kawei pat ka flyover na jan Lord Mahavira Park (Na jan lad surok khlieh iew) kan ia kynduh lang bad kane ka flyover khlieh iew ban leit sha surok Dawki.
Ki kali ba wan na surok Garikhana ban leit sha Dawki/Sohra kim donkam shuh ban iaid lyngba ka Rilbong point hynrei kin iaid beit na ka flyover Mahavira Park shaduh lad Lummawbah.
Wat na jingkieng Umshyrpi shaduh Lumjingthang ki Hindu/Muslim shaduh Mawprem (Sharum TB Hospital) ruh lah ban shna surok ban kham pynkylluid shuh shuh ia ka Sor Shillong.
Na All India Radio haduh Don Bosco point ruh kam don jingeh ban shan flyover lada mon ka Sorkar.
Ka surok Lawsohtun – Laban pat dei ban pynmih syndon shaduh 3mer jong ka Mylliem.
Ka jaka Cantonment ne Defence Land lah ban ia kren ha Delhi lada ki pyndonkam na ka bynta ka jingthmu, jingmyntoi bad ka bit ka biang jong ki paidbah.
Lada kut lad palat, shna noh da ka ‘Mono rail’ ne kam don jingeh wat ba shna noh da ka Metro (Ka rel poh khyndew) kum ba long ha kiwei kiwei ki nongbah ban pynia snoh sawdong ki shnong heh (Centres) jong ka Nongbah Shillong.
Kine ki long tang khyndiat eh napdeng ki babun kiba lah ban leh hangne ha Nongbah Shillong.
Kane ka long ruh tang ka jingai jingmut (Opinion/View) hynrei ka shong pat ha ki Engineer lane ki expert bad ka Sorkar ba kin pyrkhat la kane ka jingai jingmut ka lah ne em ban long (Feasible/practical) halor kane ka phang.
Babu Kular Khongjirem.
Shillong: Kum shi bynta ban kyntiew is ka kam rep soh ha ka jylla bad ban kyntiew ia ka kam jngohkai pyrthei ka Forever Young kan pynlong ia ka tamasa Wine lane ka Wine Festival ha ka 10 tarik mynta u bnai ha ka por 1 baje nohphai sngi ha State Central Library.
Kane ka long katkum ka jingpyntip na u President ka Forever Young u bah Michael N Syiem.
Shillong: Ka All Meghalaya SSA School Teachers Association (AMSSASTA) ka la leit ban ia kynduh ia u myntri ka pule puthi (Education Minister) u Lakmen Rymbui myn ha ka 18 tarik mynta u bnai ban dawa na u ban pyllait kloi ia ka tulop ki nonghikai SSA kaba saw bnai naduh u Nailur haduh Nohprah mynta u snem.
Ka Association ka dawa ba dei ban pyllait noh shuwa ka jing rakhe kristmas.
Ha kaba iadei bad kane ha ka 19 tarik mynta u bnai ka AMSSASTA ha ryngkat ka jingiadon lang u Stickson Sangma President ka AGHSSASTA ki la leit iakynduh ruh ia u Ambrose Marak uba dei u State Project Director (SPD) ban wad jingtip halor ka jingslem jong ka tulop.
Na ka liang jong u la iathuh ba un sa leh katba lah ban pyllait ia ka shuwa ka kristmas bad yn pyllait ia ka tulop katkum ka jingdon pisa naba ka sorkar kam pat ioh ia ka pisa na ka sorkar pdeng.
Shillong: Ki riew rangbah jong ki shnong ba hap ha ka Hima Nongspung ki la kynnoh ba u Syiem ka Hima u Paiem Petrick Syiemiong, u la die duh ia ki jaka jong ki riew shimet sha ka KJP Synod da kaba kam ba ka dei ka jaka ka Hima bad kumjuh u la ai No objection Certificate (NOC) sha ka sorkar Assam ban shna surok ha ka them Ri-Bhoi nalor kiwei pat ki kam.
Haba kren sha ki nongthoh khubor myn hynnin ka sngi, u bah Curtis Rani lem bad kiwei ki riew rangbah ka Hima Nongspung, u la kam ba u Syiem ka Hima, u la iaid ia ka riti dustur ka Hima.
Katkum ka kot ka sla ba la ioh da u bah Curtis, u Syiem Petrick u la ai NOC ia ka Assam ban shna surok ha ka 25 tarik Naitung, 2016 ha ka thaiñ Patgoan bad u la die T.2.30 lak ia ka jaka ki riew shimet da kaba kam ba ka dei ka jaka jong ka Hima sha ka Synod ha ka 1 tarik Nohprah 2014 kaba heh 73899 sq mt ha Patgoan, Birpara ha Ri-Bhoi.
Na ka liang ka Synod ruh ka la thoh sha u Syiem halor kane ka jingdie ia ka jaka hadien ba ki briew jongka, ki la leit ban jurip ia katei ka jaka ha ka 11 tarik Nailur 2018.
“Ka jingujor jong ngi ia u Syiem ka long halor ki nongrim ba biang, khlem shu thaw.
Katkum ka RTI ha u snem ba la dep, ka Hima ka la ioh lum khajna T.45 hajar 2014-15, hynrei ka RTI na DC ophis, la pyni ba ka khyrdop ha Mawjongka, ka mih T.1.20 lak", la kam u bah Curtis.
U Bah Curtis u la ong ba katkum ka jingthoh na ka Hima, la pyni ba ka jingmih ka Hima ka long T.45 hajar na ka bynta ar snem hynrei ka jinglut pat ka T.210900 lak, bad ka Hima ka shah ram T.1.65 lak ha u riew shimet.
“Kaba sngew lyngngoh ka long ba u die ia ka jaka jong ki riew shimet sha ka KJP Synod Sepngi ha Patgoan, hynrei kham hadien ka Synod ruh ka la thoh sha u ba ka la thoh ba u la die ia ka jaka ki briew ha 2014", la ong u bah Curtis ba la ia don lang ki riew rangbah ba pyrshah ia kane ka jingleh u Syiem.
U Bah Curtis u la ong shuh ba ha u snem 2016, u Syiem ka Hima Nongspung u la iasoi ia ka NOC ban ailad ia ka Assam ban shna PMGSY ha thaiñ Patgoan bad kane kan ailad ia ka Assam ban kyntur pud ia ka Meghalaya.
“Ngi dawa na ka KHADC ba dei ban pynhap beit ia u, ym dei ban ieh", la ong u bah Curtis.
Ym tang katta, u la kynnoh ruh ba u Syiem u leh pynkheiñ ia ka rit dustur.
“Ia u sordar ba u sngew ieit u ai sanad kaba bang kaba thiang hynrei ia kiba khlem mon, u ai sanad da kaba jew.
Ia uba u ieid u ai sanad ba u sordar u lah ban iathoh jaka, ban shim 5 hajar na ka skhim sorkar hynrei ia kiba khlem mon, um leh kumta", la kam u bah Curtis.
Kine ki rangbah kiba ujor pyrshah ia ka jingleh u Syiem ki long Bah John Kharmyndai, Keling Rani, Curtis Rani, Philansar Marwein, bah Swanding bad ki la dawa ba ka KHADC ka de ban leh eiei ia une u Syiem.
Hynrei ha kawei ka liang, ki nongshong shnong jong ka Hima Nongspung mynta ka sngi, ki la wan ban rah lama iong ha phyllaw ka KHADC, ban dawa ba ka dei ban pynneh ia une u Syiem, u paiem Petrick Syiemiong, namar ba katkum ka jingkam jongki, um shym la leh eiei kaba bakla ia ka Hima.
Haba kren sha ki nongthoh khubor, u Lyngdoh ka Muluk Lawkhla hapoh ka Hima Nongspung, u bah Rosliland Jyrwa u la kam ba kiba ujor ia u Syiem ki dei ki riew shim kabu hynrei kam don eiei ka jinghuri hura ha ka hima.
“Kam don kano kano ka jingkhih jingwin bad don ki katto katne ki riew shim kabu bad na ka liang ki Lyngdoh ki kwah ban pynneh ia u Syiem", la kam u bah Rosiland.
U la ong ba kim iahap ia ka jingdawa ban pynhap ia u Syiem namar ba u khlem eiei ia ka jingbakla.
“Ngim sngew iahap ia ka jingujor jong kine ki briew bad ka jingkynnoh jongki ba u Syiem u pynkhih win, jingthok pisa, ka jingai sanad.
Ym don kum kata bad ka shnong ka thaw ka iaid beit hapoh une u Syiem", la kam u bah Rosiland bad u la kam ba baroh ki 5 Lyngdoh ki kyrshan ia u Syiem.
Halor kane ka kam, ka KHADC ka la pynlong ia ka jingbishar ha ka 14 tarik Nohprah bad kaba sah mynta, ka long ban pynbna ia ka rai.
Shillong: Ka Amita R Sangma ka la thoh jingkyrpad sha ka Meghalaya High Court, namar ka jingbym aiti ban tohkit ia ka jingjia kaba ma ka bad ka kong Agnes Kharshing ki la shah thombor ha Tuber Soh Shrieh, East Jaintia Hills.
Ka Amita ka la ong ba katei ka dei beit ka jingthmu ban pyniap ia ki baroh 2 ngut.
Ha katei ka jingthoh sha ka High Court ka la pynpaw shai ba kam don jingshaniah satia ki pulit ka jylla bad ka la kynnoh ba ki pulit ki ia donkti lang sop sop bad ki nongkhaïi dewiong, kumta kan ym don ka jingtohkit kaba hok lada ka sorkar jylla kan tohkit ia katei ka kam.
Ka la kdew ruh ia ka jingshondur lang jong u myntri rangbah ka jylla u Conrad K Sangma bad u briew uba donkti bad ka la ong ba u dei u paralok jong u bad ka la ong ba katei ka jingshondur u myntri rangbah ka la pynkhih ha ka jingmut ki briew bad ia katei ka dur ka la ong ba la shon ha u rymphang mynta u snem.
Ka Amita ka la dawa na ka High Court ba kan phah tohkit ha ka CBI ia katei ka kam khnang ba ka jingiadei hapdeng ki pulit kumjuh ki politishian bad ki nongkhaii dewiong kan paw shabar.
Ka la ong ruh ba kan ym don satia ka bishar hok ia katei ka kam lada ia ka jingtohkit yn aiti ha ka sorkar, kumta ka la dawa ba ka High Court ka dei ban aiti ha ka CBI.Ha katei ka Affidavit ka Amita ka la suh lang ruh ia ka dur kaba u Conrad u la shonlang bad u Nidamon Chullet uwei na kiba donkti ha ka jingthombor ia ki 2 ngut.
Katkum ka jingbatai jong ki nongiasaid aiñ ka CBI kan hap ban long kum ka nongjubab sha high Court halor katei ka jingkyrpad jong ka Amita nab ala shim ia ka CBI kum ka nong jubab balei ba kam lah ban tohkit ia katei ka kam.
Shillong: Ka sorkar mynta ka sngi ka la mynjur ban ai bor ha u Divisional Forest Officer (DFO) na ka bynta ban ai jingbit ban tih maw tih shyiap ia ki jaka ba heh hapoh 5 hektar da kaba pynshisha ba kim dei ki jaka khlaw bad ia kane, la lah da kaba pynkylla ia ki kyndon ka Meghalaya Minor Concession Rule 2016.
Na ka liang u symbud myntri rangbha u bah Prestone Tynsong haba kren sha ki lad pathai khubor, u la ong ba kane ka jingpynjynjur ka long ban pynsuk ia kito kiba kwah ban tih maw, tih shyiap.
“Hapoh ka jingheh ka jaka 5 hektar, lah ai bor ha u Divisional Forest Officers (DFO) ban ai license ban pynshisha ia ki jaka bym don ne bym dei khlaw bad kane ka long ban pynsuk ia kiba pan jingbit ban tih maw, tih shyiap", u la ong.
U la ong ba ki trai muluk kim donkam shuh ban pan NOC na ki district council lait noh tang ki bar jylla bad ki kynhun.
Kawei pat la rai ba ia ka Mining Plan lah ban leh tang da u Mining Engineer ne Divisional Mining Officer ka DMR, ym shuh da u Director ka Directorate of Mineral Reosurces (DMR).
Kiba kwah tih maw kim donkam shuh ban pan NOC na ka DMR hynrei ki donkam ban shu pynbna ha ka phom ba la pynkhreh lada shim wai ia ka jaka ban tih maw tih shyiap, u la ong.
Ka sorkar ka la pynkiew ruh ia ka bai shim khajna na u maw, shyiap, dewbyrtha, bad kiwei ki mar, la pyntip u symbud myntri rangbah.
Shillong: Ka Khasi Hills Autonomous District Council (KHADC) lyngba ka Executive Committee (EM) ba la ïalam da u Bah HS Shylla, CEM, ka la pynkup burom ïa ki 19 ngut ki Nongthoh khubor, ha ka jingïalang kaba la pynlong ha Conference Hall, ha kaba la ïadonlang i Kong Teilinia Thangkhiew, Deputy CEM.Kine ki 19 ngut ki Nongthohkhubor, ki dei kiba la ju noh synñiang sha ka ri bad jaidbynriew ha kine ki shiphew snem tam ba la leit lyngba ka jinglum khubor jong ki ha ka por ba ka District Council ka pynlong ïa ka dorbar bad kiwei kiwei de ki kam jong ka Council.
“Kane ka dei ka dak ka jingsngewnguh jong ka District Council, ïa ka jingïarap lem jong phi ïa ngi ban pathai ïa ki khubor, khamtam eh ha ka por ba ngi long dorbar", la ong u Bah Shylla, haba kren ha ka jingïalang kaba lyngkot.
U la ong ruh ba kumba ki lad pathai khubor ki dei u païa ba saw jong ka jingsynshar paidbah ha ri India, ym don mano mano ba lah ban ibeiñ ne kheiñ beiñ ïa ki.
U CEM ruh u la ong ba kane kadei ka jingsdang bad ka long ruh ka jingplie lynti na ka bynta ka jingithuh kaba khambha ïa ka jingshakri ki lad pathai khubor ha ki snem ban wan.
U kyrmen ruh ba kiwei pat ki District Council bad khamtam eh ka sorkar jylla kan leh eiei na ka bynta ka bha ka miat ki Nongthohkhubor ha ka jyllaI Kong Teilinia iba la donkti bha ha kaba pynlong kam ïa kane ka jingpynkup burom, i la pynpaw ka jingsngewkmen ba ïa kane ka jingangnud ba ka slem ka Council mynta la lah ban pynurlong.
I la ai khublei ruh ïa ki Nongthohkhubor kiba la ju ïarap ïa ka District Council na ka por sha ka por.
Na ka liang ki Nongthohkhubor la ïoh jingkren na u Bah P.Sohkhlet, General Secretary ka Shillong Press Club, uba la ong ha ki 24 snem ba u la shakri kum u Nongthohkhubor, kane ka dei ka sien kaba nyngkong ba ki la ïoh jingithuh ne ka jingleh burom.
U la ai khublei ïa u CEM, ïa ka EC bad ïa baroh ki MDC kiba la shim ïa kane ka sienjam ban ithuh bad ai burom ïa ka jingshakri ba jar jar hynrei kaba eh jong ki Nongthohkhubor.
“Kane ka jingleh jong phi ka Council ka long kum ka jingthap met ïa ka jinglehbha na ka bynta jong phi", u la ong.
U Bah Sohkhlet u kyrmen ruh ba kane kan nym long ka sien kaba nyngkong ba ka KHADC kan leh burom ïa ki Nongthohkhubor, hynrei kan ïai bteng na ka snem sha ka snem na ka bynta kiwei pat ki Nongthohkhubor kiba don ha ka jylla.
La ïoh jingkren ruh na u Bah S.Pdahkasiej, Bah Kong Evanjoplin Dkhar, Bah Bhabok Laloo, Bah Gershom Hat bad Bah Section Syiemlieh.
Shillong: Ka jingialang ka kynhun myntri myn hynnin ka sngi, ka la mynjur ban pynkiew ia ka bainong nongbylla sngi hadien saw snem ba la leh mynshwa.
Haba pynbna ia kane hadien ba la wai ka jingialang, u symbud myntri rangbah u bah Prestone Tynsong u la ong ba kane ka jingpynkiew ia ka bainong ka long hadien ba la bishar ia ki jinglong jingman.
Ka jingpynkiew ka long T.300 ia kiba khlem pat tbit, 320 ia kiba kham tbit, T.380 ia kiba tbit bad T.420 ia kiba la tbit bha.
“Kane ka jingpynkiew bainong kan treikam naduh ka 1 tarik Risaw, 2018", la ong u bah Prestone.
Shillong: Ka phutbol ki khynnah rit kaba saw ne ka 4th U-14 Invitation Football Tournament kan sdang ha u Kyllalyngkot u snem ban wan ha madan Bakur Dawki, ban pyniad da ka Bakur Social Welfare Sports Club.
Ka tarik ba khatduh ban pdiang ia kiba kwah ban iashim bynta kan long ha ka 27tarik Nohprah bad ban jurip iaki rta kan long haka 28 tarik mynta u bnai ha ophis ka club haka por 10am.
Ia ki jingtip ba kham bniah lah ban phun ha u 9436748112, ong u bah Daniel Khongsit u president BSWSC.Nongstoiñ: U MLA ka Sohra u bah Gavin M.Mylliem u ba long ruh kum u chairman ka KVIB ka sorkar Jylla u la wan ban pynhap pyrda noh ia ka lympung kynjatbol kaba la tip kum ka 1st Knock Out Football Tournament 2018, bala pyniaid da ka Kynshi Bangla Social & Cultural Sport Club ( KBSCSC) ha kaba ka kynhun ialehkai jong ka Jongngi FC kala ioh ban khur ia ka nam kum ka lahduh.
Haba phai sha ka jingiakhun phainal jong katei ka lympung mynta u snem kaba la long hynnin ka sngi ha ka madan ialehkai jong ka shnong Kynshi Bangla kaba la long ruh hapdeng ka kynhun ialehkai jong ka Jongngi FC pyrshah ia ka kynhun ialehkai jong ka Solid Target FC kala long shisha ka jingialehkai kaba itynnad haduh katta katta bad ka nam jop kong ka Jongngi kala wan hadien ba kala lah ban pynliem noh ia ka Solid Target da 1 kol la 0.
Ia katei ka kol kaba kynsai jong ka Jongngi FC la ioh ban thep da u Wallam Nongkhlaw u ba khlem pynlehnoh ei satia ia ka kabu ksiar kaba u la ioh ha ka minit kaba 8 jong ka kylla step bad lyngba katei ka 1 kol u Wallam ka Jongngi kala ioh syndon ban khur ia ka nam lahduh ha katei ka lympung.
Ha katei ka sngi ia ka nam best Coach la ioh ban khur na ka Langsning FC, Best decipline team Army FC, Swift players of the match Bansharai Sun na ka Jongngi FC , best Goalkeeper Maitshaphrang Kharmuid na ka Jongngi FC bad best palyers la ioh ban khur da u Wallam Nongkhlaw na ka Jongngi FC.Shuh shuh ha katei ka sngi ka Jongngi FC kum ka lah duh ka la ioh ban khur ia ka song pisa kaba 2 lakh tyngka katba ka Solid Target FC kaba la wan ba ar kala ioh ban khur ia ka song pisa kaba 1 lakh tyngka.
Nalor u kongsan ha katei ka sngi pynhap pyrda ia katei ka lympung la don lang ruh u bah Brolding Nongsiej MLA Mawthadraishan, A.Nongbri SDO Mairang , Samla Benningstar Lyngkhoi, Bah H.Kharkongor SDPO Mairang, Bah Bah Jana SDPO Sohra, Rejrnder Singh RSM Amrit Cement, Vijay Singh Pachar SP Amrit Cement, bah Aiban Syiemlieh president baf secretay bah David Diengdoh bad kiwei kiwei kiba la sam ruh ia ki khusnam.
Shuh shuh ha katei ka sngi na ka liang ka KBSCSC ka la la ioh ruh ban pynkup burom ruh ia u klur ia mareh marathon ka Jylla u bah Benningstar Lyngkhoi.
Shillong: Ka lumpung ialehkai phutbol ki heprit kaba heh tam ha ka ri ka la kut ha kane ka nongbah ha kane ka sngi Thohdieng ha madan JN Stadium, Shillong.
Ia kane ka jingialehkai la pynlong da ka Meghalaya Football Association (MFA), lem bad ka Tata Trust bad ka All India Football Federation (AIFF).
Ki don 5 tylli ki kynhun ba la rah ia ka nam lahduh ha ka jingialehkai iaknieh ia ka nam lahduh mynta ka sngi.
Ha ka rta 4-5 snem, ia ka nam lahduh la ioh da ka Nongthymmai, ha ka 6-7 snem, la rah da ka Wahlakhiat Bulls bad ruh ia ka kyrdan 8-9 snem.
Katba ha ka rta 10-11 snem, la rah da ka Langsning bad kumjuh ha ka 12-13 snem.
Ka nam lahduh jong baroh ki kynhun ka leit sha ka Langsning Greenergy.
Ka kynhun ialehkai jong u Eugenson Lyngdoh ka ENE Falcons ka la rah ia ka nam kum ka kynhun kaba jai bad kaba ryntih tam ne ka Best Discipline Team na baroh ki kynhun.
Haba kren ha kane ka sngi, u kongsan u bah Peter S Dkhar uba long u Commissioner & Secretary sports, u la phah khubor sha ki khynnah bad ki kmie ki kpa ba la phah da u Myntri Rangbah u Conrad K Sangma bad u myntri tnad ialehkai u bah Banteidor Lyngdoh.
U la khublei ia ka MFA, Tata Trusts, ka AIFF kiba la lah ban pynlong ia kane ka jingialehkai kaba jop bad u la ong ba ka sorkar kan sa ai ka jingkyrshan na ka bynta ban bteng ia kane ka jingialehkai lashem snem kumba la kular ruh u nongmihkhmat ka Tata Trust.
U Bah Peter u la ong ba ka donkam ban ai ka jingkyrshan, bad ban pynlong ia ka jingialehkai na ka bynta u-15, u-17 ruh bad dei ban pynlong ha ki district, block ban saindur shuh shuh ia ki khynnah.
Katba u nongmihkhmat na ka Tata Trust, u Biswajitnath Sinha, u la kular ba kum ia kane ka jingialehkai baby league yn sa bteng lashem snem ruh ha kane ka jylla.
U la ong ba kane ka jingialehkai baby league ka dei kaba heh tam ha India, ha kaba palat 1300 tylli ki jingialehkai la pyndep hapoh ki 6 bnai bad 1200 ngut ki heprit nongialehkai ki la rejister.
Ka jingjop ka dei ka jingkhublei ia ki kmie ki kpa kiba la ialam tista ia la ki khun jongki sha kane ka lumpung.
Katba u president ka MFA u bah Larsing M Sawian u la ong ba kane ka jingialehkai ka dei ka jingjop kaba khraw bad lah ruh ban ong ba ka dei kaba heh tam ha ka ri, kaba la pyntreikam da ka AIFF bad ka MFA lyngba ka jingiadon bynta bad kyrshan ka Tata Trust.
“Kyrmen ba ngin lah ban nangkiew ha ka jingialehkai phutbol, ban kyntiew ia kane ka jingialehkai ha ka jylla bad ai khublei ia ki kmie ki kpa baroh", la ong u bah Ming.
Ki don 12 tylli ki kynhun ba iashim bynta ha kane ka baba league mynta ka kynti ba kynthup iaka Langsning Greenergy Lions, Mawlatbah SC Hawks, Nongtrai Cheetahs, Wahlakhiat Bulls, ENE Falcons, Nongthymmai GC Scorpions, JNS Jaguars, Kickstart FCC Rhinos, Little Star Clouded Leopards, Touchline NE Cubs, Unified Gorkha Gators bad ia ka Sunnydale School Doves.
Baroh ki kynhun ki dei ki nongialehkai kynthei bad shynrang ha ki san tylli ki kynhun rta ba la phiah ha kane ka lumpung.
Ia kane ka jingialehkai kaba la iaid shiteng snem mynta, la pynialehkai haduh 13oo tylli ki jingiakhun bad kumba 22 tylli ki jingialehkai ha ka shi taïew, kaba la pyniaid lang ka Meghalaya Football Association (MFA), lem ka Tata Trust bad ka All India Football Federation (AIFF).
Lah sdang ia kane ka lumpung ialehkai phutbol naduh ka 17 tarik Jylliew bad yn pynkut lashai ka 20 tarik Nohprah kaban long haduh 6 bnai lait noh tang ha u bnai Naiwieng ba la pynsangeh namar ba don eksamin ki khynnah.
Kine ki kongsan ki la sam ruh ia ki khusnam sha ki kynhun lahduh jong ki rta bapher bapher bad ruh sha ki riew shimet kiba la ioh khusnam.
I danda ban pyrkhat bad pule ia ka jingmaham ka Seng Khihlang ia ki balang Khristan khamtam ia ka balang Katholik ban pyndonkam ia ki riam tynrai jong ngi kum ka jaitbynriew Khasi.
Katkum ka khubor ba la thoh ki ong ba kane ka jingmaham ka ong kane ka jingpyndonkam ia ki riam tynrai, ka shad, ka put ka tem bad kiwei da ka balang Katholik khamtam, hana la sdang ha ki lai saw snem mynshuwa imat ka Seng Khihlang ka dei ka seng ki khynnah ba dang kha ha kane ka spah snem ba 21 namar kim bna ba ka shad paskha la sdang ha Pynursla la 30 snem tam mynshuwa, kim tip ruh ba ka kynhun jong ki khasi ba leit sha Vatican shispah snem tam ne duna mynshuwa ki riam da ka riam Khasi hana ki maham ban ym pyndonkam shuh ba ka dei ka hok longtrai jong ki.
Kumba don ba ong ba ka seng Khihlang ka don jingiadei ba jan bad ka RSS imat ka dei shisha(nga nguhlet lada nga bakla, nga kloi ban pynbeit katba shong ka Nia) namar lada u Modi u riam khasi jar kim ong eiei imat ba dei u RSS bad lada ka Sonia Gandhi ka riam khasi shuwa ka election kam ong eiei lada ma ngi ki khristan ngi pyndonkam ia ka riam, ka put ka tem, ka rwai ka siaw ngi shah maham ha ka Seng Khihlang.
Ka Seng Khihlang ka maham ba la pyndonkam ia u syiar ryngkuh ha ka sopti tyrwa jingknia(chasuble) ki lyngdoh ba dang shu shah pynkyntang nga kwah bad tip la hato u syiar u dei ka hok longtrai jong ka (copy right) Seng Khihlang? Lada u syiar ryngkuh, ka riam ka beit, ka put ka tem ka dei ka hok longtrai (copy right) ka seng Khihlang nga shu ai jingmut ba lada don kiba pyndonkam khlem ka jingmynjur jong ki ba kin ujor sha ki bor ba dei peit.
Hooid ngi ki khristan Katholik ngi ju kiew lum sohpet bneng tangba ia kane ngi leh la palat phew snem tam mynshuwa bad lada ka seng Khihlang ka kwah ban tip ia ka daw balei ngi kiew nga kyntu ban pule ia ka kot ka jingim bad jinghikai u Phadar Sngi ba la thoh da u Sohblei R.Kharkrang,.
Shillong:Ia ka 2nd MLA Cup Football Tournament 2018 jong ka 13th Mawryngkneng Constituency bala pyniaid da ka Mawryngkneng Assembly youth congress ryngkat ka Organising Commitee yn pynhap pyrda noh ha ka 22/12/2018 sngi saitjain.
Ha kane ka sngi ka jing ia Khun final kan long ha pdeng ka Mawkasiang SC pyrshah ia ka Diengpasoh SC ha ka por 1:00 PM, yn don ruh ka jing ia Khun ia ka Third place ha pdeng ka Thangshalai SC pyrshah ia ka Mawdieja SC ha ka por 11:00 AM, ha madan football Sohryngkham Neng.
Ha katei ka sngi yn don lang ruh U MLA ka Mawryngkneng, Bah David Nongrum bad kiwei pat ki MLA.: Ka Jingiaseng Nongtrei jong ka Balang U Blei U Ba Im (K&J Hills) Meghalaya kan long ha ka Balang Nongeit West Khasi Hills District, ka ban sdang naduh ka 28 tarik mynta u bnai haduh ka Sngi U Trai kata ka 30 tarik jong mynta u bnai.
Katkum ka tyllong khubor ba la phah da u bah H.S Marweiñ u ba dei u Secretary jong ka Blang U Blei  U Ba Im, u la iathuh ba ban poi sha katei ka shnong ba pynlong ia katei ka jingiaseng hap ban iaid lyngba ka surok bah Nongstoiñ Shillong bad ynda la poi ha Umlieh hap ban iaid noh lyngba ka surok Tyllang Nongriat  bad ynda la poi ha ka shnong Tyllang hap ban phai noh sha ka lynti kaba don sha ka diang kaba jngai tang kumba 5 Km ei ei.
Shuh shuh u la iathuh ba ki Riewngeit jong ka Balang ki lah ruh ban iaid lyngba ruh na ka shnong Umsaw bad  kumjuh ynda la poi ha ka shnong Umsaw kaba don kham shakhmtya ia ka shnong Tyllang ki paidbah ki lah ban phai noh sha ka lynti kaba don sha ka diang bad nangtei ka jngai sa kumba 3 KM ei ei sha ka jaka pynlong jingiaseng.
Ym tang katta u la iathuh ba kitei ki lynti ban poi sha ka jaka ba pynlong jingiaseng baroh ar tylli ki dei ki surok khyndew ki bym pat siang rong, hynrei ki kali ki lah ban iaid na kitei ki surok kata kynthup lang ia ki kalai rit ruh.
Ha kaba iadei bad katei ka jingiaseng pat u bah Marweiñ, u la ong ba ki ban sam ia ka khubor na ka ktien ka jong u Blei ha katei ka jingiaseng, nalor ki Pastor bad Evangelist hapoh ka Blang yn iadon lang ruh u Pastor Oinam Rabi Singh bad kiwei kiwei de kiba dei napoh ka Jylla Manipur, kumta ka Balang ka khot bad wer ia ki para ba ngiet bad kumjuh ruh ia baroh ki para Khristan bad kumjuh ia ki bym pat long Khristan ruh ba kin wan sha katei ka jingiaseng khnang ba kin ioh mad ia ki jingkyrkhu kiba kynja mynsiem bad ruh ia ki jinghikai na ka ktien ka jong u Blei bad kan don ruh ka jingduwai kyrpang na ka bynta ki briew kiba pang ba shitom.
Shillong: U Conrad Sangma, myntri rangbah ka Jylla, ula pyllait paidbah mynta ka sngi, ia ka skhim Ayushman Bharat – Pradhan Mantri Jan Arogya Yojana (AB-PMJAY), kaba la ia synrop lang bad ka  Megha Health Insurance Phase IV, ha ka jingdon lang U bah AL Hek, myntri ka koit ka khiah bad U Bah Metbah Lyngdoh myntri kam shang pyrthei.
Haba kren ha ka jingialang, u myntri rangbah, ula pynsngew ba katei ka skhim, ka pynthikna ba uwei pa uwei u nongshong shnong, un ioh ban pynrung kyrteng ialade ha katei ka insurans jong ka tnat ka koit ka khiah, namar ba kan dei ka ban ai jingmyntoi shi katdei ia ki paidbah.
“Ka MHIS, ka dei ka jingtrei kam kaba bha, ba la pyniaid da ka sorkar Jylla, ha ki lai snem ba ladep bad ka donkam bha, namar ba ka phikir ia ka koit ka khiah jong ki paidbah nongshong shnong" ong U Sangma.
U Bah AL Hek, u ong ba ka MHIS Phase IV, kan shongdor mynta T.5lak ia kawei ka long iing bad katei ka kiew dor, na ka T.2.8 lak, kaba ju siew mynshwa bad la ong ba yn ai da ka e card ia kito kiba la pynrung kyrteng, ha ka jaka jong kawei ka card ia kawei ka long iing.
U Pravin Bakshi, Secretary Health & Family Welfare Department bad U CEO MHIS, u iathuh ba ki don 3.47 lak ngut ki long iing kiba hap ha ka   Socio Economic Caste Census category bad kitei kin hap ha ki kyndon jong ka  PMJAY, katba sa 7 lak ngut kiwei pat kin hap ha ka  MHIS phase IV health insurance scheme.
Ha ka jingialang la sam ruh ia ki e card sha kito kiba la shah jied bad ia ki khusnam ruh, sha kito kiba la pyntrei kam bha ia ka  MHIS phase III scheme.
Shillong: Hynnin ka sngi, ka seng Jaintia Students’ Movement Central Body ha ka jingialam U President Ma Leningstar Rymbai ha ryngkat ka jingsynranglang U Vice President Ma Deijuhi Siangshai, ka President ka Women Wings Ka Bythygrace Dkhar,  U Sport Secretary Ma Shnalad Rymbai bad katto katne ki dkhot ki la leit ban pynsangeh ia kawei ka Company kaba la tip kyrteng kum ka Indian Oil and Gas Agencies Lmt ha ka shnong Jalyiah- Khliehmyntriang.
Ka seng ka la leit ban pynsangeh ia kane ka company ka long ha ka nongrim ba kum ka seng kam sngewthuh ei ei ruh em ba kaei kane ka kompani ka thmu ne mut ban leh, wat la ki la iathuh ba ki la ioh ia ka bor ban test ia ki umphniang ne ki Gas hapoh kane ka shnong ne ka thain  kaba hap hapoh ka area ha ka jingpeit u doloi ka elaka Jowai.
Hynrei haba ka seng ka pan ia kita ki kot ki sla jongki ka long kaba sngew phylla haduh kata kata ba kane ka kompani kam ithuh ia ka Sorkar Jylla (Govt Of Meghalay) namar kam don ei ei ka jing ai bor na ka liang ka sorkar Jylla.
Shuh shuh haba phai ha ka jingiadei bad ka Council ne ka Autonomous District Council (ADC) Jaintia Hills lane ka JHADC kam don kano kano ka jingaibor ia kane ka kompani ban leh ne survey ia kita ki mar poh khyndew kum ka Council kaba peit ia ka Riti ka Dustur ka jaitbynriew, hynrei la iohi tang kawei ka jingthoh na U CFO ka tnad forest ka council kaba la bthah ia ki waheh shnong ban ai jingmynjur sha kane ka kompani khnang ba tnad ne U CFO u lah  ban ai jingmynjur.
Ka seng ka buh ka jingkylli kaba HEH ia U CFO hato lada U CFO ka JHADC u ioh kane ka jingpan bor na katei ka kompani balei um phah sha ka Executive ka Council lane sha U CEM ka JHADC, khnang ba ka JHADC kan ioh ba shong bishar lane ban leh ia kaba don kam.
Halor kine kiei kiei baroh na ka liang ka JSM, kan nym ailad ne shah ia kane ka kompeni ban leh trai khlieh  bad lada ka sngew donkam ban leh ruh ka dei ban tip shuwa ia ka Ain bad ka Dustur jongngi kum ki Jaibynriew Hynniewtrep (tribal)  ki ba don kata ka schedule  kaba kum ka JHADC ka don bor ki khyndew ka shyiap bad kai mar poh khyndew bad  kumjuh ki ophisar ka JHADC ruh kim lah ban leh trai khlieh halade tang na ka bynta ka jingmyntoi shimet.
Shillong: Ka  Khun Hynniewtrep National Awakening Movement (KHNAM),ka la buh jing ujor sha U Chief Executive Member jong ka Khasi District Council, ha kaba ki la lap tyngkrein ba ki bar jylla kiba buh dukan ha iewduh ki la pynkhapngiah ia ka iew ka hat da kaba buh ia ki mar ki mata jong ki shabar ki dukan, ha kaba la pynwit ia ki paidbah salonsar khamtam ha kine ki por Christmas bad la ong ba kane ka jingleh beain jong kine ki bar jylla ka long ka jingpynthut ia ki ba bun balang.
La ong ruh ba ka seng ka la dep ban ujor sha ki pulit syiem, hynrei la iohi ba kam don kano kano ka jingshimkhia bad kumta ka  seng ka kyntu ia U CEM, ba un ban shimkhia bad kham kyrkieh ia kane ka bynta.
Ka KHNAM ka pyntip ruh sha U CEM, ba  ha ka jingleit wad jingtip jong ka lap ba baroh ki bar bar jylla ki ba die dukan ha shilynter ka surok naduh Motphran haduh Khyndailad kim don ia ka trading licence bad ka labour licence na ka council, la lap ruh ba don ki bar jylla kiba wan dangstep na Guwahati ban die ia ki mar ki mata jong ki ha ki jaka iaid paidbah.
Ka KHNAM, ka dawa namarkata ia ka KHADC, ba kan ai noh da ka hukum ba kin mih noh kitei ki bar Jylla, lane da ka  QUIT NOTICE" Ia baroh ki bar jylla ki ba khaii beain bad la ong shuh shuh ba ka seng kan hap ban shim ia ki sienjam ha lade lada ka Council kam leh eiei halor kane ka bynta, ong ka kyrwoh na U Ma   Thomas Passah, President KHNAM, State Youth Wing.
Shillong: Hadien ba ka seng Jaintia Students’ Movement (JSM)  ka la ioh shibun ki jing ujor na ki ba bun ba lang ki nong shongshnong  hapoh ka thain East Jaitia Hills, ba ki  trai ri trai muluk ki ia takhuh ha ka jingduh kam duh jam khamtam ha ka khaї ka pateng naduh ki kam barit baria haduh ki kam ba halor, ba kynthup naduh ka kam die jingdie Tympew (Dukan kwai), ki dukan rashon, ki Karkhana ba kynthup na duh ka kam Funiture ne ki greec    (kharkhana kali rit bad kharkhana heh),  ki kam ot doh ba kynthup naduh ki doh sniang, doh masi , doh blang , doh syiar, ki kam shalan dewiong (Monsi) bad  kumta ter ter.
Kumjuh halor kine kiei kiei baroh don ruh ki ba wan pynsngew ha tyndong skhor ka seng ba shibun ki khun samla ba duh khih duh kam kum ki nongtrei bylla ha ba bun ki kam kum ka nuksa ha ki kar khana dewbilat  kiba don ha East Jaintia Hills.
Kumta halor kane kum ka jingsdang lyngba ka Central Executive  Committee ka seng ka la bthah  ia ki Circle ban leh ia kaba donkam  bad na ka liang ka Eastern Region ki la sdang ban khynra ia ki dukan ha ka shnong Tongseng kum ka dak kaba ki sngewkhia ia ka jing ujor na kiba bun ki paidbah bad kumta ha ka 18tarik Nohprah 2018,  la pynlong ia ka jingkhynra laisen khaii, labour lisence, ka TCC (temporary clearance certificate)  bad kiwei.
Ha kane ka jningkhynra la lap ia ka jingshisha ba ha ka shnong ka ba rit eh ki ba bun ki nongdie dukan dei ki bar jylla, kumta lada pyrkhat ha ki jaka ne shnong ki ba kham long sor kum ka Khliehriat, Ka ladrymba, Soo kilo bad kiwei ki jaka katno tam ki trai ri trai muluk ki kynduh jingeh.
Kumta halor kane na ka liang ka seng ka sngewkhia haduh kata kata, namar kata ka seng khlem da khien ia kano kano ki ain pynthame na ki nong ialam shnong ne nongialam raij, ne elaka, hynrei ka seng kan iaid shakhmat ban iai bteng ia ki jingkhynra naphang bad ia kane ka seng kam iathuhlypa hynrei kan mih shakhmat ha kano kano ka por bad ha kano kano ka jaka.
Halor kine kiei kiei baroh kum ka seng kaba sngewkhia ia ka jingioh jingkot ki para ri pa muluk bad ka sngew ban kynnoh ia ka ADC hapoh ka jingialam U Madonbai Rymbai kum u CEM ba mynta namar ha jingshisha halor kane ka bynta dei ka ADC kaba lah ban tehlakam ia ka jaitbynriew jongngi khnang ba nym mih kano kano ka jingkyrduk kam kyrduh jam bad ka seng ka la maham ba kum ka ADC kam dei shuh ban pynlait pathar ia ki no kino ki license sha ki bar jylla, lym kumta ka seng kan nym bahkhlieh ia kita kiei kiei baroh.
Shillong: U IW Ingty, Commissioner of Transport jong ka sorkar Meghalaya, ula bthah ba baroh ki trok kiba shalan dewiong hapoh lane shabar ka Jylla, ba ki dei ban iaid na ki khyrdop kiba la buh da ka sorkar.
La iathuh ba katei ka long katba kum ka jingbthah jong ka Kashari.
Katei ka dei ka hukum, kaba la pynmih ha ka 7tarik Nohprah 2018 bad la phah sha ki kotkhubor mynta ka sngi, ka 20tarik Nohprah 2018.
Kito ki trok dewiong kiba iaid na East Jaintia Hills, ki dei ban iaid lyngba ka jingkieng thew kali ha Rathacherra/Umtyra bad ha West Jaintia Hills, kin iaid na Garampani/Amsarin, nangta na East Khasi Hills District na Majai/Iew Syiem bad nangta na West Khasi Hills na Nongdomprut, na South West Khasi Hills na Borsora/Bagli ne Cherragaon, katba ha Ri Bhoi District ha Shangbangla, ha North Garo Hills ha Sarangma, nangta ha West Garo Hills District ha Dalu bad ha South Garo Hills District ha Gasuapara.
La bthah ruh ia ki trok, ba kin kit beit thik katba kum ka jingkhia kaba la buh da ka sorkar.
Mynta ka la thikna ba ka 20tarik Nohprah 2018, ka dei ka sngi trei kam ba khatduh jong ki Bank, tad haduh ban da kut syndon ka rakhe Kristmas.
Ha ka 21tarik, kan dei ka jing sangeh trei kam jong ki nongtrei Bank, lane ka Bank Officers’ Association, katba ha ka 22tarik Nohprah kan dei ka Sngi Saitjain kaba saw, ha kaba ki Bank ki khang bad nangta sa ka 23tarik ka dei ka Sngi U Blei.
Ha ka 24tarik, kan don ka jingtrei kam kaba shisngi jong ki Bank bad hadien kata kan wan ka rakhe Khristmas, ha ka 25tarik Nohprah 2018 bad kumta ki Bank, kin khang na ka bynta 6 sngi kynthih bad  ha ka 26tarik Nohprah 2018, kan don sa kawei pat ka jing sangeh treikam, ha kaba yn pynlong da ka  United Forum of Bank Unions (UFBU).
Shillong: Ka Meghalaya Engineering Services Association (MESA), ka pynrem jur halor ka jingktah kti jong ki riew runar ia U Ma Lambha Suchiang, Chief Engineer ka PWD ha ka 18tarik Nohprah 2018.
Ka MESA, ka kitbok ba U Ma Suchiang, un nang ioh bor noh ha ki sngi ki ban sa wan.
Kiwei pat ki lad khubor ki iathuh ba U Ma Lam, uba shah dung ha ka Lah Sngi U Blei, ula kham ioh bor ha ka jingshah sumar jongu.
Ki runar, ki la teh ia U Ma Lam bad ia u nongtrei jongu, U Chandra Thapa, ha ka iing sah jongu ha Nongrimbah, Laitumkhrah.
Tangba la iathuh ba U Ma Lam, um shym la mynsaw jur bad mynta u dang shah sumar ha Bethany Hospital, Shillong, katba u nongtrei jongu, ula lait noh na katei ka jingshah dung tari.
Ki pulit jong ka Karnataka, hynnin ka sngi ki kam ba ki la lah ban lap ia ka daw jong ka jingiap jong ki 15ngut ki briew ha ka shnong Sulawadi jong ka Chamarajanagar District bad ki pulit ki la lah ban pynshisha hadien ba ki la ioh kem ia uwei u riew niam uba don ha ka temple ha Maramma.
La iathuh da ki pulit ba uwei na ki lyngdoh niam jong katei ka temple, ula ai bih ia ki briew bad ka daw ka long namar ba u iapher jingmut bad kiwei pat ki kynhun kiba don ha kaba pyniaid ia katei ka temple bad ka daw, ka long na ka jingtei ia uwei u tnum jong ka temple bad sa kiwei de ki rukom pyniaid bad la iathuh ba utei u riewniam, ula bthah ia ka tnga jong uwei na ki nongtrei, uba dei U Manager jong ka Temple, ba kan ai jingsneng tyngkhat ia ki nong pyniaid ka temple bad katei ka tnga jong utei U Manager, ka Ambika, kaba don jingiadei ruh ialade bad utei u lyngdoh niam, ka la khleh da ka kynja bih ha ka jingbam.
U tnga jongka ruh, U Mahesh, ula iarap ban khleh lang ia katei ka bih ha ki jingbam kum ka ja, ka kait bad kiwei kiwei de bad ki sa sam sha ki paidbah kiba wan mane blei.
Ha ka jing ujor la jer kyrteng ia U  Mahadevaswamy, ia ka  Ambika bad u tnga jongka, Mahesh bad nangta sa U  Doddiah, uwei pat u nong iarap shet kum kiba don bynta ha katei ka kam pyniap briew.
Ki don mynta sa 107ngut kiba dang don ha ka jingsumar ba ka jingpang jongki ka dang jur bha na katei ka jingbam ba long bih na katei ka temple.
Ex- Rev.K.LangrinU bnai December u la poi bad baroh ki kwah ba ka 25 tarik kan poi noh khnang ba kin ioh ban ialeh kmen ia ka Khristmas.
Nga shim ia kane ka kabu ban ai khublei Khristmas ia phi baroh la phi dei ki nongsor ne nongkyndong.
Ha ki jingiaseng Khristmas phin sa iohsngew ia ki khubor bapher bapher ban kren da ki Pastor, ki Phadar, ki Tymmenbasan bad kiwei kiwei ki rangbah niam jong ki kynhun balang bapher bapher.
Nga ruh nga don kane ka khuhbor kaba lyngkot bna ka bynta jong phi ki nongpule baieit.
Lehse kane ka khubor ka long kaba kham pher na ki khubor ban ai da kita ki Rangbah Niam jong phi ha ki iingmane.
Ka khubor ba nga don ban ai ia phi ka long ba ngin ia tieh jylliew balei ba ki Riewstad na Ri Mihngi ki leit poi pynban sha ka iing jong u Syiem Herod?Kita ki riewstad na ri mihngi kiba long (i) u Gaspar (ii) U Melchoir bad (iii) u Belthazar ki dei ki riewstad kiba mih na ri Persia.
Kine kim dei ki nongmane blei thaw, hynrei ki ngeit bad ki mane ia u Blei uba donbor tam, uba la thaw ia ka Bneng ka khyndew bad uba la buh ia u khunbynriew ha kane ka pyrthei.
Ki dei ki riewstad kiba peit bad bishar ia ki dak ki shin jong ki met bneng kum ki khlur, u bnai bad ka sngi.
Kumta ha ka jingpeit jong ki haba ki la iohi ia ka jingiaid jong uwei u khlur ki ithuh ba ka don ka jingkha khun syiem hangno re hangno.
Kumta ki la iabud ia uta u khlur uba iaid suki jai (pule Gospel Mathaios 2:1…).
Hynrei katba ki nangbud ia ka jingiaid jong uta u khlur, kita ki riewstad ki la pyrkhat bakla ba lehse ka tnga jong u Syiem Herod ka kha khunlung.
Kumta ki la leit poi pynban sha ka iing jong u syiem Herod.
Ha ka jaka ba kin kylli beit, ka kha khun shynrang ne kynthei ka tnga jong phi Syiem? Ki la kylli kyllain noh, hangno la kha ia u Syiem? Hynrei uta u khlur um shym la sangeh hangta ha iing jong u Syiem Herod namar ba u dang iaid suki jai shaphang sepngi.
Halor kane ka jingleh jong ki riewstad phi pyrkhat kumno phi ki nongpule? Ngan iathuh ia phi da kaba ngan sot ia ki kyntien jong u riewstad Soso Tham ba u ong, “Biang hawei duna hawei ym don ba janai".
Don bun ki briew kiba pyrkhat bakla ba uta uta ne kita kita (nongialam niam) ki long ki briew kiba biang, kiba janai ki bym don shuh ka jingduna ba la ioh jingieit bad jingshaniah lut na ki briew.
Hynrei kata ka long tang ka jingpyrkhat bakla kumba ki ia pyrkhat ba ki riewstad ki long ki briew kiba biang bad kiba janai, kiba la ioh ia ka jingkhot ban bud ia u khlur.
Khnang ba phin sngewthuh ia ka jingbymbiang bad bym long janai jong ki briew ha ka pyrthei nga kwah ban ai nuksa sa katto katne na ka Bible.
(1)U Abraham:- U Abraham u long u briew jong u Blei ia uba baroh ngi ngeit ba u long uba janai.
Hynrei ka don kawei ka jingleh jong u Abraham kaba long ka dak jong ka jingbym janai jong u.
Ngi shem ia kata ha ka Kitab Jenesis 20:1 ter ter.
Ba ha kawei ka sngi u Abraham lem bad ka Sara ka tnga jong u ki la poi ha ka ri jong u Abimelekh.
U Abraham bad u Abimelekh.
Kumta u la kylli ia u Abraham la u don jingiadei aiu bad ka Sara.
U Abraham u la iathuh thok ba ka dei ka para jong u.
Kumta u Abimelekh u la ibha samla ia ka Sara bad u la ong, ba lada ka Sara ka dei ka para jong u Abraham, u kwah ba un iathiah tnga bad ka.
Te u Abraham ruh namar ba um kwah ban pynsngewsih ia la u paralok u la phah ba ka Sara kan leit thiah tnga bad u Abimelekh shimiet.
Hynrei katba u Abimelekh u dang iohthiah, u Blei u la wan ha u ha ka jingphohsniew ba kata ka jingleh jong u Abimelekh bad u Abraham ka long kaba sniew eh.
Paralok baieit, hato don ki rangbah niam kiba kham khraw ban ia u Abraham, uba la ieit shisha ia u Blei kat haduh ba um bymnud wat ban knia ia la u khun marwei? Wat u Abraham um long uba janai, hato phi tharai kin kham janai ki rangbah niam jong phi?(2)U hynmen jong u khun sarong awria:- u Jisu u la kren ka pharishi kaba thew ia ka jinglong jingim jong ki briew ha ka pyrthei ba ngi lah ban shem ha ka Gospel u Loukas 15:11-32.
Une u hynmen jong u khun sarong awria u long u briew uba baroh ki ai ka jingiaroh namar u long u khun tipsngi u kpa, uba kohnguh, uba iaid beit bad u khlem phet na iing kumba long u para jong u u khun sarong awria.
Hynrei u don ka pop ba ki briew kim tip bad kim iohi namar ia kata u shu pun ha lade la bun bun snem.
Jin lada u khun sarong awria um wanphai iing, wat u kpa ruh um tip ba u hynmen u don pop.
Te hynrei ia ka pop ym lah ban buhrieh.
Haba u para jong u la wan phai sha iing, u kpa u dap da ka jingsngewkmen.
U la hukum ia ki shakri jong u ban pyniap ia u masi ban ai bam khawai bad ban pynphong ia la u khun ba la jah da ki juti bad ki sopti thymmai.
Baroh ki la iashad kmen namar kane.
Hynrei tang u hynmen jong u uba la sngewsih ia ka jingwan phai jong u para.
Lada u long uba janai, balei ba u sngewsih? Don bun ki briew kiba rieh tngen ha ka jingong, “Uta uba iaineh haduh bakut un ioh lait im".
Ki pynshong nongrim da kaba ki ong kane ka thew ia ka jingiaineh ha ka niam ne balang.
Ki niew ba kita kiba la phet balang ki long kiba pop.
Ialade pat ki sngewhok; bad kiwei kiba peit nabar ruh ki tharai ba kin leit beit sha bneng.
Kane ka pharshi ka thew ba baroh ki don la ki jingduna bad ym don bajanai.
(3)U samla uba riewspah:- Nga shem ia kane ha ka Gospel u Markos 10:17-22.
Hangne u Jisu u iathuh ba u la don uwei u samla uba riewspah, uba iaid beit, uba la bud thik ia ki Hukum kiba la thoh ha ka Bible bad u bym pat leh ia kano kano ka pop.
Ha khmat ki briew uta u samla u long uba bha bad uba janai.
Wat ha khmat jong u Jisu une u samla u la phla sarong ba u la sumar lut ia ki hukum naduh dang khynnah, haduh katno lei lei u la phla ha khmat ki briew? Hynrei u Jisu u la ong ia u, “Kawei kaba dang duna ia me; to khie leit die noh katba me don, ai ruh ha kiba duk, to bud ruh ia nga".
uta u samla u la sngewsih eh namar ia kata te um lah da lei lei ruh ban leh.
Ka jingkylli mynta ka long, kiei kita kiba duk? Kane ka don ruh ha ka Gospel u Mathaios 5:3 “Suk kiba duk ha ka mynsiem naba jong ki long ka hima ki bneng", kiba duk hangne ka thew ia kita kiba la sngewkutlad, kiba la duh mynsiem, kiba la shah ibein ha ki para briew la ha ki kam shnong ne kam balang.
Kumba uta u samla u la sngeweh ban leh isynei ia kiba duk, ka long kumjuh ia kita ki nongialam niam ba kin dang isynei ia kiba la iaid kynriang na ka balang.
Ngi ju shem ba bunsien ki nong ialam niam jong ngi ki peit ibein ia kino kino ki briew kiba la kum leh ia ki kam ba ka balang ka khang pyrshah ia ki.
Uwei u rangbah niam haba u duwai shuwa ban leit tep ia ka met iap jong uwei u briew uba la shah ot balang u ong, “Ah Blei une um don hok shuh ban leit sha bneng namar um dei shuh u briew jong me".
Nangta shuh shuh haba ki leh isynei ia kiba duk ki peit tang ia kiba kiba don hapoh ka kynhun lajong, ia kiba dei na ka kynhun kiwei te lada ki jynjar ki shitom katno katno ruh tang shiliang ka khmat ruh kim peit.
Haba ki duwai ruh kim ju duwai na ka bynta kiwei, hynrei ki duwai beit na ka bynta ka kynhun lajong.
Kine ki long kum uta u samla ba riewspah uba la phet iamrem na khmat u Jisu.
Ha ka sngi ba khatduh ki rangbah niam jong ngi ruh kin sa phet iamrem na khmat u Jisu.
Kane ka long ka khubor Khristmas jong nga ba nga kwah ban ai lem ha phi ki paralok ba ha shuwa ban kut kane ka snem to ngin iabeh ban poi sha ka jingjanai khnang ba ngin leit sha bneng.
U Blei un da kyrkhu ia phi baroh.
Amen.
Shillong: Ka khubor na ki heh Congress ki la iathuh ba ka MDC ka Nongshken konstitwensi ka kong Grace Mary Kharpuri ka la shim phom tiket MDC na ka seng Congress bad ki la iathuh ba shen kan sa rung noh sha katei ka seng na ka bynta ban ia khun ia ka tiket MDC na Nongshken konstitwensi ha ka elekshon MDC 2019.
Ki khubor ki la saphriang ruh ba ka kong Grace ka la rung seng hapoh ka seng Congress bad ki heh Congress ki la iathuh ba ha kine ki sngi ki la ia kynduh na ka por sha ka por ia ka kong Grace ban iakren ba kan rung noh sha katei ka seng.
Haba ia kren pat bad ka kong Grace ka la kyntait ba ka la rung seng hapoh ka seng Congress bad ka la ong ba haduh mynta ka dang shong pyrkhat bad ki nongkyrshan jong ka.
Ka kong Grace ka la jop ia ka elekshon MDC nyngkong eh kum ka kyrtong shimet ha ka por ba u bah Donkupar Massar u la long u MLA jong ka Nongshken.
Hadien katei ka la jop ia ka elekshon MDC kaba ar na ka seng HSPDP bad mynta la ong ba kan iakhun na ka seng Congress watla kam pat shym la kren shai sha ki lad pathai khubor.
Shillong: Ka Seng Khihlang ka la bitar ia ka jingpyndonkam ha ki Jingiaseng ia ki tiar Khasi Tynrai da kiwei pat ki kynhun niam na ka balang Kristan.
Ha ka 11 tarik mynta u bnai ka Seng Khihlang ka la lum ia ka jingialang kyrkieh jong ka ban ia kren ia katei ka bynta ban iatai sani bha halor ka jingpyrthuh jong ki niam Kristan ia ka riti dustur ba ki niam tynrai ki ju leh naduh ki por ba mynshuwa.
Haba ia kren bad u Rupang u General Secretary ka Seng Khihlang bah u Mario Biam u la ong mynshuwa ki la kyntait ia ka niam tynrai lajong da kaba leit ban bud ia ka niam nongwei bad ki la kyntait ruh ia ki riam ki beit bad baroh ki dustur ba ki niam tynrai ki leh hynrei mynta ki la sdang ban pyndonkam biang ia ki.
Shuh shuh u la ong ba ki niam Kristan ki la sdang ruh ban pyndonkam bakla ia ka shap jong u Syiar Ryngkuh bad ki la leh mynleh kiew pyneh rngiew sha u Lum ba kyntang u Lum Sohpet bneng bad kane ka long ban pynthame ia ki bat ba ksoh ia ka niam tynrai.
“Kiba la sdang ban pyndonkam bakla ki dei na ka niam Katholik, dang myn ha ka 9 tarik mynta u bnai ha ka por ba pynkyntang phadar ha Mih Myntdu ki phadar ki la phong da ka sopti kaba naduh khlieh haduh kjat , ngam tip ki ong kaei ka phrok ne kaei hynrei ha katei ka sopti jong ki -ki buh da ka shap jong u Syiar Ryngkuh.
Ha ka jingiaid proseshon ha Laitumkhrah kaba la long ha u bnai naiwieng ki la pyndonkam da ka wait ka stieh ka boi khaila jong ki niam Khasi, nangta ki la leit kiew Lum Sohpet bneng ruh kaba ym dei satia ka tarik ba ngi buh ma ngi" ong u bah Mario Biam haba ia kren bad u Rupang.
Shuh shuh u la ong “Kham bun ki khep ba kiba pyndonkam bakla dei ki niam Katholik,ngi iohi ba ki la sdang ia kane la 3 ne 4 snem mynshuwa, ngim sngew iahap ia katei ka jingleh jong ki" u la ong da kaba kdew ruh ba ki niam Kristan kiba la pdiang ia ka niam nongwei kim dei shuh ban pyndonkam ia ki riam ki beit, ki tiar put tiar tem ne ka shad ka kmen kaba ki Khasi ki ju leh.
“Ki la pdiang ia ka niam nongwei, kim dei shuh ban pyrthuhbud ia kaba ngi ki Khasi ngi leh, lada ki sngew ba ki kwah ban long kumta, ki dei ban phaidien biang sha ka tynrai lajong, lada phi don jingmut ban wanphai sha ka niam Khasi ngi pdiang sngewbha ia phi hynrei lada phim wan phai wat pyndonkam bakla ba ka long kamkai" ong utei u heh Seng Khihlang.
Shillong: Ha ka jingialang kaba la long ha ka 17 tarik mynta u bnai u Dapoiwanmi Laloo u la rung hapoh ka seng PDF bad u ia khun ia ka elekshon MDC na katei ka seng na Jowai Central konstitwensi.
Ha katei ka sngi la jied ruh ia ki nongkitkam jong ka PDF ba katei ka konstitwensi kiba kynthup ia u bah K.C Roy Pde President, Miss Neiniwanda e Pakam General Secretary bad kiwei pat ki nongkitkam.
Shillong: Ka kur Tham ka lah ban iakren halor kumno ban kyrpad sha ki bor ba dei peit ban ai nam noh ia ka surok na Iew Sohra shaduh Saitsohpen ban pynsah kynmaw ia u Myllung Soso Tham, uba dei na Saitsohpen, Sohra.
Kawei pat kaba ki sngew ka long ban pynneh pynsah ia ka jaka ba shong u Soso Tham kum ka Hyndai ne Heritage site.
Haba kren bad ki nongthoh khubor uwei na ki rangbah kur ha kane ka sngi Hatmajai, u Bah Lorel Tham, u la ong ba kin sa iashong jingialang ban iakren iapynbeit halor kine ki jingsngew donkam ban ainam shuh shuh ia u Soso Tham, u Myllung ba khraw ka jaitbynriew.
“Ngi sngew dei ban ithuh ia ka surok na Iew Sohra sha Saitsohpen bad ban pynbna ia ka iing jong u Soso Tham kum ka Heritage hynrei ngam lah ban rai namar ba ngin sa iakren ha ka kur", la ong u bah Lorel.
U la ong ba kum uwei na ki dkhot ka kur Tham, u sngew donkam ban pynsah nam shuh ia u Paieid Soso Tham halor ki kam ba u la noh synniang ia ka jaitbynriew ha u thiar ka thoh ka tar Khasi.
Shillong: U Myntri ka tnad ka koit ka khiah ka jylla u bah AL Hek mynta ka sngi, u la ong ba ka la donkam palat ia ka jylla ba kan don noh ka Ayush Policy bad ka Directorate na ka bynta ban peit bad kyntiew ia ka kam sumar kynbat ha kane ka jylla.
Haba kren mynta ka sngi, ha ka jingpyni nam ia ki kynbat dawai ba la pynlong da ka District Medical & Health Officer, East Khasi Hills District hapoh ka skhim Ayush Gram (National AYUSH Mission) ha U Soso Tham Auditorium, Shillong.
“Ngi donkam ban don ka Ayush Policy bad ruh ka Directorate kaba biang ban kyntiew ia ka rukom sumar kynbat ha kane ka jylla.
Bun ki doktor ba la pyndep bun bha ha ka Ayush hynrei ym donkam, ki kam ba lait bad ki shu kut bad ka donkam ban plie lad ia kane ka lad ban sdang ia ka jingsumar dawai kynbat", u la ong.
U bah Hek u la ong ba ka sokar kan kan iarap ia ki nongsumar kynbat ba kin sa lah ban die ia ki kynbat ban lait na ka jingwan thied ki mahajon, ka tnad Ayush kan iarap ban pynithuh ia ki nongsumar dawai Khasi jong ngi shabar ka jylla bad ka ri.
Ha kajuh ka por, u la ong ba ym dei ban shu ai dawai lymmuh hyndei dei ban leh ha ka rukom kaba janai.
“Haba ai dawai, ym dei ban bam duma ne dih duma, ym dei ban shu siang da ka byrni ban phah pynthiah ha madan bad sa ai dawai, hynrei dei ban ai dawai da ka rukom kaba janai.
Donkam ban ai ka jingsumar ia ki briew ha ka rukom kaba khuid kaba suba", la ong u bah Hek.
U la ong ba lada lah ban leh bha ha ka rukom sumar kynbat, ym donkam shuh ban leit tih dewiong.
“Lada lah ban leh bha ha ka rukom sumar kynbat, ngin klet noh ban leit tih dewiong namar ba kane ka dei ka dawai bah, ka lad kamai kaba heh bha, ha America, Vietnam, Thailand, China haduh 80 percent kiba ai dawai, ki dei kiba kynbat suda", la ong u bah Hek.
U myntri u la khot ia ki nongsumar kynbat dawai ba ki dei ban leh janai ban don ka jingtbit namar ba khlem ka jingtbit kam long kaba shaniah bad kam lah ban ai jingmyntoi.
“Ha Kerela ki la lah ban leh janai ha kaba ki phah test, phah leh x-ray shwa ban ai dawai hynrei ha ngi, ngi shu ai dawai tang ba la iathuh ki nongpang", la ong u bah Hek.
U la kyntu ban sumar ban iada ia ki kynbat na ka jingpynjot kum na ka jingthang khlaw, pom dieng.
Ha kane ka jingialang, u bah Hek u la pule ruh ia ki 57 tylli ki kynbat ba la lap ka North Eastern Council (NEC) ba leh surbe ha u snem 2005-2006 bad hynrei ki don da ki hajar ki kynbat dawai kiba khlem pat ithuh.
U la ong, “kine baroh ki kynbat ba la don lypa ha kane ka ri jong ngi tangba khlem thoh khlem tar bad kane ka la pynlong ia ki briew jong ngi ban nym shaniah ia ngi bad kim lah ruh ban ong ba ki dawai ki ai jingkoit jingkhiah hynrei tang kito kiba la ju ioh jingkoit".
Shillong: Ka Lahatynrai kan pynlong ia ka jingiakynduh lang jong ki samla ka Seng Khasi Sein Raij ha ka 23 tarik u Nohprah, 2018 ha Seng Khasi College, Jaiaw naduh ka por 10:30 mynstep.
Ha katei ka sngi yn don shibun ki jingialehkai, ki skit bad ki jingiathir iatai bad kiwei de ki prokram ki ban pynpyrngia ia ki samla.
Ha kaba ia dei bad kane, ka Kynhun, lyngba kane ka kyrwoh ka khot bad iawer ia baroh ki khun samla jong ka Seng Khasi Sein Raij ba kin ia wan ia shim bynta sha kane ka jingiakynduh lang kaba juh long shisien shisnem, la ong ka kyrwoh na u bah B.Iangrai, u Secretary, Lahatynrai.
Shillong:Ka Association of Meghalaya Traders and Transporters, ka la ujor sha ka Meghalaya High Court, halor ka jing pyntrei kam jongki ia ka ain, kaba dei na ka bynta ki jingkieng thew kali ha ka Jylla, kaba dang shu pyntrei kam mynta u snem 2018.
Ka kyrwoh na U President jong ka Seng, U Ma Enrico D.Pasi, la pynpaw ia ka jingsngew pyrshah halor ka jingthmu ban buh ia shibun ki jaka thew jingkieng kali, ha ki bynta bapher ka Jylla bad U Ma Pasi, u ong ba katei ka dei ka jingleh bym salia bad ka jingthmu ban shim kabu, namar ba kin don sa hynniew tylli ki jingkieng thew kali kiba la thmu ban dang plie thymmai.
La kynnoh shuh shuh ba ka tnat ka kit ka bha, ka la dep thung ia bun bah ki nongtrei ba shipor ha kine ki sngi bad ki don ruh na kitei kiba la nang kiew kam shuh, khlem da don ki kyndon kiba biang.
La ong shuh shuh ba ki don ki nongtrei Enforcement, ki bym pat ju ialeh wat shisien, ha ka eksamin jong ka District Selection Committee, hynrei kitei ki la ioh kam ba pura, da ka jing pynbeit ba hapoh jong katei hi ka tnat Sorkar bad la ong ruh ba kam shym don kano kano ka jing pynbna ia katei ka jingkhot thung kam bad kumta la shu thung da ka jingmynjur jong kito kiba pyniaid ia ka tnat jong ka kit ka bah.
Ka Meghalaya High Court, ka la rai ba kan sdang ban shong bishar ia katei ka kam hadien ka shuki tlang, ong ka rai kaba la pynmih mynta ka sngi.
Shillong:Dang shen ha ka jingialang pynkut ia ka rakhe Jubili ksiar jong ka seng HSPDP u President rangbah katei ka seng u bah K.P Pangniang u la ong ba ka seng HSPDP ka kwah ban sei myntri rangbah da u Khasi, “Kam dei ba ngi pynpaw ia ka jingsngewpher jaitbynriew, kam dei ba ngi kwah pynpait pynpra hynrei ka la dei ka por ia ngi ba ngin sei da la u jong u nongialam, ngi kwah ban iohi ba u myntri rangbah un dei u Khasi" ong u bah K.P Pangniang.
Ha ka jingkrten kaba jrong jong u, kaba u la kdew ruh ia ki nongrim jong ka HSPDP u bah Pangniang u la pynkynmaw ruh ia ki jingkren jong u Purno A Sangma uba la kren ia ka kam nongialam ha kane ka jylla bad ia katei ka jingkren u la kren sha ki paid Garo kumno ba kin long ki nongialam ban ieit ia la ka jong ka jaitbynriew.
“Hangne mynta ngim don nongialam shuh, ngi shim ia u Dr.Donkupar Roy bad u bah D.D Lapang kum u hynmen rangbah jong ngi haduh mynta" ong u bah Pangniang.
Shuh shuh u la ong ba ba ka seng HSPDP ka kwah ba ia kane ka jylla dei ban synshar da ki trai ri kata ki seng riewlum bad u la shim ba ki seng riewlum ki dei tang ka UDP bad ka HSPDP bad u la ong ruh ba ka jingiatrei hapdeng kitei ki 2 seng ki dei ban long kiba skhem bad kiba iaineh.
U bah Pangniang u la ong ruh ba lada synshar da kiwei pat ki seng kan eh ban pyrkhat na ka bynta u paidbah naba ka jingmut jingpyrkhat jong ki ia ka iapher na ka jingmut jingpyrkhat riewlum.
Shillong: Ka Khasi Students’ Union War Jaintia Circle, ha ka 17tarik Nohprah 2018 ka la leit ujor ha u Deputy Commissioner, West Jaintia Hills District halor ka jingkamai beain ki trok bar jylla ha ka thain War Jaintia.
Ha kane ka jingleit iakynduh la synranlang da u Samla Leningrad Tariang Organising Secretary, Jaintia District Unit.
Ka Seng ka la ujor ha u Deputy Commissioner ba ha ka jingleit jurip dalade ha ka 26tarik Naiwieng, 2018 bad ka la lap ba don da ki spah tylli ki trok bar jylla ki bym don la ki kot ki sla kiba biang khamtam kaba ki lah ban wan kamai local sha kane ka thain.
Kine ki truk la lap ba tang kiba ieng harud surok NH-40E shaduh Land Custom Tamabil, Dawki ki bym biang ki kot ki sla kum ki Special Permit, Trading License, Labour License bad kiwei ki kot ki sla ba donkam ban pynshisha shwa ba kin wan kamai hapoh jylla jong ngi.
Kane ka jingleh ne khaii beain jong ki riew shim kabu ka ktah bha ia ka ioh ka kot jong u trai Ri trai Muluk bad ka pynkharoi ia ki nongwan buhai shnong jong kiba nabar jylla.
Ka Seng da kane ka jingthoh ka dawa jur ia ka ia U Deputy Commission, ba un pyntrei kam ia ka Ain ha kaba iadei bad kane ka jingleh beain bad ka jingkhaii tuh haba shai ia kine ki trok bar jylla ki bym don ki kot ki sla kiba biang.
Kine ki trok ki dei kiba la shah beh na kiba bun ki jaka kum ka Shella, Majai Bholaganj, Dhubri Assam, Dalu Garo Hills District bad kiwei kiwei.
Ka Seng kaba peit ia ka bha ka miat ka Ri bad Jaitbynriew sa shisien ka kyntu jur ia phi ba phin shimkhia ia kane namar balei sha kiwei ki jaka ki lah ban beh ia kine ki kali bad ngi khmih lynti ba ha ka jaka jong ngi ruh kim dei ban ioh kamai beain laitluid hangne katba ki mon.
Na ka liang jong u Deputy Commissioner u la ong ba un shimkhia bad ban phah noh ia kane sha u Superintendant of Police, West Jaintia Hills District bad sha ka office jong Sub Divisional Officer, Amlarem Civil Sub – Division ban leh ia kaba donkam, ong ka kyrwoh ba la phah da u Samla Lurman B.Talang, General Secretary KSU War Jaintia Unit.
Jowai: Ka Seng Kur Phawa Siangshai kan ai khusnam ia ki samla pule ka kur kiba pass bha sha khamt ha ka Exam SSLC, HSSLC bad Degree bad ka tarik ba khadduh ban phah ia ki Marksheet kan long ha ka 31 tarik une u bnai.
Ka tyllong khubor ba la phah da u Vice President ka Sengkur, u ma Deijuh Siangshai u la ong ba ka jingthmu ban ai ia kane ka khusnam ka long kum shi bynta ban pynshlur ia ki khynnah bad samla pule jong ka kur ban kin khynjoh kham shakhmat da kaba minot thop ha ki jingpule jong ki.
Ha kajuh ka por, ka sengkur ka la noh synniang T10,000/- sha ka Dianglin Siangshai kaba la duh noh ia ka iing shong jong ka na ka jingshah bam ha ka iing kaba la jia dang shen ha shnong Mookyrdup, Jowai.
Ka Sengkur ka la pynpaw ruh ia ka jingsngewnguh ba baroh kito kiba la ai jingiarap sha katei ka dkhot ka kur kaba la ia kynduh ia katei ka apot.
Ka jingsdang jong ka khana Khristmas ka long kaba shisur hynrei kaba pynkylla syndon ïa ka pyrthei.
Kumba ar hajar snem mynshuwa la kha ïa uwei u khyllung ha ka ri Judea jong ka shnong Bethlehem.
Uta u khyllung u dei u Khrist Jisu.
La kha ïa u hapdeng ki paid barit baria bad kiba rangli namar ki la shah jop ha ki nong Roman.
Kumta ka dohnud jong ki kyang ban shah pynlait im.
Hynrei ka jingwan jong u Jisu kam shym la long katkum ka jingkhmih lynti jong ki nong Ju.
Namar u la wan ha ka rukom kaba poh tam ba lah ban mutdur.
Ka khlem long kumba ki mutdur namar ki la khmih lynti ïa ka jingwan jong u syiem ha ka burom bakhraw jong u.
Um shym la wan kumta ha ka sien banyngkong namar ka jingthmu u Blei ka long ba un wan ban shakri ban shah shitom bad ban long kum ka jingkñia bajanai tam ka ban sa tyrwa ha ka diengphna ha Kalbari.
Hynrei kata ka khlem kut noh tang kumta namar hadien lai sngi u la mihpat.
Bad u dang im mynta.
U la mihpat khnang ba mangi ruh ngin sa mihpat.
Namar ba u im, ngi don ka jingkyrmen ba watla ngi la ïap ha ka pop ngin sa lah ban im biang – ha ka jingjop ka bym ju kut.
Bad ngi don ruh ka jingkyrmen ba ha kawei ka sngi un sa wan biang na ka bynta jong ngi.
Ha kine ki sngi mynta ka Khristmas ka lah kham long kum kaei kaei kaba kynja pyrthei; ka jingmut bashisha jong ka ka la sdang jah, bad la tuh noh ïa ka da ki jinglehkmen bapher bapher haduh ba kam long shuh kumba ka dei ban long.
Hynrei kine kin kham shongkun shuh shuh lada ngi sngewthuh ïa ka dor bashisha jong ka Khristmas.
Ha ka histori jong ka pyrthei ka Khristmas ka pynynmaw ïa ka jingkha ïa u Jisu Khrist.
Ha ka jingstad thiïoloji ka dei ka jingwan longbriew jong u Blei ha u Jisu.
Ha shnong ha thaw ki jaitbynriew ki shim ïa ka kum ka por jingrakhe lehkmen, ka jinglehsbun bad ka jingsuk ha ïïng ha sem bad ki paralok paramarjan.
U Khrist u long ka pdeng jong ka Khristmas.
Teng teng ngi la bunkam palat ha kine kiei kiei haduh ba ngi la klet noh ïa Uta Uba ngi dei ban lehkmen.
Bun na kito ki rukom jingleh kmen baroh ba ngi shem ha ka Khristmas, kum ki jingwah kai, u dieng khristmas, ki jingpynthaba lait bad kiwei kiwei ki wan na ki tyllong ba bun jait.
Don kiba ïohi ïa ka kum ka por ban ïohnong bha kum ha kaba ïadei bad ki jingai sngewbha markylliang ne ha ka ïadie ïathied.
Kiwei pat ki shim ïa ka kum ka jinglehkmen na ka bynta ka jingkha ïa u Jisu.
Bun ki leit sha ki ïingmane bad ki jingïaseng ha ka Miet Khristmas bad hadien kata ki leit sha ki jingïakynduh lang na ka bynta ka jingbam khawai bamja ne dihsha.
Hynrei ym kum uno uno u khyllung, Uta uba la kha ha Bethlehem u long Uba pher ha ka histori.
Na kata ka daw la khot ïa ka ‘Khristmas’ kum ka jingwan longbriew “ha ka doh".
Ha ka jingkha ïa u Jisu, u Nongthaw bymjukut, uba donbor baroh bad uba tip lut ïa kiei kiei u la wan sha pyrthei ha ka doh.
Ka long kaba donkam ban kynmaw ba ka jingdon jong u khun u Blei ka khlem sdang ha Bethlehem.
U Ϊoanis u la ong ba U la lah don “na basdang" shuwa ba yn thaw ïa kiei kiei baroh.
(Ϊoanis 1:1-3).
Naduh mynno ka sdang ka jingim u Khrist ha pyrthei? Ϊoanis 1:14 ka ïathuh ïa ngi ba “ka ktien (kaba mut ïa u Jisu Khrist) ka la wan longdoh bad ka la shongsah bad ngi.
" Kane ka la pynphai biang ïa ngi sha Bethlehem sha ka jingpun hapoh kpoh jong ka Maria.
Ka Khristmas ka khlem sdang na Bethlehem hynrei naduh khyndai bnai shuwa haba u Mynsiem Bakhuid u la kah syrngiew ïa ka Maria bad u la buh hapoh jong ka ïa u Khun-Blei u Trai Jisu Khrist.
(Luk 1:35).
U Blei u la pynleit ïa ki khyndai bnai banyngkong ha sla khyndew kum u khyllung ba dang pun, uba im, u briew bapura bad u Blei bapura.
Dei na kata ka daw ba ka balang ka pynbna ha ka jingphla ka jingngeit ba u Jisu u long “uba la pun na u Mynsiem Bakhuid".
U khlem kylla long u Blei-briew ha Bethlehem.
U la long u Blei ba la wan long briew naduh ka por ba la pun ïa u.
Ki dieng Khristmas, u Santa Klos, ki jingpynitynnat, ki jingai sngewbha bad bun kiwei pat ki rukom leh ba ngi ju mlien ki long kiba pynkmen ïa ka ïing ka sem ki paralok ban pynkynmaw ïa kane ka aïom jong ka snem.
Kaei kaba ngi donkam ban kynmaw ka long ba kine ki rukom leh baroh kim don jingïadei ei ei bad ka Khristmas – “ka daw jong ka aïom" – kaba lah ban shem tang ha ka kospel.
Hangne ka don, ïa kaba la kren sngewtynnat bha ha ka kospel u Ϊoanis: “U Blei u la ieit katta katta ïa ka pyrthei haduh ba u la aiti noh ïa la u Khun bamarwei jong u, ba baroh kiba ngeit ha U kin ym ïap hynrei kin ïoh ka jingim bymjukut.
"Ka Khristmas bashisha ka dei ka khana shaphang u Blei uba wan longbriew ha u Jisu Khrist.
U Blei u la ieit ïa ki jong bad u la plie ka lynti – kaba long tang maka hi ka Lad – ba ngin ïoh ka jingim bymjukut.
U la ai ïa la u Khun khnang ban weng noh ïa ka jingpynshitom na ka bynta ki pop jong ngi.
U la siew dep ïa ka ram; ngi la lait na ka jingshah pynrem haba ngi pdiang ïa ka jingai sngewbha jong ka jingieit.
Ka Baibel ka ong, “Hynrei dei kane kaba u Blei u la pyni ïa la ka jingieid na ka bynta jong ngi: ba myn ba ngi dang long ki nongpop, u Khrist u la ïap na ka bynta jong ngi.
" (Roman 5:8).
Ka jingkha ia u Jisu sha ka pyrthei kam long kum ka rukom kha ia kiwei pat ki khunlung.
Ka dei ka jingkha kaba kyrpang tam ha ka pyrthei.
U Angel u la ong ha ka Maria, ka Kmie u Jisu,: “U Mynsiem Bakhuid Un sa hiar halor jong pi, bad ka bor jong Bahakhlieh tam kan sa kah syrngiew ia phi.
Na kane ka daw ia Uta Uba yn kha na phi yn khot u Khun u Blei.
" (Lk 1:35).
U Blei u la ong u Kpa jong u Jisu khlem da thaw da u briew.
U dei u Blei, U Khun – U nongthaw ia ka pyrthei (Phil 2-5-11).
Lada jin ba ym shem la kha ia u na ka Theisotti, te u Jisu u la long tang u briew kum ma ngi bad un ym lah ban siewspah ia ngi.
Lada jia ba khlem kha ia u na ka Theisotti, te ngin nym ioh u Jisu uba khlem pop.
Lada jia ba ym don u Jisu u ba khlem pop kan ym don ka jingpynbiang ia ki pop bad lada ym don jingsiewspah ia ki pop te kan ym don ka jingmap.
Lada ym don ka jingmap te kan ym don ka jingpynim.
Lada jia ba phi shimnoh ia ka jingkha sotti ia u Jisu phi duh lut nadong shadong.
Na baroh ki kam phylla kiba ba la thoh ha ka Bible, kaba khraw tam ka dei ka jingwan longdoh jong u Khun U Blei, U Jisu.
Ka histori jong kane ka pynthei ka donkam ia ka jingwan longbriew jong U b lei.
U Blei u la kylla long briew khnang ba ma ngi lah ban kylla long blei.
U Jisu u lah ban pynkylla ia ki khana sngewsih jong ngi sha ki khana jingkmen.
U lah ban pynkylla ia ki iing ki sem jong ngi sha ka jaka jong ka jingsuk bad ka jingieid.
U lah ban pynkylla ia ki ri jong ngi sha ka jaka jong ka jingialong shipara ha ka jingieid bad jingkmen.
U Blei u la wan long briew ban siewspah ia ki jingthaw jong U.Ha ka por ba la kha ia u u Angel u la ong ha ki nongab langbrot, “ Wat Sheptieng.
Nga wanrah ka khubor babha ha phi kaban long ka daw jong ka jingkmen ia baroh ki briew.
Mynta ka sngi ha ka Nongbah jong u Dabid la kha ia u Nongpynim jong ka pyrthei, u Mesaiah, U Trai.
" (Luke 2:8-14).
Haba ki la iohsngew ia kane ka khubor jong ki angel ki nongap langbrot ki la ong: “ Ia ngin ia leit sha Bethlehem bad peit ia kaei kaba la jia.
" Ka Khubor Kristmas ka long ban shem ia u Blei ha ngi bad ha ka jingim jong u Jisu ngi ioh ia ka jingieid u Blei bad ka jingthrang na ka bynta ka hok    bad      ka  jingsuk.
Ngin shem ia ka jingkyrkhu kristmas ha ka jingim jong ngi shimet tangba kaba donkam ka long ba ngin sam lem sha kiwei.
Ka Kristmas ka dei ban lum lang ia ngi baroh bad da ka juh ka sur sa shisien ngin iathuh biang sha ka pyrthei ia kane ka khana kaba bha.
Ka Helen Keller ka la ong: U Briew uba matlah shisha ha ka por kristmas u dei u briew u bymdon ia ka kristmas ha u dohnud jong u.
"Ka Bible ka kren shai shaphang ka jingwan arsien jong u Jisu.
Kumba 2000 sien ka Bible ka kdew sha ka jingwan ar sien jong u Jisu.
Baroh ki prohet, ki apostol bad ki nongthoh Bible ki mynjur ba u Jisu un wan ha ka burom bakhraw, bad yn ker sawdong ia u da ki angel na bneng! U Trai Jisu u la ong: Khempep Ngan sa wan kloi" ( Jingpynpaw 22:20.
) Namarkata ban pynkhreh ia ka jingwan baarsien jong U, U Jisu u dei u pdeng ha ka jingim jongngi.
Ym don kaei kaei kaba ngi lah ban ianujor bad kata ka jingkyrmen bakhraw, ka jingwan baarsien jong u Jisu.
Kane kan sa plie ka ia ka aiom bathymmai ha ka ba ka jingngeit bajylliew bad ka baiaisah ha ka jingwanbiang jong kan pynkhuid bad ka rah ia phi sha jrong.
Ngin pynkhreh katba lah na kabynta kane ka jingwan baar jong u Jisu.
Hato phin pdon ha ka kynhun kaba dap da ka jingkem, bad rwai “Ka jingkmen ha ka pyrthei, U Trai u la wan, bad ai ba ka pyrthei kan pdiang ia u syiem jong ka.
"Ai ba ka kristmas 2018 kan wan rah ia ka mon babha ha uwei pa uwei na ngi.
Ka mon babha ban ieid, ban map bad ban ai ka por, ka bor jong ngi bad katkaba nngi don na ka bynta kibaduk bad kiba donkam.
Dei tang hangta ba ka khublei Khristmas basuk jong ngin ka pynlongdoh long snam kaba U Blei la kylla long briew ha u Jisu Khrist.
Shillong: Ka Executive Committee jong ka Khasi Hills District Council Autonomous (KHADC) ka la lum ia baroh ki nongkitkam shnong kiba hap hapoh u pud u sam ka KHADC ha ka 21 tarik mynta u bnai ban iakren ia ka jingthmu ka sorkar Meghalaya ban pyntreikam ia ka Village Development Plan (VDP-GPDP) ha ki shnong ki thaw.
Ban iamir jingmut ia kane, ka KHADC ka la pynbeit ban pynlong ia ka jingialang jong ki Rangbah Shnong ryngkat bad ki dkhot ka Committee Shnong ha ka por 12 baje shiteng sngi ha madan Student, Jaiaw, ShillongKumta, ha kaba ia dei bad kane, la khot bad la wer ia baroh ki Rangbah Shnong bad ki Committee shnong ban ia wan sha ka jingialang katkum ka Tarik bad por ba la pynbeit.
Kane ka long katkum ka kyrwoh ba la phah da u Secretary ka Executive Committee ka KHADC.Shillong:  Ka sorkar jylla ka la pyllait ia ka arrear 30 percent ia ki shakri sorkar bad kane ka long shi taiew shwa ka Khrismas.
U Secretary ka tnad pla tyngka ka jylla, u PK Agrahari  u la pynmih ia ka hukum ba ha ka 7 tarik mynta u bnai u la bthah ban pynlait noh ia ka Arrears jong ki nongtrei sorkar kaba dei 30 persent.
Ka jingpynlait ia kane ka pisa kan long ruh na ka bynta kito kiba ioh ia ka bai bam tymmen kaba dei na ka 1 tarikKyllalyngkot 2017 haduh ka 30 tarikNaiwieng 2017.
Jowai: La shi taiew mynta ym pat shym la ban sei ia kiba shah tap um ha krem dewiong kaba don ha East Jaintia Hills.
Ka jinglong kaba eh haduh katta katta namar ba katei ka krem ka jylliew palat bad ka um ka dang haduh palat 70-80 phut.
Naduh ba sdang katei ka jingjia la tan ia ka um, hynrei ka neh kumjuh khlem duna tang shi inshi ruh.
Ki riew paidbah kiba na sha thain East Jaintia ki ngeit ba ka daw ka jingbymlah tan ia ka um katei ka krem dewiong ka dei namar ba ka la sam lyngba sha kiwei pat ki krem dewiong ki bym shym la pyntrei shuh naduh ba la khang ka NGT.Lada ki krem dewiong ki ia sam lyngba na kawei sha kawei pat, ki malik dewiong ki ju leh da kaba buh sngi ban tan ia ka um ha kajuh ka sngi, hynrei te lada tan tang na kawei ka krem, baroh ka kum na kiwei pat ki krem kan wan tuid beit tang sha kata kawei.
Lada tan tang na kawei, dalei lei ruh ym lah satia wat da ki bnai ruh, ka iathuh ki paidbah ba tip bha shaphang ka rukom tih dewiong.
Ka bor District ki la tan ia ka um tang da kawei ka pump bad dang hynnin ka sngi ba la pynpait biang sa kawei ka motor kaba la thied hi da ka bor District bad kaba shnong duna 2 lakh tyngka eiei.
Ki la pump ia ka um baroh shimiet bad mynta baroh shisngi da kitei ki ar tylli ki motor, hynrei ka um kam shymla duna satia.
Ki Shipai ai jingiarap ki NDRF bad SDRF kim lah leh eiei bad ki la long pynban kum ki nongwan peitkai.
Namar ki NDRF ki lah ban ngam tang 30 phut shapoh um, katba katei ka krem ka dap um haduh palat 70-80 phut.
Na ka liang u DC u la dep thoh sha ka sorkar ban pynioh fund ban theid shuh shuh ia ki pump namar tang da kata hi ka lad ba lah ban leh.
Ki  heh jong ka District, naduh u DC bad SP, ki la hiar man ka sngi sha katei ka jaka hynrei na ka daw bym pat ioh ia ki motor tan um, ma ki ruh kim lah leh eiei.
Ngi na ka liang ka Seng Khihlang, ha ka jingialang ba kyrkieh kaba ngi la ia shong ha ka 11/12/2018 ha ka por 5:00 pm.
Ha ka jingialang la iatei sani bha halor ka jingpyndonkam bakla ia ka matti jong ki khun ki ksiew jong u Hynniew Trep Hynniew Skum, kum ka Riam ka beit, ka shad ka kmen, ka jingput jingtem, u Maw Bynna bad kumjuh ruh ia ka shap jongu Syiar bad ki ba leh mynleh kiew pyneh rngiew ha u lum ba kyntang (Lum Sohpetbneng) jong ngi ki khun ki ksiew jong u Hynniew Trep Hynniew Skum da ki katto katne ki kynhun Niam Nongwei ban pynthame ia ki kur ki kha kiba bat ba ksoh ia la ka jong ka tynrai.
Ngi kyrpad ia phi baroh ki para kur para kha ba phin ym shah ialam bakla kat kum kito ki mat ba la kdew haneng.
Kane hi ka pynpaw ba kim skhem shuh ha ka jingngeit jong ki ha ka Niam Nongwei.
Kumta, ngi kyrmen ba kine ki jingleh jong ki, ki long ki dak ki shin kiba paw shynna, ba kine ki bym long Khasi shuh kin ym shlem shuh kin wan phai biang sha ka thymmei pyrkhat Niam Khasi.
Mario Biam,General Secretary, Seng Khihlang.
AIS SujaLada shim kyllum ia ka jingmut Khristmas, ka mut ka jingrakhe ia ka sngi kha u Jisu Khrist ha baroh shi tyllup ka pyrthei da ki Khristan.
Wat lada ym shym la thoh ia ka kyntien Khristmas ha ka Bible, hynrei ki riewngeit Khristan ki sngew donkam ban pdiang ia ka 25 tarik December man u snem ban rakhe ia ka sngi jingwan long briew u Jisu Khrist sha kane ka pyrthei da ka mynsiem ba kmen da ki jingrwai jingtem bad jingialap tien Blei.
Kam long kaba pher ne phylla ba lada ki briew ki rakhe sngikha ia la ki khun te katno tam ban rakhe ia ka sngi kha u Khun u Blei!.
Lada ka don ka Hapy Birthday u briew te katno tam ka Happy Birthday u Jisu Khrist u khun u Blei! U Nongpynim jong ka pyrthei.
U Blei um kwah ba ki briew kin rakhe (Celebrate) ia ka sngi kha u khun u jong u, u Jisu Khrist da ka mynsiem arsap da ka mynsiem soitan kumba leh u Herod Syiem.
Hynrei ka dei ban long ha ka mynsiem bad ha kaba shisha.
Ym da kaba ia dih kyiad bad ia huri hura kum ki ksew kiba iadait ia shrut namar kane kam dei ka jingrakhe ia u khun u Blei hynrei ia u soitan.
Dei ban sngewthuh ba ma ngi ngi long tang ki briew u dei u Blei uba la wan khnang naduh bneng sha ka pyrthei na ka bynta ban pyllait ia ki briew na ki po p, namar lada u Jisu um shym la wan sha ka pyrthei ngin jin da la long ki mraw u soitan haduh kine ki sngi.
Hynrei ka jingwan long briew jong u Jisu ka la pyllong ia uwei pa uwei u briew ban lait na ka jinglong mraw namar u la dep ban siew ia ka RAM KA POP HALOR DIENGPHNA.Kumta ym lah ban klet da lei lei ba ka sngi jingkmen ba nyngkong tam ka pyrthei haba la kha ia u Jisu dei ha ki kum ka Bethlehem ka Ri Judia ha kaba la don ha kata ka Ri ki nongap langbrot kiba sah sha lum kiba ia ap miet ia ki kynhun langbrot jong ki.
Dei ha kata ka por ba u angel u Trai u la wan shi syndon, ha ka burom u Trai ka la tyngshain sawdong ia ki: te ki la sheptieng shi katdei eh.
Hynrei u angel u la ong ia ki “Wat sheptieng" naba ha khmih nga wallam ha phi KA KHUBOR BABHA (Good News to everyone) ka jingkmen bakhraw ka ban long ha ki briew baroh: NABA HA KANE KA SNGI LA KHA IA PHI ha ka shnong u David ia u Nongpynim uba long u Khrist u Trai.
Loukas 2:8-11.
Kumta, kata ka dei ka por jong ka Khristmas banyngkong hapdeng u paid angel ka bneng bad ki nongap langbrot.
Shisien pyrkhat balei ba u Blei ula pynpaw ia ki angel ha ki nongaplangbrot kiba long tang ki nongap langbrot ki bym don ka jingtip jingstad? Balei u Blei um pynpaw ha kiba stad ne ki riewniam? Ka daw ka long namar ba u Blei um peit kumba peit u briew, naba u briew u iohi tang ia kaba hajrong hynrei u Blei u iohi ia ka dohnud" 1 Samuel 16:7.
U Blei u sngewbha ban pynbna ia kane ka kuhbor ha ki nongap langbrot khnang ba ka pyrthei kan ngeit ia kata ka jingphylla, namar ki nongap langbrot ki long kiba shisur shidur (Simple living) ki bym tip ia kaei kaei lait noh tang ia ka jingshisha.
Tangba wat la katta ruh u Blei u shah ia ki riewstad (Astrologers) kiba na mihngi ki iohi ia u khlur phylla shaphang Jerusalem.
Ki ong – “Naba ngi iohi ia u khlur jong u na Ri mihngi bad ngi la iawan ban mane ia u!" Mathaios 2:1-2.
Ka dei ka jinglong jong u Blei ban pynpaw ia kiei kiei kiba rieh kiba khraw ha kiba biej kiba khunlung kiba dang duna jingtip, namar ba ki ngeit.
“Namar kata ka jingstad jong kane ka pyrthei ka long ka jingbiej ha u Blei.
Namar la thoh: U kem ia kiba stad ha ka buit sainti jong ki hi" 1 Korinth 3:18-19 uba buit sainti kum u Syiem Herod kein".
Mathaios 2:8.
Na kata ka daw u Blei um ju pynpaw ialade kum uba riewspah kum uba khrawbor, uba sarong hynrei u pynpaw barabor da ka jinglong duk kaba poh tam kat haduh ba la kha ia u khun u Blei tang ha sem kulai ka shyngoid kulai ha Bethlehem.
“Kane ka long ka dak ia phi – phin shem ia u khunlung ba la sop da ki jain U DA THIAH HA SHYNGOID" Loukas 2:12.
Haduh katne ka jingshah shitom ha ka jinglong duk u khun u Blei.
Ong ka ktien u Blei – “Phi ithuh ia ka jingaiei ia u Jisu Khrist u Trai ia ngi? Ba la u long uba riewspah, pynban u la wan long duk na ka bynta jong phi khnang ban pynriewspah ia phi DA KATA KA JINGDUK JONG U" 2 Korinth 8:9.
La kha ia u Jisu, kum ia u briew baduk ki bym don iing don sem hynrei ha sem kulai hapdeng ka jingkhriat ka miet.
U Blei u la jied ia kane ka lynti ba yn phah ia la u khun sha kane ka pyrthei u wan ha ka jinglong duk bad jinglong rit.
U long uba riewspah hynrei u wan longduk na ka bynta jong ngi khnang ban riewspah ma ngi ha kaba kynja mynsiem.
Te kumta ki nongaplangbrot bad ki riewstad (Astrologers) ki la shem ia u khunlung Jisu, ki nongap langbrot ki la shem da ka jingiathuh ki angel ha ki, katba ki riewstad pat, namar ba ki iohi ia u khlur bad ki la bud ia u te ki la shem lang hangta ha shyngoid kulai.
Kumta hadien ka jingmihpaw ki angel ha suin bneng kita ki nongap langbrot ki ia ong – Ia ngin ia leit haduh Bethlehem ba ngin iohi ia kine kiei kiei ba la jia ia kaba u Trai u la pynpaw ha ngi" Loukas 2:13.
Kiba iohsngew ia kane ka jingong ki nongaplangbrot ki ia sngewkyndit ia kaei kaba ki nongap langbrot ki la iathuh" Loukas 2:15-18.
Ha kata ka por ki angel bad u paidbah ka bneng ki da iaroh ia u Blei ha kiba jrong tam eh bad ha ka pyrthei KA JINGSUK HAPDENG KI BRIEW HA KI BA U SNGEWBHA EH" Loukas 2:13.
Lada ka jingrakhe Khristmas kan long da kaba iabam ia dih kyiad bad enjoy pyrthei ryngkat ka iashoh iadat ia shun ia bishni, kata kam don jingmut ei ei ban rakhe Khristmas, lada ka long kumta, phi dang long hi ki mraw u soitan, phi la pyllong mraw ialade ha u soitan.
Namar ha ka jingshisha ka ktien u Blei ka ong – “La siewspah kein ia phi da ka dor: wat long phi ki mraw ki briew" 1 Korinth 7:23.
Ka jingrakhe Khristmas kam dei kumba rakhe (celebrate) ia kiei kiei jong ka pyrthei, hynrei ka jingrakhe namar ba u Blei u la phah ia la u khun (U Jisu) ban wan siewspah ia ki briew na ka kti u soitan.
Namar baroh shi katto la teh mraw ia ki bynriew da u soitan te u Jisu u la wan long briew ban pyllait, u wan ban pyllait.
Te hato ngin dang long shuh ki mraw soitan?“Mynta ba phi la ithuh ia u Blei, hynrei khamtam ba la ithuh da u Blei ia phi kein, te hato kumno ba phi phaidien pat sha ki jinghikai ki ba tlot bad bym myntoi ha kaba phi ia kwah ban long mraw pat sa shisien?" Galatia 4:9.
U Blei u ong ia ki briew, kumno haba la siewspah ia ki da ka snam u Jisu Khrist uba la kha sha kane ka pyrthei, hynrei ki briew ki dang kwah ban long sa shisien pat ki mraw jong ka pop?Namar kata ko Khristan rakhe ia ka sngi Khristmas ka sngi jing wan long briew u khun u Blei sha pyrthei, ym da ka jinglong mraw, hynrei da ka mynsiem bakmen ba laitluid, namar ba u la pynlait luid ia u briew na ka jinglong mraw.
Namar ka khubor jong ka Khistmas “Dei ka jingpyllait luid na u soitan.
u Blei u la thied da ka dor barem da ka snam jong u na u soitan.
Amen.
Jowai: Wat hadien 6 sngi ym pat lapksai satia ia ki nongbylla trei dewiong kiba la sah kut ha East Jaintia Hills.
Ki nongtrei bylla dewiong kiba na West Garo Hills 7 ngut, na Assam 4 ngut bad na Lumthari 3 ki la shah tap ha ka um ha ka 13 tarik une u bnai bad la suba jur ba ka daw ka dei namar ki la kum pynpei ne sam lyngba da ka jingbakla sha kawei pat ka krem dewiong kaba don ha ka thain Briwar.
Ki shipai NDRF bad SDRF ki la wan sha katei ka jaka mar synioh jingtip hynrei ki la kylla long pynban tang ki nongwan peit kai, namar ba kim lah eiei ban ngam shapoh ban sei ia ki metiap lane pyllait ia kito miba dang im namar ja ki la ai jinghikai lane training ban ngam tang hapoh 30 phut shapoh um katba ka um ha katei ka krem ka kot haduh 70 phut.
Mynta ka sngi lei, tang ban poi sha katei ka jaka ruh kim lah namar ba jur palat u slap bad ka lynti surok khlaw ban poi shatei ka krem dewiong ka long btuid palat.
Ban poi sha katei ka jaka hap ban leit kjat haduh kumba 3km lada ym dei da ka kali pick up lane Gypsy maruti.
Mynta ka sngi na ka daw jong u slap wat ki kali ba khlain bor kum ki Gypsy bad pick up kim Lah satia ban poi sha katei ka jaka.
Ka bor District ka la hap ban tan ia ka um na katei ka krem dewiong hynrei namar ba ki kor tan um ki dei.
Kiba la rim kiba la iarap pynioh da ki malik dewiong kim treikam shuh, la pyndonkam tang kawei ka pump kaba dei trai da u trai par dewiong.
Na ka liang ka sorkar lyngba ka bor district ka la thied hi tang uwei u motor tan um ia uba la pyllait mynta ka sngi da ki katto katne ngut ki Khar Nepali kiba la khot ban iarap.
Na ka liang u DC u la iathuh ha une u nonglum khubor u Rupang ba u la dep ban thoh sha ka sorkar jylla halor ka jingdonkam ban thied bun tylli ki motor hynrei ka sorkar kam pat la jubab.
Uwei u motor u shong duna ar lakh tyngka.
Ka um kaba don ha katei ka krem dewiong kam shym la duna tang shi inchi ruh.
Ki briew jong ka SDRF ki latong ia ka um na katei ka krem, na wah Letein kana don hajan katei ka krem bad kumjuh ruh na kiwei pat ki krem ban ioh test bad ban tip lada ka um kaba tuid bad bthei shapoh katei ka krem ka dei kaba pei na wah ne na kiwei pat ki krem dewiong.
Ka jingshah tap ki nongbylla ka la nangkiew na ka13 ngut sha ka 14 ngut hadien ka jingwan iakynduh kiba ha iing.
Nalor kine13 ngut, u don sa uwei pat uba la jahrngai shapoh katei ka krem kaba la shah tam um.
Utei u ba la jah dei ub la tip kyrteng kum u Abdul Kalam SK.Shillong: Ka Meghalaya Human Rights Commission (MHRC) ka la hukum ia ka sorkar jylla ba ka dei ban thaw ia ka kynhun tohkit ban tohkit ia ka jingjia ia ki 13 ngut ki nongtih dewiong kiba dang sahkut haduh mynta ha ka krem dewiong kaba don ha ka shnong Ksan ha East Jaintia Hill.
Katei ka Commission ka la ai por 30 sngi ia ka sorkar ba kan pynpoi ia ka ripod jong ka jingtohkit.
Ka MHRC ka la phah jingthoh sha u Chief Secretary ka jylla u Y.Tsering lyngba u Chairman jong ka u Dr Justice Aftab Hussain Saikia bad u dkhot u PJP Hanaman ba ki dei ban pynkloi noh ban thaw kynhun tohkit.
Ka jingthoh kaba ka Commission ka la phah da u bah Aldous Mawlong Secretary ka la ong ba ia ka ripod kaba bniah dei ban pynpoi hapoh 30 sngi.
Ka MHRC ka la kdew kti ruh ia ka sorkar naba ka dang don ka jingtih dewiong watla ka la NGT ka la khang, ka la mudui mukotduma ruh ia ka sorkar jylla ba ka dei ban siew bai lutksan sha baroh ki bahaing hasem jong ki 13 ngut kiba la sahkut hapoh kiba la ngeit ba ki la iap.13 ngut ki nongtih dewiong kiba sahkut hapoh ha ka par dewiong ha Ksan kaba don ha ka shnong Lumthari ki long u Omor Ali, Mezamur Islam, Mominul Islam, Amir Hussain, Munirul Islam, Saiar Islam, Shirapat Ali, Mozid Sk, Raziul Islam, Samsul Haque, Chal Dkhar, Iong Dkhar bad u Nilam Dkhar.
Katba u SP jong ka EJH u Sylvestar Nongtynger pat u la iathuh ba nalor kitei ki 13 ngut dang don sa uwei pat uba dang jah bad utei u dei uba la tip kyrteng kum u Abdul Kalam SK na West Garo Hills District.
Lah ban kdew ba kitei ki briew ki la sahkut la 6 sngi mynta hapoh ka krem dewiong bad la pyrshang ban sei ia ki da ka kynhun jong ka National Disaster Response Force (NDRF), State Disaster Response Force (SDRF) bad ki pulit hynrei haduh mynta ruh kim pat lap ksai namar ka jingjylliew jong ka krem.
Haduh mynta ki pulit ki la ioh kem 2 ngut ki malik dewion gkiba long trai ia katei ka par bad kitei ki long Jrin Chullet bad Krip Chullet, katba uwei pat uba la tip kyrteng kum u James Shukhlain u dang jah rngai.
Shillong: U Gaurav u la kren kop ba ka Congress kan sa synshar biang ia ka ri hadien ka elekshon MP ka ban sa long ha u 2019.
U la pyniahap ia kane ka jingkam da kaba ai nuksa ia ka elekshon ha ki san tylli ki jylla, ha kaba ki paidbah ki la pynpaw ia ka jingbym shaniah shuh ia ka BJP bad napdeng kine san tylli ka Congress mynta ka la ioh ban synshar ha ki lai tylli ki jylla.
U la kynnoh ba ka sorkar BJP ha Delhi ka dei ka sorkar tang na ka bynta ki 15-20 ngut ki heh spah kiba lute na ki paidbah ka ri India bad bynrap ba ka jingiakhun ha ka election sha ka dorbar Parliament la shem snem kan long hapdeng ki paidbah pyrshah ia kita ki 15-20 ngut ki heh spah ba kyrshan ka BJP.Ha kaba iadei bad ka sainpyrthei ha ka jylla, na ka liang u President ka Meghalaya Pradesh Congress Committee (MPCC), u Dr Celestine Lyngdoh u la ong ba ha kane ka jylla ruh ka Congress kan sa wanphai biang ha ka bor hadien ka elekshon MP 2019.
U Dr Lyngdoh u la ong ba ia mynta ka Congress ka ailad shwa ia ki paidbah ban bishar ia kane ka sorkar ba ialam da ka NPP, bad kan ailad ruh ba ki paidbah kin tip aiu kane ka sorkar ka leh haduh mynta.
Shillong: Ka jingiakawang ktieh hapdeng ka Congress bad ka BJP ka la iai bteng ha kaba iadei bad ka ka jingthied ia ki liengsuin iapom Rafael.
U Gaurav Gogoi, nongai ktien ka All India Congress Committee (AICC) uba dei ruh u MP na Assam, mynta ka sngi u la kynnoh ba ka BJP ka la pyrshang ban ialam bakla ia ka Ing bishar ba ha khlieh duh, ka Supreme Court kaba la pynksan ia ka sorkar NDA ba la ialam da ka BJP ha kaba iadei bad ka Rafael.
Haba kren bad ki lad pathai khubor ha Shillong, u Gaurav u la dawa ba ka Supreme Court ka dei ban weng noh ia ka rai ba ka la dep ban pynmih kaba la pynksan ia ka BJP, da kaba kynnoh ba ka BJP ka pynphriang ia ki khubor ki bym shisha.
Katkum ka jingkam u Gaurav, ka Supreme Court kam dei ka ba lah ban khmih ia kam bamsap bad ia ki briew kiba iohnong na ka bad kan nym lah ban khmih ia baroh ki jingduna ha kaba ia dei bad ka jingthied ia ki liengsuin iapom, hynrei ka don la ki jing ki kyndon treikam ba la pynkhamti ha ka.
U Gaurav u la ong, “Ngi dawa beit ban aiti ia kane ka kam ha ka Joint Parliamentary Committee (JPC) namar ba ka Ing dorbar Parliament ka kham donbor ban ia ka SC ha kaba iadei bad kane ka jingthied ia ki liengsuin iapon Rafael".
U la dawa ruh ba ka Supreme Court ka dei ban pynshitom ia ka sorkar BJP kaba la pyrshang ruh ban thok bad ialam bakla ia ka Kashari ba ha khlieh duh, bad ha kajuh ka por u la dawa ba ia kane ka kam dei ban aiti beit ha ka JPC lada ka sorkar u Modi ka khlem buhrieh eiei sha lyndet kane ka jingthied liengsuin Rafael.
Ha kaba iadei bad ka jingkynnoh u Myntri Rangbah ka Tripura, u Biplab Kumar Deb ba ka Congress ka don jingiadei bad sylla bad ki ri ba nabar ban pynbudnam ia ka ri India, na ka liang u Gaurav u la kynnoh kylla ba ka jingiasylla ka dei kaba hapoh ka ri India hi, kata hapdeng u Anil Ambani bad u Myntri Rangbahduh, u Narendra Modi tang na ka bynta ban ioh kamai pisa, bad bynrap shuh shuh ba ka jingiasylla ka long ban shukor ia ki paidbah ka ri da ka sorkar BJP.Shillong: Ka Executive Committee jong ka Synjuk Nongsynshar Shnong Bri Hynniewtrep (SNSBH) kaba la shong jingialang myn hynnin ka sngi ka la iakren sani bha halor ki katto katne ki mat ha kaba iadei bad ka jingsahteng jong ka jingweng noh ia ka jingpyntreikam ia ka Meghalaya Building Bye laws.
Ha ka kyrwoh, u General Secretary ka SNSBH u bah RL Blah u la ong ba ka Synjuk ka dap da ka jingsngewkhia kaba khraw, ba kane ka kam kam poi satia shano shano.
Kumta ha kaba iadei bad kane, ka Synjuk sa shisien pat ka la rai ban leit ia kynduh ia u Myntri ka kam pynroi sor ka Sorkar Jylla, u Bah Hamlet Dohling ryngkat ka jingthoh ban pan jingshai halor kane ka mat.
Ka Synjuk ka la iakren ruh halor ka jingsahteng jong ka Village Administration Bill kaba dei ka Bill ban pynkup bor ia ki Dorbar Shnong hapoh ki pud ki sam ka Khasi Hills Autonomous District Council, khamtam ia ki Hima ki bym pat don la ki Act bad ki Rule la jong.
Ka Synjuk hadien ba la pyrkhat bniah bha, ka la rai ban thoh sha u Chief Executive Member jong ka Khasi Hills Autonomous District Council, u Bah H.S.Shylla ban pan jingshai halor kane ka mat.
Ka Synjuk ka sngewkhia shikatdei eh ha kaba iadei bad kitei ki phang namar kitei ki long ki mat kiba ka Synjuk ka la shim khia naduh ba sdang.
Kumta ka Synjuk ka kyrpad ia ki bor ba dei khmih ban shim khia bad peit ba kine ki ar tylli ki mat jingdawa; ka Village Administration Bill bad ka MUDA kin beit noh kham kloi na ka bynta ka bha ka miat jong ki paidbah.
Nongstoiñ: Kawei ka longkmie kaba la tip kyrteng kum ka Dmestibon Lyngdoh Marshillong 38 snem ka arta kaba shong ba sah hapoh ka shnong Tiehsaw Nongstoiñ West Khasi Hills District, ka la lait thaw na ka jingiap hadien ba u wei u samla u ba shlur u la ioh ban pyllait im noh ia katei ka longkmie, ha ka por ba kala shah bat ha u sainar jong ka bor ding ilektrik kaba dei ruh ka lain heh.
Katei ka jingjia ka la jia ha ka 15 tarik mynta u bnai ha kapor kumba 12 baje eiei ha kawei ka iing kaba don marjan ka Bishop Hall hapoh ka shnong Tiehsaw bad katkum ka jingiathuh kiba la sakhi ia katei ka jingjia, ki la ong ba ha katei ka sngi ka la don ka jingkhawai Iathoh ha katei ka Iing bad kyndit kynsan kynsan ki shu ioh sngew ia ka jinglynniar na sha jrong terrace jong katei ka Iing bad iohi ba katei ka longkmie ka la snoh ha u sainar jong ka bor ding ilektrik.
Shuh shuh ki la iathuh ruh ba ki paidbah, ki la shu iaboi ha katei ka jaka khlem nang shuh ban leh ei ei namar ka terrace ba shah bat ding ilektrik katei ka longkmie, ka la dap um ha madan hynrei rei kyndit kynsan kynsan la wan mih u wei u samla u ba shlur u bala tip kyrteng kum u Wiandarning Nongsiej 27 snem ka arta u ba trei ruh ha kawei ka karkhana shna Kali kaba don marjan bad katei ka Iing ha kaba u la shim da u wei u siej bala iap bad u la kiew ha jrong terrace bad bom ia u sainar ding ilektrik bad pyllait im ruh ia katei ka longkmie.
Na ka liang jong u nongthoh khubor u la iohlad ruh ban iakren bad katei ka longkmie kaba la shah bat ding ilektrik ha kaba kala iathuh ba ha katei ka sngi kala treikam ha katei ka Iing ba ka leit bylla bad kala khlieng jingkhlieng ruh sha jrong terrace jong katei ka Iing bad kala ong ba ruh ba kala pynkhuid ia ki jakhlia ba lang ha ka thliew ban pyntuid um namar ka um kam lait shun bad ha mar syndah jong katei ka Iing la don saw tylli ki sainar ding ilektrik kiba iaid lyngba bad katba ka dang bret ia ki jakhlia kumno re kumno ka kti jong ka kala kum tyngkhuh ha u tei u sainar bad hadien katto katne por kam tip briew shuh tad ynda la poi ha Civil Hospital Nongstoiñ.
U nongthoh khubor u la iohlad ruh ban iakren bad u samla Wiandarning Nongsiej u ba dei ruh u riew shlur u bala pyllait im ia katei ka longkmie u bala iathuh da kaba u la ong “Katba nga dang trei hapoh ka karkhana nga la ioh sngew ia ka jingiaiam briew bad nga la wan peit lem hynrei nga la iohi ba iwei I kong i la snoh ha u sainar ding ilektrik bad baroh ki briew kila shu iapeit khlem bang shuh ban iarap ne ban leh eiei bad ha kaba nyngkong nga ruh nga tieng namar nga la ima bad nga la peit sharum shaneng bad nga la iohi ia u wei u siej thadjain bad nga la shim bad mut tied na shapoh hynrei u tei u siej um kot satia shajrong kumta nga la kiew shajrong terrace ban kham suk bad nga la tied lang da u siej na ka kti jong i kong kaba bat ia u sainar bad mar kumta hi ka la lait bad mar ialait ka kti I kong i la khreh ban hap noh shapoh bad nga la ioh bat noh na ka kjat bad kumta hi nga la pan jingiarap lem bad ki briew ki la wan ban iatan lang".
Shuh shuh u tei u samla riew shlur u la ai ka jingsngewnguh ia u Trai Kynrad u ba la don ryngkat bad u ban ioh pyllait im ia katei ka longkmie bad u la ong ruh ba donbok ba ha kapor ba u mut ban tied nyngkong ia u sainar ding ilektrik na shapoh u khlem kot u siej bad leit dei ba kot katei ka longkmie kala Shu hap beit na jrong shapoh bad lehse ka lah ban jia pynban ka jingjia kaba kham sngewsih.
Katei ka longkmie mynta ka la nang kham ioh bor bad ha ka sngi nyngkong mynta ka taiew ka la ioh ban mih noh na Civil Hospital Nongstoiñ bad mynta kala don hala ka jong ka Iing.
Shillong: Ka North Eastern Electric Power Corporation Limited ka la pynbna ba naduh ka 22 tarik mynta u bnai kan ym don shuh ka jingpynlip ding ha baroh kawei ka jylla.
U Debjani Dey General Manager u la pyntip ba u myntri ka tnad bording ka jylla u phah ia katei ka tnad ban sangeh ka jingpynlip ding namarba ka don ka jinglehkmen Kristmas bad snem thymmai bad ba ki don ruh ki samla pule kiba dang pynkhreh ia ka eksamin kumta naduh ka 00:00 jong ka 22 tarik yn ym pynlip ding shuh.
Shillong: Ki 2 tylli ki longïng ki la shah thombor ha ka kynhun kaba 14 ngut ki briew bad ha katei ka jingjia kawei ka longing ka la shah shoh baroh ar ngut shi lok haduh ba ki la mynsaw jur katba ha kawei pat ka long ki 14 ngut ki la shoh ia u khun bad hadien kata ki la pynlaw lyngkhuid ia ka kmie bad ki shoh ruh ia ka haduh ba ki mynsaw jur.
Katei ka dei ka jingjia kaba la jia ha ka 17 tarik mynta u bnai ha ri Lum Garo ha ka shnong Ghugrakandi ( SWGH).
Ha ka jingujor sha ki pulit, ka Smt Runa Begum kaba dei na ka shnong Ghugrakandi ka la ujor sha ki pulit ba ha ka 17 tarik mynta u bnai ha ka por 9 baje mynstep ki 14 ngut ki briew kiba la tip kyrteng kum u Rezzak Miah, Mahammad Miah, Rafique Miah, Rifu Miah, Rizu Miah, Pinku Miah, ka Smt.
Saripan Bewa, Smt.
Pinky Khatun, Smt.
Jashmina Begum, Sahini Begum, Felani Begum, Smt.
Anju Begum, Smt.
Lazmi Begum bad ka Smt.
Jhiki Begum, ki la shoh ia u lok jong ka u Md.
Riaz Miah katba u dang don ha ka lynti ban leit sha jingtrei , ka la ujor pulit ba ki la pyrshang ruh ban pyniap ia u bad ha katei ka por ka la tur ban leit iarap ia u hynrei ka ruh ka la shah shoh.
Ha kawei pat ka jingjia, ka Smt.
Sunali Khatun na ka shnong Ghugrakandi ka la ujor pulit ba ha katei ka juh ka sngi ka 17 tarik ha ka por 9:30 baje mynstep 2 ngut ki briew kiba la tip kyrteng kum u Rezzak Miah bad u Mahammad Miah, ki la shoh ia u khun jong ka uba dangrit uba la tip kyrteng kum u Md.
SabulMiah (10 snem karta) bad katei ka la jia ha ka por ba u dang ialam ia ki masi ban bam phlang.
Haba iohi ia kane ka la ong ba ka la leit tur ban iarap ia la u khun hynrei ki la wan ki briew kiba haduh 14 ngut (kijuh kitei ki briew kiba shoh ia ka Begum bad u lok) bad ki la patan ia ka sha ka jaka jong ki bad haba la poi hangtei ka la ong ba ki la pynlaw lyngkhuid ia ka bad ki la shoh la dat bad hadien ki la knieh ruh ia ki ksiar ba ka deng ha shkor.
Shillong: Ka jingthmu ban pynlong dorbar Shnong ka la pulom biang ha ka shnong Shella hadien ba ki paidbah ki la mih madan ban pyrshah sa shisien biang ia katei ka jingthmu ban pynlong dorbar.
Kham mynshuwa ha u nailar mynta u snem ka la don ka jingkhot Dorbar Shnong ha ka shnong Shella hynrei ha katei ka por ym shym la lah ban pynlong namar ba ki la mih kynthei bad shynrang ban pyrshah bad kane ka la pynlong ia ki bor ba dei peit ka Sohra Civil Sub-Division ban pynjari da ka Section 144 CrPC ban ym shah ia ki paidbah ban ialum lymbung.
Ha katei ka por ki paidbah kynthei bad shynrang ki la khang lynti na phyllaw ïng Dorbar ban ym ailad ban pynlong Dorbar bad ki bor jong ka Sohra Civil Sub-Division ki la hap ban pynsangeh noh shuwa ha katei ka sngi.
Sa shisien biang la khot Dorbar mynhynnin ka sngi ka 17 tarik u nohprah hynrei kane ka Dorbar ruh ka la pulom naba ki la ia mih biang kynthei bad shynrang ban ieng pyrshah.
Ka daw ba ki paidbah kim shym la shah ban pynlong Dorbar ka dei namarba ki ong ba ka dei ka Dorbar kaba la khot da u Assistant Secretary u bah John Stelin Youroi bad ki la ong ba katkum ka riti ka dustur ia ka dorbar Shnong Shella dei ban khot beit da u Secretary uba pura ym u Assistant Secretary bad ia kane la ju leh naduh ki por kulong kumah.
Ki paidbah ki la pynsawa jam ia ka sur ba kin dang iai ieng pyrshah beit lada ia ka dorbar yn dang khot da u Assistant Secretary.
Ki paidbah ki la kynnoh ba ka dei ka jinglehbor jong ki 14 ngut ki riew rangbah halor katei ka jingthmu pynlong Dorbar, ha katei ka sngi la wan poi ruh ki majistor na Sohra ryngkat u SDPO ryngkat ki pulit kiba la pynkhreh ban lait na kano kano ka jingkulmar.
Shillong: Ka Meghalaya ka la pynliem ia ka Sikkim da shi inning bad 288 ron ha ka jingiakhun jong ka lumpung ka U-23 Col CK Nayudu Trophy ka plate group ha madan Anantapur, Andhra Pradesh mynta ka sngi.
Lah ban kdew ba u Rohit Shah u la tied ian dap 200 ron kaba la pynlong ia ka Meghalaya ban kamai 405 pyrshah ia ka Sikkim ha ka sngi baar jong ka lumpung.
Ka jingiadei ka Deepika Padukone bad U Ranveer Singh, uba dei u tnga jongka, ka sdang tang na ka daw jong ka jingsahkut ka doh shymprong ha ki bniat jongka.
Ka Padukone ka iathuh ba U Ranveer, ula leh samla ia ka bad ha kajuh ka por, ula don samla ruh shawei.
Haba iakren bad ka Filmfare, ka Deepika ka iathuh ba ka jingleh samla U Ranveer, ka dei ha ka por ba ki don lang ha ka kam ak phlim jong ka YashRaj bad hangta ka la kylli “Phi sdang leh samla mo ianga".
Katei ka jingsdang ka dei hynriew snem mynshwa bad ki ju ialeit kai bam ja miet lane bam ja sngi tyngkhat bad ha kawei ka sngi, katba ki dang don ha iing jong U  Sanjay Leela Bhansali, uba dei u nonthaw phlim, la iathuh ba U Bhansali, ula khot ia ki ban ia leit bam ja sngi.
“U Sir, ula khot ba ngin ia leit bam ja sngi bad katba dang ia bam ja, ka la sahkut ka doh shymprong ha ki bniat jongnga.
Hangta U Ranveer, ula ong ‘Peit ka sahkut ka doh ha shyntur jongphi’ bad hangta nga la ong ‘Sei lem maphi kata’ bad katei ka dei ka jingsdang jong ka jingieid bad kaba ngam ma ngi baroh lai ngut, kiba don ha katei ka por, ngim ju lah satia ban klet" ong ka Deepika.
Ka J Jayalalitha, myntri rangbah barim ka Tamil Nadu, ka la shah sumar 75 sngi ha  Apollo Hospital ha Chennai bad tang ka bai bam jongka, ha kitei ki 75sngi, ka shongdor T.1.17 klur.
Ki kot ki sla kiba la aiti da katei Hospital, sha ka kynhun tohkit, ka pyni ba ka bai shah sumar jongka, ka long T.6, 85, 69, 584 bad katei ka pisa ka dang sah ban siew sa T.44.46 lak.
Ka Jayalitha, ka la leit sah ha katei ka Hospital, ha ka 22tarik Nailur 2016 bad ka la khlad ha ka 5tarik Nohprah 2016.
Ka seng AIADMK, ka kam ba ka la siew T.6klur sha ka Hospital, ha ka 15tarik Jylliew 2017 bad ka la dep siew ruh T.41lak ha ka 13tarik Risaw 2016, hynrei ka Hospital, ka pyni, ba ka dang shah ram haduh ha kine ki sngi.
Ka bai peit doktor ka long T.71lak, nangta sa T.1.92klur ka bai sumar sukher ia ka, ka bai dawai T.38lak bad nangta sa T.92lak na bynta ka jingwan khnang U Dr Richard Beale na UK and bad sa T.12 lak na ka bynta ka  jing sumar physiotherapy na Mount Elizabeth Hospital, Singapore bad tang ka bai kamra jongka, ka shongdor T.1.24 klur.
Hadien ka jing map ram nongrep jong ki sorkar Congress ha  Madhya Pradesh bad ha Chhattisgarh, mynta ka sorkar BJP ha  Gujarat, ka la rai ba kan map noh ia ka ram bai ding ilektrik, kaba shongdor T.650klur, na ka bynta kito kiba shong ha ki nongkyndong.
U Saurab Patel, myntri kam bor ding ka Gujarat, u iathuh ba katei kan pynmyntoi ia ki 6.22lak ngut ki nongshong shnong jong katei ka Jylla.
Kito kiba don ia ka ding kaba ki ring ha iing, ha ki jaka rep bad ki dukan ruh, kiba don ha ki nongkyndong, kin ioh ia katei ka jingmap ram, ong u myntri.
La iathuh ba kiba bun na kitei ki dei kiba la shah ot bor ding bad ka daw, ka long namar ba kim siew bait hang ding, lane ba ka dei na ka jingtuh bor ding.
Shillong:  Ka Meghalaya ka la kynmaw burom ia ka sngi khlad ba 78 snem jong u Myllung u Paieid Soso Tham mynta ka sngi, da kaba pynlait shuti ia ki ophis.
Hynrei ha kawei ka liang, ki sengbhalang ki la pynlong ia ka jingleit buh syntiew halor u mot jong u Myllung ha phyllaw ka State Central Library, Shillong.
Ki nongialam sengbhalang naduh ka KSU, FKJGP, HYC bad kiwei kila leit buh syntiew ha u mot u Paieid Soso Tham   ha ka por mynstep.
Lah ban kdew ba u myllung Soso Tham u la long uwei na ki myllung bad u nongthoh kot khasi uba stad bad proh jabieng ba ka ri Khasi ka la pynmih kyrpang ha ka kam thoh kot.
La kha ia u  ha ka snem 1873 ha shnong Saitsohpen jong ka Sohra.
U la khladnoh ha ka 18 tarik u Nohprah 1940.
U la noh synniang shi kit iapar ha ka lyngkha thoh kot jong ka jaitbynriew Khasi bad ki matti ba khraw nam jongu, ki long kum ka Duitara Ksiar, ka Phawer u Aesop bad kiwei.
Ki ktien phira ba pawnam bad khia jingmut jong u Myllung Soso Tham ia ka jaitbynriew ki long kiba ym lah shuh ban klet, kum ka“Jingshai ngi wad sawdong pyrthei, Jingshai ka ri ngim tip eiei".
Kumjuh kum ka, Ngi im ha kiwei pat ki sngi, Ngim tip shano kan poi ka ri".
U la phira ruh ba lada ym kyndit bynriew noh shen na ka jingma, khlem pep, ki trai muluk kin sa kylla mraw ha la kajong ka ri tang kum ki nongtong um nongthoh dieng iano re.
Shillong: Ka Dorbar Shnong Mawlai Nongkwar kan pynlong ia ka jingpynkhuid shnong ha ka 21/12/2018 bad la rai ba kan don ka jongkhang shnong ha baroh u pud u Sam jong Ka shnong Mawlai Nongkwar naduh ka por 8 baje mynstep haduh ban da dep ka jingpynkhuid shnong.
Kito kiba don jaka puta ki dei ban wan pynkhuid ia la ki jaka puta lajong.
Ka dorbar shnong kam don jingkit khlieh lada jia eiei ia kiba khlem wan pynkhuid.
Baroh ki Dukan, ki workshop, ki karkhana, ki dealer bad kiwei kiwei ki jingkhaiï pateng ki dei ban khang lut kumjuh ruh ym shah ia ki kali ban rung ha surok shnong katba ym pat dep ka jingpynkhuid shnong.
U Rangbah Shnong Bah R R Thangkhiew, u kyntu ia ka jingiatreilang jong baroh kito kiba nabar shnong kiba don jaka puta bad kiba iatrei ia ktah ha shnong,  khamtam ki bynta jong ka surok GS Road ban ia wan shim bynta lang na ka bynta ka jingkhuid jingsuba da kaba ia mih ryntih lang baroh.
Shillong:  Ka kynhun jong ki sengbhalang hapoh ka lama ka Confederation of Hynniewtrep Social Organisation (CoHSO) ka la pynrem jur ia ka jingkren jong u Myntri Rangbah ka ka Tripura u Biplab Kumar  Deb ba ka   Citizenship Amendment Bill 2016 kam don jingktah ia ka jaidbynriew.
Haba pynlait khubor halor kane, u chairman ka CoHSO u bah Robert June Kharjahrin u la ong ba kane ka jingkren jong u Myntri Rangbah ka Tripura, ka long ka jingialam bakla bad ka jingthok jingshukor.
“Lada kane ka Citizenship Amendment Bill kan long ain, da ki klur ki khar Bangladesh kin ioh long nong India bad ngi kum ka jaidbynriew ngin sa shah tyllep noh bad duh bor noh ha la ka Ri", la ong ka CoHSO.U la ong ba ka jingthmu jong ka BJP ka long ban pynlong ia ka Bri Hynniewtrep  ka ing shong ki Hindu na Bangladesh ban skhem ka vote jong ki kumba jia ha Tripura.
“Ha ka BJP dang lah ki Hindu na Bangladesh ban ia ki trai muluk ha Ri khasi", la ong u chairman ka CoHSO.U la ong ba ka kynhun ka suba ba imat, ka BJP ka thmu ban pyntreikam ia ka Buit Tripura ha baroh ka thain mihngi ka India.
Ka Buit Tripura ka dei ka buit poh  ban pynshong da ki Bangladeshi ha India kumba ki la leh ia ka Tripura.
Kumba long ha Tripura ki trai Ri ki la long ki rit pait bad ki bar Ri ki heh paid, ka BJP ka thmu ba kum kane ka jinglong ha Tripura kan jia ha baroh kawei ka thain mihngi ka India.
“Ka kynhun ka pynrem jur ia kane ka jingkren lap lah jong u Myntri Rangbah ka Tripura bad ka BJP bad ngi kyntu ia ki paidbah ban kyntait war ia kine ki jing ialam bakla", la ong u chairman ka CoHSO.Ha kawei ka liang, ka HYC ruh ka pynrem jur ia ki jingkren jong u Myntri Rangbah ka Tripura ba ka Citizenship Amendment Bill 2016 kam don jingktah ia ka jaidbynriew.
Jowai:  U Ma Paila K Lyngkot, ula iehnoh kam,  kum u President jong ka BJP 2 Jowai Mandal.
Ka jing iehnoh kam jong u ma Paila na ka Party B.J.P kam don daw ei ei pyrshah ia ka party, hynrei dei tang na ka bynta  ki kam shi met jong u hi u la ong.
U ma Paila u la ong ba wat  lada u  iehnoh ia kane ka kam President na ka Party B.J.P, hynrei un dang iai bteng pat ban shakri ia ki paidbah ha ka kam Saiñ Hima Sima bad un dang iai trei shitom ban wad ki lad ki lynti kumno ban pynkiew ia ka imlang ka sah lang ha ki liang baroh khamtam ia ka 2- Jowai Constituency.
Shillong: Ka Franciscan Youth Federation Northeast India (Fyfnei), Khanduli Unit ryngkat ka jing iatreilang (in collaboration) bad ka Nehru Yuva Kendra, Jowai, ka pynlong ia ka seminar kaba shi sngi (one-day seminar) halor ka phang “shongkha kloi" (early marriage), ha ka 16tarik Nohprah, 2018 ha Lum Assisi Secondary School Umshangiar (Khanduli), West Jaintia Hills District, Meghalaya.
Ha ka jingkren pdiang burom U samla Tynshain Krem uba dei ruh I President jong ka Fyfnei Khanduli Unit, u pynpaw ka jing sngew nguh kaba khraw ia ka Nehru Yuva Kendra, Jowai ba ka lah iarap ia ki samla lyngba ki nongkren (resource person) kumno ban sngewthuh shaphang ka jingim samla khamtam kumno ban long kita ki samla ba pura (mature) ha ka kam shongkha shongman.
Uwei na ki nongkren (resource person) U Br.
Collinsius Wanniang, ha ka jingkren jong u, u pynpaw ka jing sngew khia ka ba jur khamtam eh ha ba phai sha ka Ri Khasi-Pnar jong ngi ba bun na ki samla ki shongkha ha ka rta kaba dang rit.
U ong ka daw ka long ba ki samla ha ka Ri jong ngi ki long ki bym kitkhlieh iala ka jong ka jingim bad ka wei ka long ka jingduk (poverty) kaba pynbor ia ki samla khamtam eh ki kynthei ba kin shim tnga khlem pat da dei por, ha ka jingpyrkhat jong ki ban lait na kita ki jingeh.
Haba phai pat sha ka jingkren jong U Br.
Herman Wanniang (resource person) u kyntiew ia ki samla ba ki dei ban long ki samla kiba husiar, namar ka bor bad ka burom jong u briew ka shong tang ha u hi marwei, ym don ba lah ban pynkylla, hynrei ka jingtrei shitom bad ka jing iaishah kan jop ha ka ba kut.
Halor katei ka phang (subject) u pynshai da kren ruh shaphang ka Prohibition of Child Marriage Act 2006, u ban jur da kaba ong ba ka Supreme Court kan pynshitom ia kito ki khynnah kiba shongkha ha ka rta kaba dang rit ki bym pat kot sha ka 18 snem na ka bynta ki kynthei bad 21 snem na ka bynta ki shynrang.
U Jose Mourinho, ula shah beh noh mynta ka sngi ha ka Manchester United, hadien ba katei ka Club, kam shym la lah satia  ban ialehkai bha ha kine ki sngi, ha ka jing ialam jongu.
La pynthikna ia katei ka rai ban beh noh ia U Mourinho, ha ka por mynstep mynta ka sngi bad ka United, kan siew lut ia ka pisa kaba u dang dei ban ioh, kaba long 22.5 million pound.
U Mourinho, ula don ar snem shiteng bad ka Manchester United bad ka jingialehkai kaba khadduh eh, kaba dei ha ka jingpeit jongu, ka dei ha ka jingialeh pyrshah ia ka Liverpool, ha kaba United ka shah rem da 3-1 ha ka Sngi U Blei ba ladep.
La iathuh ba ia katei ka rai ban weng noh ia U Mourinho (55), ka dei ha ka miet jong ka Lah Sngi U Blei.
Ka jingshah weng jong U Mourinho, ka dei eh, hadien ka jingbym lah ka United ban ialehkai bha ha ka Sngi U Blei bad la iathuh ruh ba ka jing bym ailad jongu ba un ialehkai U Paul Pogba, ha katei ka sngi, ka dei ka daw bah, kaba la pynlong ba un shah weng na katei ka Club.
Haduh mynta ka Manchester United, ka don ha ka kyrdan kaba hynriew jong ka jingialehkai Premiere League, ha kaba ka ioh 26 point.
Shillong:U Ma Balious Swer, ula pyniasoh ialade sha ka seng Congress mynta ka sngi, ha ryngkat bad 100ngut ki nongkyrshan jongu, kiba dei na ka MDC Constituency jong ka  29-Bataw Lakadong, ha East Jaintia Hills District.
La pdiang burom ia U Ma Balious, da U Ma Shitlang Pale, MLA, uba dei ruh U President jong ka East Jaintia Hills District Congress Committee, ha ka jingialang kaba long ha Khliehriat.
U Ma Balious, un iakhun ialade ia ka MDC na ka Bataw Lakadong.
Utei u rangbah, kham mynshwa, ula pyniasoh bad ka seng BJP, hynrei hadien ba ka kong Violet Lyngdoh, MDC, ka la shah pynduh tiket noh, kumta ula mih noh na katei ka seng, ha shwa ka elekshon MLA 2018.
Ha ka jingiakren bad U Rupang, U Ma Balious, uba dei ruh U President jong ka Jaintia Coal Dealers and Miners Association, u iathuh ba ka jingleit iasoh jongu sha ka seng Congress, kam don bynta eiei satia bad ka jingdon jong u bad katei ka seng, ha kaba ula kren shai da kaba ong “Ki parti kim don kti ha ka kam dewiong", ha kaba ula ong ba ka Congress ne ka NPP ne ka BJP, kim don hok satia ban tuklar ia ka kam tih dewiong, namar ba ka jing iakhun ha kine ki sngi, lada dei ha ka jingiakhun ha NGT ne ha Supreme Court, ka wan beit, da ka jingnoh synniang jong u paidbah, ha kaba ula ong “Ka Congress, UDP ne ka NPP ruh kim shym la pynnoh satia tang shi tyngka ruh haduh ha kine ki sngi bad baroh ka dei ka pisa jong u paidbah".
U Ma Balious, u ong shuh shuh ba ka jingleit jongu ban pyniasoh sha ka seng Congress, kam dei namar ba u kwah ban pynheh ia ka Congress, hynrei ka dei namar ba u kwah ban ialeh elekshon MDC.Ha kawei pat ka khubr, la iathuh ba ka East Jaintia Hills District Congress Committee, ka la pynbna mynta ka sngi, ia hynniew ngut ki kandidet MDC, na bynta ka elekshon MDC 2019 bad kitei ki long U Ma Disus Pohshna, MDC ba mynta, u ban iakhun biang na Narpuh, U Ma Philip Tangliang, MDC ba mynta, u ban iakhun na Jalaphet Sumer, U Ma Hopingstone Bareh, uba dei U MDC ba mynta, u ban iakhun na Jalaphet Bri Sutnga, U Ma Balious Swer na Bataw Lakadong, U Ma Philip Bamon na Khliehriat Rymbai, U Ma Michael Nongtdu na Sutnga Nongkhlieh, kat haduh mynta ym pat ioh ban rai ia ki kandidet na Bapung bad na Tuber ruh kumjuh bad la buh sngi, ba ia kitei yn rai pynkut ha ka 29tarik Nohprah 2018.
Shillong: Ha ka jingialang kaba la long mynta ka sngi ha ïewduh , u Chief Executive Member ka KHADC u bah H.S Shylla u la thalaiñ tyngeh ia ki IAS ophisar  ha kaba u la ong ba ki IAS ophisar ha kane ka jylla ki tip ia ka dor ka mur ki mar-rep tang ha ka kot sada hynrei kim tip pat jia aiu ha iew.
“ Ki IAS ki tip ia ka dor ka mur jong ki mar-rep tang ha ki kot sada, kim ju tip ia ka jingeh ki nongrep, ki IAS ophisar ka Meghalaya ki dei ki bym ler kam, kim ju tip ia ka dor kaba shisha kumno u nongrep u im ha iew, kata ka de ka jingbiej jong ki IAS ophisar" ong u bah Shylla uba la iathuh ruh ba u la lap ia kane dalade hi ha ka por ba u long u myntri sorkar uba peit ia ka tnad ka rep ka riang.
U bah Shylla u la kynnoh ruh ba  ia ka sorkar Meghalaya bunsien la thied da ki khar Kaia bad ka shong ha ka mon ki khar Kaia katba ki leh bad dei na kata ka daw ba ki nongrep ki shah khniot, “Ngam tip shuh mynta ka long kumno, hynrei bunsien ia ka sorkar ha Meghalaya la thied da ki khar Kaia, ha Meghalaya la ju synshar da ki nongkhaïi kiba heh, ki thied ki khar Kaia ia ka sorkar ruh" ong biang u bah Shylla.
Haba kren ia ka jingshah ot kilo ki nongrep ha ïewduh u bah Shylla u la ong “De iki Mahajon khyllah jait kiba shim kabu ia ki nongrep, ki hikai lai phew jait ki kam buit tuh, u khasi u kamai ia ka hok haba khia 2 kilo u ot 2 kilo hi, haba don para Khasi ka iew ruh ka hok, u nongrep u leh hok, u nongthied ruh u leh hok hynrei kine ki nongkhaii ba nabar ki don da ka buit thok shirynieng na khlieh ha kjat" u la ong.
Shuh shuh u bah Shylla u la ong “Ka Iewduh ka dei ka iew u kup shilliang u sem shilliang, ka Iewduh ka de ika Secretariat jong u nongrep nad de iu nongrep u bah buh dor ia ki nongkhaii ym ban buh dor ki nongkhaii ia ki nongrep.
Na kata ka daw nga ong ba dei ban don ka kudam sorkar ka ban buh da ka dor pynap ba haba  ym long ka dor ha iew dei ban die ha ka kudam sorkar bad ha katei ka kudan lada iap ruh ka bai trai ka mih hynrei ka jingbym don kata ka polisi ka la pyniap ia u nongrep, nga lei nga ju pynshlur ia u nongrep ba haba ym long ka iew, ka iap ka rep ka riang bam ei ka ram jong ka bank ruh" u la ong biang.
Kumba ka long mynta u bah Shylla u la ong ba shisien ba la poi ha Iew Mawlong ki nongrep ki long kum kito ki dohkha kiba la ngat ha ruh bad kim lait khih shuh ki hap ban ai kat ka dor kaba ki nongkhaii ki pan bad kane ka de inamarba kam don ka kudam sorkar.
“Ka Iewduh ka de ka Iew u khasi khara, ngi ai por ia ki bym dei Khasi ba kin nangmih noh namar kane ka dei ka Secretariat jong u nongrep", ong u bah H.S Shylla.
Shillong: Ka la jia ka jingjia ba sngewsih ia ki arngut shi paralok kiba na West Bengal.
Kitei arngut, U Harsh Mohta uba 25 snem bad U Vivek Dhar(25), ki la iap ei katba ki dang ia jngi ha  wah Lyngksiar, kaba jngai 5Km na Sohra.
La iathuh ba U Harsh, ula ryngkoh ha ka kshaid kaba jrong 10phut bad u ngam jyllop noh.
Mar kumta U Vivek, u leit ban iarap ia u, hynrei ula iap jyllop ialade ruh.
Ki pulit ki iathuh ba la sei ia kitei ki met iap ha ka por 8baje mynmiet jong ka Sngi U Blei hi.
Shillong: U Deputy Commissioner ka East Khasi Hill u la hukum ia baroh ki paidbah ba ki dei ban bud beit bud ryntih ia ka hukum jong ka Supreme Court kaba la khang pyrshah ban pynbthei bom pataka palat ia ka 2 kynta ka por ba la buh la ka dei ha kano kano ka jinglehkmen ne ka Deepawali.
Kiba pynkheiñ ia katei ka aiñ u DC u la ong ba yn pynshitom ia ki, la ai por ia ki nongdie pataka ba kin die naduh ka por 10 baje mynstep jong ka 6 bad 7 tarik bad kiba pynbthei pat ki lah ban pynbthei tang naduh ka por 8 baje mynmiet haduh 10 baje mynmiet, kiba pynbthei pataka na ka bynta ka jinglehniam ne leh sngewbha kin hap shim jingbit na ka ophis jong u DC bad lada khlem jingbit kin ngat ha ki bor ka aiñ.
Shillong:U myntri ka kam rep kam riang ka sorkar jylla u bah Banteidor Lyngdoh u la ong ba u kyrshan ia ka Bill ba la wanrah da ka KHADC ha kaba ia dei bad ka jingpyntreikam ia ka ILP  “Nga ruh nga dang dei u MDC, kum u MDC nga kyrshan ia katei ka bill kaba dei na ka bynta ka ri bad ka jaitbynriew" u la ong.
Hynrei ha kaba ia dei pat ka sorkar u bah Banteidor u la ong ba bay m dei tang ma u marwei uba donbor hynrei un dang hap ban ia syllok bad ki paralok kiba donlang hapoh ka kynhun jong ka MDA, “Na ka liang ka sorkar ngam dei tang nga marwei, ngin ban ia shong hapoh ka MDA ban peit hato ka biang ne kam biang nadong shadong, haba ngi thaw ia kano kano ka aiñ" u la ong.
U bah Banteidor u la ong ba ka la don ka jingkren paralok jong u bad ki para myntri sorkar shaphang katei ka kam hynrei kam pat don pat ka jingiakren ha ka jingialang jong ki myntri sorkar, “Kum ki paralok ngi la ia kren na ka por sha ka por , ngi ju pyrkhat ruh para ma ngi hynrei haduh mynta kam pat don ka jingiakren  ha ka sorkar, ka sorkar kan hap ban pynleit jingmut bha ia kane" u la ong.
Shillong: U MLA ka Sohra u Bah Gavin M Mylliemngap u la ong ba yn pynthymmai noh ia ka iew Sohra kaba pawnam bad kaba rim bha ha kane ka ri Khasi Jaintia shen lyngba ka jingiarap na ka sorkar pdeng.
Haba kren mynta ka sngi, u bah Gavin u la ong ba ka sorkar pdeng ka la pynnoh jingiarap na ka bynta ban shna pynbha ia kane ka iew ha ka jingmang kaba kumba T.4 klur.
“Kane ka jingiarap T.4 klur na ka Article 275 ka riti synshar ka ri na ka bynta ban shna pynthymmai ia ka iew Sohra", la ong u Bah Gavin.
U la ong ba ka iew Sohra ka dei kaba donkam bha ban pynwandur ban pynitynnad bha ia kane namar ba ka dei kaba rim bad ka Sohra ka dei kawei ka jaka jngohkai pyrthei kaba pawnam bha ha kane ka jylla.
“Ka iew Sohra ka donkam ban pynheh ia ka iew.
Mynta ka jinglong jongka, ka la duna khamtam ki jingdonkam kum ki dukan", la ong u Bah Gavin.
Shillong: Ka HSPDP ka la nang pyniar bad nang pynkhlaiñ shuh shuh ia ki shnat treikam jong ka ha kylleng ka ri Khasi ha kane ka lynti iaid ba 50 snem jong ka.
Mynta ka sngi katei ka seng ka la lah ban pynkhie im ia ka kyrteng jong ka ha Sohra konstitwensi ha kaba da ki spah ngut ki paidbah ki la rung dkhot bad la thaw ruh ia ka HSPDP Sohra Area Unit.
Napdeng kiba bun kiba la wan pyniasoh sha katei ka seng, u bah Wanstep Diengdoh u dei uwei na ki rangbah uba la wan ban long dkhot bad u don ruh ha ka jingpynkhreh na ka bynta ka elekshon MDC 2019 bad ha katei ka juh ka sngi pynskhem ia ka Area Unit ki paidbah ki la pynpaw ba ki kwah ba ka HSPDP kan pyniakhun da u bah Wanstep ha kane ka elekshon MDC na Sohra konstitwensi.
U bah Wanstep u dei uba la iakhun teng ia ka elekshon MLA na Sohra ha ka por ba la seng nyngkong eh ia ka KHNAM ha u 2003.
Nongstoiñ: “Ka long kaba suk ban plie ia ka court, hynrei kaba eh mynta ka long ban plie pat ia ka jingbishar kaba hok" ong u bah H.S Shylla CEM ka KHADC haba ai jingkren ha ka jingialang plie ia ka iing bishar bad ia ka ophis Syiem jong ka Hima Rambrai Syiemship, ia kaba la tei lyngba ka jingiarap jong ka KHADC na ka Special Assistance Scheme 2015-16.
Shuh shuh u bah Shylla u la ong ruh ba katei ka iing bishar, kaba la plie ha katei ka sngi ka dei kaba la tip kum ka Aditional Subordanate District Council Court, ka District Council Court ka don ha Shillong ha kaba u nongbishar hangta u dei u judge ka apil na u ka leit sha High Court bad hapoh jong u Judge don u Aditional judge bad hapoh jong ka pat ka don ka subordinate kaba hapoh jong ka Subordinate District Council Court bad katei ka Court jong ka Hima Rambrai ka wan ha ka kyrdan kaba lai, kam dei shuh tang ka subordinate ka la dei ka Aditional Subordinate District Council Court kumta u la ai jing jingmut ba dei ban thoh ia kata ka kyrteng ‘Rambrai Syiemship Aditional Subordinate District Council Court’ ha katei ka iing.
U bah H.S Shylla u la kyntu ruh da kaba ong ba haba shong ban bishar kaba kongsan eh, ka dei ban nym lah ban lem mon dalade, hynrei ban iaid katkum ki kyndon jong ka ain bad ka kyndon jong ka ain kaba kongsan bha ka dei ka kata kaba ki ong ka “Principle of natural justice" kaba mut ba phim lah ban pynrem iano iano khlem da ai ka lad ba un ia sait ialade.
Ym tang katta u la iathuh ruh ba ia katei ka kashari, ka dei ka trail court, kaba mut ka jingsdang jong ka jingbishar bad ka sdang nangne ka lah ban kut sha supreme court bad lada don ki case kiba sdang na ka trail court ha kaba kut ka supreme court, ka pynskhem ia ka rai jong kane ka trail court, bad u la pynpaw ruh ia ka jing kyrmen ba ha ka wei ka sngi kan don ka case kaba u Syiem Rambrai bad ka kynhun ka jong u, un ai ka jingbishar, yn da la bishar phi leit aplil sha District Council Court bad ka poi sha High Court bad ka poi sha Supreme court bad na ka supreme court ki pynskhem ia ka rai jong ka Rambrai Syiemship Aditional Subordante District Council Court bad tang kane ka wei kaba ngi kwah ba ka jingbishar ka dei ban don ba ngin ioh nam kum ka jaitbynriew.
Ha katei ka sngi nalor u CEM ka KHADC la don lang ruh u bah O.Syiemsad syiem ka Hima Rambrai , u bah B.Nonglang Myntri Hima Rambrai, ki lyngdoh, ki sordar na ki shnong bapher bapher kiba hap hapoh katei ka Hima ki khun ki hajar katei ka hima bad kiwei kiwei.
Shillong: U chairman ka Steering Committee jong ki dorbar kur, u bah Khrawbuit Ryntathiang u la ong ba kane ka Committee kam shym la pyrshah ia ka Khasi Social Custom Lineage (KSCL) Bill 2018, hynrei ka kwah ban ai jingmut halor ki katto katne ki kyndon kiba lah ban ktah ia ka jaitbynriew.
U Bah Khrawbuit u la ong ba ka jingialang jong ki kur kaba long ha kane ka sngi Saitjain ka la don kumba 50 tylli ki jait kur kiba la thaw ia kane ka Steering committee ban ai jingmut ia ka KHADC halor kane ka KSCL.“Kumba 50 tylli eiei ki jait kur kiba la wan sha ka jingialang’, la ong u Bah Khrawbuit haba kren bad u Rupang myn hynnin ka sngi.
U la kren shai ba ka jingmut kam dei ban pyrshah ia ka KSCL Bill hynrei ki kwah ban ai jingmut halor ki katto katne ki bynta kiba lah ban ktah ia ka jaitbynriew.
“Ngin sa iashong jingialang da ka Steering committee, ha kaba ngin sa leit ai jingthoh sha ka District Council Affairs shen", u la ong.
U la ong ba u la iohi ia ka jingpynsngew ki jingthoh ha ki social media ia ka jingkynthoh pyrshah, hynrei yn sa pynshai ha kine ki sngi khnang ba kin sngewthuh kham bha.
“Ngin sa pynshai hadien ba kin sngewthuh ia kaei kaba ngi ieng bad kin sa pykhat hadien ynda ngi la pynshai.
Ngim pyrshah ia ka Bill hynrei tang ki katto katne", la ong u Bah Khrawbuit.
U la ong ba ka KSCL ka KHADC ka leh ia ka bynta jongka hynrei ka donkam ban pyrkhat kham bha ia kane ka kam bah kam san.
“Ngim kwah ba ki kur ki jait ban ioh dkhar bad ka donkam ban pynbeit ban kham pynjanai ban khang lad ia ka jingshong khleh.
Ngin hap phai sha lade ioh ba ngi synjor palat pynban na ka longing jong ngi", la ong u bah Khrawbuit.
Jowai: Ka JHADC kan shong dorbar kyrpang ha ka 13 tarik naduh ka por 11 baje mynstep na ka bynta ban jied ia u Deputy Chairman ka JHADC.Kumba long mynta ka JHADC kam shym pat la don ia u Deputy Chairman naduh ba u ma MB Rymbai u la shimti kum u CEM uba dei na ka party NPP.Ha kane ka jingiajied ia u Deputy Chairman, kin don ki Kyrtong MDC na ka UDP, Congress bad NPP kin thep kyrteng.
Haba iakren bad katto katne ngut ki MDC, ki la pynpaw ia ka jingartatien iano kin jied namar ba ki don haduh lai ki party kiba iatreilang bad kane ka sorkar rit ha JHADC.Ha kajuh ka por u Chairman ka JHADC, u ma AH Darnei u la khot ruh ia ka Dorbar Tlang kaban sdang naduh ka 27 tarik une u bnai.
Shillong: Ka Balang Presbyterian Mynso ryngkat ka jingiatrei lang bad ka Billy Graham Evangelistic Association, kan pynlong ia ka Jingiaseng ba la tip kum ka Jaintia Festival of Peace ha Mynso ha ki tarik 17 bad 18tarik Naiwieng 2018.
U Nongkren ha ka sngi saitjain, ha ka por 6.30 Pm, u dei U Rev RG Laloo.
Ha ka Sngi u Blei, ha ka por 10.30 mynstep bad por 1.30nohsngi, da U Rev.Dr.RR cunville bad ha ka por 6.30 Pm da U Rev L Nongrud bad U Rev Terence Wanshong kum u Nongrwai kyrpang.
Ha man ki jingiaseng yn don ki jingkhawai jingrwai ha ka jingialam u Rev.T Dkhar bad ruh ki Choir na ki Balang bapher bapher hapoh Jaintia Hills, kane ka long katkum ka jingpyllait khubor na u Chairman ka Balang u Rev.Dr.HCT Sumer.
Nongstoiñ: Ka jingiakhun kaba khatduh jong ka wat kaba nyngkong ha ka lympung Rani Motor’s Knock out Football Tournnament 2018, bala pyniaid da ka Laitkseh Sport Club kan long mynta ka sngi ha kaba ka kynhun ialehkai jong ka Nongrim Hills SCC kan iakynduh pyrshah ia ka kynhun ialehkai jong ka Board President XI.Na ka liang jong ka LSC kala pyntip ba katei ka jingiakhun ka ban long ha pdeng kitei ki ar tylli ki kynhun kan sdang beit ha kapor 2:00 PM ha ka madan Mawkynjoin Laitkseh bad katei ka jingiakhun kaba khatduh eh jong katei ka wat khlem pep kan long kaba itynnad bha.
Kumta na ka liang jong ka LSC sa shisien ka khot ka wer ia ki paidbah riew ieid phutbol jong ka thaiñ ba kin wan ban sakhi da la ki jong ki khmat ia katei ka jingiakhun ka ban long ha pdeng jong kitei ki ar tylli ki kynhun bad la ong ruh hadien katei ka jingiakhun katei ka lympung kan jam noh sa sha kawei pat ka wat kata ka pre quarter final.
Shillong:Ka Seng Samla Shnong Umlyngka ka la plie ia ka Kick Out Drugs Football Tournament ha ka sngi saitjain jong ka taiew ba lah dep ha Madan Football Umlyngka.
Ia katei ka lympung la wan ban plie da u MLA ka thain, u Bah Hamletson Dohling uba long ruh u myntri sorkar.
Ha katei ka jingplie na ka liang jong u kongsan u la iaroh ia ki samla ba ki la shim ia kane ka sienjam kum shibynta ban ialap iawer shaphang ka jingsniew jong u Drugs kaba long ruh ka phang pdeng jong kane ka jingialehkai.
U la kyntu ruh ia ki samla ba kin kiar raieh raidam na ki kino kino ki kynja jingdih pynbuaid kiba pyntroin ia ka bor pyrkhat bad kumjuh ia ka imlang sahlang.
Ha katei ka sngi kum ka jingplie ia kane ka tournament ka la don ka jingialehkai kaba dei artat ka jingsdang jong ka jingiakhun hapdeng ka Paralok FC pyrshah ia ka Mawsyiem Panthers, ha kaba ka Paralok FC ka la lah ban pynliem ia ka Mawsyiem Panthers da 3 – 1.
Kiba la ia sakhi lang ha kane ka sngi ki long ki Rangbah Shnong, ki Rangbah Dong bad ki katto katne ki kynrem ki lyndan jong ka shnong.
Shillong:Ka Pay For Right Shillong, ha kane ka kynti ka la shim ia ka sienjam ban pynlong iaka lympung ialehkai photbal jong ki heprit bad ki khynnah jong ka jylla kiba la kynjoh naduh 6 snem ka rta haduh 15 snem ka rta kaba la jer kyrteng ka NISSAN Junior Cup.
Ia kane ka lympung yn pynsdang naduh 8 tarik Nohprah 2018 bad ka jaka ban pynialehkai ia kane ka lympung kan long haki saw tylli ki madan kata ha madan Polo, madan Heh Mawlai, madan Futsal kaba don ha Laban Indoor Stadium bad ha madan jong ka Shillong Public School.
Haba ia kren bad ki lad batai khubor, naka liang jong ki nongpyniaid jong kane ka lympung, kila ong ba ia kane ka lympung yn phiah haki hynriew bynta (six category) kata naka bynta ki khynnah kiba 6 snem bad 7 snem kiba ban hap hapoh ka Category 7, naka bynta ki khynnah kiba 8 snem ki ban hap hapoh ka Category 8, naka bynta ki khynnah kiba 9 snem bad 10 snem ki ban hap hapoh ka Category 10, naka bynta ki khynnah kiba 11 snem bad 12 snem ki ban hap hapoh ka Category 12, naka bynta ki khynnah kiba 13 snem ki ban hap hapoh ka Category 13 bad naka bynta ki khynnah kiba 14 snem bad 15 snem ki ban hap hapoh ka Category 15.
Ka jing phiah ia kitei ki bynta kalong ba ki khynnah kin ioh ban ialehkai katkum ka rta ka jong ki.
Ia kane ka lympung la pynlong naka bynta ban kyntiew iaka photbal jong ki heprit hapoh ka jylla bad kumjuh ruh ban jied iaki heprit bad ki khynnah kiba tbit, ki bym don ha kano kano ka Academy ban pynrung iaki hapoh ka Soccer Camp jong ka Club ban pynjanai iaka rukom ialehkai ka jong ki.
Ha kane ka lympung kan don ka khusnam kum ka Player of the Day ki ban ioh iaki prize ha man ba don ka jingialehkai, Player of the Tournament ki ban ioh iaka Bicycle bad kiwei kiwei.
Ia ki nongjop jong kane ka lympung ha man la ki bynta yn ai khusnam daka song tyngka bad Trophy.
Naka liang jong ka Pay For Right Shillong ka iawer ia ki Club jong ka jylla kiba kwah ban iashim bynta ha kane ka lympung ha kaba iaka form lah ban ioh na Meghalaya Print kaba don ha Malki Point hajan Seven Set School.
Ka tarik ba khatduh ban pdiang iaki form kan long haka 20 tarik Naiwieng 2018.
Naka bynta ka jingtip kaba kham bniah phi lah ban phone ha une u number 87941-47412.
Ka Shillong Lajong ka la shah pynliem biang ha ka Indian Arrows ha ka jingiakhun ka lumpung I-league kaba long mynta ka sngi ha nongbah Cuttack, Odisha.
Ha kane ka jingialehkai, ka Indian Arrows ka la pynliem ia ka Shillong Lajong da 1-0 bad ia kane ka kol, la thep da u Ashish Rai ha ka 11 minit bad kane ka kol ka la neh haduh ban wai syndon ka jingialehkai, kaba la pynlong ia ka Lajong ban phet thylli.
Shwa ia kane, ka Lajong ka la shah ruh ha ka East Bengal da 3-1 kol ha ka jingiakhun ha kane ka nongbah bad ka la jop tang ia ka Aizawl ha ka jingiakhun ha la iing jongk.
Ha ka jingialehkai mynta ka sngi, ka Lajong kala ioh bun ki lad hynrei ka la pynlehnoh ei khlem lah ban thaw pyrthei eiei ha kiba bun ki khep.
