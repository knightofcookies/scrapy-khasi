Jowai, 1 Naitung:Ka jingrakhe ia ka lehniam Behdeinkhlam, kan sdang naduh ka 13 haduh ka 16tarik Nai tung 2014, ong ka kyr woh sorkar ba la pynmih mynta ka sngi.
La ia thuh, ba katei ka dei ka jingpyntip jong U  General Secretary ka Sein raij Jowai.
Shillong, 1 Naitung:“U Khasi, u don kam ia ka Permanent Residential Certificate?" katei ka dei ka jingkylli jong U bah MF Ryng ksai, uba dei U President jong ka Federal Council of War Mihngi and War Jaintia.
Haba iakren bad U Rupang, U bah Ryng ksai, ula ong “Dei ki briew, kiba nabar, kiba dei ban pyn sakhi, ba ki dei ki nongshong shnong ba pura jong ka Jylla lane, ba kin ioh ia ka PRC".
Ka jingkylli, na utei u rangbah, ka long ba ki don ki samla, ha kine ki sngi, kiba dei ban leit pule shabar Jylla bad wat ha ki jaka pule ba kham heh, kum ha NEHU, ba ki da donkam, ban ioh ia ka PRC, kaba ki hap ban leit shim na ophis U Deputy Commissioner.
Morigaon (Assam),30 Jylliew:Ki don shibun bah ki dohkha, kiba la iap noh ha kine ki sngi, na ka jing jaboh jong ka um, kaba mih na ki lai tylli ki wah, kiba kynthup ia ka Kolong, Kopili bad ka Kiling, kiba don ha ka District Mori gaon bad katei ka la pyndiaw mynsiem ia kiba bun bah ki riew ieid mariang.
La iathuh, ba ka don ka bih, kaba don ha um, kaba la pyniap ia ki doh kha kiba bun jait, ha kine ki lai sngi kynthih.
Ki don da ki hajar tylli ki dohkha, kiba iap bad kiba per hajrong um, la iathuh shuh shuh.
Kane ka jingiap jong ki dohkha, la iathuh ba ka jia ruh ha ki wah, kiba don ha ki bynta jong ka Karbi Anglong bad ki bynta ba sha sepngi jong ka Na gaon, kiba don ha khap pud jong ka Jylla Meg halaya, ha kaba la shim,ba ki dohkha, ki ioh pang na u tangkro jongki.
Ka don ka jing sngew khia, da ki nong peit mariang, ba kane ka jingjia, kan pynduh jait lut ia ki dohkha, kiba don ha kitei ki lai tylli ki wah jong ka Assam.
Katei ka jingjia, ka la dep jia ruh ha ki snem ba ladep, ha kaba ka la don ka jing ujor, ba ki  dohkha, ki la iap lut ha Wah Lukha, namar ba katei ka wah, ka don bih bad ba la kynnoh, ba ka dei, na ka jingtuid jong ka jaboh na ki karkhana dewbilat, kiba treikam ha Lumshnong, ba la shu pyntuid ia katei ka jaboh na ki karkhana sha katei ka wah, kaba don hajan.
Halor katei ka jingujor, ka la don ka jingtohkit, da ka sorkar Jylla, lyngba ka Pollution Board jong ka sorkar Jylla, hynrei, ym shym la tip paidbah, ia kaei ka jingmih na katei ka jingtohkit, la ka dei na ka jingtih dewiong ne na ka bih, kaba mih na ki karkhana dewbilat.
Shillong,1 Naitung:Tang na ka daw ka jingiania bad la ka tnga, uwei u rangbah u la rai la ka jingim ha u tyllai phasi.
Katei ka jingjia ka la jia ha ka sorbar Tura, ha kaba ki tyllon gkhubor ki la iathuh ba utei u rangbah u la bthat ia ka la jong ka jingim na ka daw ka jingiakhluit bad ka jingiania zkaba neh kaba la neh katto katne por bad ka tnga jong u.
Ki khubor pulit ki la iathuh ba ka daw ba la mih ka jingiakhluit hapdeng kitei ki ar ngut shilok ka dei na ka daw ba u lok u la suba sniew ba ka lok jong u ka don ka jingiadei bad uwei pat u briew, bad u la kynnoh ba ka la klim ia u, katei ka jingia nia hapdeng kitei ki ar ngut ka la jia ha ka miet lah sngi u Blei.
Utei u rangbah uba la sdien phasi ia lade u dei u nongtrei sorkar katba ka lok jong u pat ka dei ka nonghikai skul kaba hikai ha kawei na ki skul Private, kitei ar ngut ki la don ar ngut khun.
Ki pulit ki dang tohkit ia katei ka jingjia, bad la dep ruh ban post mortem ia ka metiap utei u rangbah.
Shillong,1 Naitung:Kawei ka samla na Mawlai Syllaikariah, Shillong ka la ujor sha ki pulit ka Mairang PS ba ha ka 27 tarik u jylliew, ha ka por 7 baje myn miet ka la shim wai da ka kali ba la niah da u wei u briew uba la tip kyrteng kum u Macdonald Wahlang.
Ka la ujor sha ki pulit ba ka shim wai ia katei ka kali na Mairang ban phah leit buh sha TSM Hospital, Mairang (WKH), hynrei utei u nongniah um shym la leit buh ia ka sha ka jaka ba ka thmu ban leit, pynban u la iaid beit beit sha sha kawei ka ‘law bah kaba don ha  Mairangbah,WKH, ha kaba ka la ong ba u la shoh bad byrngem ia ka, katba u dang pyrshang ban batbor.
New Delhi, 1 Naitung:Ha ka jingkren ban pynher ia u satellite, kaba la long hynnin ka sngi, U Narendra Modi, myntri rangbahduh, u kren da ka ktien phareng.
Ym don mano mano ban don hajan ban iarap, ban pynkylla ktien, ha katei ka jingialang hynnin ka snig.
Katei ka kdew shai, ba U Modi, u kren bha, da ka English ruh, haba u sngew dei bad u sngew donkam, khamtam, haba ki saiantis bad ki riew shemphang, kiba don ha katei ka jaka, ki dei kiba kren English suda bad ki dei kiba na shathie jong ka Ri.
Dang shen, haba iakren bad ki nongialam ka SAARC, U Modi, u kren da ka Hindi bad wat haba u leit sha Bhutan ruh, u kren da ka Hindi bad katei ka long, ba u kwah ban pynpaw sha ka pyrthei, ia ka jingdonkam jong ka ktien Hindi.
Shillong,1 Naitung:Hadien ka jingmih jyndat ki MDC ka liang pyrshah napoh Ing Dor bar ka KHADC kaba la long mynta ka sngi, ka dorbar ka la ioh ban pass da kaba suk  ia baroh 5 tyl li ki ain,  khlem kano kano ka jingpynthut.
Kitei ki 5 tylli ki Bill ba ka Dorbar Lyiur ba khadduh ka KHADC ka la pass ki kynthup ia ka 2nd Ammendment Bill 2014 kaba dei na bynta ka jingthung Sirdar bad Rang bah shnong ha Jyr ngam Sirdarship, First Am mendment Bill 2014 kaba dei na ka bynta ka jing thung lane jingjied Syiem, Acting Syiem, Myntri, Basan bad Rangbah Shnong hapoh Bhowal Syiemship, First Ammend ment Bill na ka bynta ban thung bad jied Syiem, Deputy Syiem, bad Elector jong ka Maharm Syiem ship, ka jingthung lane jingjied Lyngdoh, Myntri, Bakhraw lane Rangbah Shnong jong ka Mawphlang Lyngdohship Bill 2014 bad ka jingthung lane jingjied Sirdar nad Sordar ka Nongmynsaw Sirdarship 2013.
Lah ban kdew ba ha katei ka Dorbar lait noh  ka shongknor bad u Deputy Chairman , ki la don tang 13 ngut ki MDC kiba don ha ka  liang synshar kiba don hapoh Ing Dorbar katba ki MDC ka liang pyrshah pat ki la mih jyndat napoh Ing Dorbar.
Ha kaba nyngkong, ha ka por ba ka Chairperson ka kong Teilinia Thangkhiew ka la phah pynshai halor kitei ki Bill ia u EM Incharge ka Elaka bad Hima u bah P.K Pangniang da kaba sdang na ka Jyrngem Sirdarship, ki liang pyrshah ki la ieng ban pyrshah hynrei ka shongknor  kam shym la ailad ia ki ban  kren namar ka la ong ba ki khlem buh Ammendment ban ia kren hapoh Ing Dorbar na ka   bynta katei ka Bill.
Hynrei haba kim shym la ioh lad shuh ban ia kren namar ka jingkhang pyrshah ka shongknor, ki MDC ka liang pyrshah ki la mih jyndat noh bad ki la kynnoh ba ka dei ka jingleh donbor jong ka EC.Ha katei ka por ka la don ka jingiathalain kaba shipor hapdeng u nongialam ka liang pyrshah u bah Pynshngain N syiem bad u CEM ka KHADC u bah Ardent Basaiawmoit, ha kaba ka la mih ruh ka jingkynthah na u CEM ka KHADC ba ki liang pyrshah khamtam kiba dei ki nongialam ba kham rangbah ha ka politik, ki la dei ban don ka jingleh rain ban ia leh pyrshah ia ki kyndon ka ain.
Shillong, 1 Naitung:Uwei u dkhot ka seng lehnoh ASAK u la liem ha ka jingiakhun bad ki  pulit katba lai ngut ki wei pat ki la shah kem ha kane ka sngi Hatmajai.
Ha kajuh ka por ki pulit ki la ioh ban pyllait im ia u nong bylla u Ma noranjan Singh u ba shah rahbor ha kane ka sngi thohdieng.
Ki pulit ki la pynlong ka jingkhynra ha katei ka shnong Rewak kaba jngai 6 kilometer na Baghmara ha ka por mynstep.
Une u dkhot lehnoh ASAK uba la liem la tip kyrteng kum u Bethma Ch Sangm 29 snem na ka shnong Silki chigrikgittim katba ki lai ngut kiba la shah kem la tip kyrteng kum u Arjen sing M Marak 19 snem, u Aiwal D Shira 19 snem na ka shnong Era Aning, Nongalbibra bad u Joshwa B Marak 19 snem na Rewak.
Ha katei ka jingkhynra ki pulit ki la ioh kurup ia ki tiar iasiat.
Ki pulit ka South Garo hills ki la pynlong ia ka jingkhynra ban pyllait Singh bad u la iathuh ia ki jingdon jong kitei ki lehnoh kiba rahbor ia u sha katei ka khlaw.
U IGP (operations) u GHP Raju u la ong ba watla kiba haiing ha sem kim shym la ujor FIR hynrei na ka liang ki pulit hadien ba la ioh jingtip na ki paidbah ia ka jingdon jong u Manoranjan uba shah rahbor.
Ha ka jingiasiat hapdeng ki pulit bad kitei ki lehnoh, ka la neh kumba 20 minit bad ha kane ka jingiather, utei u lehnoh u la liem bad la ioh ruh ban pynlait im ia uba shah rahbor.
Ki pulit ki la ioh kurup kawi ka suloi 1 INSAS rifle, ki kuli 14, 5.56 mm, kawei ka suloi SBBL bad ar tylli ki tiar siat  SBBL, kawei ka wireless, kawei ka shithi dawa pisa ka ASAK  bad 8 tylli ki tikli ba la thylli.
Ia ka seng ASAK la thaw da u dkhot barim ka Garo National Liberation Army (GNLA) uba dei u Finance secretary u Reding T Sangma.
Shillong, 1 Naitung:Ka jingialang bah jong ki briew kiba shah ktah na ka jingkhang tih dewiong ka NGT kan long ha ka 4 tarik Naitung por 10 baje ha Phramer, ka West Jaintia Hills.
U nongkhot ia kane ka jingialang u Bah Kibor C Rymbai u la khot la wer ia baroh kiba shah ktah na ka jingkhang tih dewiong ka NGT ban iapoi khnang sha katei ka jingialang ban iakren ban thaw lad kum no ban pynlait na kane ka jingshah khang.
U la ong ba ka jingkhang tih dewiong ka la ktah jur ia ki paidbah kane ka jylla bad ka long kum ka jingknieh noh ia ka hok longtrai jong ki paidbah Khasi bad Jaintia halor ka khyndew ka shyiap.
Ka jingialang kan pynkhreh ban wad ia ki lad ki lynti ban iada ia ka hok longtrai jong ka jaitbynriew Khasi, Garo bad Jaintia, u la ong.
Shillong, 1 naitung:U bah  Andrias Lyng doh u la ujor sha ki pulit ka Jowai PS ba ha ka 29 tarik u jylliew ha ka por 10 baje  mynmiet, saw ngut ki briew kiba la tip kyrteng kum u Shil Myn ran, Mardoh-I Syngkon, Jes Dkhar bad  Eiluti Lamare, bad baroh kitei ki saw ngut ki dei na ka shnong  Moolaber, khappud Assam ki la leit rung jubor ha ingsah jong u kaba don ha ka shnong  Moolaber (WJH),  ha katei ka jingjia kitei ki saw ngut ki la byrngem byrsit ia utei u rangbah bad baroh ki bahaing ha sem jong u, bad ha ka juh ka por ki la wiang ding syndon ia ka ing jong u bad phet krad.
Ki pulit ki la ioh kem ia baroh kitei ki briew bad ka jingtohkit ka dang iaid shakhmat.
Shillong, 1 Naitung:Ha ka 28 tarik u jylliew ha ka por 2 baje nohphai sngi katba ki pulit ka Lumshnong AD Camp  ki dang iaid pahara  ha kitei ki thain, ki la ioh kem dia kawei ka trok kaba don ia u nombar AS-25F-3342, kaba la kit dewiong, katei ka trok ka dei kaba la niah da u Medister Tyngkan.
Ki pulit ki la iathuh ba katei ka trok ba ki la ioh kem ka dei kaba kit dewiong na ka bynta ban leit buh sha ki kar khana dewbilat ha Lum shnong, ki la ong ba kitei ik dewiong ki dei kiba shu die tuh sha ki karkhana  dewbilat.
Ha kawei pat ka khubor na ki lad khubor, la iathuh ba watla ka hukum ka National Green Tribunal ka dang treikam  kaba la khang pyrshah ia ka jingshalan dewiong bad ka jingtih dewiong ha ka jylla, bad kaba la aiti ha ka komiti ban pyndep ia ka ingtohkit ia ki dewiong ba la dep sei na ka bynta ba kin ioh die hapoh 3 bnai ka por ba la buh.
Hynrei la ioh jingtip ba ha ki thain Jaintia ka la don ka jingshalan tuh ia u dewiong sha ki karkhana pynmih dewbilat kiba don ha Lumshnong.
La iathuh ba ia katei ka kam la leh ha ka por mynmiet ha ka por ba ka pyrthei ka dang  ioh thiah lyngngai, ki lad khubor ki la iathuh ruh ba ka la don ka jingiapynbeit lypa bad ki heh ki karkhana bad ki trai dewiong ia ka dor ka mur, bad la ong ba ki karkhana ki la shim kabu ban thied ia kitei ki dewiong ha ka dor kaba tad eh  ban ia ka dor ba ki  ju die.
Shillong,1 Naitung:U Chief Judicial Ma gistrate (CJM) ha ka sngi Nyngkong u la hukum ia ka Central Bureau of Investigation (CBI) ban aiti ia ki kot ki sla ha ki pulit halor ka kynrum kynram pyndam sia liah ha ka kam nonghikai jong ka tnad pule puthi ka jylla.
U CJM u B Joshi u la pynmih ia ka hukum ba baroh ki kot ki sla kiba iadei bad ka jyrsieh sia lieh dei ban aiti sha ki pulit.
Kane ka hukum ka Kashari ka la mih hadien ba u Inspector Bah N Khongthohrem, u officer in-charge ka Laitumkhrah police station u la kyrpad sha u SP ka CBI, Shillong ban aiti ia ki kot ki sla kiba iadei bad ka jyrsieh thung kam nonghikai ha ki Lower Primary School ba la kurup da ka CBI.Ha ka jingbishar kaba long ha ka 4 tarik Jylliew, u nongiasaid ain ka CBI u kyntait ban aiti ia ki kot ki sla sha ki pulit.
Ka Kashari ka la bthah hadien ka dorkhas ba la thep da ka Kong Agnes Kharshiing na ka Civil Society Women’s Organization (CSWO) halor ka jingbym lah ka tnad pulit ban pynshitom halor ka FIR ba la ujor ha ka 18 Naitung, 2011 halor kane kam.
Shwa ia kane, ka kashari ka la bthah ia u Investigating Officer (IO) ban ai ia ka kaiphod ka jingtohkit bad ban pynsted ia ka jingtohkit.
Shillong, 1 Naitung:Ka khynnah ba 19 snem kaba shah leh beijot ha uwei u tymmen briew ka la khlad noh ha kane ka sngi Hatmajai.
Kane ka khynnah ba dei na Neng gate, Pynursla ka ka la shah lei beijot ha ka 10 tarik Jylliew, 2014 ha uwei u runar ba la tip kyr teng kum u An Buhphang uba wan shong wai ha katei ka shnong bad uba dei shnong na Pyrnai.
U Rupang u la ioh ban iakren mynta  ka sngi bad kiba haiing katei ka khynnah lyngba ka phun, ki la iathuh,  ba katei ka khynnah hadien ba ka la shah leh beijot ka la khlad noh mynta ka sngi.
Kakum ka jingiathuh ki bahaiing jong katei ka khynnah ki la ong ba utei u runar u la shim kabu ia katei ka khynnah katba ka dang thiah pang ha iing haba ka kmie jong ka, ka dang leit donkam sha iing briew.
Kane ka jingjia ka la ktah shuh shuh ia ka jingpang jong ka haduh ba kan da khlad noh hynne ka sngi Hatmajai.
Katkum ka jingiathuh ki bahaiing utei u runar u la shah kem bad mynta u dang don ha ka kti jong ki pulit.
Shillong,1 Naitung:U nongialam ka liang pyrshah u bah Pynshngain N Syiem, haba kren sha ki nongthohkhubor hadien ba la wai ka Dorbar Lyiur ka KHADC, u la ong ba ka jingmih jyndat jong ka liang pyrshah napoh Ing Dorbar, ka dei namar ka jingleh donbor ka EC kaba la ialam da u bah Ardent Basaiawmoit kum u CEM.Katei ka jingmih jyndat ka dei ha ka por ba ka shongknor ka KHADC ka kong Teilinia Thangkhiew ka la ailad ia u EM ka Elaka u bah PK pangniang ban batai halor ki ain ba dei ban pynkylla bad ki Hima bapher bapher, hynrei tang mar ia sdang na Jyrngam Sirdarship ka Dorbar ka la kulmar thlim.
U bah Pynshngain u la ong ba ka daw ba ki liang pyrshah ki pyrshah ia katei ka ain jing pyn kylla, ka dei namar ba ka EC kam shym la pan jingmut ne ia syllok bad ki Hima, hynrei ka la shu leh donbor.
U bah Syiem u la ong biang  ba ka EC ka la dei  ruh ban phah sha ka Select Committee ba kan ia syllok bad ki Hima ia katei ka kam.
Ha kaba ia dei bad katei ka kam, u bah Syiem u la ong ba ki liang pyrshah ki la sngewthuh ba ka dei tang ka jingleh donbor kumta kim sngew myntoi shuh ban buh jingthoh ban pynkylla,  namar ba la leh donbor naduh ba ki la leit rah ia katei ka Bill.
U nongialam ka liang pyrshah u la kynnoh ba ka daw ba ka EC kam shym la aiti sha ka Committee ban peit ia katei ka kam, ka dei namar ba ki liang synshar ba ialam da u bah Ardent ki la sngewthuh lypa ba lada aiti sha ka Committee, ka jingthmu jong ki kan pulom noh, kumta ki la leh hi.
U bah Syiem u la byrngem ba ka liang pyrshah kan leit ban ai da ka jingthoh sha u Lat ka jylla ban pynpaw ba ia kitei ki Bill la pass khlem da ailad ban iatai ha Ing Dorbar.
Halor katei ka juh ka phang, na ka liang u CEM ka KHADC u bah Ardent Miller Basaiawmoit u la ong ba ka jingleh ka EC kam dei ba ka leh donbor, hynrei ka dei namarba ki liang pyrshah kim lah ban iatai katkum ki kyndon ain, namarba ki khlem buh Ammendment.
U la ong ba kim don lad shuh da kumwei pat ban iatai hynrei ki la wan tang ban pynkulmar Dorbar.
U bah Ardent u la ong ba ka EC ka la leh ia ka bha tam ban wanrah ia ki Ammendment Bill  kiba donkam, namarba ka EC ka la iohi ia ka jingleh donbor bad ki jingleh palat pud ki syiem kiba bat ia ka bor synshar, u la ong ba ki ain kiba rim kit eh ia ka bor jong ka district council ha kaba ka dorbar kur ka kham donbor pynban  ban ia ka District , hynrei na ka liang u CEM u la ong ba ka jingwanrah ia ka Ammendment ka long ba ki Syiem bad ki hima kin hap hapoh ka jingpeit ka District Council.
“Ym dei ka jingleh donbor ne ka jingleh shongshit hynrei ka jingpynkhlain ia ka ain ka dei na ka bynta u paidbah" ong u CEM haba kren sha ki nongthohkhubor hadien ba la wai ka Dorbar.
Ha ka juh ka por, u la CEM u la pynpaw ia ka jingsngew lyngngoh ba ha ka jingsngew jong ka EC ki shim ba katei ka kam, ka dei ka kam kaba ju long  bad kam pat da dei eh kaba khia haduh katta katta , hynrei na ka liang ki liang pyrshah ki la shimkhia palat tang ia ka Bhowal bad ka Malai Sohmat, u la kynnoh ba katei ka jingleh jong ki ka pynpaw ba ka don eiei shalyndet.
U la kren ruh shaphang ka Hima Bhowal bad ka Malai Sohmat kaba u la pyni ia ki kot ki sla ba u la kam ba ka EC kam shym leh bakla, hynrei ka iaid katkum ki kyndon ain.
Khliehriat,1 Naitung:Ka Federation of Khasi Jaintia & Garo Peo ple(FKJGP)Bataw Unit kaba hap hapoh ka FKJ GP-Khliehriat Circle lyng ba ka Education  Cell kaba la shim ia ka rai ban seng noh da ka “Educational Training Centre" hapoh Shnong Bataw.
Katkum ka kyrwosh ba la phah da u President jong ka, u Bah Deihok Sumer,u  la ong ka seng haba ka seng ia kane ka Centre ka long ban ai jinghikai pule kot ei ia ki briew ki bym don jingnang jingstad  khnang ba yn lah ban rat dyngkhong ia ka jingbiej bad jingsahdien ha ka liang ka jingnang jingstad hapoh ka Shnong ka thaw,ka Ri bad ka Jaidbynriew hi baroh kawei.
Une u nongialam u la ong shuh shuh kat kum ka jingbishar bniah jong ka seng,la lap ba kito ki briew ki bym don jingnang jingstad kam dei na ka jingjaituh lane bymtreh ban leit skul ha ki por jong ki,hynrei  ki daw kiba bun kiba lah ban jia bad kiba ha khmat eh ki dei na ka jingduk.
Dei halor kitei ki daw ba ka FKJGP ka la shim da ka rai ban seng noh da katei ka jaka pule.
Shuh shuh ka seng lyngba kane ka kyrwoh khubor ka pyntip sha ki paid nongshong Shnong jong ka  Shnong Bataw ba kin sngewbha ban wan shim ia ka form pynrung kyrteng (Regitration Form)  jong ki  na u  Secretary ka Education Cell,Bah Ampli Rupsi hapoh ka 4 tarik mynta u bnai  bad ki dei ruh ban  pynbiang ia kawei ka dur shiteng (passport size),zerox copy jong ka Certificate shnong  bad ka dur Election (ka EPIC Election kan dei tang ia kito kiba la 18 snem shaneng).
Ia ki jingtip ba kham bniah  lah ban phone ha kine ki number 8575738734/8014687479.
Shillong, 1 Naitung:Bun ki trai dukan ki ba la shah pynpra ia ki dukan jong ki, ki la hap ban shu shong iing namar ba kim don jaka shuh ban shong.
Hynrei don tang kato katne ngut kiba ioh jaka na ka sorkar ban shong die dukan.
Haba iakren bad u Secretary ka seng Greater Iew Polo Association (GIPA) u Bah Pynsuklang Hynniewta u la iathuh ba ki dukan kiba shah pynpra ki don kumba 300 tam.
Kitei ki trai dukan kiba la shah pynpra, ha katei ka tnad jong ka Municipal, bun na ki mynta ki la shu shong iing.
“Bun na kiba shah pynpra iing ki la hap ban shong iing noh namar ba kim don jaka shuh ban shong ban die jingdie", la ong u Bah Hynniewta.
U Bah Hynniewta u ong ruh ba ka sorkar ka la kular ia ki ba kan ai jaka biang ia ki ban buh dukan, ynda la dep shna ia ka Shopping Complex ba thymmai ban pyndep hapoh 24 bnai ne ar snem.
U la ong ba ha ki por mynshwa ki siew bai wai dukan sha ka Municipal ha ka dor T.5 Sq ft shi bnai.
Lah ban kdew ba ka tnad jong ka Municipal ha kane ka sngi Saitjain ba ladep ka la pynpra lut plain ia ki dukan ha iew Polo.
Kane ka long hadien ba ka Kashari ka la pynmih ia ka hukum ha u Iaiong,.
U Chief Executive Officer (CEO) ka SMB u Bah E Kharmalki u la ong ba kim shym la leh wut wut, ban pynpra ia ki dukan ha katei ka iew, namar ba don ki kyndon ba ka Kashari ka la ai por ia kiba shah ktah ban ujor lada ki kwah.
Katkum ka jingbthah ka Kashari, u bah Kharmalki u la iathuh ba ka tnad SMB kan ai shipor ia ki trai kudam ban kynriah ia ki tiar sha kiwei ki kudam.
Ka Myntri sor ka Kong Ampareen Lyngdoh ka la ong ba ka dei ka jingleh kaba khraw ba ka sorkar ka la jop ia ka mukotduma.
“Hapdeng ki jingeh ba la wan hapdeng lynti ban pynthut ia ka jingthmu ka sorkar ban pyntreikam ia ka projek thymmai ha kane ka iew, mynta ngi la lah ban sdang ia ka jingtei ia ka iew thymmai ha Polo", la ong ka Kong  Lyngdoh.
Kham mynshwa, u trai ka Hotel Polo Towers, u Raj Kumar Sharma lem bad 24 ngut nongkhhaii bar jylla ki la ujor sha ka Kashari, kaba la pynthut ia ka jingshna ia ka iew.
Kitei ki nongkhaii bar jylla ki la ujor hadien ba ka sorkar ka la pan jingshai ba kin pynkynriah noh ia ki kudam na katei ka iew.
Ka sorkar ka la mang T.21.41 klur ban shna ia kane ka iew thymmai ha Polo bad yn pyndep hapoh ar snem.
Ka sorkar ka la aiti ha ka Naitonal Building Construction Corporation (NBCC) ba kan trei ia katei ka kam.
Ki ehrang ISIS, ki la don mynta ia u namding, uba khlain bor bha bad la pyni paidbah, ia utei u namding, uba lah ban siat jngai, ha kaba la pyniaid paidbah, ha kawei ka kali, ha ka nongbah Raqqa, kaba hap ha Syria bad kaba la khot mynta da ka seng lehnoh ISIS, ba ka dei ka Ri  Sunni Muslim caliphate.
La kam, ba utei u nam ding, u dei u scud bad uba ki lah ban siat sha kano kano ka Ri, kaba ki sngew dei ban ialeh pyrshah.
Ki lehnoh ISIS, ki la thaw ruh ha ka Sngi U Blei ba ladep, ia ka Ri, kaba thymmai kaba la jer kyrteng Caliphate.
Ka don ka jingngeit ba katei ka tiar, kaba la pyni paidbah, ka dei ka tiar, kaba la ioh kurup da ka ISIS, na ki ehrang Free Syrian Army,kaba ialeh pyrshah ia ka sorkar jong U al Assad ha Syria.
La iathuh ba la ioh kurup da ka FSA, ia utei u namding, haba ki leit ban hiar thma ia ka ktem ialeh ha  Deir ez-Zor jong ka Syria, ha U Nailur jong u snem ba ladep.
La thoh ruh, ba katei ka Ri, kaba thymmai, ka don mynta ia u namding jongka bad ka la ong shuh shuh “Da ka mon U Blei" utei u namding, un her shen sha Israel bad la thoh ia katei ka jingthoh da u  Ansar Udeen, uba dei u nongkyrshan ka ISIS.Mynta ka sngi, ki dkhot ba dang shu shah jied thymmai jong ka Parliament jong ka Iraq, ki la ia kynduh, hynrei kim shym la lah ban jied ia u myntri rangbahduh ba thymmai, wat la ki nongialam jong ka pyrthei bad ki nongialam niam ba rangbah jong katei ka ri, ki khot ia ki dkhot ba thymmai, ba kin jied kyrkieh noh ia u myntri rangbahduh, namar ki jingialeh ha katei ka ri, kiba la pyniap ia 2,000ngut ki briew.
Shillong, 1 Naitung:Palat 90 tylli ki taksi kamai ki la shah dain kuna ha ka tnad pyniaid kali ki pulit.
Ia kine ki taksi kamai la shain kuna hadien ba ki kamai khlem pynbiang ia ki kot ki sla ba donkam.
Katkum ka khubor na ki pulit, 92 tylli ki taksi kamai la shain kuna ba ki iaid khlem ki kot ba biang bad na kine, la ioh kuna haduh T.38, 600.
Ia kine ki taksi la shain kuna hadien ba ki kamai ha ka thain Khyndai Lad bad Laitumkhrah, la ong u SP Traffic Bah NK Syiem.
U la maham ba ki pulit kin bteng beit ia kane ka jingkynra ia ki taksi ki bym biang ki kot ki sla.
“ngi kyntu ia ki taksi kamai ban iaid bad ki kot ki sla ba biang", la ong u SP.Ha kajuh ka por, ki pulit kin khap nap beit ia ki kali ba pynieng beain ha ki jaka ba la mana khlem jingmap wat ia ki kali baheh bahain ruh.
Ki pulit ki la kyntu ia ki kali baroh ba kin burom ia ka jingpyniaid kali ban kiar na kaba pynieng pathar ha ki jaka ba la mana khnang ban lait na ka jingeh.
Kiba leh pyrshah kin shah pynshitom da ka kuna, la maham ka tnad pulit.
Shillong, 02 Naitung:U MLA ka Dalu constituency, u Keneth son Sangma u la kyrpad ia ki lehnoh ba kin sngewbha ban pynlait noh ia u nongkhaii juti u Tapan Saha u ba la shah rah bor ha ka sngi u Blei.
Utei u MLA u la ong ba utei u briew u long u ba duk ba rangli haduh katta katta ha kaba yn nym lah ban siew ia ka jingdawa jong ki bad u ong ba ai lad ia u ba ynioh ban ia don biang bad kiba ha iing ha sem.
Utei u MLA u dawa na ka sorkar ba ka dei ban phah pyrton shipai shuh shuh sha katei ka jaka ban ai jingiada ia ki paidbah.
Ha kine ki 20 sngi kiba la leit ki nongkhaii na Dalu kila shah rabor ha ki lehnoh haduh lai ngut.
Shillong, 2 Naitung:Ka Jaintia Student’s Movement (JSM) lyngba ka kyrwoh ba phah da u Chief Organising Secretary  u Bah D Lamare  ka la kyntu ia ka MeECL ba don ha shnong Moowakhu Dkhiah West East Jaintia Hills ba kam dei ban pynlip bording khamtam ha kane ka por ba don ka eksamin ki khynnah skul  ha baroh ki skul jong ka East Jaintia Hills.
Lada ka MeECL lyngba ka MeSEB  kam lah ban pynbiang bording pura ia ki khynah skul na ka bynta ba kin ioh ban khreh kot bha na ka bynta ka eksam jongki  ka seng kan sa shim ki lad ki lynti pyrshah ia katei ka MeECL ba don ha Moowakhu, namar ia kane ka seng ka la ioh ka jingujor na ki ba bun ki kmie ki kpa bad wat na ka liang ki khynnah skul ruh, la ong ka seng.
Sa kawei ka seng ka la ioh ruh  ka jingujor na ki nongshong shnong jong ka 9 shnong kynthup naduh Tongseng, Sonapor, Umkiang ter ter haduh Ratachera, ba ka MeECL ka la leh torti bha ha ka rukom ai bording.
Ki paidbah jong katei ka thain ki la ujor ba ka MeECL ka la ai bording tang kumba 15 ne 20 sngi don hi ha ka shi bnai, hynrei ka bai bording pat ka wan pura shi bnai.
Kane ka thain jong kine ki 9 shnong ruh ki la pynpaw ka jingsngew bitar ba kum ha kine ki por eksamin jongki khun jongki ka MeECL kam khen snep, haba ka bai bording pat la siew ha man la ka bnai.
Tang ha kine ki lai sngi ruh ka MeECL kam ai bording ia ngi ha baroh ki shnong jong ka 9 shnong.
Ka JSM ka kyntu ia ki ophisar (BDO) jong katei ka tnad ba ki dei ban sngewkhia ia kane ka jing ud ki paidbah, bad ka seng kam kwah ba kane ka Board kan ai daw namar bunsien ki ju aid aw shi aidaw, ba ha ka por tlang ki ong ba duna ka um bad ha ka por lyiur pat ki ai daw ba jur ka lyier bad pat ki nar elektrik, ba ur ki dieng, ia kaei kaei baroh ka dei ka kam ram jongki  ban peit hynrei ka ba don kam ba ki paidbah kin ioh ka ding elektrik kaba paka,la ong u C.Organising Secretary ka JSM Samla D Lamare.
Ka JSM ka la maham ia MeECL ba ka dei ban shakri bha ym tang ha ki nongsor don hi hynrei wat sha ki thain nyngkyndong ruh.
Shillong,1Naitung:Tang mar ia sdang ban ia kren  ia ki ain jong ka KHADC ha kaba ia dei bad ka jing pynkylla ia ki ain jong ki  hima, ka ing Dorbar ka KHADC, ka la khih phaloh bad ka la thnam tar, namar ba ka liang pyrshah kam ailad ban iaid shakhmat, ha kaba ia dei bad kitei ki mat.
Hynrei ka shongknor kaba pyniaid Dorbar ka kong Teilinia Thangkhiew ruh kam shym la ailad ia ki liang pyrshah ba kin pynkulmar Dorbar, namar ba ka la shim ba katkum ki kyndon lada ki kwah ban iatai ki la dei ban phah da ka jingthoh, ba ki kwah ban pynkylla ia kitei ki ain, hynrei namar ba kim phah jingthoh, ka la pynpaw ba kim kwah ban iatai.
Hamar ba ka Dorbar ka khluit tar, na ka jingiatha lain hapdeng u nongialam liang pyrshah u bah Pynshngain  N Syiem bad u CEM ka KHADC u bah Ardent Miller  Basaiawmoit,  ka shongknor ka la hukum ia ki liang pyrshah ba kin ym knieh ktien, hynrei ki iai bteng ban ia kynrup ktien iwei ia iwei bad ha katei ka por ka la pyndonkam ia ka bor ba la pynkup ha ka, bad ka la thmu ban beh Dorbar noh ia ki MDC kiba ia leh pyrshah ia ka hukum jong ka, kaba ka la batai ba kat kum ki kyndon ain ka lah ban beh Dorbar ia ki, hynrei shuwa ba ka shongknor kan beh, ki  MDC ka liang pyrshah ki la mih jyndat noh na Ing Dorbar ban pynpaw ba kim ai ka jingiatreilang bad ka EC kaba mynta.
Kham hadien ba la wai ka Dorbar, ki nong thohkhubor, ki la ioh ban ia kren bad ka shongknor ka KHADC ka kong Teilinia Thangkhiew, ha kaba ka la ong ba kum ka shongknor kan ym ailad ba ka bor ba la pynkup ha ka, kan noh shilliang, bad ka la ong ruh ba lada ki liang pyrshah ki kwah ban iatai bad  jin lada ki wanrah ia ka mat ban iatai, da ka jingthoh, kan ailad ia ki ban iatai hapoh Dorbar.
Ha kaba ia dei bad ka Hima Bhowal kaba dang don hapoh ka Kashari, ka kong Teilinia ka la ong ba ka pan jingmut na ki nongiasaid ain jong ka High Court, ym na ki nongiasaid ain jong ka KHADC, ha kaba ki la ai jingmut ba wat la ka kam ka dang don hapoh kashari, hynrei kan ym don jingktah pat bad ka jingiatai ha Ing Dorbar.
Ka la ong ruh ba katkum ka Rule 30 jong ka AD Rule lah ban iatai ia katei ka kam hapoh Ing Dorbar.
Nongpoh, 02 Naitung:Kawei ka ïing ba la long trai da u Bah Jestid Lyngdoh Nongrang bad ka Kong Darihun Kur bah kaba don ha ka shnong Jukiang, Ri-Bhoi district kaba jngai kumba 14 km ei ei na Umsning ha ka surok ban leit sha Mawrong, ka la ingkhong khait hynnin ka janmiet ha ka por kumba 6:30 ei ei.
Ha katei ka jingjia, baroh ki mar ki mata jong katei ka ïing ki la duh lut namar ka ding ka la iohbam duh syndon plain watla kam dei shuh ka por beh lyer bad ba ka jinglut baroh haba kheiñ kyllum ka la kot sha ka T.1.50 lak ei ei.
Na ka liang kiba ha ïing bad ki trai ïing ki la pyntip  ia kane ka jingjia sha ki pulit ka Umsning Outpost ban leh ia kaba donkam.
Ka RBYF, 12 Shnong Circle ruh ka la phah ia ka khubor sngewlem sha ki dkhot bad ki trai jong katei ka ïing kiba la mad ia katei ka jingjia bad kiba la duh ia baroh ki jingdon jingem hapoh katei ka ïing.
Ka RBYF ka kyrpad lang ruh ia ka Umsning C & RD Block ban pynioh ia ki la jingiarap sha katei ka ïing kaba la ingkhong ha ka jingbam duh ka ding.
Shillong, 2 Naitung:Ka surok Four Lane ne kaban ngiam saw tylli ki kali shisien iaid na Umiam sha Jorabat ka la sah kut khlem lah ban pyndep kumba la buh por bad ka daw, ka dei namar ba ka sorkar jylla kam pat aiti ia ki jaka ban shna ia kane ka surok sha ka National Highway Authority of India (NHAI).
Ka thymmei khubor na ka NHAI ha kane ka sngi Balang, ka la iathuh ba ka jingbym lah ka sorkar ban aiti ia ki jaka sha ka NHAI, ka la pynslem ban pyndep ia kane ka surokbah.
Ka NHAI  ka la dep buh ia ka pisa kaba T.30 klur sha ka iarong ka sorkar jylla na ka bynta ban shim ia ki jaka ba donkam ban shna ia ka surok hynrei ka sorkar jylla kam shym la lah ban aiti ia ki jaka bad kane ka la pynlong ban slem.
“Kumno ngin leh haba ngim ioh ia ki jaka kynthup ia ka Umsning Bypass," la ong ka khubor na ka NHAI.Kiba iaid ha katei ka surok, kin iohi ba ka bynta ba hap ha Umsning Bypass ym pat sdang namar ba ka jingshim jaka da ki bor synshar ka Ri Bhoi District ha katei ka bynta ka dang iaid haduh mynta bad kaba sngewsih ka long ba ka jingshim jaka ka sahkut sah haduh kine ki sngi.
Ka thymmei khubor, ka iathuh ba ka jingtrei ban shna ha ki jaka ba la aiti, kan iaid beit wat ha ki aiom slap ruh bad la iohi ba ka jingpyntrei ha ki katto katne ki bynta ka iaid tangba ka long kaba suki.
Haba iakren bad ka DC ka Ri Bhoi ka Pooja Pandey ka la ong ba ka jingshim jaka ha ki jaka ba donkam bad ha ka bynta ka Umsning Bypass ka la jan dep artad.
“Ka jingshim shuh shuh ia ki jaka ha ki katto katne ki bynta nalor ka Umsning Bypass kan shim katto katne por ban pyndep bad kan poi artad haba kut shen", ka la ong bad bynrap ba ka jingtrei ka la iaid ha kiba bun ki jaka da ka jingiatreilang ki paidbah.
Ha ka jingshisha la buh ban pyndep ia kane ka surok ha u Lber 2014 hynrei ka jingtrei ka long kaba suki bha haduh kine ki sngi namar bun ki daw.
Kane ka surok bah kaba 62-km  jong ka NH 40 (Umiam sha Jorabat) la shimti da ka National Highway Authority of India (NHAI) kum ka nongpyntrei ha ka jingmang pisa kaba T.536 klur.
Shillong, 2 Naitung:Ki pulit ka  West Ga ro hills ki la ioh ban pyllait im hynnin ka janmiet ia u nonghikai skul ha Dalu u Utpal Dey uba la shah rahbor ha ka sngi Nyng kong ha ki lehnoh ASAK,  kiba la dawa haduh T.20 lak na ki bahaiing jong jong utei u nonghikai.
Ki pulit ki la ioh ban pyllait im ia utei u nong hikai na ka shnong Sasat gre kaba jngai kumba 35 kilometer na Tura.
Kane ka dei ka sien kaba saw ba ki pulit ki la lah ban pyllait im ia kiba la shah rahbor ha ki kynhun lehnoh tang hapoh ar taiew ha Garo Hills.
Ha kajuh ka por ki pulit ki la pynjur ia ka jingkhynra ban ioh ban pyllait im ia u Tapan Saha ubym pat lap dien haduh  mynta.
Ia u  Dey la rahbor da kumba hynniew ngut ki kynhun lehnoh ka seng ASAK katba u dang leit phai na Tura sha Dalu da ka auto rickshaw.
Une u nonghikai u ba 40 snem ka rta uba hikai ha Lower Primary School ha Dalu.
Ki pulit ki la pynlong ia ka jingkhynra mynta ka sngi hadien  ba ki la ioh jingtip ia ka jingdon jong u Dey ha kawei ka jaka kaba la tip kum ka Sasatgre  hajan ka Kherapara.
Ki pulit  ki la iasiat 5 minit shwa ba ki lehnoh kin her krad noh na katei ka jaka ha ka por 9.30 janmiet ha ka sngi Hatmajai.
Jowai, 11 Naiwieng:Ka Meghalaya Editor’s & Publisher’s Association, Shillong kala pynlong ia ka ‘Workshop on Journalism’ kaba shisngi kaba long kum shi bynta ia ka sngi rakhe ‘National Press Day’ ka ban long ha ka 16 tarik mynta u bnai.
Ka Workshop ka long na ka bynta ki nongthoh khubor ka ri lum Jaintia da ka jingiarap ka District Administration, West jaintia Hills District bad la pynlong ia kane ka jingai jinghikai ha DC ophis Conference Hall  ha kane ka 09.11.2013.
Ha katei ka sngi la wan ban ia don lang ka kongsan Smt D.D Syngai EAC West Jaintia Hills ki dkhot ka MEPA naduh u bah R.M Shabong President MEPA uba long kum u Chairman, u ma C.H Passah, Workshop Coordinator,MEPA, bah George B.Lyngdoh General Secretary MEPA, u bah R.Nongkhlaw DIPR, Shillong Meghalaya, ma H.H Mohrmen President MASCOM ma M.M Thaiang Editor Chitylli 7 Trep bad kiwei de.
La ioh ia ki jinghikai ba khambniah na ki ar ngut ki Editor ka Meghalaya Time u Deepak Sing Jt.
Editor Meghalaya Times & Member MEPA bad na u Lecturer ka Mass Media u bah T.Lim Editor Meghalaya & Member MEPA.Kiba la ai ia ki jinghikai ia ki nongthoh khubor ha kano ka rukom ban thoh ia ki khubor khlem da ktah ia kiwei bad niew shiliang, khnang ban shakri ka ba kham bha ia u paidbah ka jylla bad da kaba pyndonkam ia ki ain jong ka rukom thoh khubor.
Ka kongsan haba kren ka la iaroh shikatdei eh ia kana ka Association kaba la lah ban pynlong ia kane ka jingai jinghikai ia ki nongthoh khubor ka ri lum Jaintia namar ba ka kam thoh khubor ka long kawei na ki lad ai jingtip kaba kham kloi ia u paidbah ha ka imlang shalang bad ia ka ioh ka kot jong ka ri, i la kyntu ruh ia ki nongthoh khubor ba kin long shisha kiba ia, ia ki jingtip kaba paka ia u paidbah bad ha ka juh ka por  kin long kum ki nuksa ia kiwei.
Shillong,2 Naitung:U Shri Abdul Sultan u la ujor sha ki jpulit ka Sadar Police Station ba ha ka 30 tarik u jylliew ha ka por 11:45 baje mynmiet ki runar bym lah ban ithuh ki la wiang ding ia ka dukan jong u kaba donlang bad ka kudam, bad katei ka dukan ka dei kaba don ha G.S Road Shillong.
Katei ka dukan ka la ingkhong bad ki mar kiba la julor ki la kot sha ka T.8 lak tyngka.
Ki pulit ki dang tohkit ia katei ka jingjia.
Shillong, 11 Naiwieng:U Myntri ka koit ka khiah ka jylla u Bah AL Hek u la ong ba ka jingpynkynriah ia ka TB hospital sha Umsawli na Jhalupara,  ka long kaba biang bha namar ba katei ka jaka iahap.
U Bah Hek u la ong ba ki paidbah kim dei ban don ka mynsiem jingtieng ia ka jingleit buh ia ka TB hospital sha Umsawli namar ba kum kane ka hospital ki don ha kylleng ki bynta jong ka ri.
U Bah Hek u la ong ba ha ka jaka ka TB hospital kaba don mynta ha Jhalupara, yn tei noh ia ka Shillong Medical College.
U la ong ba ka jaka ha kaba yn buh ia ka TB Hospital ha Umsawli kan long kaba iahap bha bad ka sorkar ka dang pynkhreh shaid shaid ia kane.
“Mynta ngi donkam ia ka bording, ngi donkam ia ka um, ngi donkam baroh 24 kynta ia ka um ha hospital lym kumta, kam lah ban treikam", la ong u Bah Hek.
U la ong ba ka sorkar kan nym pynkynriah ia ka TB hospital na kaba don mynta haduh ba ka jaka thymmai ha Umsawli ka la biang nadong shadong.
U Bah Hek u la kyrmen ba ka sorkar kan lah ban tei ia katei ka hospipal hapoh 36 bnai.
Kham mynshwa, ka Dorbar Shnong na Mawpat-Umsawli ka la dep pyrshah ia ka jingthmu ka sorkar ban buh ia katei ka TB Hospital ha Umsawli.
Ka sorkar jylla ka la iasoh bad ka KPC Group na Kolkata ban shna ia ka Shillong Medical College lyngba ka Public-Private-Partnership (PPP).
Ia kane ka Medical College yn ngiam ban sumar nongpang 500 jingthiah ha ka jingheh jong ka jaka 23.8 akar ha Jhalupara bad kan ai jingsumar kumba 200,000 ngut ki nongpang man u snem.
Shillong, 11 Naiwieng:Ka Myntri ka tnad kamsor ka jylla ka Kong Ampareen Lyngdoh ka la pynksan da kaba ong ba ka jingkhynra ia ki iing jong ki briew ha ka thain Umsawli, dei kaba la leh katkum ka ain bad ka Kashari ruh ka la ong ba ki dei ki briew kiba shu wan skud jaka jong ka sorkar.
Ka Kong Ampareen ka la ong ha ki nongthoh khubor mynta ka sngi, ba ki iing briew kiba shah kyndang ha Umsawli, ki dei kiba shu sah beain bad namarkata, ym donkam ban phah jingtip sha ki haba leit khynra.
“Ka Kashari ha ka rai ha ka 20 tarik Risaw, ka la pynksan ba ka jaka ha Umsawli, dei jong ka sorkar", la ong ka Kong Ampareen.
Mynshem taiew, ka tnad Meghalaya Urban Development Authority (MUDA) ka la pynlong ia ka jingkyndang ia ki iing jong ki briew ha thain Umsawli  ban shna ia ka sor Shillong ba Thymmai hynrei na ka liang ka CSWO hapoh ka jingialam ka president ka Kong Agnes Kharshiing ka la pyrshah ia kane ka jingleh ka sorkar bad ka la khang pyrshah.
Halor kane, ka la shah kem noh ha ki pulit hadien ba la ujor FIR da ki nongtrei ka MUDA da kaba kynnoh ba ka khang pyrshah ia ka jingthmu ban kyndang ia ki iing briew.
Ka Kong Ampareen ka la ong ba ka sorkar ka long kaba kloi ban iakren ia kane ka kam bad kito ki briew kiba shah ktah na ka jingkyndang, tang lada kim pynkhein ia ka ain.
Katkum ka jingong ka Kong Ampareen, ka MUDA ka kwah ban iaid ia kane ka kam katkum ka jingdonkam bad ki heh ka MUDA ki kwah ban pynlong ia ka jingtohkit ia ki briew kiba sah ha katei ka jaka hynrei kim treh satia ban iatreilang.
Ka la pynpaw ia ka jingsngewkhia ia ka jingslem bansdang ia ka jingtrei ia ka  NST  bad ka la ban ba lada lah ban thaw ia ka Sor Shillong Thymmai, kan iarap ban pynlait ia ka jingkhapngaih na kane ka sor kaba rim hynrei kane ka jingthmu ka slem namar ba la shah pynwit palat na ki briew.
Ki heh ka MUDA  ki la iathuh ha ka myntri, ba ar tylli ki jaka la ai sha ka NEEPCO bad sha ka IT Department ha u snem 2010.
Katkum ka kaiphod jong ka MUDA, ki nongsurbe ki la aiti sha ka Kong Ampareen ha kane ka sngi Nyngkong ia ka jingleit khynra ha ka 8 tarik Naiwieng bad ki la batai ia ka jinglong trai ia katei ka jaka ha kaba la don kiba ka Kashari ka la dep shah ia ki ban kyndang ia kiba sah beain hadien ba kim sngap ia ka jingthoh ba la ai da ka sorkar ba kin mih noh.
Ka kaiphod ka la ong ba ka Agnes  Kharshiing ka la wan mih ha katei ka jaka bad ka la kren pyrshah ia ki nongtrei ka  MUDA  bad pynshit ia ki briew ha katei ka shnong kiba la wanrah ia ka jinghuri hura.
Ha kane ka jingkhynra, hynniew tylli ki iing phlang, ar tylli ki sem masi la pynkyndang namar ba ki skud ia jaka sorkar.
Shillong, 11 Naiwieng:U Working President ka UDP u Bah Paul Lyngdoh u la ong ba ka  jingpynrung vote ia ki briew nabar ha ka thain Madanrting,  dei tang ka buit jong ka Congress ban thaw vote na ki briew ba nabar jylla ban ioh kabu ha ka sain pyrthei.
“Ka dei ka jingleh kaba buhrieh hynrei kaba la tipshai lut baroh ba ka Congress ka shaniah ha ki vote ki briew ba shu wan naei naei khlem tip kiba dei shisha ne em ki nongshong shnong", la ong u Bah Paul.
U la iathuh ba ka UDP ka la ujor ha u Chief Electoral Officer (CEO) u Prashant Naik ba dei ban sangeh shi syndon ia ka jingpynrung nongthep vote ia ki nongshong shnong kiba long artatien ha kane ka jylla.
“Ngi la pynpaw ia ka jingsngewkhia kaba jur ba ka jingpynrung nongthep vote la leh ha Madanriting,", la ong u working president ka UDP.U la ong ba ka rai ban pynrung kyrteng ia ki nongshong shnong ba tang shipor ka long pyrshah ia ka riti synshar ka ri ba uwei u briew u dei ban don tang kawei ka vote.
U la buh ia ka jingbym iahap ia ka jingpynrung nongthep ia ki shipai kiba shu wan trei tang shipor.
U la ong ba uno uno u briew uba trei kam, u lah ban leit buh kyrteng ialade kum u nongthep vote ha la ka jaka lajong.
“Ka long baeain ban pynrung kyrteng nongthep vote namar ba ki la dep buh kyrteng ialade ha la ki jaka jongki", la ong u Bah Paul.
Shillong, 11 Naiwieng:Ka Khasi Students Union,  lyngba ka kyrwoh jong U Bah F Kharmawphlang, uba dei U Vice President jong katei ka seng, ka kynnoh ba ka jingjia ha Umsawli, ka dei ka jingthombor im im peit peit ia ki trai Jylla bad ka jingleh riew khlaw, kaba kham palat ia ka jingleh ki lehnoh.
Katei ka seng ka pynrem jur ia kane ka jingleh ka sorkar bad kaba ju thombor tang ia ki trai jylla bad ka pynrem ruh, ia ka jingkem ka sorkar ia ka kong Agnes kaba leit na ka bynta ban kren ia ka jingeh jong ki paidbah.
Kane ka pyni ba ka jingleh ka sorkar ka dei ka jingthombor bad ka jingiuhroit ia ki trai jylla na ka por sha ka por.
Ka KSU, ka buh jingkylli kaba ia ka sorkar ka long “Hato ka sorkar ka leh aiu ia kito ki jaka kiba ki bar jylla ki sah be-ain ha Them metor, Polo Sawfurlong bad ter ter".
Ka seng kam lah shu ban shu sngap ia kum kine ki jingjia kiba jia man la ka por bad ngi pynrem jur ia kane ka jingleh ka sorkar, shuh shuh kaei kaba la jia ha Lapalang ka sorkar, haba kala ioh ia ka hukum ban pynpra ka la leit tang katto katne ngut na ki bor ba dei khmih ryngkat bad katto katne ki Magistrate, hynrei ha Umsawli pat la sakhi ba ka la leit da ka kynhun kumban leit hiar thma ia ki trai jylla kiba sah ha katei ka jaka.
Na ka liang ka seng ka kob namarkata, ia ka sorkar ba lada kam nud ban leh eiei, ka tieng ka  khawpud bad ka pyndem tdong ha ki bar jylla kiba la shu sah beaiñ, ba kan ailad ia ka seng tang shi sngi ban pynmadan lut ia kine ki jaka kiba sah beaiñ ki bar jylla.
Lada kine kiei kiei kin dang iai jia ka sorkar hi ka dei ban shim ia ka jingkitkhlieh bad lada jia eiei, ka sorkar kam dei ban mushlia bad kam dei ban tuklar, ha kaba ka seng, ka ong ba kan nym lah ban shu peit tang da ki khmat ia ka jingleh arsap bad ia ka jingthombor ka sorkar ia ki trai jylla bad la ong ruh ba baroh ki myntri sorkar kiba don ha ka sorkar ba ialam u Dr Mukul Sangma ki dei ban shim ka jingkitkhlieh halor ka jingpynjot pynpra ia ki iing ki sem jong ki paradoh parasnam hangtei ha Umsawli bad dei ruh ban shim ia ka jingkitkhlieh lada jia kano kano ia ki trai Jylla, kiba sah ha kino kino ki bynta jong ka bri u hynniewtrep.
Shillong,11 Naiwieng:Ki pulit jong ka East Khasi Hills  ha kane ka sngi Nyngkong ki la kem ia u Mali ba trei ha Shillong Cantonment Board uba ak kum u ophisar IPS da kaba kam kum u Superintendent of Police (SP) bad u nongtrei ka Raw Agent ha ka tnad Ministry of Home Affairs.
Une uba shah kem la tip kyrteng kum u Su bhash Chakraborty uba leh ialade kum u ophisar ruh ha ka Indian Air Force, Navy bad Army.
U SP (City) Bah Vivek Syiem u la ong ba ki pulit ki la pynlong ia ka jingbuddien ia une u briew la katto katne sngi shwa ba kin ioh ban kem syndon.
U Bah Vivek u la iathuh ba une uba shah kem u trei kum u nongaium syntiew bad pynkhuid niut na Mali ha Shillong Cantonment Board naduh u snem 1992.
Hadien ba la shah kem, u la ong ba ki pulit ki leit khynra ia ka jaka sah jongu ha Cantonment Board quarter ha Jhalupara bad la ioh kurup bun ki tiar ki tar, ki kot ki sla.
Ki la ioh ruh ban kurup ia ka sopti Uniform pulit, tupia, ki Identity card, suloi um, bad ki suloi kai nalor ki medal bad kiwei ki tiar ba shu thok.
U SP (City) u la iathuh ba ki la kurup ia ki syrnod jingpule bapher bapher jong ki samla kiba kwah kam ha Indian Army kaba u thok ban thungkam.
“Ngi hap ban pule bniah ia kane ka kam shwa ban poi sha kaba kut.
Ngim pat lah ban tohkit ia u briew ba shah kem namar ba ngi dang shu kem", la ong u Bah Vivek.
U Bah Vivek u la iathuh ba ki pulit ki la pyrshang ban wad la u Chakraborty u don shuh shuh ne em ki paralok ba leh ia kum ia kane ka kam.
Shillong, 11 Naiwieng:Ka Seng Khasi Maw plang kan leit ban iashim bynta ban pyni ia ka jingshad jong ki sha Arunachal Pradesh ka ban long ha ka 22 tarik haduh 24 tarik u Naiwieng.
U Bah A Dohling u la ong ba kum u nongialam u la jied ia ka seng Khasi Mawphlang ba kan leit ban iahim bynta ban pyni ia ka jingshad jong ki ha Arunachal Pradesh.
Ki nongshim bynta na katei ka seng Khasi Mawphlang ki ban leit ban pyni ia ka shad ka put ka tem baroh ki don kumba 30 ngut kynthup kynthei bad shynrang.
Katei ka jingleit shim bynta jong ki ka long kum shi bynta ban kynmaw ia ka jingdap 50 snem jong ka jingwan hiar thma ka China ia ka Arunachal ha u snem 1962.
Shillong, 12 Naiweng:Ka KHADC kam don satia ka bor ban rejister ia ki jaka hapoh u pud u sam jongka namar ba kam don ka ain.
“Ka Council ka la pdiang ia bun bah ki Land Bills  ha ki snem ba la dep.
Hynrei ia kane, la kyntait da u Lat halor ka nongrim ba ka ktien ‘transfer’ ne kynriah, kam paw ha ka Paragraph 3 jong ka Sixth Scheduled," la ong u CEM ka KHADC Bah Pynshngaiñ N Syiem haba kren hynne ka sngi Hatmajai.
Katkum ka Paragraph 3 (a) jong ka Sixth Scheduled, u bah Syiem  u la ong ba la thoh tang ia ka ktien ka jingai, ka jingsah ne ka jingpyndonkam ia ka jaka.
“Ngi kwah ban don ka ain khyndew jong ngi namar ba ka Council ka dei ka nongri ia ki jaka puta hapoh u pud u sam jongka hynrei kum kane ka kyndon, ym shym la kdew ha ka  riti synshar ka ri", la ong u CEM.U la ong ba u Deputy Commissioner u don ka bor ban rejister ia ka jaka wat ha ki jaka ba hap hapoh u pud u sam ka Council katkum ka kyndon jong ka Indian Registration Act 1908.
“Ia mynta, ka Council ka don ka bor tang ban shu buh rekod ia ki jaka katkum ka jingpynbna ba la pynmih da ka sorkar jylla" la ong u Bah Syiem.
Shwa ia kane, ka Dorbar Ki Khlieh Nongsynshar Ka Ri Hynniewtrep  ka la kyntu ia ka KHADC ban khot ia ka dorbar kyrpang ban pynbna ia ka Rules jong ki 53 Hima ha Khasi Hills  namar ba ka Indian Registration Act 1908 ka dei ka ain kaba dkoh.
Ka Dorbar ka la ai jingmut ruh ia ka jingdonkam ban khot ia ka jingialang kyrpang hapdeng ka KHADC bad u Deputy Commissioners ha Khasi Hills, u Commissioner & Secretary,  District Council Affairs department, Commissioner & Secretary Law, Advocate General, Additional Advocate General, bad u Standing Counsel,  ban iakren ia ka jingthmu ban ai bor ha ki Hima, KHADC, bad ha ophis u Registrar, DC ban rejister ia ki khyndew ki jaka puta bad ban iada ia ki 16 tylli ki kyrdan bat khyndew ha Khasi bad Jaintia Hills.
Shillong,12 Naiwieng:Ka KHNAM, Maw lai Constituency Committee kan pynlong ia ka Jingialang Paidbah ban pynshai ia ka jingdonkam ban pyntreikam ia ka Inner Line Permit ha ka Jylla.
Ia kane yn pynlong la 16 Naiwieng 2013 ha Madan jong ka Basic School, Mawlai Nongkwar.
Kumta ka KHNAM  kyrpad ia paidbah, naduh ka longkpa, ki longkmie bad ki khun samla ka Ri kynthei bad shynrang ba kin sngewbha ban wan khnang khnang sha kane ka jingialang ha kaba ki nongialam jong ka seng lem bad kiwei pat ki riew shemphang kin wan ban pynshai ha kaba iadei bad ka ILP, ong ka kyrwoh na u Bah F.Marpna General Secretary ,KHNAM Mawlai CC.Shillong, 12 Naiwieng:3 ngut ki nongkhaii ki la shah rahbor ha ki kynhun lehnoh ka GNLA katba ki dang leit sha ka iew kaba long shisien shi taiew ha  Tebrongre, kaba don hajan Tikrikilla.
Katei ka jingjia ka la jia ha ka step sngi nyngkong.
Kitei ki lai ngut kiba la shah rahbor ki dei kiba la tip kyrteng kum u  Dulal Roy, 50 snm karta u  Manik Roy( 40), baroh ar ngut ki dei kiba shong ba sah ha  Tikrikilla bad u Abdullah  Ali( 40)  u dei uba shong ba sah ha Gomaijhora, Assam.
Ki rieng kieng atiar ki la rahbor ia kitei ki nongkhaii ha ka por mynsngi mynshai na iew  Tebrongre, ka iew ba ki ju wan ban khaii manla ka por.
Katkum ka khubor pulit , ka la iathuh 15 ngut ki riew kieng atiar kiba la suba ba ki dei ki GNLA ki la donkti ha ka kam rahbor ha kaba ki la rahbor ia kitei ki nongkhaii da kaba pynap suloi ia ki.
Katkum ka khubor ba la ioh lum, la ong ba kitei ki juh ki kynhun ki la leit ruh sha ka iew Gaptuli, ka iew kaba don marjan bad ka Tebrongre ha kaba ki la pyrshang ban rahbor sa ia uwei u nongkhaii hynrei u la lait phet.
Utei u nongkhaii u la lait im na ka jingshah kawang da ka tari ha kitei ki kynhun ha ka ba ka tari kam shym la dei na ki met jong u hynrei ka la dei na ki bynta ka kti bad u don hapdeng ka jingmynsaw.
Kane ka la jia shuwa ban kit ia kitei ki lai ngut.
U SP ka  West Garo hills u   Mukesh Singh  u la ong ba ki pulit ki dang buddien ia ka tei ka kam ban kem ia kiba donkti u la ong ruh ba ki pulit ki la pynjur ia ka jingpahara da kaba iaid kylleng kylleng da ki kjat bad ki kali pulit, hynrei haduh mynta ym pat shym la lap dien eiei.
Katei ka jingshah rahbor ka la jia wat hadien ba la phah da ki kynhun shpai ruh sha katei ka jaka.
Shillong, 11 Naiwieng:Ka Dorbar Shnong Mawiong,Diengpasoh Road, Khyrim Syiemship kaba don 150 tylli ki longíing ka la rai ban nym iashim bynta, ia ka jingrakhe lehniam jong u syiem ka Hima Khyrim kaba tip kum ka ‘Shad Nongkrem’ka ban long ha ka 13 bad14 tarik mynta u bnai jong une u snem.
Kane ka rai jong ka shong ka long ka long halor ka nongrim ka jingbympatiaw bad shimkhia jong u syiem ka Hima Khyrim ia ka jingud jingnam ki paidbah ka shnong Mawiong.
halor ka jingthmu die duh ka shnong Maw pdang ia ka khyndew ka syiap kaba dei jong ka Ri Raid kaba hap hapoh ka Raid Nongkrem  sha ka bor sorkar da ki hajar Acres bad sha ki hehspah shimet da ki spah Acres.
Haba iadei bad kane na ka liang jong ka shnong ka la ujor bad leit iakynduh bunsien ia u khlieh ka Hima u Paiem Balajied sing Syiem , hynrei na ka liang u Paiem u leh bym patiaw ia kane ka jing ud jingnam ki khun ki hajar ka Hima kumta ka shnong kam banse ban shim ia kane ka rai ban nym leit ia shim bynta satia  ia ka Pomblang Syiem mynta u snem,ong ka kyrwoh na U bah  R.Kharumnuid, Rangbah Shnong Mawiong, Diengpasoh Road, Khyrim Syiemship.
Ha kawei pat ka khubor, la iathuh ba ki paidbah ka shnong Wahkhen, sa shisien biang kila pynpaw ia ka jingbym sngew tynnad ne ka jingbym sngewbha ban leit iashim bynta ha ka shad Pomblang jong ka Hima Khyrim ban long ha ka 13 bad 14 tarik Naiwieng 2013, ha Smit.
Ha ka kyrwoh ba la pynlait mynta ka sngi, u chairman Paidbah Wahkhen u Bah M Khonglein bad u secretary Bah R Buhpohang ki la ong ba  ka daw ba ki paidbah ki la rai ban kyntait leit iashim bynta sha ka shad Pomblang ha Smit, ka long halor ka jingbym shim khia u Syiem Khyrim ban pynbeit ia ki jinglong kynrum kynram hapoh shnong Wahkhen kaba la mih na ka jingpynskhem jubor u Syiem ia u Sordar uba la shu thung khlem ka mon ne ka jingpynmynur jong ki paidbah uba bun balang.
Ka sur jong u paidbah ka long ba ki kham thrang bad angnud shwa ia u Syiem ban pynbeit shwa ia ka kynrum kynram hapoh shnong khnang ban wanrah biang ia ka shong suk shongsain hapoh shnong ban ia kaban leit kmen leit leh sngewbha sha ka shad ka kmen, katba ki paidbah ki sngew jynjar bad sngewkhuslai hapoh ka jingsynshar shnong synshar thaw.
La kyntu ia ki paidbah ka shnong Wahkhen kiba don kajuh ka jingsngew ban nym iasnohkti lang mynta u snem hynrei kam khang ne mana pat kiba don ka jingthmu da kumwei pat.
Kane ka long katkum ka kyrwoh ba la pynlait da u chairman paidbah Wahkhen, Bah M Khonglein bad u Secretary Bah R Buhphang.
Shillong, 12 Naiwieng:Ki briew kiba shah pynpra ia ki iing ki sem ha ka MUDA ki la kylli balei ba ka sorkar ka kem ia ka Kong Agnes Kharshiing,haba ka dei tang ka nongiarap ia ki nongshah pynpra iing, ha ka jingshisha ka la dei ban kem ia ki trai iing lada dei ba ki shong beain ia katei ka jaka.
Na ka liang ki trai jaka ki la dawa ba ka sorkar ka dei ban pynlait noh mardor ia ka Kong Agnes.
Ka Kong Theirit Lyngdoh kawei na ki trai jaka ba shah pynpra iing ka la ong ba ka jingkem jong ka sorkar ia ka Kong Agnes ka long kaba khlem nongrim namar ka Kong Agnes ka dei tang ka nongiarap ia ki bym tip ia u A u B, ha ka jingshisha ka sorkar ka la dei ban kem ia ngi ki trai iing trai jaka.
“Kem ia ngi ki trai jaka balei ban kem ia ka Kong Agnes kaba dei tang ka nongiarap ia ngi", la ong ka Kong Lyngdoh haba kren mynta ka sngi, ha ka jaka ba ki shong kyrain ha Khyndailad.
Ka Kong Lyngdoh ka la ong ruh ba ka sorkar ha ka jaka ban phah kem ia ka Kong Agnes ka la dei ban phah kem ia ki majistor kiba kynthup ia u Bah DM Wahlang, I Majaw bad ia u N Hajong kiba shu wan khynra beain ia ka iing bad ka jaka jong ngi u duk u suk.
ka Kong Lyngdoh ka la kam ruh ba ka don ki kot ki sla ki ba biang bad pynshisha ia ka jinglong trai jong ka ia katei ka jaka bad dei na kane ka daw ba ki la ieng pyrshah ia ka jingwan thombor jong ka sorkar ia ka hok jong ki.
“Lada ngim don ki kot ki sla kiba biang, balei ngin ieng pyrshah hynrei namar ba ngi biang ki kot ki sla halor katei ka jaka dei na kane ka daw ngin ieng pyrshah beit ban dawa ia la ka hok", la ong ka kong Lyngdoh.
Mynta ka sngi, ka dei ka sngi jingiakhih kaba ar jong ki nong Umsawli, ha kaba kumba 30 ngut ei ei ki longkmie khamtam, kiba la shong kyrain hynnin hakhmat SP ophis bad ki la bteng biang mynta ka sngi ha Khyndai Lad.
Ia kine ki trai iing ba la shah pynpra ia ki iing ha Umsawli, Mawtari-Mawlong, la synran ki seng bhalang bapher bapher, ki riew rangbah Morningstar Sumer, Pastor Kyrsoibor Pyrtuh bad kiwei kiba wan shong kyrain lang ban pynpaw pyrshah ia ka jingleh ka sorkar ban pynpra ia ki iing jongki bad ruh, ban dawa pynlait mardor ia ka presideng ka CSWO ka Kong Agnes Kharshiing.
Kine ki nongshong kyrain, ki la sdang ha ka por mynsngi bad ki la rai ban shong haduh ban da miet lada ka sorkar kam tuklar ban pynbeit ia kane ka kam.
La iohi ba ha kane ka jingshong kyrain, la  don ki longkmie ba wanrah da kaba bah lang ia I khun.
Iwei na kine, dei I kong Philemon Lyngdoh ba la shah pynpra ia la iing bad I la wan ban shong kyrain lang bad la I khun ba dang rit.
“Ngin sa ia peit, ngi lah ban iashong haduh ban da miet ne baroh shi miet bad kin bteng beit ban iakhih lada ka sorkar kam sngap ia ka jingdawa jongki ia ka jingshah knieh ia ka jaka ka iing ka sem bad ban pynlait ia ka Kong Agnes", la ong ka Kong Angela Rangad haba kren hynne.
Ki briew kiba shah pynpra ia ki iing ki sem ha ka MUDA ki la kynthah jur ia ka sorkar kaba kem ia ka Kong Agnes Kharshiing haba kadei tang ka nongiarap ia ki nongshah pynpra iing.
Shillong, 12 Naiwieng:Haba kyntait ba ka la don ka jingiapait hapoh ka sem Congress Parliamentary Party (CPP) ha ka KHADC, u CEM Bah Pyn shngaiñ N Syiemu la ong ba ka don tang ka jingsngew thuh bakla hapdeng ki para MDC bad ka Executive Committee ka skhem kumba ju long.
“Ngan hiar shuki da ka jingkmen lada kiba bun ki MDC kim kwah shuh ia nga ban long kum u nongialam", la ong u Bah Syiem.
U la bynrap shuh, “Ngin pynbeit ia ka jingbym sngewthuh jingmut ha ka jingialang jong ka CPP ban long ha iing sah u President ka MPCC Bah DD Lapang la sngi Palei" la ong u Bah Syiem haba iakren mynta ka sngi, sha ki nongthoh khubor.
U CEM ka KHADC u la ong ba u ioh ia ka jingshaniah jong baroh ki MDC ha ka CPP.Halor ka jingujor jong ki MDC sha u  myntri ka District Council Affairs Bah HDR Lyngdoh ban dawa hiar shuki ia u, u Bah Syiem u la ong ba kam shym don satia kum kata ka jingdawa katkum ka jingtip jongu.
‘Lada don kano kano kaba phah ia kata, ngam tip.
Nga la wad jingtip shaphang ka jingujor ki MDC ban dawa hiar shuki ia nga hadien ba la iohi ha ki lad pathai khubor hynrei kam don satia" la ong u Bah Syiem.
Katkum ka jingujor, khyndai ngut ki MDCki la ujor sha u  Bah HDR ban weng CEM noh ia u Bah Pynshngain bad ban thung bujli da u Deputy CEM barim uba dei u MDC ka Nongkrem u Bah Lambor Malngiang.
U CEM u la kyntait ia ka jingpyndonkam bakla ia ka pisa ban shna ia ka Guest House ha Nongpoh,  bad ong ba ki la pynlut baroh T.54 lak kumba la mang.
U la ong ba nalor ki ar tylli ki kamra jong katei ka Guest House, la don ka kamra shet, kamra bam, kamra sum bad kiwei.
“Ym don uwei ruh ba buh jingkylli ia ka jingpyntreikam ia katei ka projek", la ong u CEM.Halor ka Khasi Heritage Village ha Mawphlang,  u la ong ba kim pat siew ia ka pisa kaba baroh namar ba dang ap ia ki barikor ban submit ia ki jingdonkam.
Shwa ia kane, la don ka jingkynnoh ba ka jingpyndonkam bakla ia ka pisa ia ki projek hapoh ka jingialam u Bah Syiem ba kynthup ia ka jingshna ia ka Guest house ha Nongpoh,  ban airong ia ka MDC hostel, ban pyniar ia ka iing ka district council  bad ban thied ia ka generator  ha ka dor kaba rem.
La kynnoh ruh ba baroh kine ki projek la aiti ban pyntrei tang ha uwei u briew u D Marbaniang khlem da khot tender.
Ha kawei ka liang, u Bah Syiem u la ong ba um kyrshan ne pyrshah ia ka\ Inner Line Permit (ILP).
“Nga shu kyrpad ia ka sorkar ban thaw ia ki lad ki lynti ban wanrah sha ka miej jingiakren ia ki sengbhalang.
Kane kam dei ka jingsnegw jong nga shimet hynrei ka dei ka nongrim ba la ieng da ka Executive Committee.
Ngam tharai ba ki nongialam kin bitar ia kane" la ong u CEM ka KHADC.Lah ban kdew ba ka kam nongialam hapoh ka sem Congress ka la sngew khohnioh ia ka jingkren jong u Bah Syiem ba ka KHADC kan kyntu ia ka sorkar ban khot iakren ia ki sengbhalang kiba dang pynlong ia ka jingiakhih ha kane ka jylla.
Da ki phew hajar ki metiap la kynton ha ka surok bah jong ka Phillipine hadien ba ki lad ai jingiarap ki la ioh ban sei ia ki, bad kitei ki metiap ki dei kiba la shah kynshop ha ka eriong bah Haiyan ha katei ka jaka.
Ki lad ai jingiarap ki la buh thong lypa ba ki met iap ki ban dang sei na katei ka jaka kin dang bun.
Ki pulit bad ki shipai haduh mynta ki dang tdem thui ka wad metiap ha katei  ka jaka, hadien ba ka shnong baroh kawei bad ki bynta jong ka nongbah ki la shah lynshop.
La iathuh ba ki hajar tylli ki metiap kim ngiam shuh ban buh ha ki jaka buh metiap bad la shu tyngian ia ki ha ki ing mane bad kiwei pat ki jaka, ki don ruh kiba la shu song ha ki pla bad ieh shabar.
La ong ruh ba ka jingdonkam jingiarap kyrkieh ha Phillipine na katei ka jingshah ktah ka la long haduh katta katta ha kaba ka jingdonkam kyrkieh hi ka long ka um dih, ka bam bad ka jaka sah.
Da ki million ki pisa ha ki pound la donkam eh , ha kaba da kiba bun bah ki ri ki la kular ban noh sngewlem ia ka kti ka mon ka diang jong ki sha kitei ki lanot hangtei.
Ka eriong ha Phillipine ka la sar lut naduhki khyllung khynnah kynthei bad rangbah ha kaba ki tyllong khubor ki la iathuh ba tang ka jingiap ki khynnah ka la kot sha ki phew hajar ngut.
Ka Lynette Lim, of Save the Children, ka la ong  “Ngi la sakhi ia ka jingjia ha katei ka nongbah, ha Tacloban baroh ki la shah sar lut, ki metiap ki la thiah lyngkrang ha surok, bun na ki ki dei ki khynnah.
Kaei kaba nga la iohi ka long ba ar ngut na ki san ki met iap ki dei jong ki khyllung" la ong ka Lim kaba la iathuh ruh ba kiba shah ktah eh ha katei ka jingjia ki dei ki khynnah.
Ka long ka jingjia kaba sngewtriem ha kaba ka eriong ka la syllad ia ki ing ki sem, ki jingdon jingem ki briew bad da ki phew hajar ngut ki la iap, la iathuh ba bun ki la iap ha ka por ba ki dang don ha ing, ha ka por ba ki dang don ha jhad ha duriaw bad ha ki surok bah.
Katei ka eriong ka la pyniap haduh kumba 10 haduh 15 hajar ngut ki mynsiem briew bad kumba 5 lak ngut ki la shong khlem jaka sah hadien ba ki ing jong ki kila shah pynkhyllem.
Ka  Disasters Emergency Committee, jong ki  14 tylli ki kynhun sngewlem ka  UK ki la pynbna ba kin noh jingiarap kyrkieh ha Phillipine.
Ka Bilat ka la phah ia ki shipai um jong ka bada ka la noh synniang £10 million sha ki nongshah ktah, ong u Myntri Rangbah u  David Cameron.
Katei ka Ri kan aphah ruh ia ki shipai khyndew bad ki shipai suin ban ai ia ki lad jingiarp ba kham kloi.
Ka la phah ruh ia ki kynhun doctor ba 12 ngut kiba la don jingtbit ha ka kam puid bad ai dawai sha Phillipine.
Shillong,12 Naiwieng:Ki pulit ka nongbah mynta ka sngi ki la ioh kem ia uwei u samla uba la tip kyrteng kum u Faster Wahlong, 23 snem karta, ki pulit ki la kem ia u na iew polo, la kem ia u namar ba ki la suba jur ba u dei uba donkti ha ka ban kawang petrol bomb ia kawei ka dukan die kyiad( Wine Store) ha Khyndailad mynhynnin ka miet.
Ki pulit ki la iathuh ba u Faster u la pyrshang ban kawang petrol bomb biang sa ia kawei pat ka dukan kyiad, hynrei ha katei ka por u la iohi ba ki pulit ki don hajan kumta u la phet krad noh.
‘Marsien iohi ia u  IC ka Pasteur Beat House u SI KP Singh utei u samla u la phet krad noh’ ong ka khubor na u SP ka East Khasi Hills u Bah M Kharkrang uba la iathuh ba ka jingiabeh thong ki pulit ia utei u samla ka la neh kham slem hynrei ki la ioh kem pat ia u hadien, u la iathuh ruh ba kiwei pat ki paralok jong u ki la phet krad.
Ka jingtohkit ia utei u samla ka dang iaid shakhmat.
Shillong,12 Naiwieng:U Officer-in-Charge ka  Nongstoin PS u la ujor ba ha ka 1 tarik mynta u bnai, u Bolly Roy Lyngkhoi, GS, HANM West Khasi Hills bad kiwei pat ki para dkhot jong u ki la byrngem ban thaw da kawei pat ka seng lehnoh ha katei ka district lada u DC um shah shkor ia ka jingdawa jong ki.
Lah ban kdew ba ka HANM ka la dawa ban pyllait ia u President ka seng u Bah Arphul Kharbani, uba la shah pynngat MPDA  hapoh ka 48 kynta.
U la ujor ruh ba ki la byrngem ban kyrshan ia ka HNLC ha ka jingtreikam jong ka.
Shillong, 12 Naiwieng:U Chairman ka Syn juk Ki Rangbah Shnong Nongthymmai Pyllun, u Bah WB Najer u la ong ba ka long kaba ma haduh katta lada pyntreikam ia ka Tenancy Bill, namar ba ki iing baroh kin hap ha ka jingpeit jong u Deputy Commissioner bad ka bor jong ki Rangbah Shnong bad ki trai iing kam don shuh.
Haba iakren bad u Rupang, u Bah Najer u la ong, “Shwa ban ai wai hap leh affidavit ha u DC, lada donkam kaei kaei, hap ioh bor na u DC, kane ka ain Tenancy Bill, kan ai bor ba ki iing ki riew shimet kin dei jong u DC ha kaba ki trai iing kim don bor satia bad ka dorbar shnong ka long tang kum ka nongpeitkai", la ong u Bah Najer.
Kaba kham ma shuh shuh, ka long ba lada u briew u kwah shongwai uba dei naei naei hap ai wai beit bad lada ki trai iing kim ai, u lah ban leit ujor sha u DC pyrshah ia ka trai iing.
“Tang hadien 20 snem ei ei, ka jylla jong ngi kan sa kylla ritpaid namar ba lyngba kane ka ain, ki briew ki lah ban wan sah wai da kaba ioh bor na u DC bad ka bor jong u Rangbah Shnong kam don dor ei ei hynrei un dei tang u nongiarap ia u DC ban pynrung iing ia ki briew kiba kwah shongwai hynrei lada jia ei ei, ka jingkit kaba khia ka leit sha u Rangbah shnong", la ong une u rangbah shnong ka Lumdiengsoh kaba ju tip Motinagar.
Wat u nongshong wai un sa lah ban kam ei ia ka iing hadien ba la sah slem, lyngba kane ka ain bad ha jaka ban pynduna ia ka jingwan ki briew nabar, kane ka ain ka la khot shuh shuh ban pynkharoi ia ki briew nabar, u la ong Bah Najer.
Kane ka ain, ka la buh jingeh shuh shuh ia ki trai iing ba kham shajngai na sor, namar ba kin hap ban wan rejister ia ki kyrteng ki nongshongwai da ka affidavit.
Kane ka dei ka jinglut ksan ia ka por namar uwei u nongsahwai, ka trai iing kan hap ban wan leh affidavit khnang sha DC ophis.
“Uba lah ban beh ne ban khot iing dei ha u DC, kane ka dei kaba la paw ha ka Tenancy Bill", la ong u Bah Najer bad iathuh ba, ka SynjukKi Rangbah Shnong Nongthymmai Pyllun kaba kynthup 13 tylli ki dong jong ka Nongthymmai ki la rai ban ieng pyrshah ia kane ka Bill, ka bym iadei ei ei bad ka riti dustur jong ka jaitbynriew.
Kane ka ain, kan pyniap stai ia ka jaitbynriew hadien katto katne snem, la ong shuh shuh u Ba Najer.
Hynrei lada ka sorkar kan iaid beit ban pyntreikam ia kane ka ain, ngi hap ban pyrkhat da kumwei namar ba ka sorkar kam lah ban shu thombor ban pyntreikam haba kiba bun ki paidbah ki kyntait, u la ong.
Dawki,12 Naiwieng:Tang ar sngi hadien ba ki shipai iada khappud BSF ki la pynlong ka jingialang bad ki shipai iada khappud ka Bangladesh, da ki spah ngut ki khar Bangladesh ki la kiew mynta ka sngi ha Ghat Um syiem bad Ghat Dawki na ka bynta ban khlong maw na ki wah.
Ha katei ka jingjia ki shipai BSF ki la shu peikai khlem leh eiei bad kam shym la don kano kano ka jingpyrshang na ki ban beh bad ban khanglad  ia kitei ki khar Bangla kiba la wan da bun tylli ki lieng.
Katei ka jingleh ki shipai BSF ka la pynsuba jur pynban ba lehse ka don eiei sha lyndet kaba pynshlur ia ki khar Bangla ban tur wat shaduh u pud u samka India, kaba bun ki artatien ba lehse ka lah pynban ban long ba ha ka jingialang ki shipai ki la ia pynbeit pynban ban ia shu ia sam noh ia ka bai ioh nong na ka jingtuh maw ki khar Bangla.
Ki shipai BSF ki la pynlong ia ka Flag Meeting jong ki bad ki shipai Bangla ha ka sngi thohdieng ba la lah na ka bynta ban wad ia ka jingiatreilang jong ar tylli kitei ki bor iada khappud ban khanglad ia ki kam pyntriem khamtam na ki kynhun lehnoh.
La ong ba katei ka jingailad ki shipai ia ki khar Bangla ban khlong maw katba ki mon, ka wanrah ka jingma kaba khraw ia ki paidbah namar ka jingkhlong maw na ki wah ka wanrah ia ki jingma ha ka umbam umdih bad khamtam ha ka level jong ka um kaba lah ban kiew sha ki shnong ki thaw.
Ki paidbah ki la kyrpad ia ki bor ba dei peit ba kin shimkhia ban leh eiei halor katei ka jingjia khnang ba kana ym buh ia u paidbah ha ka jingeh.
Shillong,13 Naiwieng:Ki la pynlong ia ka jingiakhih ha Konstitwensi jong ka kong Ampareen Lyngdoh, Myntri ka tnad pynroi sor ( Urban Affair)  ha Laitumkhrah ( Don Bosco Square), da ka jingkynnoh ba dei ka Myntri ka tnad pynroi sor kaba la leh ia ka kam pynpra ing ha Umsawli bad Mawtari.
Hynrei mynta ka jingbitar jong ki ia ka Myntri ka la poi haduh u pud ba ki la byrngem ba lashai  ka sngi kin leit sha khyrdop ( gate) ban rung sha ing ka kong jong ka  ha Laitumkhrah.
“Ngi sngew synei ba ki khyllung bad ki kmie jong ki , ki hap ban shaha khriat bad shah ha u thah, ban shong hangne ha surok, lashai ngin ia mih ryntih ban leit sha khyrdop ing ka kong Ampareen Lyngdoh ban shong hangtei" ong uwei u samla na Nongkrem uba la wan ban kyrshan lem ia ki lanot ka umsawli bad  ‘ho,oid-ho,oid ngin ia leit’ mih  ka sur na ki nongiakhih.
Khlem pep lada ki shim rai kumba ki la ia pynpaw  mynta ka janmiet katei ka kynhun ki lanot shah pynpra ing lashai ka sngi kan hiar ban leit shong kyllain ha khyrdop ing ka Myntri sorkar.
La ioh sngew na ka jingiathuh jong ki ba ka sem masi , sem blang bad ka ing ka sem jong ki ka la shah pynpra lut, haba ma ki kim don jaka sah katno tam lei ki jingri jong ki, kitei ki longing kiba kumba 30 tylli ki la byrngem ban wanrah ruh ryngkat ki jingri jong ki naduh ki syiar, ki blang, ki masi , ki sniang sha ing ka kong Ampareen Lyngdoh.
Shillong, 13 Naiwieng:Ka jingialang jong ka kynhun myntri hynne ka sngi ka la pynbna ia ki sngi shuti na ka bynta u snem 2014.
U myntri ka GAD Bah HDR Lyngdoh hadien ba la wai ka jingialang ka kynhun myntri u la ong ba arphew tylli ki sngi la pynbna kum ki sngi shuti ha u snem 2014 ban wan.
Ka kynhun myntri ka la pdiang ruh ia ka jingthung ia u Lecturer ka Shillong Polytechnic da ka Adhoc basis.
Ka la rai ruh ban pynjlan ia ka rta shongthait jong kiba thung kontrak sha shi snem ia u Officer on Special (OSD) ha ka Meghalaya House , Guwahati.
Ka jingpynjlan ia ka kam, ka long hadien ba ym pat don uba wan ban mih bujli ia mynta shi por.
Shillong, 12 Naiwieng:U Bah M Kharmalki u trai jong ka sem masi ba shah pynpra ha ka sorkar MUDA u la iathuh ba ka sem masi jong u kaba don ha Mawtari ka la shah pynpra noh ha ka MUDA bad mynta ula shu hap ban shna ban tap da ka tyrpa ban da ia ki masi jong u.
“Ka jingwan pynpra jong ka MUDA ia ka sem masi ka dei ha ka por ba nga dang leit bylla bad ynda nga la wan phai nga la iohi ba ka sem masi ka la pra lut bad kane ka la pynkyndit ia nga bad ka la ktah jur ia ka mynsiem jong nga", la ong u Bah Kharmalki.
Ha kajuh ka por ka Kong Philamon Lyngdoh kaba la wan ban shong kyrain bad la I khun ha Khyndailad ka la pynpaw ka jingsngewsih kthang  halor ka jingshah pynpra ka iing jong ki ha ka MUDA.Ka jingwan pynpra jong ka MUDA ia ki iing ki sem bad mynta la shu sah sakma ban hap leit pan iing basa na ki ba ha iing ba ha sem katba ki sngew synei.
“Ngi la shu phet sakma sha iing kiba bahaiing bahasem bad ka ja ka doh ngi la shu iabam katba ioh", la ong ka Kong Philamon.
La iathuh ruh ba katba ka dang don ha iing syndet syndet ki la wan ban pynpra ia ka iing ka sem jong ka naduh ki tiar ki tar ki la bun kiba la jah la pra lut.
Ha ka jingwan jurip jong u Rupang mynta, ka sngi la lap ba bun ki iing bad ar tylli ki sem masi kila pynpra lut ha ka MUDA bad la iohi ba ki iing kiba shah pynpra kidei ki iing kiba la shna da ki dieng ki siej bad la sop da ki tin.
Ha katei ka jingshah pynpra la iohi ba don artylli ki sem sniang kiba la lait na ka jingshah pynpra ha ka MUDA, hynrei iaki sem masi la lap ba ki la shah pynpra haduh ba la hap ban shu ker da ka turpar.
Lah ban kdew ba ha ka 8 tarik mynta u bnai ki nongtrei ka MUDA ki la leit ban pynpra kumba 6 tylli ki iing sah briew kiba kynnoh ba kidei ba ki shong beain ia ka jaka sorkar.
Ha katei ka jingleit khynra ia ki iing la leh hapoh ka jingialam jong lai ngut ki majistor kiba kynthup u Bah DM Wahlang, I Majaw bad u N Hajong.
Ha katei ka sngi ka Kong Agnes kaba la leit ban iada ban ai jingiarap ia kitei ki briew kiba shah pynpra ia ki iing ki sem jong ki ha ka MUDA hynrei ka la shah kem noh hadien ba ki nongtrei jong ka MUDA ki la ujor pyrshah ia ka.
Shillong, 12 Naiwieng:U Chief Judicial Magistrate (CJM) u la kyntait ban ai jamin ia kar president ka CSWO ka Kong Agnes Kharshiing ha ka sien kaba ar.
Ka Kong Agnes ka la shah kem halor ka jingshah kynnoh ba ka leit ban pynthut ia ka jing khynra iing ka Meg halaya Urban Development Authority (MUDA) ha shnong Umsawli  da kaba iada ia ki nongshong iing beain ha ka jaka sor kar ha New Shillong Township (NST).
U nongia said ain ka Kong Agnes u la ong ba kan hap ban pan biang na ka Kasha ri ban pyn lait noh ia ka Kong Agnes.
Ki pulit jong ka East Khasi hills ki la kem ia ka Kong Agnes halor ka FIR ba la ujor da u secretary ka MUDA u Tableland Lyngwa bad u Additional district magistrate Bah Donny M Wahlang pyrshah ia ka ba leit ban khang lad ia ki nongtrei ka MUDA ban kyndang ia ki iing ki briew ha ka thain Umsawli, Mawlong-Mawtari ha ka 8 tarik Naiwieng.
Ha kane ka sngi Nyngkong, u CJM u la shim ia ka jingpan jamin jong ka Kong Agnes bad la rah ia ka kase ha Kashari hynrei ka Kashari ka la kyntait ia ka jingpan jamin.
Shillong, 13 Naiwieng:Ban kyntiew ia ka jingia – lehkai tied golf hapoh ka Jylla bad ha ka thaiñ shatei lam mihngi, u Lat ka Jylla u Krishan Kant Paul u la ai jingmut ban pynlong man la u snem ia ka Governor’s Golf Cup kaba ar sngi ha kaba yn iatrei lang bad ka Assam Rifles.
Ia kane ka lympung yn pynlong ha ka madan kaba dang thymmai jong ka Assam Rifles 18 hole Golf Course, Laitkor ha ka 23 bad 24 tarik mynta u bnai.
Kin don haduh 100 ngut ki nongialehkai tied golf kiban mihkhmat ia ka Assam Rifles, Indian Army, Indian Air Force, ITBP, BSF, CRPF, Civil Admi- nistration bad kumjuh ki ‘ riew paidbah.
Shillong,13 Naiwieng:Ka kynhun lehnoh ka ANVC(B) mynta ka sngi ka la leit ban ther kuli naphang ha kawei ka ktem ka kynhun lehnoh ka GNLA  kaba ia donlang bad ki lehnoh ULFA,  ha Rongmil Chiring kaba dodn ha  South Garo hills.
Ka ANVC(B) ka la leh ia katei ka kam ha ka por 3 baje janmiet.
Ka ANVC(B) haba pyllait khubor ka la iathuh ba  ha katei ka ktem ba ka la leit ban ther kuli, ki la don haduh 10 ngut eiei ki dkhot ka GNLA bad ULFA, bad h akatei ka por ba ka la leit ban ther kuli naphang ki don tang 5 ngut, lain gut na ki ki don hapdeng ka jingmynsaw jur.
Ka ANVC(B) ka la kam ruh ba 5 ngut kiwei pat ki dkhot ka GNLA ki la hiar sha ki thain ka shnongGandigri ban leit pyniap ia ki riew paidbah bad ban pyntieng pynsmiej ia ki bor pahara ha kitei ki thain.
Ka la kam ruh ba kitei ki 5 ngut ki la rah da ki tiar ia leh kiba  ki la knieh hadien ba ki la siat iap ia 2 ngut ki shipai BSF ha kane ka taiew ba la dep, ki la rah da 2 tylli ki AK bad 2 ki Insas kiba dei ki tiar jong ki shipai, ong ka khubor ba ka katei ka seng lehnoh ka la pyllait paidbah.
Ka ANVC(B) ka la kynnoh ba ka GNLA ka la leh ia ki kam pyntriem ha ri-Lum Garo ban pyniap ia ki briew kiba lui-lui , ka la ong ruh ba katei ka seng ka la shu pyrshang katba lah ban pynbun tiar ialeh  da kaba shu knieh na ki bor pulit bad shipai da kaba siatiap ia ki bad hadien kata ban ioh rah ei.
Ka la kynnoh ba ka jingleh jong katei ka seng ka dei tang ka jingrhah bor.
Ka ANVC(B) ka seng lehnoh kaba dang don ka jingteh bad ka sorkar jylla kumjuh ruh ka sorkar pdeng ban sangeh ia siat, ka la kynnoh ba ka GNLA ka la wanrah da ka ULFA bada kiwei pat ki seng lehnoh ha Garo Hills bad katei ka jingleh jong ka ka dei tang ka jingdie tad ia ka khyndew ka shyiap, bad ka jaitbynriew.
“U Hohoe Gatimra, u chairman ba thymmai ka  GNLA bad u Sohan ki dei ban sngewthuh ba kam myntoi bad kam don jingmut ban ia khun ia ka thma kaba la shah rem, bad kane ka long tang ka jingpynthohbria ia ka jaitbynriew Garo" ong ka ANVC(B).
Shillong, 13 Naiwieng:Namar ka jingsngew duna ki bor pulit ban pynneh ia ka suk ka sain ha ka jylla bad ban iakhun ia ki kam lehnoh, ka sorkar jylla ka la thaw ia ka Multi Task Force (MTF).
Haba kren sha ki nongthoh khubor hynne ka sngi hadien ba la pynlong ia ka jingialang halor ka suk ka sain, u Myntri Rangbah ka jylla u Mukul Sangma u la ong ba ka tnad pulit ka la pynkhreh ban thaw noh ia ka Task Force ban pynkhlain ia ka jingtreikam.
Ia kane ka kam, la bynshet ha ka jingialam jong u Chief Secretary u Bah WMS Pariat.
Ka jingthaw ia kane ka long hadien ba ka la mih ka jingjia ktah jur ha kane ka jylla na ki kam lehnoh khamtam ha ka thain Garo Hills ha kine ki bnai ha kaba san ngut ki pulit ka jylla ki la kyllon iap.
U myntri rangbah u la kubur ba ka long kaba donkam kyrkieh ban pynkhlain ia ka tnad pulit ha ka jylla namar ba ki bor pulit ka sorkar pdeng, ki hap ban mih haba donkam shawei pat.
“Ka long kaba donkam ia ngi ban pynkhlain ia ka bor pulit" la ong u Myntri rangbah.
U la ong ba ki kynhun lehnoh ki ioh tiar da kaba suk ban wanrah nabar sha kane ka jylla na thain khappud, bad u la ong la pan ia ka jingtreilang ka sorkar pdeng bad ka sorkar jylla ban wad ia ki daw ba la pynlong balei ki kam pyntreim ki iohlad.
Ka sorkar jylla bad sorkar pdeng ki donkam ban iatreilang bad kam long kaba biang ia ngi ban shaniah ha ki shipai man ka por", la ong u Mukul.
U la ong ruh ba ka sorkar kan leh da kaba tyngeh ia kiba pynkhein ia ka ain.
Shillong, 13 Naiwieng:Ka Khasi Students Union (KSU) lyngba U Bah Daniel Khyriem, uba dei u President jong katei ka seng, ka kren pyrshah halor ka jingkren u myntri kam pynroi nongkyndong ka sorkar Jylla,  U Bah Prestone Tynsong, ba ka ain shong wai lane Meghalaya Regu lation and Verification of Tenants Bill 2013, ka dei ka ain kaba lah ban teh lakam ia ki bar jylla bad ki mynder.
La ong U bah Daniel, ba kane ka jingkren ka long kaba bakla bad kaba bym iahap satia, ha kaba la ong ba kane ka ain da lei lei kam lah ban tehlakam ia ka jingwan ki nongwei bad dei tang ka Inner Line Permit kaba lah ban teh lakam ia ka jingwan rung laitlan ki Mynder bad ki bar jylla.
Ka kyrwoh, ka ong shuh shuh, ba na ka liang ki 14 seng ki kyntu ia u Bah Prestone Tynsong ban kren ia u Myntri Rangbah bad ia ki MLA kiba don ha ka sorkar ba ki dei ban pyntreikam noh mardor ia ka Eastern Bengal Frontier Regulation Act 1873 bad ngi shem ba dei tang lyngba kane ka ain kaba khlain kaba don ki bniat ban dait ym kum ka ain shongwai lane ka Meghalaya Regulation and Verification of Tenants Bill 2013 ka bym don satia ki bniat kiba nep bad kane ka ain kaba wanrah da ka sorkar ka dei kaba khlem bniat.
Katei ka kyrwoh, ka ong shuh shuh “Kaba sngew lyngngoh ka long ba ka sorkar ka kwah ia ngi ban iadon bynta sa ha kawei ka committee lyngba ka jingkhot u bah Prestone Tynsong, hynrei wat tang ia ka rai jong ka High Level Committee kam shym la khein snep bad sa katno tylli ki committee ka sorkar ka kwah ban pynmih nangne shakhmat".
Ha ka HLC ki MLA Congress, kiba dei ki Myntri sorkar ki la iadonbynta lang ha ka ban rai bad ha katei ka por kim shym la ai jingmut satia ban wanrah da ka ain shongwai lane ka Meghalaya Regulation and Verification of Tenants Bill 2013 hynrei kynsan kynsan ki kyrshan beit ia ka ILP bad kynsan kynsan hadien ka election ki nguid noh ia la ka rai, kane ka pawshai ba kim long kiba kut jingmut ia kane ka jingwan jyllei ki mynder ri.
“Haba ngi peit ha Nagaland, Mizoram bad Arunachal Pradesh kaba pyntreikam ia ka ILP kam don kano kano ka jingeh bad kam shym la khanglad satia ia ki kam pynroi kam shang pyrthei,  hynrei ki iaid beit iaid ryntih bad ka ILP ka khanglad ia ka jingwan rung beaiñ ki Mynder bad ki bar jylla kiba thmu ban buhai shnong ha kitei ki jylla bad la ong ruh ba ha kine ki 3 tylli ki jylla, ka sorkar India, ka la pyrshang ban weng noh ia ka ILP hynrei ki sorkar kine ki jylla khamtam ha Mizoram bad Arunachal kiba dei kiba la synshar da ka Congress ki pyrshah jur ban weng ia kane ka ain.
Ka KSU, ka kyrpad ia ki Dorbar Shnong ha kylleng ka Bri u Hynniewtrep, ban peitngor lem ha ka imlang sahlang bad ban peitngor lem ia ka jingwan rung kyrthep ki nongwei bad la ong ba ki Dorbar Shnong,  kim dei ban shu tare ruma ia kaei kaba ka sorkar ka tyrwa, namar kidei ban sngewthuh shai ba kane ka Bill kaba ka sorkar ka tyrwa mynta ka dei shi bynta na ka bynta ban pynsynjor noh bad ban iuhroit ia ka iktiar jong ki Dorbar Shnong.
Shiilong, 13 Naiwieng:Ki pulit ka Sohra ki la kem ia uwei u briew halor ka jingkynnoh ba u la shoh la dat ia la ka khun kaba dang ar met haduh ba ka la poi sha hospital.
Katkum ka khubor na u SDPO ka Sohra u Bah Ian Onel Swer, ia u Bah Kitboklang Kharsyntiew la kem noh ki pulit hadien ba la u la shah ujor FIR ha ka Kong Windo Diengdoh ha ka 4 tarik Naiwieng.
U Bah Ian u la iathuh ba ka Kong Denalda Diengdoh (37 snem) ka la shah shoh ha la u kpa haduh ba ka la shitom jur nalor ba ka dang ar met bad ka la pynkit sha hospital namar ba kam tip briew shuh na ka shitom.
Ki pulit ki la kem noh ia u Kitboklang bad mynta u don hapoh phatok ha Sohra.
Ha kawei ka jingjia, ki pulit ki la kem ia uwei u briew uba byrngem pyniap ia u sirdar ka Wahlang u Bah Thonbor Wahlang.
Katkum ka jingiathuh u SDPO, ha ka 21 tarik Risaw, uwei u briew uba la tip kyrteng kum u Raja Shadap u la byrngem ia u sirdar ka Wahlang ba  u dei ban ai jaka sah ia u ha quarter ka PHE kaba don ha Wahlang bad u la byrngem ia u sirdar ba un pynmynsaw lada um shah ban sah.
Kham hadien ha ka 31 tarik Risaw, une ujuh u briew u la wan sha jaka ieng bus ha Sohra bad u la iathuh ha u kondoktor ka bus ML05-E-2454, ba un leit iathuh ia u sirdar ka Wahlang ba un pyniap ia u lada un kiew sha Shillong kumba la byrngem mynshwa.
Hynin ka sngi ki pulit hadien ba la ioh ia ka FIR na u Sirdar, ha ka por  2:30 janmiet ki la kem ia utei u  Raja na iew Sohra.
Mynta u don ha kti ka Kashari, la ong u Bah Ian.
Shillong, 13 Naiwieng:U Additional Director General jong ka National Cadet Corps (NCC) u R K Shamar u la ong ba un sa thoh sha baroh ki sorkar jong ki jylla ka dong shatei mihngi, ba kin pynrung noh ia ka NCC kum ka elective sobjek ha baroh ki skul ki jylla ka thain shatei Lam Mihngi.
U la ong ba ka thong ba ka NCC ka buh mynta ka long ban khring ia ki kynthei ba kin pyniasoh bad ka NCC bad ka bhah kaba la buh kyrpang ka long 33% na ka bynta ki kynthei.
La ong ba bun ha kine ki jylla kiba pyniasoh ia lade bad ka NCC ki kham leh bha ki kynthei ban ia ki shynrang.
La ong ba kaba kham kongsan eh ha ka NCC ka long ban don ka jingryntih hapdeng ki kynthei bad shynrang khnang ban wanrah ia ka jingiatylli ha ka Ri bad ban pynshlur ia ki samla ba kin shim ia ki kam iada ri da kaba rung ha ki kam shipai.
U Shamar u la ong ba ka jingbei pisa ka sorkar pdeng na ka bynta ki jylla ka thain shatei lam mih ngi jong ka Ri India bad ka Jammu bad Kashmir ka long 100 percent katba ia kiwei ki jylla ha ka Ri India ka jingiabei pisa ka long ha ka ratio 75:25.
Ha kawei ka liang u la ong ba ka long kaba sngewsih ban u iohi ba ki jylla ha kane ka thain kim shym la pynshlur ia ki samla kumba leh kiwei ki jylla ba shatei jong ka Ri India da kaba buh bha kyrpang na ka bynta ki dkhot ka NCC sha ki kyrdan pule kiba kham shalor khamtam eh ha ka Engineering bad Medical.
Shillong, 13 Naiwieng:Ka Hills State People Democratic Party (HSPDP) kan sa pynlong ia ka jingialang jong katei ka seng, ha ka 22 tarik mynta u bnai.
Nalor bun ki mat ban iakren halor katei ka sngi, ka seng, kan iakren ruh halor ka ilekshon MP ka ban long ha u snem ban wan.
Haba kren ha u nongaikhubor mynta ka sngi halor ka elekshon MP bad haba kylli la ka HSPDP kan kyrshan ia u Pastor Basaiawmoit ne kan pynieng la u jong u kyrtong u bah Hopingstone Lyngdoh uba dei u nongialam jong ka HSPDP u la ong" U Pastor Basaiawmoit u dei u kyrtong shimet (Independent) te bad ngin dang iakren, ka jingialang jong ka party kan long ha ka 22 tarik mynta u bnai".
Ngin dang iakren ban wad kyrtong lang, la ong shuh shuh u bah Hopingstone Lyngdoh uba la iathuh ruh ba na ka liang jong ka United Democratic Party (UDP) ka la dep pan ia ka jingkyrshan na ka bynta ban iamir jingmut lang na ka bynta u kyrtong jongka bad ia kane ngin dang iapyrkhat ha ka jingialang ha ka 22 tarik, u la bynrap.
Lah ban pynkynmaw hangne ba na ka liang jong ka Party Khun Hynniewtrep National Awakening Movement (KHNAM) ka la shim ia ka rai ban kyrshan ia u kyrtong shimet u Pastor Basaiawmoit uba la pynkhreh na ka bynta ban iakhun ia kane ka ilekshon ban wan.
Na ka liang jong ka UDP ruh ka la dep shim ia ka rai ban pynieng la u jong u kyrtong na Shillong Seat ha kaba ka la pan ruh ia ka jingkyrshan na kiwei pat ki seng riewlum ha ka jylla bad ka la shim ruh ia ka rai ban kyrshan ia u kyrtong ka NPP na Tura Parliamentary Seat.
Na ka liang jong ka UDP ka la pynkhreh mynta ban pyniakhun da u bah Paul Lyngdoh uba u Working President jong ka party bad uba dei ruh u nongialam barim jong ka Khasi Student Union (KSU) uba ka party ka khmih lynti ba un ioh ia ka jingkyrshan ha kane ka elekshon MP ban wan.
Shillong,13 Naiwieng:Ka sur ki longing kiba la pynlong ia ka jingiakhih ha Don Bosco Square , ka la sawa jam ban dawa na ka sorkar ban pyllait noh ia ka kong Agnes Kharshiing President ka CSWO kaba la shah kem ha ki pulit ha ka 8 tarik mynta u bnai namar ka jingthmu jong ka ban leit khang ia ki bor ka MUDA kiba la la leit ban pynpra ing ha Umsawli bad ha Mawtari, “Pyllait ia ka kong Agnes-Pyllait ia ka kong Agnes" ka dei ka sur kaba la sawa jam mynta ka janmiet ha katei ka bynta pdeng ka Laitumkhrah.
La ieng ki nongkren kumba 4 n e 5 ngut na ka liang ki long-ing kiba la ngat ha katei ka apot, bad ka jingkren jong ki ka dei kaba ki da sngew kit pap namar ka jingshah kem ka kong Agnes ha kaba bun ki la pynpaw bay m dei ba ka la wan da ka bor jong ka hi sha katei ka jaka hynrei dei hadien ba ki trai jaka ki la pyntip sha ka ban wan iarap lem ba ki ing jong ki ki la shah pynpra, hynrei ki pulit ki la kem pynban ia ka.
Ki la ia pyrta ba ka sorkar ka dei ban pyllait noh ia ka bad lada ka kwah ban kem ka dei ban kem ia ki ( trai jaka).
Ki long-ing na Umsawli bad na Mawlong Mawtari ki la byrngem ba kin ia khih haduh ba ka sorkar kan da sngap ban pynphai ia ka hok jong ki.
Ka President jong ka Seng Kynthei Diengpasoh haba kren mynta ka janmiet ka la ong ba ka seng kynthei bad ki thain jong ka Diengpasoh, Umsawli,Mawlong bad ki shnong ba marjan ki ai ka jingkyrshan ba pura ha ka tei ka jingiakhih ki longing kiba la ngat ha ka tei ka apot.
Shillong, 13 Naiwieng:Ka KSU Eastern Central Khasi Hills ka lah rai ban ai jingkyrshan borbah ia ka rai jong ka Dorbar  Shnong Mawiong,Diengpasoh Road Khyrim Syiemship ban nym shim bynta ia ka Shad Nongkrem, jong u syiem Hima Khyrim halor ka nongrim ka jingsngap kuman jong u Syiem ka Hima ia ka jing thmu die duh da ka shnong Mawpdang ia ka khyndew Ri Raid sha ka MUDA ban shna New Shillong bad sha ki hehspah.
Na ka liang ka seng ka burom ia kane ka sngi lehniam ka Hima hynrei kam lah pat ban pdiang ia ka Jingleh bymsuidniew une u khlieh ka hima ia ka jingud jingnam ki khun ki hajar hapoh ka Hima.
Kane ka jingleh ka jong u ka la ban don kaei kaei shalyndet kane ka jingiadie iathied jaka.
NamarUne u juh u Syiem ha ka snem 1989 ha ka shithi  ba u la thoh sha u DC ka East Khasi Hills u la khang pyrshah ban die ia ka jaka Raid  ha Mawpdang, hynrei mynta pat kaba lyngngoh u shu sngap jar ban ym patiaw eiei ia ka jingdie ka shnong  Mawpdang ia ki jaka Ri Raid Kumba 2000 Acres.
Ka seng ka buh jingkylli ia  u syiem  balei u sngap jar jar ia kane ka jingthmu ka sorkar.
"Hawto tang ba skim na sorkar kumba 4 klur tyngka  ia ka Hima ban tei ka ophis bad ka Gallery Pomblang Syiem ym long shuh ban kren pyrshah ia ka sorkar kaba ktah ia ki khun hajar ka Hima?.
Ka KSU, ka kynnoh, ba kumba long mynta ka rukom synshar khadar jong u Syiem Hima Khyrim ka  long kaba tlot haduh katta katta haba ym don ka ka shongsuk ka shongsngaing ha kiba bun ki shnong hapoh ka Hima namar ka jingialeh markynti hynrei na ka liang u Syiem u kham pynleit jingmut ka por ban sam dawai ban ia kaba pynlut por ban pynbeit ia ka jingeh ki khun ki hajar, ong ka kyrwoh na U bah B.Kharbihkhiew, Vice President KSU Eastern Central Khasi Hills.
Shillong, 13 Naiwieng:Ka shad Pomblang ka Hima Khyrim ka la sdang hynne ka sngi Balang da ka jingpyndep ia ka jingleh niam ia ka pomblang halor u lum ha Smit.
Kumba ju long ia kane ka Pomblang, la pyndep shwa halor u lum shwa ban poi sha ka sngi ban pynkut kaban long ar sngi.
Halor u lum, la pyndep ia ka jingpom ia ka Balang hadien ba la pynlong ia ka knia ka khriam jong ka Hima da u Sohblei.
Ki paidbah babun ki la wan sakhi ia kane ka pomblang kaba ju long man u snem.
Ki dkhot jong ka longing Syiem ka Hima Khyrim, kynthup u Syiem rangbah Dr Balajied Syiem, ka Syiem Sad bad ka Syiem nalor ki dkhot ka longing syiem ki la don lang ha katei ka jingpyndep ia ka niam ka rukom ba la ioh sngew ia ka sur tem na ki bom ki ksing bad tang muri.
U Syiem ruh bad ki longsan ki la iashim bynta ha ka jingshad ha katei ka jaka pyndep ia ka leh niam ka rukom bad ki dhulia ruh.
Hadien ba la leit phai, yn bteng biang ia ka jingleh niam ka rukom ha iing sad ha Smit.
Lashai ka dei ka sngi kut jong ka shad ka kmen.
Shillong, 13 Naiwieng:Ka Synjuk 20 Shnong Association ka la rai ban pynlong da ka pakhang ba khlem pud ha ka thain Leshka  ka ban sdang naduh lashai ka sngi 14 tarik.
Ia kane ka rai la shim ha ka jingialang kaba la long mynta ka sngi Balang.
U Bah Portanri Pakyn tein uba long u  President ka 20 Shnong Association ula ong, ba ka synjuk ka ka shim ia kane ka siem jam ban pynlong da ka pakhang ba khlempud ia ka Leshka, ka dei halor ka jingleh mynthi ka MeECL ban pynurlong ia ki jingdawa na bynta ban pynshkem ia ki Casual Labour kiba la trei la bun bun snem.
Ula ong, na ka liang ka synjuk ka la dawa ban pynshkem ia kitei ki nongtrei naduh ki snem ba la dep, bad ki bor ka MeECL ruh ki la kular ba kin sa leh hynrei kine ki jingkular ki long tang ban shu pynbiej kai namar hadien ba la kut ka por ruh kim shym leh eiei.
Halor kane, ka synjuk ba kynthup ia ki 20 thylli ki shnong kiba shah ktah ha katei  ka project, da kawei ka jingmut ki la rai ban pynlong syndon da ka pakhang trei ba khlem pud naduh lashai ka sngi tad haduh ba ka MeECL kan pynurlong ia katei ka jingdawa, ula bynrap.
Shillong,13Naiwieng:Ha ka sngi kaba lai jong ka jingiakhih, kumba 30 tylli  longing kiba la shah pynpra ki ing ki sem jong ki ha Umsawli bad Mawlong Mawtari, ki la pynlong ia ka jingiakhih jong ki mynta sa ha Don Bosco Square, Laitumkhrah.
Ki la sdang ia ka jingiakhih jong ki naduh ka por 10 baje mynstep bada katei ka jingiakhih ka dang bteng haduh ba thoh ia kane ka khubor.
Haba ia kren bada u nongthohkhubor, kitei ki longing kiba la shah pynpra ki la iathuh ba ka dei ka jaka kaba ki long trai ma ki bad ka tnad MUDA ka la wan shu wan ban thombor ia ki.
“Ngi don ki kot ki sla kiba biang ban pynshisha ba ngi dei ki trai jong ki jaka" ong uwei u rangbah uba la tip kyrteng kum u Dokton Lyngdoh.
Utei u rangbah u la ong ba ‘lada ka dei ka jaka ba ngi shu tuh bad ka bym dei hok ka jong ngi ne lada ngim don ia kita ki kot ki sla kiba biang ngim nud ban ia mih madan kumne, ngi iakhih bad ngi mih madan ba ngi tip ba ka dei ka hok jong ngi’ ong utei u rangbah.
Haba la kylli la kumba katno snem eiei ki la shong la sah ha kitei ki jaka kiba ki la shah pynpra bad naduh mynno ki la long trai ia ka, u Dokton u rangbah ba la 38 snem karta u la ong ba ki la long trai naduh shuwa ban kha ia u ruh, ‘ngim tip shuh naduh mynno ngi long trai namar ia ngi ruh la kha bad pynheh pynsan ha katei ka jaka kaba ngi shong ngi sah naduh ki sngi jinglong khynnah haduh mynta’ iathuh utei u rangbah kaba mut ba la kumno kumno ka jinglong trai jong ki kam duna shuh ia ka 40 snem, namar tang u Dokton ruh u la 38 snem lypa.
Shuh shuh haba ia kren bad u nongthohkhubor, kitei ki longing ki la iathuh ba mynta kim don jaka shong jaka sah shuh hadien ba ka MUDA ka la wan ban pynpra, haba la kylli pat haei ki ia shong ia sah, ‘ngi shu ia rieh ha ing ki bahaing baha sem  bad ki lok ki jor, tang kat ban ioh jaka rieh ’ ong uwei u rangbah , katba na ki longkmie ka kong Bermon da ka jingpang nud bad sngewkhia mynsiem  ka la ong ‘ngi don ar tylli ki ing, kaba ngi shong ka la shah pynpra hynrei kaba rit pat kaba jot kam shym la shah pynpra ngi ia rieh ha ita i trep’.
Shuh shuh, ki trai jaka bad ki trai ing ka Mawlong Mawtari ki la iathuh ba don ki longing kiba don ka jaka kaba heh, don pat kiba don ka jaka kaba rit bad don ruh kiba shu ia biang tang ban ia shong ia sah, ka kong Jrop kharkongor ka la ong ba ka don 61 Acre ka jaka, u Bah Dokton Lyngdoh u la ong ba u don 15 hajar sq.
Ft ka jaka.
Kitei ki trai jaka ki la iathuh ba ki don la u jong u pud u sam uba ki tip naei ka sdang bad naei ka kut ka jaka jong ki lyngba ki jingthoh ha ki  pata khyndew ba ki la dep ban rejistar ha u Syiem.
Lah ban kdew tang ha Mawtari, ki don 6 tylli ki longing kiba la shah rat naphang ki ing jong ki kynthup ia ki sem masi sem sniang, katto katne ngut ki longing kiba la shah ktah ki long ka kong Philimon Lyngdoh ka don 3 ngut shi ing, Baphimon Lyngdon 4 ngut, Ai phron Kharkongor, kong Bermon Lyngdoh ka don 9 ngut shi ing, u Anton 3 ngut shi ing, u Dokton Lyngdoh bad kiwei pat ki longing kiba khambun na ki kim duna ia ka 6 ne 7 ngut shiing.
Shillong, 13 Naiwieng:Lada ia ki runar ba shyrkhei ka sorkar ka kloi ban pyllait balei pat ia ka Kong Agnes Kharshiing kaba iakhun na bynta ka hok ki eh ban pyllait la ong ka Kong Angela Rangad.
Ka Kong Angela ka la ong ba kin nang pynjur shuh ia ka jingiakhih jong ki halor ka jingdawa jong ki ia la ka hok bad ki la dawa ruh ba ka sorkar ka dei ban pyllait noh mardor ia ka Kong Agnes khlem kano kano ka kyndon.
Ka la ong ruh ba kane ka jingleh ka sorkar ka pyni ba ka thombor ia ki briew kiba duk basuk bad ka la ong ba kin nym ailad ba ka sorkar kan leh thombor bad kin nang iaid shakhmat khlem shongthait.
Ka la iathuh ba lashai ka sngi kin shong iapyrkhat ban thaw ki lad ki lynti ban nang pynbjur shuh shuh halor ki jingiakhih jong ki.
Lah ban kdew ba ka Kong Agnes ka la shah kem halor ka jingshah kynnoh ba ka leit ban pynthut ia ka jingkhynra iing ka Meghalaya Urban Development Authority (MUDA) ha shnong Umsawli  da kaba iada ia ki nongshong iing beain ha ka jaka sorkar ha New Shillong Township (NST).
Ki pulit jong ka East Khasi hills ki la kem ia ka Kong Agnes halor ka FIR ba la ujor da u secretary ka MUDA u Tableland Lyngwa bad u Additional district magistrate Bah Donny M Wahlang pyrshah ia ka ba leit ban khang lad ia ki nongtrei ka MUDA ban kyndang ia ki iing ki briew ha ka thain Umsawli, Mawlong-Mawtari ha ka 8 tarik Naiwieng.
Shillong, 13 Naiwieng:Ka FKJGP Mylliem Circle ka la shim iaka sienjam ba kongsan ha ka janmiet 11 tarik u ‘Naiwieng 2013 ban pynlong iaka jingialap iariew ban pynshai ia u paidbah ka thain Mylliem shaphang ka ILP, kaba long  ka mat jingiakhih ba kongsan jong ka Ri bad ka jaidbynriew.
Ha kane ka miet ki paidbah byllien jong ka thain ryngkat ka jingiadonlang u Rangbah T.M.Syiem, Syiem khynnah ka Hima Mylliem, kila wan ban  sakhi bad sngap iaka jingpynshai shaphang ka ILP  na ki rangbah nongialam kiba kynthup ia u Bah Ardent Miller Basaiawmoit,MLa, Bah Adelbert Nongrum,MDC bad i Bah Hamlet Dohling, General Secretary barim ka K.S.U.Ha ka jingkren jong u bah Ardent u la pynpaw ba ka jingdawa ne ka jingiakhih ILP kam dei ban long ka jingiakhih tang jong ki Sengbhalang ne jong ki nongialam paidbah hynrei ka dei ban long jong ka jaidbynriew hi baroh kawei.
U la batai ba ka ILP ka dei kawei na ki lad jingiada ia ka jaidbynriew bad ha kum kane ka por ngi donkam ruh ban peit lane pynbeit ia ki daw iing kiba pyntlot iaka jaidbynriew namar ka long kaba sngewsih ba kam don ka jingiatylli bad jingkitkhlieh ha ka jaidbynriew jong ngi.
Shuh shuh u la kyntu ia ki paidbah ban ai iaka jingkyrshan naba dei da ka jingkyrshan paidbah ba la ioh ia ka Hill state bad kan dei ka jingkyrshan ba radbah jong ka jaidbynriew baroh kawei kaban sa lah ban pynnurlong iaka ain ILP.U Bah Ardent ula pynshai ruh ba ka sorkar  ha ka jaka ban pyntrei kam ia ka ILP ka wanrah pynban da ka tenancy Bill kaba kum ka jaidbynriew ngin nym lah ban pdiang halor lai tylli ki mat naba kane ka ain tenancy kan pynsaja ia u paidbah namar ki trai ing bad ki nongshongwai kumjuh kin hap ban leit bam smai (ne leh affidavit) shwa ban ai ne shong ing wai bad kane ka jingbam smai kan pyniaryngkat kyrdan ia u trai muluk bad u khyllah jait kaba lah ruh ban wanrah ia ka jingma kaba khraw ia ki trai ing.
U Bah Adelbert u la pynpaw ba baroh ki nongmihkhmat ki ong ba ka ILP ka dei ka ain ba la iap hynrei dei ka jingiatip lem jong ki kaba la iap.
U Bah Hamlet u la pynsngew baka ain ILP ka dang im ka dang long doh long snam ym tang mynta hynrei haduh ka pateng ban wan.
Kumta ki Sengbhalang ki iakhih halor kane bad ngi dei ban ai ka jingkyrshan bapura halor kane khnang ba kan lah ban iada iaka jinglong kyrpang jong ka jaidbynriew jong ngi.
Ha kane ka sngi la ioh ruh iaka jingkren na u Myntri S.Kharkongor, bad Bah H.Khyriem, Rangbah Shnong Mylliem Madan Iing syiem.
Iaka jingialang la pyniaid da u Myntri Midnightborn Kharlukhi.
Shillong, 14 Naiwieng:Ka kong  Babita Nong bet ka la ujor sha ki pulit ba ha ka 10 tarik mynta u bnai, u  Denish Suting u la theh da ka um sha kaba khluit tar tar ia u khun jong ka uba dang 9 snem karta,  la ong ba u Wanbok Nongbet u khun jong ka kong Babita u la pdung ka met na ka tei ka ingleh u Denish bad la pynkynriah ia u sha Ganesh Das Hospital ban shah sumar.
Ki pulit ki la kem ia u Denish bad ka jingtohkit ka dang iaid shakhmat.
Shillong, 14 Naiwieng:Ka  Merrily Khomlo ka la ujor sha ki pulit ba ha ka miet 12 tarik ha ka por 8:30 baje eiei u Dr.Pallav Paul u la shoh la dat ia ka bad la byrngem byrsit da kiba bun rukom.
Katei ka jingjia ka la jia ha ka ing sah jong ka ha Pohkseh,Shillong.
Ka jingtohkit ia katei ka jingjia ka dang iaid shakhmat.
Shillong, 13 Risaw:Na ka liang jong ki pulit ki la dep ai lypa ia ka jingiada ia ka kong Ampareen Lyngdoh Myntri ka tnad pynroi sor kaba la shah byrngem byrsit ha ka seng kiengatiar Hyn niewtrep Natio nal Liberation  Council (HNLC) lyngba u Publicity Secretary jong ka seng u bah Sainkupar Nong traw.
“Em em ka khlem pan, hynrei ki la don lypa ki jingiada" la ong u Superintendent of Police (SP) jong ka East Khasi Hills u bah M Khar krang haba kren ha u nongai khu bor haba la kylli la ka kong Ampa reen Lyngdoh ka la pan pulit ne em ban iada hadien ba la mih ka jingbyr ngem da ka HNLC.“Wat ka HNLC ka lah iwit ia kane ka Ampareen, ka hit List ka lah nang jrong.
nga ngeit tang uwei u kuli yn pynkylla ia ka dohnud maw ki Pro-Hindustan…"  la ong ki jingthoh jong u bah Sainkupar Nongtraw lyngba ka Facebook hynnin ka sngi haba byrngem ia ka kong Amapareen halor ka jingshah pynpra jong ki iiing ha Umsawli bad Mawtari ha ka 8 tarik mynta u bnai.
Lah ban pynkynmaw hangne ba ka HNLC kham mynshuwa ka la byrngem ruh ia u Bah Robert G Lyngdoh uba dei u Myntri kam pohiing barim jong ka sorkar jylla bad uba dei ruh ha ka juh ka por u hynmen trai jong ka kong Ampareen Lyngdoh kaba bat mynta kum ka myntri ka tnad pynroi sor jong ka sorkar jylla.
Shillong,14 Naiwieng:Ki longing kiba la shah pynpra ing ha Umsawli bad Mawtari mynta ka sngi ki la sangeh shuwa ia ka jingiakhih jong ki bad haduh mynta ym pat lah ban ioh jingtip eiei lano kin sdang biang ia katei ka jingiakhih jong ki.
La ioh jingtip ba mynne ka sngi kitei ki longing ki la shong jingialang ban pyrkhat kumno ban pyniaid ia ka kam jong ki shakhmat.
Haba ia kren bad ka kong Angela Ryngad, kawei na ki nongialam ki seng trei mon sngewbha, ka la ong ba ki la sangeh shuwa ka jingiakhih mynta ka sngi namarba ki dang ia long jingialang bad ruh ba ki dang ia bunkam palat ka pynkhreh ia ki FIR ban ujor, kaba ym pat la ban ioh jingtip iano kin ujor.
Lah ban kdew ba mynhynin ka janmiet, ki longiing ba la shah pynpra ing ha ka jingiakhih jong ki ha Don Bosco Square ki la byrngem ba mynta ka sngi ki lah ban leit shong khyrain ha khyrdop ing ka Myntri ka kam pynroi sor ka kong Ampareen Lyngdoh, hynrei na ka bynta ka mynta ki la sangeh noh shipor.
Shillong, 14 Naiwieng:Ka Jaintia Youth Organisation , JYO ka la dawa na ka tnad PWD(Road) ba ka dei ban maramot noh ia ka surok NH-44 na Ladrymbai sha Latachera, ka seng ka la ong ba shen kan sa leit ban ia kynduh ia ki heh jong ka PWD bad katei ka seng ka la byrngem lypa ba lada ka tnad PWD kam shimkhia kin pynlong da ka jingiakhih paidbah.
Ka kyrwoh na u President ka JYO u Banker Lymba ka la ong ba ka seng ka la kyntu ia ka tnad PWD ba ha kane ka sien ba myunta lada ka wan ban maramot kam dei shuh ban maramot da kaba theh tang da ka khyndew bad u maw hynrei ka dei ban siang da ka rong.
Shillong,14Naiwieng:Ka Hynniewtrep National Liberation Council, HNLC ha ka kyrwoh ba la pyllait paidbah da u Publicity Secretary ka seng u bah Sain kupar Nongtraw ka la ong ba wat u Rajiv Gandhi u Myntri Rangbah barim ka Ri uba la buh da ki bun syrtap ki nongpahara ia u hynrei ynda ka por ka la poi ki kynhun ka Tamil Revolutionary Organisation ka LTTE ka la siat iap ia u.
Kitei ki jingkren ka HNLC ka thew ia ka kong Ampareen Lyngdoh ka Myntri sorkar kaba don ia ki bor pahara bad ka, khamtam hadien ba ka seng ka la byrngem ia ka.
Ha ka juh ka por ka HNLC ka la byrngem ia ki nongtrei bad kumjuh ruh ki bor pyniaid katei ka tnad ba nangne shakhmat kim dei ban dang leh biang ia ka juh ka kam ba ki La leh ha umsawli bad Mawlong Mawtaribad lada kin dang bteng kin mad ia ka jingeh , ong ka kyrwoh na ka seng.
Halor ka jingkynthoh ka kong Ampareen ba kam tieng ia ki jingbyrngem ka seng, da kaba ong ba ka shakri na ka bynta u paidbah, ka seng ka la ong ba kane ka dei tang ka kam kai ‘What a big dumb Joke !, ong ka kyrwoh na u Bah Sainkupar.
Ka HNLC ka la kynnoh ruh ba ki paidbah hi ki tip ia ka kam ka kong Ampareen ha ka liang ki kam pynrung kam pynrung jam kiba na sha lyndet bad khamtam ka tah sia lieh.
’kong AL ka sia lieh jong phi kan ym treikam shuh’ ong biang ka kyrwoh na ka HNLC.Shuh shuh ka HNLC ka la kynnoh ba ka jingkem ia ka kong AgnesKharshiing ka dei tang ka buit sain pyrthei jogn ki nongialam congress ban saitkhuid ia baroh ki kam bamsap jong ki hi.
Ka la ong ba ka sorkar lyngba ka ain MPDA jong ka kan ym lah ban pynsngap jar ia ka ding kaba la klang ha ka dohnud ki riew ieit ri.
Balei ym shym la kem ia ki Bihari kiba sah ha Lapalang bad balei ym shym la pynngat MPDA ia ki? Mih u dak jingkylli bah eh na katei ka seng kaba la shah khein kum ka seng be-ain.
Ka seng ka la kyntu ia ki paid ka bri u Hynniewtrep ba kane ka dei ka por ba kin ieng tylli kawei bad ban ia snohkti lang lang ban ioh ia la ka jong ka Ri Laitluid khlem ki jingshah tuklar hano hano ruh.
Shillong, 14 Naiwieng:Ka la don ka jingkhih win mynhynin ka sngi ha ka jylla Assam, marsien ioh ia ka khubor lyngba ka SMS ba kan don ka jingbthei bom ha Guwahati ha ka jaka ba u Myntri Rangbah ka Assam u Tarun Gogoi u dang pynlong jingialang.
Katei ka khubor ka la poi tiap ha kawei na ki lad pathai khubor ha Assam.
Ka jingthoh (SMS)  ha ka mobile ka dei ka jingthoh kaba la wan na u nombar uba la pyndonkam hapoh ka nongbah Shillong.
La shem ba katei ka khubor ka dei ka khubor thok.
Katei ka SMS ka la wan na u nombar jong ka Aircel kompani na Shillong – u nombar +919856930587, hadien ba la ioh jingtip ba u dei u nombar ba na Shillong, la pyntip ia ki pulit ka nongbah ha kaba mar-mar ki la wad ia u briew uba pyndonkam ia utei u nombar hangne ha nongbah Shillong.
Hadien katto katne por ba la wad ki pulit ki la lap ba utei u nombar phone u dei uba la pyndonkam da u  Khajin Haloi, 38 snem karta uba shong ba sah ha Koriabijolighat.
La kem ia u na Rynjah.
Ki pulit ki la kem ia utei u briew bad ki la ioh ruh ban kurup ia ka mobile jong u.
Shillong,14Naiwieng:Ka sorkar jylla ka la mang pisa haduh T.5 klur tyngka na ka bynta ban pyntreikam ia ka ‘Skill Development Programme’ da ka jingthmu  ban ai kam sha ki 2000 ngut ki samla khlem kam khlem jam ha baroh kawei ka jylla.
"Ka sorkar ka la mang T.5 klur tyngka na ka bynta ban pyntreikam ia katei ka prokram da ka jingthmu ban ai kam ai jam sha ki 2800 ngut ki samla khlem kam ha baroh ka jylla" ong ka kong ampareen Lyngdon Myntri ka tnad Labour ka jylla.
Ka kong ampareen ka la pyntip ruh ba ka jylla ka la ia soi bad ki 10 kompani kiba dei na Guwahati, Pune, Kolkata, Bangalore bad  Delhi  ki ban ai jinghikai ha ki 47 tylli ki jait kam khaii ka ban ia hap bad ia ryngkat bad ka sap jong ki.
Kitei ki kompani ba ka sorkar ka la ia soi ki long ka  Six Sigma Educom, Lachumiere, ETPL (India) Skills Development, Shillong, Orion Edutech Pvt Ltd Kolkata, IL&FS Education Technology Service Ltd, Noida, NYDA Nongkrem, Avenues Shillong, Gazelle Information Technology Pvt Ltd, Edubridge Learning Pvt Ltd Mumbai, HP Institute of Insurance Guwahati bad Darpan, Guwahati.
Kitei ki kompani kiba ka sorkar ka la ia soi kin sdang ia ka jingleit ai jinghiakai jong ki sha ki jaka bapher bapher jong ka jylla ka ban sdang naduh ki Block bad ki shnong ki thaw ha kaba yn sdang ia ka kynhun ba nyngkong naduh u Kyllalyngkot u snem ban wan bad yn pyndep ia katei ka jinghikai ha u bnai jylliew u snem ban wan.
Katto katne tylli ki jinghikai kiba ki kompani kin wan ban ai jinghikai ki long ka kam  kumno ban pdiang sngewbha ia kiba na bar lane ki kam ha ki kynja hotel , IT, tylliat maw bad kiwei, ka kong ampareen ka la ong ruh ba kitei ki kompani kin ai jinghikai kumba 3 haduh 6 bnai ia ki samla pule khlem kam.
Ka sorkar jylla ka ai pisa naduh T.20 haduh T.25 hajar tyngka sha uwei u samla kaba kynthup ia  ka Stipend jong ki, ka kong Lyngdoh ka la ong ba ka yn pynrung ia ki samla kiba la pass ia ka klas VIII shaneng.
Ka Myntri ka tnad Labour ka la ong ba ia ka State Skill Development Council (SSDC) la thaw hadien ka jingmynjur da ka National Skill Development Council (NSDC) kaba la khlieh da u Myntri Rangbah duh ka Ri u Dr.Manmohan Singh.
Shillong, 14 Naiwieng:Mynta ka sngi ka la mih ka jingiahuri hura hapoh ka kad khaii khappud kaba don ha Dawki-Tamabil sha Bangladesh.
Katkum ka tyllong khubor ba la ioh lum la ong ba ka jingiahuri hura ka la mih hadien ba kawei ka longkmie kaba la tip kyrteng kum ka kong Dolly Khonglah bad ka la mih ka jingikren kaba khlem ia sngap shuh iano iano ruh haduh ba la mih ki jingiaktah kti para nongiakhaii, bad na katei ak jingjia ka la don ruh ka jingia rejistar case pulit kaba mar kylliang hapdeng ki nongkhaii.
Ka tyllong khubor ka la iathuh ruh ba  bun ki la kynnoh ba katei ka jingjia ka dei na ka jingleh ki Custom jong ka Ri-India kiba la shah ban leit ki trok sha Bangladesh , kaba don ia ka pakhang shnong bad la iathuh ruh ba na ka liang jong ki Custom ka Bangladesh ruh kim shym la ai kano kano ka jingpynshlur.
La ong ha katei ka jingjia,  u SP ka West Jaintia Hills u la hiar dalade hi ban tuklar halor kitei ki jingjia.
Shillong, 14 Naiwieng:Mynta ka miet ha ka por 8 baje eiei, 6 ngut ki samla ki la rung ban bam ha kawei ka dukan kaba don ha iew Polo, bad hadien ba ki la dep bam ki la mih noh kumto khlem siew ia ka baibam jong  ki, haba u manager katei ka dukan bam u  Balram Singh u la pan pisa ( baibam ) na  ki, ha katei ka por ba u manager u la pan pisa ki la ia pyrta ILP-ILP ryngkat ka pynpait pynpra ia ka dukan utei u bar jylla bad ha kajuh ka por ki la shoh la dat ia u, iathuh ka khubor pulit.
U SP ka East Khasi Hills u Bah M Kharkrang u la ong ba la kem 4 ngut napdeng jong ki katba ki dang pyrshang ban phet krad, ki pulit ki la kem ia kin a MacCabe Road.
Kitei ki 4 ngut kiba la shah kem ki dei kiba la tip kyrteng kum u Dona Laoo,20 snem karta , u Mebanjop Dkhar uba shong bas ah ha Mawlai Iewrynghep, u Riewshlur Marngar,20 snem bad u Livingston Dhar uba sah ha Lower Mawprem.
Kitei  baroh 4 ngut ki dang don ha kti ki pulit ban shah tohkit halor katei ka jingjia ha Polo.
Shillong, 14 Naiwieng:Uwei u nongkhaii dewiong u ba la tip kyrteng kum u Janking Marak, u la lait im na ka kti ka GNLA kaba la rahbor ia u la kumba 4 sngi  mynta, ka GNLA ka la rahbor ia u Marak ha ka 10  tarik mynta u bnai hadien ka jingbym lah jong u ban pynbiang ia ki pisa ba katei ka seng lehnoh ka la dawa.
Ki shipai BSF ki la kam ba ki la pyllait im ia u Marak na Gasuapara kaba don ha  South Garo hills district, hadien ba kitei ki shipai khappud ki la ther kuli shipor bad katei ka kynhun lehnoh.
Shuh shuh hadien ka jingiather kuli, ha ka shiteng synnia jong ka miet sngi balang, ki shipai ki la iohi katto katne ngut ki briew kiba dang pyrshang ban jam na shilliang sha shilliang jong u pud u sam ka Bangla bad India bad ha ka tei ka por ki la beh kthong ia kitei ki briew hynrei saw ngut na ki –ki la phet noh, kumta ki la lap sa tang uwi u briew ryngkat ka jingshah teh  jain iong na khmat jong u- u dei u Janking Marak u nongkhaii dewiong jogn katei ka thain bad ki la ioh jingtip na u ba u la shah rahbor ha ki kynhun kieng atiar ka GNLA namar bym lah ban siew ia ki pisa ba la dawa.
Ia u Marak la aiti noh sha kiba haing ha sem jong u kiba la leit ban ialam noh ia u shapoh hospital.
Ia u Marak ki GNLA ki la leit ban rahbor na ing sah jong u.
Shillong, 14 Naiwieng:Hadien ba la suit la shor ia ka lehkmen Platinum Jubili, ha ka 27 Risaw ba la dep, ka jingrakhe ia kane ka jingjia ba kyrpang da ka Mawlai Parish ka la rung sha ka khep bakhatduh jong ka snem bamynta.
Ki kam  ki jam ba dang sah ha kti, ia kiba dang dei ban pyndep ki long ka jingkyrkhu bad plie pyrda ia ka iingmane thymmai jong ka Catholic Managing Committee (CMC) Mawpun, Umroi, Ri-Bhoi ha ka Robibar 17 Naiwieng ban wan por 10:30 mynstep.
Ha ka nohphai sngi jong kajuh ka sngi bad kajuh ka jaka, yn pynbud da ka jingiaseng ialap halor ka jingngeit.
Ka sngi U Trai ban wan 24 Naiwieng, ka dei ka sngi burom Seng Rangbah ka Parish; la mang kyrpang ruh ia kane ka sngi U Trai kum ka Sngi ki Longkpa.
Nangta yn jam sha ka sngi u Trai ban wan 1 Nohprah, ha kaba yn plie bad pyniakhlad ia ka parish bathymmai ha Umbir, Ri-Bhoi, na ka Parish Kmie Mawlai.
Ha ka sngi Nyngkong 2 Nohprah ban wan, kin sdang ki jingiakob-lehkai indoor games ka Parish.
Hadien ka jingsangeh ba shipor, kan sdang biang ka jinglehkmen da ka Gospel Concert ban pynlong sngi Ba-ar 24 Nohprah por 1:00 nohphai sngi.
Da ka jingpyntreikam ia ki program ba la jer ha u Naiwieng bad Nohprah, ki jinglehkmen ba la pynbeit ryntih jong u snem 2013 ki la dep.
Lah ban kdew ruh hangne ba ka jingrakhe Platinum Jubili ka la seisoh katto katne, namar ia ka jingangnud ba la slem jong ki Katholik ka Mawpun bad Umbir la pynurlong; ha kata ka rukom ba kin long ki jingai-sngewbha khristmas babit dor, na ka longkmie St.Dominic Savio Church, Mawlai Parish, Shillong.
Shillong, 14 Naiwieng:Ki nongrep kiba wan na kylleng Khasi Jaintia ki la pynpaw ia ka jing sngewsih namar ba baroh ki heh ki hain hynne ka sngi ki la kren da ka ktien phareng ha ka jingrakhe ia ka 60th All India  Cooperative week kaba la long ha Soso Tham Auditorium.
Hynne ka sngi u Rupang u la ioh ban iakren bad katto katne ngut ki nongrep kiba wan na thain Ri-Bhoi bad kiwei kiwei ki jaka, ki la pynpaw ka jingsngew bynniaw ba kitei ki heh ki hain khamtam ki nongkren kiba dei ki Khasi ki la kren da ka ktien phareng kaba ma ki kim lah satia ban sngewthuh ia kaei kaba ki kren.
Ki heh hain kiba kynthup ia u Kongsan u Bah HDR Lyndoh Myntri ka tnad Cooperation, u Symbud Kongsan u  Bah Hector Marwein Principal Secretary, u Chairman ka MCAB u Bah WK Kyndiah bad kiwei kiwei de kiba la kren da ka ktien phareng ha kane ka jingialang.
Kitei ki nongrep ha ka jingshisha ki la kwah ba kitei ki heh ki hain kin kren da ka ktien Khasi lane ban don ki nongpynkylla ia ka ktien ba ki kren khnanng ba kin sngewthuh hynrei ka jingkwah ka jong ki kam shym la long kumta.
Haba kren ha ka jingialang hynne ka sngi u Bah HDR Lyngdoh u la ong ba ka Ri India kadei kawei na ki ri kaba bun tam ki jingdon jong ki Cooperative Society ha ka pyrthei.
Ka jingthmu jong kine ki Cooperative Society ka long ban kyntiew ia ka ioh ka kot jong ki nongrep ha ki thain Nongkyndong.
U la ong ba ka jingdon jong kane ka Coperative Society ka long ban tei ia ka jingiadei hapdeng jong ki dkhot bad ka imlang sahlang.
Shwa ia kane la ioh ruh ka jingkren na u Bah Hector Marwein bad kiwei kiwei de.
Shillong,2 Naitung:Ha ka 19 tarik u jylliew ki  pulit ( Enforcement), ka KHADC ki la leit sha ki  thain Laban ban khang ia ki dukan bar jylla ki bym don laisen, ha katei ka sngi ki la ioh ban khang ar tylli ki dukan bar jylla, ki bym don ia ka laisen ka khaii ka KHADC.Ha katei ka jingleit khang dukan ki la khang ruh ia kawei ka dukan kaba katkum ka rikod ka KHADC ka dei ka dukan jong u Mukta Ali, hynrei ka la don kawei ka kynthei briew hapoh du kan ha katei ka sngi bad ka la kam ba ka dukan ka dei ka jong ka bad ka la kam ruh ialade ba ka dei ka Khasi, katei ka kynthei ka dei kaba la tip kyrteng kum ka Prodipta Khongwir.
Katei ka briew ka la ia kren bad ki pulit ka KHADC, bad ka la kam ruh ba ka dei ka Khasi bad kam donkam ia ka Trading License, ha katei ka jingiakren bad ki pulit Enforcement ka KHADC ka Prodipta ka la kam ruh ba ka shnong trai jong ka, ka dei na Siatbakon, ka shnong kaba don sharum Pynursla.
Ha katei ka jingiakren bad ki nongthohkhubor ka Prodipta ka la ong, “Manga Khasi te, balei donkam Trading License, kpa jong nga u Dkhar", ka dukan ba ka Prodipta ka la kam trai ka dei ka ‘Rumu Store’.
Une  u nongthoh khubor, uba don lang ha katei ka sngi jong ka jingkhynra, haba ula kylli ia ka shnong jongka, ka la jubab shwa “Pynursla" bad haba la kylli kham bniah, ka la ong “Nga dei na Siatbakon".
Kum ban shu pynkynmaw ba ha ka por ba ki pulit ka KHADC ki la khang ia katei ka dukan la ia donlang ruh u Rangbah Shnong ka Raid Laban bad Madan Laban u bah Loster Sun bad la donlang ruh u Secretary shnong u bah R.G Marbaniang, bad ha ka jingiakren ha katei ka sngi u Rangbah Shnong u la ong ba shnong ka don jingartatien ia katei ka briew, la ka dei ne-em ka Khasi, namar ba tang ban kren Khasi ruh kam nang bha, bad kam don ruh ia ka Schedule Tribe Certificate.
Hynrei mynta ka sngi pat,  u Rangbah Shnong ka Siatbakon u la pynshai ba katei ka briew kam dei kaba na ka shnong Siatbakon, bad katei ka kyrteng ka Prodipta Khongwir kam shym la don ha ka bui jong ka shnong, Ka kyrteng jong ka, kam shym la don ha ka bui jong ka shnong namarkata, ka jingkam jong ka tang ha ki kot khubor, na ka liang ka shnong kam lah ban shim kano kano ka jingkithlieh", la ong u Rangbah shnong ka Siatbakon.
Katei ka jingkam jong ka Prodipta ba ka dei ka Khasi ka la pyni ba ka shu thok, bad kane ka la pynshisha na ka jingkynthoh u rangbah shnong ka Siatbakon ba ka shnong kam don jingtip eiei shaphang katei ka briew bad sa kawei pat ka dei ka jingpynpaw u rangbah shnong ka Riad Laban bad Madan Laban ba ka shnong ka ar tatien ia katei ka briew.
Shillong,2 Naitung:Ka Employment Cell jong ka KSU Sengkmie kala dawa ba u Chief Post Master General u dei ban thung da ki trai ri trai muluk na ka bynta ka kyrdan Gramin Dak Sevak Brand Post Master ha kylleng ki bynta bapher bapher jong ka jylla.
U Chairman ka Employment Cell jong ka KSU Sengkmie u samla Lam bok starwell Marngar, ula ong ba ka seng ka la ioh jingtip ba ka  tnad iing dak ka don ka jing  thmu ban pynrung kam ha ki district bapher bapher jong ka jylla kiba kynthup ha ki 25 tylli ki shnong jong ka East Khasi Hills, 9 tylli ha Ri Bhoi District, 7 tylli ki ha East Jaintia Hills, 9 tylli ha South West Khasi Hills bad 15 tylli ha West Khasi Hills.
Ka KSU lyngba ka  Employment Cell kala iathuh ba ki la pyrshang  ban leit iakynduh ia u CPMG hynrei kim shym la iohlad ban iakynduh ia u namar ba um don hapoh ka jylla, kumta ka seng kala dawa ba dei ban pynrung kam da ki samla Trai ri trai muluk namar ki kham sngewthuh khambha bad ki don ki jingtip kiba bniah ia ki jaka bapher bapher.
“Ka seng ka pyrshah jur lada ka ophis ka thung da ki bar jylla ha kitei ki kam kiba lait namar ba kine ki bar jylla ki dei kiba wan na Uttar Pradesh bad kine ki don 11 ngut kiba thmu ban ioh ia katei ka kam" la ong u samla Lambokstarwell ryngkat bad ka kyntu ia ki bor ba dei khmih jong ka Selection Committee kiba khmih ia ka jingpynrungkam ki dei ban jied ne thung da ki trai shnong jong kitei ki district.
Une u nongialam ula ong ruh ba lada ki 11 ngut ki bar jylla ki shah thungkam ha kitei ki kam kiba lait, ka seng kam banse ban shim da ki lynti kiba tyngeh namar ba ka dei ka jingpynduh ia ka hok jong ki trai shnong bad nangne shakhmat ki ophis ka sorkar kmie ki dei ban pynrungkam nyngkong shwa ia ki trai shnong kiba la bit la biang bha ka jingnang jingstad.
Ka KSU ka la pynkynmaw ruh ba bunsien ka seng  kala kyrpad ia ki tnad sorkar ba ki dei ban thungkam nyngkong shwa da ki trai ri trai muluk namar ka jingaikam ia u bar jylla ka long pynban ka jingknieh ia u khewja jong ki trai jylla bad ka la ju kyntu ba haba ki pynlong ia ki Interview ne thungkam dei ban aiald shwa ia u Trai jylla namar kum ki trai shnong ki don ia ka hok ban dawa na ka bynta ka jingbit jingbiang jong ki samla khlem kiam khlem jam jong ka jylla.
Ula ong ruh ba lada jia ba ki 11 ngut ki bar jylkla ki shah thung ha kitei ki kam ki donkam ban ioh ia ka No Objection Certificate na ki Rangbah Shnong ban trei ha ki shnong bapher bapher, kumta ka seng kala kyntu ia ki Rangbah Shnong ba da lei lei kim dei ban ai NOC ia kitei ki bar jylla hynrei dei ban khanglad ia ki ban trei ia katei ka kam bad kane ka plie lad pat ia ki samla khlem kam khlem jam ka jylla ban ioh trei bujli noh ia kitei ki kam.
Shillong, 3 Naitung:U Deputy Commission ka East Khasi Hills u la maham ba ki dukan kim dei ban buh rieh ia ki dor ki mur jong ki mar ki mata.
U DC u la sngewkhia ia kane hadien ba la kiew ki dor ki mur jong ki mata ha iew ha hat.
U DC uba khlieh ia ka district level price monitoring committee ka East Khasi Hills u la ong ba la ju  khot ia ka jingialang ban peit ia ka jinglong ka dor ka mur ha iew ha hat bad na ka liang jong ka committee kala dep buh ia ka dor ka mur.
Na  ka liang jong u DC u la maham ia ki nongkhaii ba lada don kiba buhrieh iaki marbam mardih da ka jingthmu ban pynkiew ia ka dor ha iew ha hat ym pynshitom tyngeh lada don kiba leh kumta.
U DC kan phah ia ki ophisar sha kylleng ki jaka ban jurip ha kaba ia dei bad ka jingdon jong ki marbam mardih ban peit ba kan nym don kano kano ka jingleh thok ha kaba ia dei bad ka dor ka mur.
Shillong, 3 Naitung:Mynta ka sngi, ki pulit ki la ioh tam ia kawei ka metiap jong kawei ka longkmie kaba la 55 snem karta.
Katei ka matiap ka dei jong ka kong Dwisphida Dkhar bad ki pulit ki lap ba katei ka longkmie ka la shah ot pdot, la lap ia ka metiap jong ka na uwei u lum uba don ha ka shnong Laitmynsaw, ka shnong kaba don ka Matti Lang Park  kaba hap hapoh Jhalupara OP, EKH,.
Ki pulit ki la lap ia katei ka metiap ha ka por 11:30 baje mynstep.
Shillong, 3 Naitung:Ka Balang Katholik ha Garo hills ka la rai ban pynlong ia ka jingiaid kali paidbah na ka bynta ban dawa jingsuk ha ka thain Garo Hills.
“Ngi la rai ban pyn long ia ka jingiaid da ki motor bike naduh ka 17 tarik Nailar ban krih ha baroh kawei ka thain Garo Hills ban dawa ban pynneh ia ka jingsuk bad kan don ka jingialang ialap ha man ka sngi u Blei ha baroh ki Ingmane", la ong u phadar Theodore T Sangma, u chairman ka peace committee.
Ia kane ka rai la shim ha ka jingialang kaba long dang shen ba la khlieh da u Bishop ka Tura u Phadar  Rev Andrew Marak ha kaba ki nong mihkhmat na ki bynta ka Garo Hills ki la wan ban iashim bynta kynthup na Mangsang, Rongara, Ba jengdoba, Mahendra ganj, Rongsai, Ampati.
U Phadar Sangma u la ong ba ki para shynrang bad kynthei jong ngi kiba pyniasoh bad ki seng kaikhlaw ki dei ban wan phai iing noh, im kumba ngi im, ngi ieid ia phi bad ngi kwah ia phi bad ka sorkar Meghalaya ka sngewbha ban pynthikna ban pynneh ia ka jingsuk jingsain ha Garo Hills ban phah khubor sha ki kynhun seng kaikhlaw".
U Phadar Sangma ha ka 17 tarik Nailar, u la ong ba kan don ka jingialang ha Tura ha kaba kan don ka jingiaid motor bike na ka bynta ka jingsuk.
Kan pynlong ruh ia ka jingduwai ha ka 16 tarik Nailar naduh ka por 6.30 Am haduh 7.30 pm ban kynmaw kyrpang ia kiba khlad noh ha ki kti jong ki seng kaikhlaw.
Ka don ruh ka jingiasoi paidbah ban pyrshah ia ki kam pyntriem.
U la ong ba ka Balang ka la buh thong ban ioh ia ka jingsoi haduh 1 lak ngut ki paidbah bad yn phah pat sha u Lat ka jylla bad u President ka India ban dawa ba kin ai ia ka jingiada ia ki briew bad ki mar ki mata kiba dei ki hok tynrai jong ki nongshong shnong ka ri.
U DC ka West Garo hills u Pravin Bakshi  u la kyrmen ba ka jinglong jingman kan kylla da ka jingmih ki Balang ban tynrong ia ka kam.
U la khublei ia u Bishop uba la shim khia na ka bynta kane ka jingthmu bad u la kular ban ai ka jingkyrshan baroh.
Jowai,3 Naitung:Ka jingialang na ka bynta ka Behdeinkhlam 2014 jong ka  Sein Khyn roo Khyllood Sein-Raij Tuber (SKKST), West Jaintia Hills District, kan long ha ka 5 tarik mynta u bnai  ha ka por 10:00 baje mynstep ha ophis jong ka Sein ha Tuber Kmai shnong.
Ha kane ka jingia lang yn pyllait paidbah ruh ia ki kot Niam bala thoh da ka Sein kumjuh yn pynbeit ia ka Football Final ba dang sah jong ka SKKST.Kumta ha ka jingiadei bad kane ka jingialang ka Sein ka Khot ia baroh ki khun samla jong ka Raij Tuber ban wan khnang khnang sha kane ka jingialang kaba donkam, kane ka long kat kum ka jingpyllait khubor da u bah Wanlang Rymbai General Secretary SKKST.Shillong, 3 Naitung:Ki nurse hapoh ka lama ka Meghalaya Government Nurses Service Associaton (MGNSA) ki la byrngem ban mih ma dan ban pynlong ia ka jingiakhih lada ka sorkar kam sngap ia ki jingdawa jong ki ban thep kam shwa ia kito ki nurse ba pule na ka bhah sorkar ha ki kam Auxilary Nursing Midwifery (ANM) nurses.
“Ka sorkar ka dei ban bud ia polisi kumba la leh ha ki snem ba la dep ha ka rukom thung kam ia ki ANMs," la ong ka gene ral secretary ka MGNSA ka Kong B Thabah haba ia kren bad ki nongthoh khubor ha kane ka sngi Palei.
Ka la ong ba ka rai jong ka sorkar ban pyndonkam ujuh u diengkot ia ki nurse ba pule nab hah sorkar bad kito kiba pule hi nalade ka dei ka bym shisha.
Katkum ka jingong jongka, ki nurse ANMs ki la pas shwa ba kin leit ban pule nurse.
Ka general secretary ka la ong ba ki nurse ba pule na bhah sorkar kim donkam ban ialeh ia ka kano kano ka interbiw bad la thung kam ia ki katkum ka snem ba ki pas.
Hynrei na ka liang u myntri ka koit ka khiah u Bah AL Hek u la pynksan nia da kaba ong ba ki nurse ba pule na bhah sorkar ki hap ban iakhun ia ka eksamin kynthup ka written test bad ka personal interview katkum ka kyndon Rule 7 jong ka Meghalaya Nurses’ Service Rules, 2008.
Katba ka Kong Thabah ka la ai nia kylla da kaba ong ba ka Nurses Service Rules  ym pat mynjur da ka Cabinet lane ka iing dorbar.
“Ki Nurse kumba long mynta kim pat don ka Services Rules la kajong.
Ngi la iakhun ia kane la shi phew snem", ka la ong ka general secretary ka MGNSA.Ka la ong ba ka Service rules ba mynta dei kaba shu shim kylliang na kiwei ki tnad.
Ka general secretary ka MGNSA ka la ong ruh ka sorkar ka la pynthikna ban thaw ia ka Drafting committee ban kynthup lang ia ki dkhot ha kane ka komiti hynrei ka sorkar kam shym la leh ia kane.
Ka la ong ba ka sorkar ka la thung pynban ia Nursing Committee kaba thymmai ha kaba khlem kynthup principal bad vice principal ka Government nursing school, ka matron bad ka assitant matron.
Ka la ong ba ka jingbym kynthup ia ki dkhot na ki nurse ha kane ka komiti ka la buh ia ka jingsuba sniew kaba jur bha.
Ka Kong Thabah ka la ong ba don kumba 300 ngut ki nurse ba pule na ka bhah sorkar jong u snem 2008 kiba dang ap ban ioh ia ka jingthungkam.
Ka la dawa ba ka sorkar ka dei ban pyndonkam da ujuh u diengkot ha ka rukom thungkam ia ki nurse kumba leh ia kiwei ban thungkam ia ki 360 ngut ha ka ki kam General Nursing & Midwifery (GNMs) ha ki district hospital bad health care centre bapher bapher ha ka jylla.
“Ka tnad ka dei ban pynlait ia ki nurse ba pule na bhah sorkar na ka written test", ka la ong shuh shuh ka Kong Thabah.
Shillong,3 Naitung:U samla Wankit Ryntathiang, uba dei ruh u Publicity Secretary ka KSU, Jaiaw Langsning Unit, mynta ka sngi u la weng noh ialade na ka jinglong dkhot hapoh ka Khasi Student Union.
Ia ka shithi iehnoh kam u samla Wankit u la phah sha u President/Secretaryr ka KSU Central Body.
Utei u samla u la kdew ia ki daw ba la pynlong ia u ban weng noh ia ka jinglong dkhot na ka KSU, kawei na ki daw ba utei u samla u la kdew ka dei namaba u la ong ba um sngew iahap bad ka jingiakhih ILP kaba la kylla mynta sha ka Modified ILP bad kawei pat ka daw ba u la kdew ka dei ba um don shuh ka jingshaniah ia ki nongia lam ba mynta ka kiba don hapoh ka Central Body.
Ka sorkar Saudi Arabia, ka la pynkhreh bha ia 30hajar ngut ki shipai, ha ki bynta ba shatei jong katei ka Ri, hadien, ba la ioh khubor, ba ki don 2,500ngut ki shipai jong ka Iraq, kiba la iehnoh, ia kitei ki jaka khappud bad katei ka dei ka jingma, kaba khraw, kaba buh shakhmat, ba ka Iraq, kan lah ban  shah synshar ha kitei ki ehrang ISIS.U Syiem Abdullah jong ka Saudi Arabia, ula hukum ban pynbiang ia baroh ki lad jingiada, na kino kino ki jingthmu ba triem jong kitei ki ehrang ISIS, namar ba ki dak ki shin, ki kdew, kumba ka don ka jingnang kiew jong ki ehrang ISIS, ha ki bynta jong ka Middle East.
Ka Saudi Arabia, kaba dei ka Ri, kaba nyng kong tam, ha kaba shalan umphniang sha ka pyrthei baroh kawei, ka don ia u pud, uba 500mer ka jingiar bad ka Iraq, ha kaba ki ehrang ISIS, ki la kurup bad synshar mynta ia kiba bun ki jaka, ha kitei ki bynta ba shatei bad kiba dei ruh, kiba don khappud bad ka Saudi Arabia bad ban thaw ia ka Ri Muslim, ha kaba la pynrem bad kren pyrshah, wat da ka seng ehrang ba triem ka  Al Qaeda.
Ka sorkar Iraq, ka kyntait, ba ki shipai jongka, ki la iehnoh, ia kitei ki jaka kiba la kam, ba la kurup da ki ehrang ISIS, hynrei ka sorkar ka kam, ba ka dang pyniaid bad pahara ia katei ka khappud, kumba ka ju long, wat la ki don kiba iathuh ba ki shipai khappud, ki la phai dien noh, ha ka hukum jong u myntri rangbahduh jong ka Iraq, U  Nouri al-Maliki.
Ki lad khubor, ki iathuh ba ki shipai jong ka  Saudi Arabia, ki la pynkhlain bha, ia ki khappud jongki, hadien ba ki shipai jong ka Iraq, ki la iehnoh, ia kitei ki jaka khappud bad kaba la pynlong ba ki khappud, ki shu sah khlem nong pahara shuh.
Ki ehrang ISIS, ki la ioh kurup ia shibun ki jaka, kiba don ha ki khappud jong ka Syria bad ka Iraq ruh kumjuh bad mynta ka don ka jingma, ba ka Saudi Arabia ruh, kan lah ban ngat ha katei kajuh ka apot.
La iathuh da ki lad khubor, ba ki shipai Iraq, ki la mih noh na kitei ki jaka khappud bad ki don mynta ha ka ri shyiap, kaba don sha mihngi jong ka nongbah Karbala, hadien ba ki la mih noh na khappud jong ka Saudi Arabia.
Ha ka sngi hat majai, u nongialam ka ISIS, u khot ia ki Muslim, ba kin iasoh lang ha katei ka ri thymmai jongki bad ban thaw ia shibun ki Ri, ki ban hap ha ka jingpeit jong ki Muslim, da kaba ong “Ka pyrthei, ka dei ka jong U Allah".
U Abu Bakr al-Baghdadi, uba khot ialade, U  Caliph Ibrahim, uba la kam, ia ka Ri Caliphet ha ka Middle East, u kren ha ka audio, kaba 19 minit, da kaba ong “Phi ki Muslim, wan sha ka Ri jongphi, ka dei ka Ri jongphi".
Ka seng ehrang ISIS, ka kam ruh, ba ha ki san snem ban sa wan, kan sa kurup bad synshar ia kiba bun ki bynta jong ka Middle East, ka North Africa bad kiba bun bah ki bynta jong ka Asia bad kitei ki kynthup ia ka Pakistan, India bad kiwei pat ki Ri.
Ka ISIS, ka pynpaw ruh ba ka kwah ban kurup ia ki bynta jong ka Europe, Spain, kaba la dei kham mynshwa ka Ri jong ki Muslim, haduh ka sah snem kaba 15 bad ka ban nang saphred sha ki bynta jong ka Balkan, ka Europe Mihngi, shaduh sha Austria.
Shillong,3 Naitung:Hadien ba ki samla wadkam ka Association of Qualified Grade IV Candidate 2011, District Selection Committee, East Khasi Hills , ki la ioh jingtip lyngba ka RTI ba ki la don bun tylli ki kam kiba lait ha ki ophis sorkar kaba ki la ong ba haduh mynta ym pat don nongtrei, ki la pyrshang bun ki lad ki lynti ban ia kren bad ban thaw lad kumno ba kin ioh kam.
Ha katei ka jingpyr shang jong ki ban wadkam ki la rung sha man la ki thliew ki syar ka ophis sorkar ban kylli tohkit bad ban ia kren kham bha bad ki heh ophisar jong ki tnad bapher bapher, hynrei kaba phylla pat ka long ba kitei ki samla wadkam ki la kynnoh ka long ba ki la leit sha Directorate ka tnad Agriculture  ban ia kynduh ia u Director katei ka tnad, hynrei ki nongtrei hapoh katei ka tnad ki la ong ba kin ym ioh ia kynduh satia  ia u Direktor , ki la kynnoh ruh ba ki nongtrei ki la khang pyrshah ban ia kynduh bad ki la kam ba ki nongtrei katei ka tnad ki la ong lada kwah ia kren dei ban ia kren bad ki.
“La laisien, ki dkhot jong ngi ki la leit sha katei ka ophis ban ia kynduh ia u Direktor , hynrei ki nongtrei ki ong , phin ym ioh ia kynduh, lada donkam kren ha ngi’" iathuh u Secretary katei ka Association u bah S.Pyngrope haba ia kren lyngba ka phone bad u Rupang.
U bah Pynrope u la ong ba ka tnad Establishment katei ka ophis ka la bthah ba kin kren ia kaba donkam bad ki, bad u la ong ba ki dkhot ki la ia kren bad ki tang da ka ktien.
Ki samla wadkam ki la iathuh ba ka jingleit jong ki dkhot ka Association sha katei ka tnad Agriculture , ka dei hadien ba ki la ioh jingtip ba ki don 10 tylli ki kam bal ait ha ki District bapher bapher, u samla Pyngrope u la ong ba ki nongtrei ka tnad Establishment ki la ong  ba ia kitei ki kam ba lait la pynrung da kito ki nongtrei kiba la shah pynkynriah kam na kawei pat ka jaka, bad hap ruh ban ai sha ki Compassionate Ground bad sha ki RCW, kaba ki samla wadkam ki la ong ba lada dei ban ai sha ki RCW ruh dei ban ai mar shiteng sha kiba la pass bad sha kitei ki RCW.Halor katei ka jinglap jong ki ba ki don ki kam kiba lait, ki samla wadkam ki la kyrpad ia ka sorkar ba kan leh eiei namarba ki dei ki kam ki bym shym la don nongtrei kumba ka paw ha ka Pay Bill kaba ki la ioh jingtip lyngba ka RTI, ki la kyrpad ruh ba ka sorkar kan thungkam noh kloi ia ki.
Ha ka juh ka por, ka Association ki samla wadkam ka la pyntip sha baroh kito ki para dkhot kiba la ioh kam bad ki bym pat ioh kam ba ha ka 5 tarik u naitung kan don ka jingialang jong ki dkhot.
Shillong,3 Naitung:Ha kine ki khyndiat sngi ba la dep, ki nong ialam ka liang pyr shah kiba don ha ka lama jong ka Meg ha laya People’s Front, ba kynthup ia ka UDP, NPP, GNC bad ki MLA shimet ki la her sha Delhi na ka bynta ban ia kynduh kyrpang ia u Myntri Rangbah Duh ka Ri u Narendra Modi bad ha katei ka jingiakynduh ki nongialam ka liang pyr shah ki la ai ruh ia ka shithi dawa (Memorandum) sha u  Modi.
Ha ka shithi ba ka la phah sha u Modi  la soi da u nongialam ka liang pyrshah uba dei ruh u Chairman ka MPF u Dr.Donkupar Roy bad u Secretary ka MPF u James K Sangma.
Ha katei ka shithi sha u Modi ka MPF, ka la pynsngew ia ka jingdkoh ka sorkar u Dr.Mukul Sangma ha kane ka jylla.
Ki la thoh kumno ba ki seng lehnoh ki la nang kharoi ha kane ka jylla, wat la ka HNLC bad ka ANVC ki la troin.
Ka MPF ka la pynpaw ha u Modi ba kam don jingshaniah ia u Myntri Rangbah ka jylla bad ka la kynnoh ba u dei u nongsain pyrthei uba ia donkti lang bad ki seng lehnoh khamtam bad ka ANVC-B, bad ia kane ki la shim lyngba ka jingiadei ba ia jan bha jong u Champion Sangma  bad u Dr.Mukul Sangma, kaba utei u heh pulit uba la seng ia ka kynhun lehnoh ka GNLA u la ju ialap elekshon na bynta u Dr.Mukul ha u snem 2008 bad ruh u la pynpaw ba u kyrshan Congress ha kane ka elekshon MLA 2013, wat la u don hapoh along.
Ka kynhun ki liang pyrshah ki la kdew ruh shaphang  ki jingpyntriem kiba la jia ha ka jylla ba kynthup ia ka jingdawa pisa ka jingshah rahbor, ka jingpyniap bad kiwei pat ki jingjia pyntriem, ka la kdew ruh ia ka jingshah pyniap u Ajaju R Marak, u Political Secretary ka ANVC-B, kaba la jia tang shisngi hadien ba u la thad madan ia ka jingiadei u Dr.Mukul bad ka ANVC-B, kaba la ong ba ka jingshah pyniap utei u nongialam ki seng lehnoh ka dei namar ka pynsngap jar noh ia katei ka kam bad ba ki jingiadei ki riew sain pyrthei bad ki seng lehnoh kan ym paw pynryngkew.
Nalor kiba bun kiei kiei kiba ka  MPF ka la kdew ha ka shithi ba la phah sha u Modi, ka la dawa ba dei ban phah tohkit ha ka NIA ia ka jingiadei u Dr.Mukul Sangma bad ki Seng lehnoh khamtam bad ka ANVC-B, ka la dawa ruh ban phah tohkit halor ka jingshah pyniap u Ajaju R Marak, tang hadien ba u la pynpaw  sha ki kot khubor ia ka jingiadei u Dr.Mukul Sangma.
Shillong, 3 Naitung:Ka jingpynrung kyrteng ia ki briew ban ioh bynta na ka skhim Chief Minister’s Social Assistance Scheme ka la iaid shaid shaid sha Garo Hills hynrei ha kane ka rilum Khasi ym pat ioh sngew ba ka tnad kan leh ia kane.
Kane ka jingpyn rung kyrteng ka la sdang naduh mynta ka sngi Palei ka 3 tarik bad kan kut ha ka 16 tarik Naitung.
Ia kane ka jingpynrung ban ioh bynta na kane ka skhim ka long na bynta kito kiba don jingduna ha ki dkhot met bad ki longkmie ba kynduh jingeh.
Ka jingpynrung kyrteng ka iaid ha ki thain Blcok Rongram, Dalu, Selsella, Tikkrikilla, Betasing bad Zikzak.
Ki nongtrei kum ki Anganwadi, nongiarap, ki shim ia ka bynta ban leh ia kane ka kam pynrung kyrteng.
La don ka jingthmu ban pynlong “mela" ha ki man ki jaka na ka bynta kane ka kam.
Shillong, 3 Naitung:Katkum ka ain jing tip paidbah, ba la phah da ka Kong Agnes Khar shiing, la pyni ba na ki 11 ngut ki kynthei ba shah pynshitom ha Tura halor ka jingkynnoh baleh kam awria, 3 ngut ki la shah pynshitom ha ki bynta jinglong kynthei jongki, 6 ngut na lbong bad kawei la pynshitom na tyngam bad kawei khlem mynsaw eiei.
Katkum ka kyrwoh ba la phah da ka president ka CSWO ba ka la ioh da ka ain wad jingtip paidbah, na  ka Inquiry report jong u S C Sadhu (IAS) uba dei u SDO Dadengre ba la aiti sha u DC ha ka 10 tarik Jylliew, 2014, la ong ba ka jingphla jong ki 12 ngut ki kynthei ym shym la shim beit na ki hynrei ka jingkren jongki ba la ai ha ka Kashari la suh ha ka kaiphod.
“Tang 11 ngut ki la leh ia ka medical eksamin bad 3 ngut ki la mynsaw ha ki bynta jinglong kynthei jongki, 6 ngut na lbong bad kawei khlem jingmynsaw eiei.
Ia ka medical examination la leh ha ka 9 tarik Jymmang 2014.
Ha ka jingshisha dei ban leh ia kane mardor.
Ha ka jingkren jong  uwei u Pastor, u la ong ba ha ka 8 tarik Jymmang, 2014 por 2.30 Pm, u la iohi ba ar tylli ki dak shoh na kti jong kawei ka kynthei hynrei ka medical report ha ka sngi kaba bud, ka ong ba ka don ka jingmong na bynta ka kti ka mon bad na lbong.
Katkum ka jingong jong  u  Pastor, 3 ngut ki kynthei ki la ong ba kim nym leh kum kane hadien habud.
Lai ngut ki kynthei la pynshitom katkum ka medical Report kaba ha 9 tarik Jymmang 2014.
Ka DSWO ka West Garo Hills ka la iakynduh bad iakren tang ia ki 10 ngut ki kynthei ha ka 13 tarik Jymmang  2014 hynrei ar ngut  kiwei pat la khot ban iakren ia ki ha kawei pat ka kamra ha ka por 7.50 janmiet ha Police Station Women Cell  ba la synran da ka pulit kynthei ka Janice K Marak kaba shah ia kitei ki kynthei ban pyni ia ki dak jingmong ha ka 9 tarik Jymmang 2014 ha ka Women Police cell hakhmat jong uwei u briew bad u nongshondur na kot khubor.
Ka DSWO ka West Garo Hills, ka Kong I Tariang ka la kdew ia ka jingsngew khia jongka ha ka jinghukum ki pulit ban wan ia kitei ki kynthei ha ka por mynmiet sha Police Station ban shim ia ka jingkren jongki bad ka la ong ba kitei ki kynthei kim shym la sngew ba ki shah byrngem bad ki kwah ban don bad kiba haiing hasem.
Hynrei ha ka sngi kaba bud, u DC u la thoh shithi ba kitei ki kynthei dei ban kynriah noh sha Shelter Home, namar ka jingshah byrngem jong kawei ka kynthei napdeng jongki, la ong ka Kong Agnes.
Ka la buh jingkylli ia kane ka jingtohkit, hato dei kane ka kynthei kaba khlem shah ban kynduh ia ka DSWO ha ka 13 tarik Jymmang 2014?, balei ki pulit kim shah ia kitei ki ar ngut ki kynthei ban iakynduh ban shim ia ka jingkren jongki da ka DSWO? Kiei kine ki ar ngut ki kynthei kiba pynrieh  khlem shah ba kin lei tai jingkren ha ka DSWO?Bad balei ka DSWO kam iakynduh ia ki?.
Kumno ka report kan long kaba biang bad kumno kan long kaba laitluid haba u IAS officer u Sadhu  uba leh ia ka jingtohkit ia ka Magisterial Inquiry um shym la iakynduh markhmat dalade ia kitei ki kynthei bad ka DSWO  pat ka iakynduh ha ka por mynmiet ha Police Station ha ka jingiadon lang ki pulit ba phah pyni ia ki dak mong ha ka met jong kitei ki kynthei ha ka 9 tarik Jymmang  2014.
Ha kawei ka jingkren jong uwei u Pastor, kawei ka kynthei ka la kdew ba ka la iathuh mynshem snem ba ka la shah die sha Goalpara.
Kitei ki kynthei ki la shah pyndonkam jubor ha ki kam khaii met.
Balei khlem shim khia ia kane bad khlem kdew ha ka report?.
Katkum ka jingong uwei u Pastor, kitei ki kynthei ki la shah banbein ha kiba kam baheh, bad kiei kita kiba heh kiba kham halor?, la buh jingkylli ka kong Agnes.
Nongpoh, 03 Naitung:Namar ka bit ka biang lang ha ka ioh ka kot jong ki paidbah, na ka liang ka Raid Madan Kyrdem, ka ai khublei ia ka tnat bording ne ka Meghalaya Energy Corporation Ltd (MeECL) ba lyngba u Bah W Dieng doh, CEO ka Umiam Wes tern Circle, ka la ibit ban buh ia kawei ka jaka ban siew ia ka bai bording ha ka Shnong Nongthymmai jong ka Raid Madan Kyr dem, Ri-Bhoi district.
U Bah Amberlight Masharing, secretary katei ka Raid haba iakren bad u nongthoh khubor, u la ong ba ka Raid hi baroh kawei ka pdiang sngewbha ia ka jingwanrah ka tnat bording (MeECL) ia ka jaka ban siew bai light ha katei ka thaiñ.
U la ong ruh ba katei ka jingwanrah jong katei ka tnat bording kan iarap shibun eh ia ki paidbah na ki shnong kiba hap hapoh katei ka Raid, namar baroh shi katta ki hap ban leit siew ia ka bai bording man la u bnai nalor ba jngai ka lynti, kin hap ban lut da ki katto katne tyngka bad kaba ktah ruh ia ka bainong sngi jong ki, hynrei mynta ki paidbah ki la laitluid bad ki lah ban siew tang ha katei ka jaka ba la buh kaba jan tam na ki shnong ba ki shong ki sah khlem da donkam shuh ban lut ka por bad ka pisa tyngka.
U la ong ruh ba katei ka jaka siew bai light kan long beit ar sien ha ka shi bnai bad mynta u bnai kaba long ka jingsdang ia katei ka kam, la pynbeit ba kan long ha ka 5 tarik Naitung bad 19 tarik Naitung bad la kyrpad ba ki paidbah kin ai jingiatreilang na ka bynta kane, khnang ba katei ka kam kan long kaba iaid beit iaid ryntih na ka bynta ka jingmyntoi jong ki ha kiba bun ki liang katkum ka jingangnud kaba baroh shi katta.
Ka don ka khubor, kaba sngewsih ia ka Germany bad kata ka long ba ha shwa ba kan ia kynduh ia ka France ha ka Quarter Final, ki don haduh hynniew ngut ki nongialeh kai jong ka, kiba don myn ta ha ka jingpang.
Hyn niew ngut na ki nongia lehkai, ki don ha ka jing pang khieshoh, pynthikna, u nonghikai jongka, U  Joachim Low, wat la u ong pat, ba ki shu pang malu mala.
U Low, u pyrshang ban pynrit ia katei ka phang, da kaba u shu ong, ba ki don ka jingset ryn dang, kitei ki hynniew ngut ki nongialehkai.
“Kam dei kaba jur ia mynta" ula ong bad u ong shuh “Ngin nym pynheh ia katei ka khubor".
Hynrei, don kiba ong, ba lada hynniew ngut ki nongialehkai ki kem pang, kumta kan lah ban long kaba kham eh, ban ia kaba U Low, u pyrkhat.
U Mats Hummels bad U Christoph Kramer, ki dei kiba don ha ka jingpang, ha kaba U  Hummels, um shym la ioh ban ialehkai pyrshah ia ka Algeria, katba U  Kramer ruh, um shym la leit kilan met mynta la shitaiew kynthih.
U Thomas Muller ruh, u dei uwei pat uba don ha ka jingpang, ha kaba u pyni dak, ba u don ha ka jingpang khieshoh.
U Low, u kynnoh, ba ka jinglong ka suin bneng ha Brazil, ka dei kawei na ki daw, kaba pynthut ia ka koit ka khiah jong ki nongialehkai jong katei ka Ri.
Ka Germany, kan iakhun pyrshah ia ka France, ha ka Sngi Thohdieng, ha ka por 9.30mynmiet.
Shillong,3 Naitung:Ka Federation of Khasi Jaintia and Garo People, Central Body ha poh ka jingialam u samla Marbud Dkhar, Chief Organising Secretary mynta ka sngi, ki la leit ban ia kynduh ia u Director of Postal Service, u Joseph LalRinSailova ha kamra trei kam jong u.
Ha katei ka jingiakynduh, ka FKJGP ka la ioh ban ia kren bad utei u heh ka Ing Dak, halor ka jingmih kyrteng ki 11 ngut ki bar jylla ba na Uttar Pradesh, na ka bynta ban ia khun ia ka kam Branch Post Master kiba lait ha kylleng ki  Post Office jong ki District bapher bapher ha ka jylla.
Ha ka jingshisha, ka FKJGP ka la pyrshang ban ia kynduh ia u Superiten dent jong ka GPO u Dina nath Prasad, hynrei um shym la don ha kamra treikam jong u, kuma ki la ioh ban ia kynduh ia ka Asst.Suprintendent ka GPO, ka kong Khongbri kumba  katto katne por ban ia kren halor katei ka mat, hynrei hadien ba ka jingiakren, kam shym la long kaba kham shai, kitei ki nongialam sengbhalang ki la leit ban ia kynduh markhmat ia u DPS ka Ing Dak ban ia kren kham bha bad u.
Ha katei ka jingiakynduh bad u Joseph Sailova, ka FKJGP ka la dawa na u, ba ka tnad ka dei ban mait noh ia ki kyrteng jong kitei ki 11 ngut ki bar jylla kiba la wan naduh UP ban aplai ia ka kam  BPM ha ki jaka nongkyndong, ha kaba na ka liang jong u, u la kular ban un shimkhia ban iakren ia katei ka kam bad ki heh jong ka Ing dak kiba dei peit ia kane ka jylla Meghalaya.
Ki sengbhalang ki la iathuh ba u Joseph uba dei u Director ban peit ia ki 6 tylli ki jylla ka thain shatei Lam Mihngi, lait noh ka Assam u la ong ba ha ka jingshisha katkum ki rukom treikam jong ka Ing dak kam donkam ia ka tnad ba kan khot Interview na bynta katei ka kam,  bad ia ki BPM donkam ban thung da kito hi ki briew jong kata ka shnong ba don ka Post Office lane ki briew kiba marjan shnong bad ka Post Office, bad kaba donkam eh ka long ba ki dei ban ioh ia ka jingpynshisha na u Rangbah Shnong ba ki dei ki trai shnong bad ba ka shnong kam don jingkhanglad ia ki ban trei na bynta katei ka kam.
U Joseph u la pynpaw ba um don jingtip eiei ba ki don kita ki bar jylla kiba aplai ia katei ka kam.
Katkum ki jingtip ba la ioh lum, ki 11 ngut ki bar jylla kiba aplai ia ka kam PBM ki dei na ka jylla Uttar Pradesh,  kitei ki bar jylla ki kynthup ia u Shri Akhilesh, uba la aplai na bynta ban trei ha SohbarPunjee Branch PO, u Gaurav Singh u la aplai ha Mawkriah Brach PO, u Niranjan  Kumar ha Nongthliew BPO, u Rohit Kumar ha Rangthong BPO, u Ram Chandra  ha Rajapara BPO, u Awadesh Kumar ha Rangasora BPO, u Jagannath  Yadav ha Trongpleng BPO, u Rejendra Prasad ha Sonidan BPO, u Lalit Kumar ha Muktapur BPO, u Kiran Chauhan ha Killapara BPO bad u AShok Kumar ha Mawkarah BPO.Hynrei ha ka por ba la khot ia ka Interview uwei na kitei ki bar jylla um shym la wan ia khun shuh.
Ha ka jingiakren bad u nongthohkhubor, u samla Marbud Dkhar uba long ruh ha ka juh ka por, u President ka Mawlai Circle u la pynpaw ka jingsngewkhia halor katei ka jingioh lad ki bar jylla ban wan ia khun ia kitei ki kam kiba ki samla pule nongkyndong ki lah ban trei, bad u la kynnoh ruh ba ka jingbym don u Superitendent hapoh Ophis jong u ka dei na ka daw ba u sheptieng ban ia kynduh na ka daw ba u la leh khlieh shrieh.
Utei u samla u la ong ba ka seng ka mih shakhmat ban wad jingtip bha shaphang kitei kiei kiei shuwa ba kin thungkam khnang ban lait na ki jingiakhih hadien ba ki la dep thung.
Ha ka juh ka por, ka FKJGP ka la kyntu jur ia ki Rangbah Shnong jong ki shnong bapher bapher ba kim dei ban shah pynbiej ha ki bar jylla, bad tdot kim dei ban ai ia ki NOC ba kin wan trei hapoh shnong jong ki, namarba ka bor ka shongeh ha ki rangbah shnong la kin pdiang ne-em ia  kitei ki bar jylla ba kin wan trei ha shnong jong ki.
Shuh shuh ha kaba ia dei bad katei ka phang, kham hadien ki lad khubor ki la iathuh ba ki don katto katne jaka kiba ki samla nongkyndong kim ioh shuh tang ki phom ban aplai ia katei ka kam ruh , namarba la kynnoh ba ki briew katei ka tnad kim ai phom namar ba kim hap shuh ha kata ka shnong.
La ioh jingtip ba ki la don ki samla na Mawsynram kiba la leit ban pan phom na ka bynta ban aplai ia katei ka kam kaba lait ha Weiloi, hynrei namar ba ka Mawsynram kam iahap shuh bad ka Weiloi ym don ba ai phom ia ki, katba ki 11 ngut ki bar jylla pat ki la dep ban aplai ha kylleng ki jaka ha nongkyndong.
Haduh mynta ka sngi , ha ka por ba ka FKJGP ka la leit sha GPO ban kyli kham bniah ia katei ka kam, ka Interview ia ki nongthep kam ka dang iaid shakhmat, ha kaba la iohi ba bun ki samla Khasi kiba la ieng lain ban ia khun ia ki kam kiba lait ha ki shnong bapher bapher.
Haba ia kren bad u nongthohkhubor, kitei ki samla ki bym kwah ban pynpaw kyrteng  ki la don hapdeng ka jingartatien hadien ba ki la ioh jingtip ba ki la don 11 ngut ki bar jylla kiba la wan khnang naduh UP ban Interview ia katei ka kam, ki la sheptieng ioh ba ka Interview jong ki ka long tang ban dep rukom katba ia ka kam pat ioh ki ioh pynban kitei ki bar jylla.
Shillong, 3 Naitung:Ar ngut ki pulit Com mmando jong ka Central Reserve Police Force (CRPF)  ki la myn saw na ka jingsyllad ki kuli jong ki lehnoh ha ka jingiather kaba jia ha shnong Bolsal A’ding, kaba don hajan ka Resubelpara ha North Garo hills district hynne ka sngi Palei myn step.
Ki pulit ki la ong ba ki pulit commando CRPF ki la shah ther ha ki suba lehnoh ka GNLA haba ki leit ban khynra ha ka ktem jongki.
Katkum ka jingong ki pulit, ar ngut ki lehnoh ruh ki la mynsaw na ka jingsyllad ki kuli jong ki commando hynrei ki la lait phet noh.
Ia kine ki ar ngut ki Commando CRPF la pyn kit wut wut sha Down Town hospital ha Guwa hati ban shah sumar.
Ki pulit ka North Garo hills  ki la ong ba kitei ar ngut ki Commando ki la mynsaw jur na ka jing shah ther kuli ha ki lehnoh ha kaba ki kuli ki la ksam na ka bynta ka shadem, ki pungkjat.
Na katei ka jaka ba iather kuli, ki pulit ki la ioh tam lai tylli ki pistol lem bad ki tiar ialehkai, u grenade, ka AK magazine, bad ki kot ki sla 130 tylli ki kuli AK.Ki pulit ki dang bteng ia ka jingkhynra ha katei ka thain.
Shillong, 4 Naitung:Ka Seng Samla Shnong Umkiang (SSSU) ka sngew khia jur halor ka jingbym biang ka ding ilektrik, hapoh shnong, mynta la shibnai tam.
Ha ka shitaiew ka ding  ka poi tang ar sngi ka duh pat lai saw sngi.
Kane ka jing long ka ding ilektrik, ka pynkhiedom ia u paidbah, ba ki duh ban peit world cup, kham tam lei ba kane ka dei ka por eksamin shiteng snemg khynnah skul.
Ka Seng ka kyntu iaka MECL  ba kan pynbiang iaki jingdonkam jong u paid bah, ym ban im sngi tang haka ban khrong biangpor ia ka bait hang ding.
Kumjuh ruh ka Seng kyntu iaki company Reliance bad Aircel ban pynbiang noh ia ki network jong ki hapoh shibnai naduh ka tarik ba pynmih ia ka ne ka khubor, lym kumta ka Seng kan khang noh iaki ne ki tower mobile ha ka 8tarik Nailar 2014.
Shillong, 4 Naitung:Uwei u bar jylla uba shong die soh ha Iewduh uba la tip kyrteng kum u Sumo Dhar u la pyrshang ban leh khlieh shrieh ia ki pulit Enforcement ka KHADC ha ka por ba ki dang phah lum ia ki soh na ka dukan ba u shong.
Utei u bar jylla ha ka por ba ki pulit KHADC ki la wan sha ka dukan jong u, um don ha dukan hynrei u don da uwei pat u bar jylla uba dei u nongbylla jong u, haba la ai jingtip sha u da uta u nongbylla beit beit u la wan sha katei ka dukan bad u la leit ban ia kren bad kawei ka longkmie kaba dang thum khun bad ka die jain lilam hajan ka dukan jong u.
U la leit sha katei ka longkmie ban phah kam ba ka dei ka dukan jong ka, ha katei ka por u Superitendent ka tnad Enforcement ka KHADC bad ki nongthohkhubor ruh ki donlang, hynrei katei ka longkmie ka kyrngah bad ka ong ba kam dei ka jong ka.
Ha katei ka por u la pyrshang biang ban pynbieij ia ka da kaba phah ia ka ba kan ong jubor ba ka dei ka dukan ka para jong ka, sa shisien biang katei ka longkmie ka la kyrngah khlieh bad ka ong , ‘ngam tip ngam dei ka jong nga’.
Ha katei ka por utei u bar jylla uba la jlew slew um lah shuh ban leh eiei bad u la song ia ki soh jong u bad ki pulit ka KHADc ki la kurup noh.
Ha katei ka por, ki Khasi nongshong iew kiba die jain lilam bad kiba shong ha madan ki la khluit shipor ia katei ka jingleh utei u dkhar uba phah kam ha katei ka longkmie, bad ha ka jingiakren bad katto katne ngut ki nongthohkhubor ba don ha katei ka jaka kitei ki longkmie die jain lilam ki la pynpaw ia ka jingsngew heh mynsiem  haba ka KHADC  ka la wan ban beh ia kitei ki khar die madan kiba la pynkhapngiah iew  ha Iewduh kaba  la pynlong ia ki ban duh jaka shong.
Shillong, 4 Naitung:Ka tnad Sports & Youth Affairs  Meghala ya Shillong ka la pyntip ba ka tnad jong ka Youth Affairs & Sports jong ka sorkar india ka la khot aplikeshon ban ai khu snam ia ki samla na bynta ka National Youth Award 2014.
Ka khusnam na bynta ki riew shimet ki dei ban long hapdeng ka rta 13 haduh 35 snem bad kidei ban don 13 snem ha ka 1 tarik u Iaiong 2014 bad kim dei ban tam ia ka 35 snem ha ka 31 tarik u Lber 2014.
Na bynta ki seng bhalang ne ki kynhun ba la ithuh da ka sorkar la lai snem tam kiba don bynta ha ki kam shakri ha ka imlang sahlang.
Ia ki jingtip ba kham bniah bad ia ki aplikeshon phom lah ban ioh na ka ophis jong ka Sports & Youth Affairs bad ka sngi khatduh ban pynpoi ia ki phom kan long shwa ka 31 tarik Naitung 2014.
Shillong, 4 Naitung:Dang shen, ki mar bam ba kongsan jong ki paidbah ki la kiew dor ha Iewduh kiba wan nabar jylla.
Ki mar bam mar dih  kum u piat, u khaw bad u shini mynta ki la kiew dor la katto katne sngi katkum ka jingiathuh jong ki dkhar kiba shong dukan ha Iewduh.
U Rupang uba ioh ban iakren bad ki ha kane ka sngi Thohdieng, ki la iathuh ba kane ka jingkiew dor, ka dei ba la kiew nabar jylla bad maki, hangne ki hap ban pynkiew beit kumba la kiew.
Ka jingkiew dor ki marbam mardih, ka la ktah khamtam ia kiba duk ba kham duna jingioh bad kiba bylla sngi kiba kamai mynsngi bad thied janmiet.
Ka dor piat ka long T.40 shi kilo, ka shini T.38 shi kilo, bad u Khaw T.25 shi kilo ba tad tam.
Kine ki la kiew dang shen.
Ki dkhar ki la iathuh ba mynshwa u piat T.25 shi kilo, ka shini T.37 shi kilo, u Khaw T.23 shi kilo.
Ki dor marbam kum ka umphniang, ki dai, bad kiwei ki lah ban kiew ha kine ki sngi, katkum ka jingiathuh ki dkhar nongkhaii.
U Nongthoh khubor u la ioh ban iaid ha kylleng ka Iewduh, la iohi ba ki don ki dukan kiba wah ia ki jingthoh ia ki dor jong ki mar ki mata bad don pat kiba khlem wah hakhmat dukan.
Ha ka jingshisha, u Deputy Commissioner ka East Khasi Hills u la bthah ba baroh ki dukan ki dei ban wah ia ki dor jong ki mar ki mata hakhmat dukan khnang ba ki nongthied kin iohi.
U la maham ba ki bor synshar district kin pynshitom lada don kiba leh pyrshah ia kane ka jingbthah.
Katkum ka jingiathuh jong ki nongkhaii ha Iewduh, ki bor ba dei peit na ophis u Deputy Commissioner kim pat wan jurip ia ka iew ha kine ki sngi hynrei ki don ki khep ba ki ju wan ban jurip ia ki dukan.
Ha kawei ka liang, kawei ka longkmie na thain Lad Rymbai ka la ong ba ka jingkhang tih dewiong ka la ktah jur ia ki paidbah katei ka thain haduh ba ki la shem shitom ban thied ia ki marbam jongki ruh bym ioh bylla shuh.
“U  khaw u la  kiew dor, ki briew ki la kordit mynta, kim ioh bylla ha Lad Rymbai namar ba khang tih dewiong", la ong kawei ka longkmie bad bynrap u khaw mynshwa u shong dor T.600 shi byrni rit mynta u shong dor T.750 shi byrni rit.
“Lada ki paidbah kim ioh bylla shuh, kim banse wat ban leh da kiwei ki kam ba sngewsih" ka la pynpaw ia ka jingsngewsih.
Shillong, 4 Naitung:Ki samla kiba pule komputor Ramakrishna Mission Vivekananda Cultural Centre, Shillong ha ka MS Word, Excel, PowerPoint bad kiwei kin ioh syrnod beit beit na ka Microsoft headquarter, USA.U Secretary ka Swami Achyuteshananda ka Ramakrishna Mission u la ong hynne ka sngi Thohdieng, ka jinghikai computer ka don ka jingiateh bad ka Microsoft na USA.U Sawmi u la ong ba ka Ramakrishna Mission, Vivekananda Cultural Centre  kaba don ha ka nongbah Shillong ka la ai jinghikai la kumba 25 hajar ngut ha kine ki 12 snem, bad ka Microsoft Authorities na USA ka la wan iakren bad kane ka jaka hikai na ka bynta ban ai syrnod na ka Microsoft lyngba ka online examination.
Haba dang shen ha ka jingpynkup burom ba 57 ia ki samla ba pyndep ia ka jinghikai ha ka komputer,  u myntri ba peit ia ki samla u Zenith Sangma u la ong ba ka sorkar lyngba ka Information Techology (IT) kan iateh bad ka Ramakrishna Mission ha u Naitung.
U la kyntu ia ki samla ban lum ia ki jingtip bad pyndonkam bha na ka bynta ka jingmyntoi, ym tang na ka bynta ban shu pule khlem jingmut.
Katba u Commissioner bad Secretary ka IT, Communication, u Bah Donald P Wahlang  u la ong ba kin shim khia ia kane ka kam ban iateh bad ka Ramakrishna Mission na ka bynta ban iarap ia ki khynnah ba wan na ki longing baduk.
U la ong ba kin pynkhreh ia ka jingdonkam ban pyntreikam ia kane shen.
U Bah Wahlang u la pynthikna ban ai jingiarap haduh 50% na ka bai siew ialeh eksamin na ka bynta ka Microsoft Certification.
Shillong, 4 Naitung:Ka North Eastern Council (NEC) ha kane ka sngi Thohdieng ka la bthah ia ka Alliance Air  ba kan bteng biang ban pynher liengsuin na  Shil long sha Kolkata Sector  bad ia kane ka jing pynbeit thymmai yn siew ha u Nohprah, 2014.
U  Executive Engineer (T&C) u M.Kalita  u la ong ba namar ba ka Alliance Air kam shym la lah ban iaid sha Lilabari bad Tezpur  ki jaka bym don ba her liengsuin,  ka NEC ka la iasoi soskular noh bad ka M/s Seven Sisters Airline ban pynher liengsuin ha ki jaka bym pat don ki liengsuin ba her ban ai ia ka jingshakri ha kane ka thain shatei lammihngi ka India ha kaba  ka Umroi Airport, Shillong kan dei jaka pdeng.
Kane ka jingong na ka NEC ka long hadien ba ka  Alliance Air,  kaba dei ka tnad kaba hap ha ka Air India, ka la sangeh ban pynher liengsuin na Shillong naduh ka 1 tarik Jylliew hadien ba la kut ka jingiasoi soskular ha ka 31 tarik Jymmang bad haduh mynta ka kad liengsuin ka la shong thylli.
U la ong ba ka NEC ka mang ban ker kynroh ia ka kad liengsuin  Umroi bad ka don ka jingthmu ban man pisa ban shna ia ka jaka ap bad pyniar ia ka jaka mareh ki liengsuin haduh 1500 phut.
“Kine ki jingtrei bad ka jingbuh ia ka ILS yn sdang hadien ba la dep ban shim jaka bad ban aiti pat sha ka Airport Authority of India (AAI) da ka sorkar Meghalaya", u la ong.
Shillong, 4 Naitung:Ka kynrum kynram hapoh ka Khasi Students` Union (KSU) ka la nang jur haba katto katne ki nongialam kim iahap satia halor ka Modified ILP hadien ba 13 tylli ki Seng bhalang ba paw khmat na ka Jylla ki la dawa na ka Sorkar Jylla ban pyntrei kam ia ka Inner Line Permit (ILP).
U Samla Donbok lang Khriam uba dei u Executive Member ka KSU Mawlai Cirle uba bat ruh ha kajuh ka por ia ka kam Organising Secretary ka Mawlai Motsyiar Unit u la phah ia ka shithi iehnoh kam sha ki Nongialam ba hakhmat jong ka KSU Central Body.
`Ngan ym lah shuh ban iadon bynta bad ka Seng nangne shakhmat na ki daw kynrum kynram kiba don hapoh Iing ia kaba ym shym la lah ban pynbeit da ki nongialam ka Seng Kmie haduh mynta mynne.
Ki daw jong ka jingbym hun ia ka Modified ILP", la ong u une u samla ba la pynlait sha ki lad pathai khubor.
Kum ban shu pynkynmaw dang ha u bnai ba ladep, ka KSU ka la beh seng ia u Samla Donboklang Kharlyngdoh, President ka Mawlai Circle halor ka jing kynnoh  ka jingialeh pyrshah ia ki rukom pyniaid Seng.
Ia kane ka jingbeh seng ia une u President ka Mawlai Circle, la kyrshan tyngeh da ki Unit bapher bapher kiba don ha ka Mawlai Circle.
U Bah Peter J.Lawai, u Asst.General Secretary ka KSU, Central Body u la phah ia ka shithi iehnohkam sha ka Seng da kaba pynpaw ba um lah shuh ban dang iai bteng ia kane ka kam kaba u la bat baroh shikatta ban long u nongkitkam bad u dkhot ka Seng u la pynpaw ruh ruh ba ka dei, na kam daw shimet jong u.
