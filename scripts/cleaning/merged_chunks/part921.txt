“Ngi la lap ba ka jaka ka long kaba seisoh kaba iadei bha ban rep iaki syntiew bad jhur, kaba lait ruh ka jingshahktah ha u dewiong nalor ba ka pahuh ka um.
Ngi la ia pynbeit bad kawei ka Service Provider kaba ka ohpis kala iateh kaba la  tip kum ka Zorpa Export Pvt Ltd, Laitumkhrah ban shna iaka poly house ne ka iing plastic", la iathuh u bah Dohling.
Ia utei u syntiew Gerbera la thung ha ka jaka ba heh haduh 1500 Square meter ha ka dor kaba la kot haduh T.41 lak tam.
Ia kane ka pisa la bei da ka sorkar kmie lyngba ka skim Special Plan Assistant jong u snem 2014-15 bad ka dei ka skim ba nynkong eh ha kane ka District“Une u syntiew uba mih na kane ka jaka la shalan sha ri Thailand bad hapoh ka ri kum ha Assam, Kolkata, Bangalore bad hapoh ka Jylla", la ong u Bah G Dohling.
Ula ong ruh ba Zorpa Export Pvt Ltd ka dei kaba pyniaid iew ia ki syntiew ha kane ka jylla.
“Ha kum kane ka por ba ki paidbah kane ka thain ki iakynduh mawsiang na ka jingkhang ka NGT iaka jingtih dewiong, nga kyntu iaki ban phai sha ka rep ka riang khnang ba kin lah ban pyndap iaka jingdawa jong ka iing ka sem bad ha kajuh ka por ban pynneh pynsah iaka mariang.
" La ong u ban Dohling.
Ka kong Stianly, kala iathuh ,"ka daw kaba pynlong iaka ban kylla sha ka nongrep syntiew ka dei namar ba kila kyrduh haka kamai kajih naka jingkhang ka NGT iaka jingtih dewiong.
Ha ki por ba dang iaid beit ka kam khaii dewiong ka ioh ka kot jong ngi ka dang biang bad mynta naduh ba la khang ka NGT ban tih dewiong, nga la duh noh ia katei ka kam bad ban pyndap pynbiang ia ka iing ka sem, nga la rep syntiew mynta bad nga i ba ka long kaba myntoi.
"U ma Nor ula ong  “Naduh ba la khang ka NGT ka ktah bha iaka ioh ka kot jong ngi, hynrei lyngba ka sap ka phong jong i lok kala pynlong iaki ban phai sha ka rep syntiew bad nga i ka don jingkyrmen ba kane ka kam kan ai jingmyntoi.
".
Shillong, 13 Nailar:Yn shah pynpra kumba laiphew tylli ki iing kiba tei beain ha Polo ha ka tnad Meghalaya Urban Developmennt Authority (MUDA), la ong u Secretary ka MUDA u Bah E Kharmalki haba kren hynnin ka sngi Balang bad u Rupang.
U bah E Kharmalki u la ong na ka liang jong ka tnad ka ladep phah ia ka jingthoh sha kine ki iing kiba shong tei beain hapoh Polo bad lada kam don da kumwei pat ne ka jingujor na ki trai ka jing pynpra kan iaid beit hadien ba kut une u bnai.
“Hapoh une u bnai lada ym don eiei shuh ka jingpynpra kan iaid beit", la ong u bah E kharmalki.
Lah ban kdew ba ka tnad MUDA ka la dep phah shithi sha kumba 200 tam eiei ki jingtei kiba don ha ka thain Polo kiba lah ban shah pynpra namar ka jingskud jaka beain.
Kine ki jingtei kynthup ki iing, ki dukan kiba ieng ha shi lynter ka phud wah Umkhrah.
Ka MUDA ka la leh ia kane hadien ba la ioh ia ka hukum na ka NGT ba ka dei ban pyndep ia kane ka kam hapoh lai bnai.
Kane ka kam ka dei kaba la sahteng la kham slem namar ba mynshwa ha ka por ba ka sorkar ka thmu ban pynpra hadien ba la ioh ia ka hukum na ka iing kashari, ki briew kiba shong ha katei ka thain, ki la ujor kylla bad ka kashari ka la phah pynsangeh noh shwa.
Ka la wan paw biang mynta hadien ka jingwan tuklar ka National Green Tribunal (NGT)  hadien ba la ioh ia ka jingujor na ki nongshong shnong ka sor Shillong kiba pynpaw ia ka jingjaboh kane ka wah namar ka jingleh jong ki briew.
Ka NGT ha ka jingbishar ha u bnai Rymphang, khlem pynslem, ka la pynmih ia ka hukum ba ka MUDA ka dei ban pynpra noh naphang ia ki jingtei bad ki iing ba shna bad skud beain ha lynter ka phud wah Umkhrah.
Ki ehrang ISIS, ki la ioh rung khlieh, ha ki Muslim jong ka Indonesia, ha kaba la pyni ia ka dur jong uwei u khyllung rit, ha kaba la buh ha syn dah jong ka met jongu, ia ka suloi AK 47 bad uwei u bom hand grenade.
Ka jingthoh, kaba don ha syndah jong utei u khyllung, kaba la thoh Indonesia, ka ong “Maphi ki kni bad ki niakha, sngew bha wan sha Syria ban ialeh thma pyrshah, kat ha kano kano ka jaka ba phi don".
Katei ka dur, ka pyni ba ki ehrang, ki la sdang ban ioh rung khlieh hakine ki sngi, ha ki bynta jong ka Asia ba shathie ruh.
Ki don mynta bun hajar ngut kiba na Indonesia, Singapore, Thailand, na Philippines bad na Malaysia, kiba la pyniasoh ialade bad ki ehrang ISIS, ha ki bynta jong ka Middle East.
Shillong, 13 Nailar:Ka RJYF Nartiang Circle lyngba ka kyrwoh na u President jong ka u bah B.Dkhar ka la pynbna ba ka la beh seng ia u General Secretary jong ka u bah Thermon Susngi na ki daw ba u la iaid lait ia ki riti treikam jong katei ka seng, bad ka kyrwoh ka la ong ba naduh mynta ka sngi katei ka seng kan ym tip eiei shuh shaphang jong u bad ha kajuh ka por ka la maham jur ba um bit shuh ban pyndonkam ia ka kyrteng ka RJYF ne ban pynjah burom ia ka kyrteng jong katei ka seng.
Ka la maham ruh ba lada ka lap ba don mano mano ki nongwan shong shnong ha Nartiang kiba pynbud nam ia ka kyrteng jong katei ka seng kan ym map bad leh dakaba tyngeh,pynkut ka kyrwoh.
Shillong, 13 Nailar:Ki la don bunbah ki kynhun Tem ba paw ka pyrthei kiba la wan ban iuh kjat ha nongbah Shil long, ka nongbah kaba la tip kum ka nongbah jong ka rwai ka siaw.
Nyng kong eh ki kynhun tem ba paw ha ka pyrthei kiba la wan ban pynkhynniuh ia ka nongbah Shillong ka dei ka kynhun jong ka Petra, hadien bud sa ka Micheal Learn To Rock, nangta sa u Eric Martin, Iron Maiden, ka Scorpion, White Lion, Fire House, Hoobantank, ka Dyieng Fetus, bad ha ka 23 tarik u Risaw, 2015 pat yn wan ban pynkhynniuh ia kane ka nongbah da ka kynhun tem jong ka Megadeth.
Ka Megadeth ka dei ka kynhun Tem Metal na Amerika, kaba la thaw da u nongtem Guitar uba tbit ha ka pyrthei u Dave Mustaine hadien ba u la phet noh na ka kynhun tem ka Metallica.
Ka dei ka kynhun ka don 4 ngut ki nongtem jong ka bad nalor u Mustaine ki lai ngut kiwei pat ki dei u Dave Ellefson u nongtem Bass, Grag Handevidt u nongtem Guitar bad u Dijjon Carruthers u nongtem Drum.
Ia katei ka kynhun Tem ka Megadeth la sdang bad la thaw da kitei ki 4 ngut ki nongtem kiba la paw ha ka pyrthei, hynrei katba nang iaid ki sngi ki don ki dkhot jong ka kiba la mih noh na katei ka kynhun kaba la poi ruh u pud ba ka la jan duh jan dam syndon noh, hynrei u Dave Mustaine bad u Ellefson ki la rai kut ba lada ka long kumno kumno ruh kin pynim biang ia ka kynhun jong ka Megadeth bad ha u 2015 ki la rai ban shu shim wai ia u nongtem Guitar napoh Brazil u Kiko Loureiro ban ia tem lang ha katei ka kynhun jong ki.
Ki jingrwai kiba paw bha ba la rwai da katei ka kynhun ki long kum ka Washington is Next, ka Skull Beneath the Skin, ka Wake Up Dead, Foreclosure of a Dream, ka Hanger 18 bad kiwei pat kiba ki nongieit sur jingrwai Metal ki sngewtynnad ban sngap.
Ha ka 23 tarik u risaw katei ka kynhun Tem kan tem ruh ia ki jingrwai ba kham paw jong ka ha nongbah Shillong.
Shillong, 16 Nailar:Ka jingkwah jong ki paidbah ban ioh rung ha jakasah jong u Lat ka la long kumba leit sinema ha kaba ka jingiathyngianka la long kaba jur bha.
Kane ka la jia ha kane ka sngi Saitjain badei ka sngi Laitluid ka ri India ha kaba la ju plie bad ailad ia ki paidbah ban rung kai ha jaka sah jong u Lat ka jylla.
U nongthoh khubor u la ioh lad ban leit peit ha katei, ka jaka, laiohi ba ki paidbah naduh ki kynthei bad shynrang ryngkat ki khynnahrit ki la ieng lain uba jrong bha.
Bun ki khynnah kiba iam ruh namar ka jing khapngiah na ka jingia kniehban rung shapoh bad ka daw, ka long ba ki bor pahara kim lah satia banshu pynlait laitlan ia ki nongwan peit kai hynrei ki hap ban peit badban talasi ia ka met ka phad jong ki nongwan.
Kane ka la pynlong ia ki paidbah ban hap ieng lain ba jrong bha naduhka por 4 baje janmiet haduh 7 baje janmiet ruh kam pat kut satia kajingieng lain.
Haba shu peit antad, kiba wan peit kai ha iing sah u Lat kim dunashuh ia ka shi hajar ngut.
Bun kiba wan peit kai ia ka iing u Lat, kila pynpaw ia ka jingsngew tynnad bha ban ioh rung ha kane ka jaka sah jongu kaba long kum ka park namar ka jingitynnad ka jaka, ki syntiewki skud, ki dieng ki siej bad ka jingkhuid.
Ka khyrdop ban rung sha iing u Lat ka la shlei bad u lain ba ieng kibriew u la ieng ar lian kawei sha ka surok ban leit sha All IndiaRadion bad kawei sha ka surok ban wan na ka bynta ka Nan Polok.
Hapoh phyllaw jong ka iing sah u Lat la pynitynnad ia da ki dingelektrik ba pynpur ha ki dieng, ha ki syntiew bad ki um ba kyrsoinapoh sha jrong lyngba ka bor ka elektrik.
Shillong, 16 Nailar:Ka jylla Meghalaya  ryngkat ka ri baroh kawei, ka la rakhe ia ka sngi laitluid jong ka ri kaba 69 snem ha kane ka sngi Saitjain ka 15 tarik Nailar, 2015 ha madan Polo, Shillong.
Ka jingrakhe ka long kaba iphuh iphieng ha kaba ka helicopter  ka Eastern Air Command ka la pynher syntiew ha ka por ba pynkiew ia ka lama ka ri ha katei ka jaka.
Ha kane ka jingrakhe ki don haduh  22 tylli ki kynhun ba la iashim bynta ha ka jingiaid ban ai khublei ia ka lama ka ri kynthup ki skul na kylleng ka nongbah, ki shipai na ka 58 GTC, BSF, CRPF, ITBP, ki pulit ka Meghalaya, DEF, Home Guards, NCC, Bharat Scouts & Guides.
Ia kane ka jingiaid ban khublei ia ka sngi laitluid ka ri la ialam da u Parade Commander Major T.Shengboi Singh na ka 58 GTC.Ha kane ka sngi la sam   ruh ia ki khusnam President’s Medal sha ki riew shlur.
Kiba ioh ia kane ka khusnam ki long u Deputy Superintendent of Police, Meghalaya, u T.C.Chacko, katba ia ka President’s Police Medal for Gallantryki long u Goera T.Sangma, Probinstar Kharbani, Dressing K Shabong, Pyrkhat Minot Nongsiej, Sanjay Kumar Ray, Sushil Mahato, Tushar F N Marak bad kiba ioh ia ka Police Medal ki long u Havildar Novelson Lyngdoh ka 1st MLP Bn, katba ka Margrecia Thangkhiew ka Compounder (CTI) bad u Ricoverstar Lyngdoh ki ioh ia ka Home Guards & Civil Defence Medal.
Ha kane ka sngi la pynshong shit bad pynphuh pynphieng da ka jingialehkai kynjatbol hapdeng ki kynthei ka Royal Wahingdoh FC pyrshah ia ka San Bhalang FC; ka jingdro dur, ka jingpyni riam, ka jingiatem iaput, ka jingpyni sinema.
Ka jingrakhe la pynlong ruh ha kylleng ki district, sub-divisional bad ki blok ruh.
Shillong, 13 Nailar:Ki Ar tylli ki Seng bhalang na West Khasi Hills kaba kynthup ia ka KSU Nongstoin Circle bad ka HYC ki la leit ban ia kynduh ia u Deputy Commissioner ka WKH ban pan jingshai halor u Aadhar Nombar.
Katei ka jingleit ia kynduh DC ki ar seng ka dei namar ba la don ki paidbah kiba la kynnoh ba u dei u nombar 666 kaba la pyntieng ruh ia ki.
Ki ar seng ki la kyntu ia u DC, ba un leit pynshai sha ki paidbah ha kaba iadei bad utei u aadhar nombor bad shuwa ban sdang pyntreikam ia u khnang ba lada ki paidbah ki pdiang ruh kin pdiang da kaba hun mynsiem khlem kano kano ka jingartatien.
Katba u bah S.Kharlyngdoh, DC WKH u la ong ba ka jingthmu ka sorkar ban pyntreikam ia u Aadhar nombar ka dei ka jingthmu ban lum ia ki rikod ia ka rukom im ki briew lyngba bio metric rikod kaba don ha ki shyngpriah kti bad halor ki shyllangkhmat jong manla uwei pa uwei u briew bad kaba iapher na manla uwei pa uwei u briew wat la ki iadei shi iing shishem ruh.
Shuh shuh u la ong ruh ba lyngba ka jingdon katei ka biometric data record lah ban teh lakam ia ka jingdon bun kyrteng ki briew ha ka electoral roll lane ki briew kiba don kyrteng lai saw tylli u juh u briew, u la bynrap ruh ba kum kita ki briew ki don ka jing thmu aiu re sha lyndet bad da ka jingdon katei ka biometric lah ban pynshisha noh kum ia kita ki briew kiba don kyrteng palat ka shi jaka.
Islamabad, 16 Nailar:U myntri kam poh ing ka Pakistan, ha ka Jylla Punjab, u Colonel (Retd) Shuja Khanzada u la iap mynta ka sngi namar ka jingbthei bom kaba la pynbthei da u riew kheinduh ha ingsah jong u hi.
Katei ka jingjia ka la jia katba kawei ka jing ialang ki riewlum kaba la tip kum ka Jirga ka dang iaid shakhmat ha Hujra ka jaka shongkai pyngngad tang na bynta ki shynrang kaba dei ka iing jong utei u myntri kam pohing kaba don ha ka sor Shadi Khan jong ka Attock District.
Ha katei ka jingialang ki la don kumba 70 ngut ki briew, hynrei ha katei ka jingjia nalor u myntri kam pohiing ki don pat sa 11 ngut kiba iap.
Ki la don haduh 30 ngut kiba la mynsaw ha katei ka jingbthei Bom, kiba la sakhi da ki khmat lajong ki iathuh sha ki lad khubor ba ki iohi ba sa kumba 20 haduh 25 ngut ki briew ki shah tap, ha ki jingtwa ka ing bad la ong ba ki bor leit ai jingiarap ki dang ia khun ban sei ia ki briew kiba sahkut.
Kiba la iap ki kyn thup ruh ia u deputy superintendent of police, u Syed Shaukat ha kaba ia ka metiap jong u la lap na ki jaka kiba la shah tap ha ka jingwa jong katei ka ing namar ka jingbthei bom.
Ka Lashkar-e-Islam, kaba dei ka seng lehnoh kaba ia treilang bad ka Taliban ka la kam ia katei ka jingjia bad ka la ong ba ka pynhiar kput namar ka jingphah shipai ban khynra lehnoh ha ki thain ba sah ki riewlum bad namar ka jingbeh krad ki shipai ia ki lehnoh Lashkar na ki thain jong ka Khyber.
“Kiba kum kitei ki jinghiar thma kin dang iai bteng ha ki sngi ban sa wan" ong u Salahuddin Ayubi, u nongai ktien katei ka seng sha ki lad khubor, hynrei katkum ki ripod ba la pynpoi sha u myntri rangbah jong ka Punjab Province u Shahbaz Sharif da ki briew jong ka tnad ain katei ka Province ka Pakistan la ong ba ka jingshah hiar thma jong u Khanzada ka dei namar ka jingshah pyniap jong u khliehduh ka Lashkar-e-Jhangvi (LeJ) u Malik Ishaq.
U Ishaq, uba dei u nongseng ia ka LeJ, u la shah pyniap ryngkat 13 ngut kiwei pat ba kynthup ia ar ngut ki khun jong u ha ki pulit ha ka 29 tarik u naitung.
Hadien ka jingiap u Ishaq ki bor ka Pakistan ki la pynkhlain ia ka jingpahara ia u myntri rangbah Shahbaz Sharif bad u myntri rangbah duh ka Pakistan u Nawaz Sharif.
Ki bahaing hasem bad ki paralok jong u Khandaza ki la iathuh ba u la shah byrngem pyniap la bun bunsien bad kat shaba u leit la ju syrtap ia u da ki bor pahara kiba biang hynrei ha ka sngi ba u iap ha ka jingbthei bom pat ym shym la don ki bor pahara bad ki pulit pynlip bom kiba synran ia u.
Shillong, 16 Nailar:Ban khang lad ia ka jingiadih kyaid pathar kabaktah ia ka burom ka ijot bad wanrah ia ki jing sniew, ki pulit ha kaneka sngi u Blei, ki la pynlong ia ka jingkyndang ia ki briew kiba mlienban leit iadih kyiad sahuh ha ka thain Umtyngar, Kyrdem khla bad Laitlyngkot.
Ha kane ka jingkyn dang, 20 ngut ki briew ki la shah rah sha thanad Pynursla bad yn rah sha Kashari lashai ka sngi.
U SP ka East Khasi Hills u Bah Mariahom Kharkhrang u la ong ba kineki briew ki mlien ban pynlong  jaka iadih ha surok, ha ki jaka iaidkaibad kane ka la wanrah ia ka jingwit bad ka jingsngew syier ha kibriew.
Ki pulit ki la leh ia kane ka jingkhynra khlem da ujor ejahar eieihynrei ki pyndep ia la kamram ban khang lad ia ki kam sniew.
Ia kane ka jingkhynra, la ialam da u SDPO ka Sohra u Bah  Ian OnelSwer lem bad ka jingiatreilang ki pulit na Pynursla, Sohra bad naMawngap.
Ka jingmlien ki briew ban leit iadih iabam sha katei ka thain ka la pynwit ia ki nongshong shnong bad ki briew ha katei ka thain, la ong u SP bad bynrap ka jingkhynra kan dang iaid bteng beit  ha kine ki sngi.
Nongstoin, 16 Nailar :Ha ryngkat lang bad baroh satlak kawei ka Ri bad ka Jylla ha Nongstoin, WKHD ruh la rakhe ia katei ka sngi khraw jong ka Ri kaba 69 ia kaba la pynlong ha Madan St.Peters Nongstoin myn ha ka sngi saitjain jong ka taiew ba la lah.
Ha katei ka sngi u bah Sniawbhalang Dhar u la long u kongsan bad u ba la pynher ruh ia ka lama lai rong jong ka Ri ha katei ka sngi bad hadien ka jingpynher lama la bud sa ka jingia iaid Marchpass jong ki 38 tylli ki parade contingent kiba kynthup ia ki skul, college bapher bapher kumjuh ki NCC bad ki pulit jong ka WKHD.Shuh shuh ha katei ka sngi la iadonlang ruh ki heh nongpyniaid District, ki ophisar na ki tnad sorkar bapher bapher, ki MLA, MDC ki Riew Rangbah ki khynnah skul, ki kmie ki kpa, ki nonghikai bad kumjuh baroh ki nongshong shnong jong ka District Head Quarter kila iawan ban iadon bynta ha katei ka jingrakhe ia katei ka sngi ba khraw jong ka Ri.
Ban pyniphuh ia katei ka jingrakhe ia ka sngi laitluid ka Ri, shibun ki prokram shad bad rwai la iashim bynta shitrhem da ki khynnah skul bad college bapher bapher bad ha katei ka sngi kala don ruh ka jingsam khusnam sha ki Asha, ki nongrep bad kiwei kiwei bad kala don ruh ka jingialehkai phutbol paralok hapdeng ki ophisar jong ka District pyrshah ia ki nongpyniaid shnong ha kaba ia ka jingjop la ioh khur da ki nongpyniaid shnong.
Ha katei kajuh ka sngi la rakhe ruh ha manla ki Block bapher bapher hapoh ka WKHD.qKa jingiakren iasuk, kaba bang ba thiang:CherishShillong, 14 Nailar:Ha ka sngi thoh dieng jong ka taiew ba la dep, ba HNLC ka dap 28 snem pura naduh ba la seng ia ka ha ka 14 tarik u nailar 1987, la phah kyr woh sha ki kot khubor da u General Secretary jong ka u bah C.Thangkhiew, ym kumba ju long ba la ju phah da u Publicity Secretary u bah Sainkupar Nongtraw.
Ha katei ka kyrwoh u General Secretary ka HNLC u la ong ba ka sorkar lyngba ka myntri kam pohing ka jylla ka kong Roshan Warjri, ka la phah haduh 5 tylli ki nombar phone sha ki nongialam katei ka seng na ka bynta ban ia kren ia suk noh, ki san tylli ki nom bar phone ba ka kong Roshan ka la phah sha ka HNLC ki dei 9436306051, 9863080333, 9436311857, 8575011857, 9856512843.
Hadien ba la ioh pdiang ia kitei ki nombar phone u bah Thangkhiew u la ong ba ka CEC ka HNLC ka la ai bor ha u,ban ia kren ban ia kren phone bad ka kong Roshan Warjri, bad ha ka jingiakren u la ong ba ka ktien ka thylliej, ka kren ka khana ka long kaba sngewtynnad bad kaba bang ba thiang hynrei kumba ka long mynta u la ong ba I kumba ka kam kren ia suk bad ka HNLC ka la shu kut noh tang ha ka jingiakren Mobile phone, namar ba katei ka seng kam iohi ia ki dak ki shin ka ban iaid shakhmat, hynrei ki shu sahkut hajuh haduh mynta.
U General Secretary ka HNLC u la ong ba haduh mynta katei ka seng ka ieng skhem ha ka nongrim jong ka bad kan iai pyn tyllun ia ki jingtreikam jong ka.
Ka la ong ba ym tang ba kan iai trei khlem jingartatien ia kino kino ki kam synshar dobor la ka dei ka jingle donbor na ka sorkar India ne ka sorkar jylla.
Ka la ong ba kam pdiang ia ki kam rai donbor jong ka iing kashari halor ka jingkem jubor ia ki Rangbah Shnong kumjuh ruh ka jingkhang jubor ia ki lad pathai khubor jong ki kot khubor.
Ka la ong ba ka kashari kam dei ban klet ia ki kam rai jubor jong ka wat ia ka Municipal Election naba ka jingrai beain jong ka,ka la pynlong ia uwei  U Ward Commissioner ha kaba un duh ei ia la ka jong ka jingim, ong ka kyrwoh na u bah C.Thangkhiew.
Lyngba ka kyrwoh u bah Thangkhiew u la khot ruh ia ki samla ka bri u hynniewtrep ba kin wan ban pyn iasnoh ialade bad ban long dkhot ha ka HNLC , u la ong ba lada ki khun samla ki lap shisha ba ka HNLC kam biang ki lah ban mih noh na ka jingling dkhot na ka seng tangba kim ju dei pat ban hikai ialade ha ka ban long khun jynrein wat haba ki la mih noh na ka seng namar,ha ka pyrkhat pyrdain jong ka jaitbynriew Hynniewtrep naduh ki kulong kumah la ju ong ba dei tang ki khwan myntoi,ki kwah burom shimet kiba ju long khun jynrein naba,dei tang ki khun jynrein kiba mih na ka doh bad kiju bam ia la ka jong ka lyngthohdoh.
Kum ka jingkynmaw ia ka jindap 28 snem jong ka ka HNLC lyngba katei ka kyrwoh ka ai khublei kitbok kitrwiang sha baroh ki dkhot ka seng.
Ka ai khublei kyrpang ruh sha baroh kiba haiing hasem jong baroh ki dkhot ka seng bad khamtam eh ruh sha baroh kiba haiing hasem jong ki dkhot kiba la khlad noh hapdeng ka jingialeh.
Ha ka juh ka por ka HNLC ka ai khublei sha baroh ki seng treimon sngewbha kiba treikam na ka bynta ka bha ka miat jong ka Ri bad ka jaitbynriew U Hynniewtrep.
Ka HNLC ka ai khublei kyrpang ruh sha baroh ki khun ki Hajar ka Bri U Hynniewtrep kiba long ki Trai Ri Trai Muluk jong ki shnong bad ki Hima bapher bapher shityllup ka Bri U Hynniewtrep, pynkut katei ka kyrwoh.
Shillong, 14 Nailar:Ka jingiakhun hap deng ka KHADC bad ki nongdie madan ka la long pynban kum ka jingia lehkai ia rieh, naba ki nongdie madan kim shym la khein snep eiei ia ka tnad khaii pateng ka KHADC ha kaba tang mar ia lait ka khmat ki pulit Enforcement ki la sei biang la ki mar ki mata ban phriang ha madan.
Haak sngi thohdieng jong ka taiew ki pulit Enforcement ka Khasi Hills District Autonomous District Council (KHADC) ki la leit ban khynra ia ki nongdie madan kiba shong die be-ain ha shi lynter ki rud surok bad ki lynti iaid kjat ka Iewduh naduh na Iew Mawlong ter ter.
La iathuh ba ka KHADC ka la sdang ia ka jingleit khynra nongdie madan naduh ka por 10:30 baje mynstep haduh ka por 12 baje eiei.
La iohi ba ha ka por 12:30 baje eiei mynsngi ha katei ka sngi thohdieng baroh ki rud surok bad ki lynti iaid kjat ha Iew mawlong ki la khuid plain bad ki la kylluid war, hynrei tang hadien ar kynta eiei kata haba ki nongthohkhubor ki iaid lynti na katei ka jaka ki la lap ba ki lynti iaid kjat ki rud surok ki la dap biang smam da ki khar die shana, ki nongdie jain bad kiwei pat kiba die jingdie be-ain.
Hadien ba la lap ba ki rud surok bad ki lynti iaid kjat ki la dap biang, ki nongthohkhubor kiba la iaid swait sha katei ka jaka ki la ioh ban ia kren bad ki riew paidbah kiba don ha kitei ki jaka shaphang ka jingwan khynra ki pulit ka KHADC, hynrei ka jubab ba la ioh na ki paidbah ka dei ba ki la ong ba ka dei tang ka jingialehkai ia rieh hapdeng ka KHADC bad ki nongshong die madan.
Papua province,Indonesia, 16nailar:Ka liengsuin jong ka Indonesia kaba kit 54 ngut ki briew ka la bthei ha Oktabe district, Papua mynta ka sngi hadien ba katei ka liengsuin kam lah hiar madan shuh namar ka jingdum palat ka suin bneng, ong ka tnad ka kit ka bah jong katei ka ri.
Ki nongshong shnong jong ka Okbape ki la iathuh ha ki bor ba dei peit ba ki la iohi ba katei ka liengsuin ka la tyng khuh ha u lumbah bad ka la bthei, ki bor ai jingia rap ki la her bak sha katei ka jaka mynta hi ka sngi bad kin sdang ban wad briew lashai dang step.
Ka Trigana Air Service ka la mih na ka nongbah jong ka Papua’s provincial ka Jayapura ban leit sha kawei ka sor ha Papua ka Oksibil, hynrei katei ka liengsuin kam shym la ioh ia kren shuh ia ka kad ba ka dei ban hiar ha Oksibil ,ongu nongai ktien ka tnad ka kit ka bah u Julius Barata.
Katei ka liengsuin ka kit 49 ngut ki nongleit nongwan bad 5 ngut ki nongtrei hapoh katei ka liengsuin, ka dei ka liangsuin kaba la ai kyrteng kum ka ATR42-300, ka jingthmu ba katei ka liengsuin kan iaid lynti la mang tang 42 minit.
Ki briew kiba don hapoh katei ka liangsuin ki kynthup ruh ia 5 ngut ki khynnah rit bad 3 ngut ki khyllung ba dang kha.
Ha ka por ba jia katei ka jingjia la ong ba ha Oksibil kaba jngai kumba 280 km na Jayapura ka la don ka jingjur slap, ka jingkhie eriong bad ka jingrben lyoh bad shuwa ba kan bthei la ong ba ki bor na kad liengsuin kim shym la ioh ia kren shuh bad nongniah ia katei ka liangsuin.
Ka jaka ba bthei katei ka liengsuin ka jngai sa tang kumba 24km na kad liangsuin ka Oksibil.
La ong ba katei ka jaka ka dei ruh kaba la ju jia teng ki jingbthei liengsuin ha kip or ba mynshuwa bad la ong ba ym ju lap shuh ia ki liengsuin kiba la bthei mynshuwa namar ka dei ka jaka ba don riat don ram bad ki khlaw kiba rben.
Shillong, 16 Nailar:Lai ngut ki runar khaii drok ki la ngat ha shrip jong ki pulit ka nong bah, lyngba ka jingpynap ia ki hadien ba la ioh jingtip kaba biang.
Ka Anti Narcotics Task Force (ANTF) Shil long ha ka 14 tarik Nailar hadien ba la ioh jingtip ia ka jingdon jong ki nong khaii drok ha ka nongbah ki la pynlong ia ka jing pynap shrip ha iew Laitumkhrah ha kaba la ioh ban kem ia uwei u briew u Kaster Jassa ba 29 snem na jaka ieng bus Laitumkrhah uba dei nongthied drok.
Halor ka jingphla jongu, ki pulit ki la ioh kem sa ia u nongdie u Inderjit Singh uba 40 snem na Lamsang Imphal West Manipur.
Ha ka por  7.30 pm,  ka kynhun AN TF ka la  pynlong ia ka jingkhynra bad ioh kurup na Lumawrie  ia ki drok ba sahwai u Indrajit Singh.
Ha ka por ba ki pulit ki rung ha ka   iing jongu, uwei u briew ba la tip kum u  Shymashon Sharma ba 36 snem na Hojai, Rajbari Nagaon la ioh kem syndon ia u ruh katba u dang dih drok da kaba tan da u paip.
La ioh kurup ruh ia u drok heroin na u nongthied u Kaster Jasa bad bun u drok la ioh kurup na iing utei uba la song bha bad shong dor haduhT.2.90 lak bad ba khia kumba 29 gram.
Bun bah ki jingsong jingthep drok bad kynja la ioh kurup na kane ka ing ba thmu ban shalan sha kiwei kiwei.
Ki tiar ba ioh kurup ki long u kynja paip ban ring ne tan ia u kynja, 15 tylli ka jingkynthah ding,7 tylli ki mobile phone.
La ioh kurup ruh ia ki song kynja na almari ba la song bha na kawei ka kamra bad ka shithi jong ka seng National Revolutionary Front of Manipur(NRFM)  kaba dei ka seng lehnoh ha Manipur  kaba la thoh da u Secretary Finance ka NRFM.Ki pulit ki la ong ba kane ka pyni ba kine ki briew ki don ka jingiadei bad ki lehnoh ka jylla Manipur.
Ki la phla ba ki dei ki dkhot ba la mih na ka Peoples Liberation Army(PLA), ka lehnoh ha Manipur.
Katkum ka jingtohkit jong ki pulit, ia une u kynja u drok la wanrah na jylla Manipur kaba la wanrah na thain Myanmar.
Ki pulit ki la rejistar mukotduma halor kane ka kam katkum ka Laitumkhrah P.S C/No149(08)15 u/s 21(b) NDPS Act.
Ia kine lai ngut la phah sha ka kashari jong u Judicial Magistrate 1st Class.
Ka jingbishar kan long ha ka 17 tarik Nailar, 2015.
Shillong, 17 Nailar:Ka seng Chdooh Ri Jaintia Wa Maia (CRJM) hapoh ka jingialam jong u President u bah W.K.Suchiang ka la leit ia kynduh ia u CEO jong ka Municipal Jowai mynshem taiew halor ka jingjah rngai ki bus saw sorkar hapoh sor Jowai la kumba ar bnai eiei.
Katei ka seng ka pynpaw ia ka jingsngewsih kaba khraw kaba wanrah ia ka jingduh nong kaba khraw ia ka leit ka wan ki riewduk riew rangli, ki khynnah skul khamtam, namar kitei ki bus sorkar ki ai ka jing shakri kaba bha haduh katta katta ia ki long ing ba duk bad ia u paid jowai kumjuh.
khamtam ha kine ki sngi ba ka trei ka ktah ha ka jylla bad ha ka district baroh kawei ka la shah ktah haduh katta katta.
ka seng ka la leit kyrpad jur ia u tei u heh sorkar ba un ym dei ban pynsangeh hynrei ban pynioh biang ia ka jingshakri kitei ki bus saw na ka bynta ka jingmyntoi ki nongshong shnong jong ka shnong jowai bad kumjuh ki shnong ba marjan, la pynkut ka kyrwoh lyngba u publicity secretary jong ka seng bah M.Sana.
Saikarap, 17 Nailar:Ki nongkhaii bad ki trai par mawshun kiba don ha ka thain Sohra bad Shella kynthup naduh Majai, Mawlong, Wah long bad kiwei ki jaka kiba hap hapoh ka Sohra Civil Sub-Division ki la ia kynduh lang mynta ka sngi ha iing dorbar ka Saikarap, Shella ban ia kren halor ka jingeh ba ki nongkhaii bad ki trap par mawshun ki ia kynduh hadien ba la mih katei ka hukum ka high Court ha ka 30 tarik u jylliew, 2015.
Ha katei ka jingia lang la donlang ruh ki Rangbah Shnong, ki sordar bad kiwei pat ki nongpyniaid shnong jong katei ka thain.
La lum ia katei ka jingialang da ka Majai Exporter Association.
Ha katei ka jingialang kiba bun ngut ki nongkren ki la pynpaw ia ka jingeh jingjynjar ba ki briew katei ka thain ki ia kynduh hadien ba la pyntreikam ia katei ka hukum ka High Court.
Ka jingialang ka la rai ruh ban ieng tylli ha kawei ka sur ban kyrpad lyngba ka affidavit sha ka Supreme Court ba kan pynsangeh shipor ia katei ka hukum ka High Court bad ha kajuh ka por ka jingialang ka la rai ban ia treilang ryngkat ryngkat bad ka sorkar jylla lane ka District council na ka bynta ban ia khun ban pyllait ia katei ka jingeh jong ki lyngba ka hukum ka High Court.
Ban pyni ia ka jingiatylli katei ka jingialang kaba la long ha Saikarap ka la thaw da kawei ka seng kaba ka la ai kyrteng ka Sohra Civil Sub-Division Quarry Owners Suppliers and Exporters Association bad ha katei ka jingialang la jied ruh ia ki nongkitkam katei ka seng.
Ka jingialang ka la pynkhamti ia ka kam President ha u bah Jropsing Nongkhlaw , General Secretary u bah Methos Marwein bad u bah B.Lyngdoh kum u Chief Adviser balor kiwei pat ki nongkitkam , katei ka jingialang ka la jied ruh ia ka kynhun ka ban leit ban ia shong pyrkhat ha ka Drafting Committee jong ka KHADC lashai ka sngi ka 18 tarik u nailar ka kynhun ka ban ialam da u bah Jropsing Nongkhlaw.
Haba kren ia ka jingeh ba ki paidbah nongshong shnong katei ka thain ki ia kynduh namar ka jingkhang mawshun haba ia kren bad ki nongthohkhubor u bah Jropsing Nongkhlaw, u la ong ba ka jingshah khang tih mawshun ha ka ïingbishar ka la ktah ym tang ia ki nongkhaii ne trai par mawshun hynrei ka la ktah salonsar naduh ki nongtrei bylla sngi, ki nongshong dukan bad kiwei pat kiba shong ba sah ha ka thain Majai kiba ju shaniah tylli ban bsa ia la ka iing ka sem lyngba ka kam na u mawshun.
“Kum ka Association kaba dang thaw thymmai, ngi buh ha ka jingkyrpad hakhmat ka sorkar ba kan shimkhia lem halor kane ka bynta namar ka la ktah ym tang ia ki spah hynrei ia ki hajar ngut ki paidbah.
U la ong ka association hi kan ai ka jingiatrei lang kaba pura ia ka sorkar jylla bad wat ia ka district council na ka bynta kane ka kam" la ong u Bah Nongkhlaw.
Ha katei ka jingialang, kiwei ki nongkren ruh ki la pynpaw ia ka jinghiar ka ioh ka kot ha katei ka thain tang mar ia khang ia u mawshun.
Lah ban kdew ba katei ka jingialang ha ka jingshisha la pynbeit ba kan long ha ing skul ha Ichamati, hynrei namar ka jingkhapngiah palat ka kamra la pynkynriah noh sha ing dorbar ka Saikarap.
rThang ia ka Ordinance ka sorkar ha MotphranShillong,16 Nailar:Ka jingialang pyn shai Ordinance ka HYC kaba la long ha ka sngi thohdieng jong ka taiew ba la dep ha jaka iengtaksi ha ha Jaiaw, kaba don ha Motphran ka la pynbna ba ha ka 21 tarik mynta u bnai kan leit ban shong kyrain ha khmat ing u myntri Rangbah ka jylla u Dr.Mukul Sangma.
Ia katei ka rai la pynbna da u President Rangbah katei ka seng u bah Peter J Lawai, u la pynbna ba katei ka jingshong kyrain kan sdang naduh ka por 1 baje mynsngi haduh ka por 5 baje janmiet.
Katei ka jingpynbna ka HYC ban leit shong kyrain ha khmat ing u Dr.Mukul, ka dei ka jingiakhih jong ka ban pynbor ia ka sorkar ba ka dei ban pynduh pyndam noh ia ka Ordinance 2015.
Katei ka seng ka la byrngem ruh ba lada jia ba ka sorkar kam sngap, hadien katei ka ingshong kyrain ha ka 21 tarik kan pynbna sa da kiwei pat ki lynti ia khih.
Ka jingialang ka HYC kaba la long ha Motphran ka la sdang naduh ka por 1 baje mynsngi haduh ka por baje noh sngi.
Ha katei ka jingialang kaba la pyniaid da u samla R.Synrem na Shella Circle, la mait phang da ki jingkren na u bah Nickson Dohling , Organising Secretary , hadien la pynbud sa u bah Lamphrang Kharbani President HANM, nangta sa u bah Robert June Kharjahrin General Secretary bad la pynkut pat da u bah Peter J Lawai, U bah Adelbert Nongrum, MDC ka Jaiaw uba dei ruh u CEM barim ka KHADC u la don ryngkat ha katei ka jingialang hynrei um shym la ai jingkren eiei ruh.
Shuwa ban pynwai artad ia ka jingialang ki nongialam ka HYC ki la pyni ia ka dak ba ki pyrshah jur ia ka Ordinance da kaba thang ia ki jingthoh jong katei ka ain sorkar hangtei ha Stand Jaiaw.
Lah ban kdew ruh ba haba ai jingkren ha katei ka jingialang ki nongialam ka HYC ki la ai kyrteng ia ka Ordinance ka sorkar kum u Seinpuh ia ka Jaitbynriew, katba u bah Nickson Dohling pat u la ong ba ka dei kum u len lum u ban nguid tylli ia ka jaitbynriew namarba ka la ailad shaba palat ia kiwei pat ki briew na ri thor bad ki mynder ba kin ioh long trai shnong da kaba suk bad wat ban kit ia ka kam Rangbah Shnong.
U bah Nickson u la pynkynmaw ba ha ka por ba ka HYC ka la leit ban ia kren bad u myntri ka kam ain ka jylla u bah Rowell Lyngdoh ban dawa pynduh noh ia katei ka Ordinance u bah Rowell u la ong ba hap ban rah ia ka sha ing dorbar thaw-ain ka jylla, “Lada ia ka kam nonghikai kam don jingeh ban tah sia lieh kan eh aiu ban tar ia ka Ordinance" ong u bah Nickson Dohling.
Shuh shuh u la ong ba ia ka ain ruh la thaw hi da u briew bad haba u briew u thaw ne u shna ia kano kano ka tiar ka shim por ia u ban pyndep ia ka katba kan shim por pat tang da ki minit ban pynpra bad ban pynjot ia ka.
Kumta u la ong ba lada ka sorkar ka mon kan ym don jingeh ba kan pyndam ia katei ka ain.
Jowai, 17 Naiar:U wei u samla uba la tip kyrteng kum u Ram Pasi u ba don ia ka dukan DTP, u la shah bom shah shoh haduh ba u la myn saw jur ha uwei u rangbah uba la tip kyrteng kum u Bin Sungoh khlem kano kano ka daw.
Kane ka jingjia ka la jia ha ka shnong Nongbah  West Jaintia Hills District ha ka 13tarik Nailar 2015 ha ka por 9:00 baje mynmiet ha ka ba u Bin, u la sdang ban kynroi ia u Ram bad patan ia u na kjat  sha surok tang na ka daw jong ki kam dukan namar ba u Ram u la buh ia ka juh ka dukan, hadien ka ne u Bin  u la sdang ban bom bad  tied ia u na ki bynta jong ka khlieh jong u ha ka ba u Ram u la mynsaw jur tad haduh ba la hap ban rah ia u sha ka ai jingsumar.
Kat kum ka jing iathuh ka kmierad, jong u Ram mynta u la don ha pdeng ka jing mynsaw jur kat haduh ba thoh ia ka ne ka khubor u dang don hapdeng ka jingsumar jong ki Doktor.
Nongstoin, 17 Nailar:U wei u pulit Sub Inspector, u la shu shah weng kam noh shipor hadien ba u la thaw jingklumar ha ka Shnong Pyndengrei Nongstoin WKHD, kat kum ka jingiathuh jong ki VDP Shnong Pyndengrei, katei ka jingjia kala jia hynnin ka miet ha ka por 10:20 PM ei ie ha kaba u tei u pulit u la sei da ka pistol jong u bad byrngem siat ruh ia ki VDP shnong kiba dang wan ban maham na ka iing ba u la ialehkmen leh sngewbha kaba la palat ia ka por ba la buh da ka ian Shnong.
U bah Didimus Nongsiej Rangbah Dong ka dong Mawkhmahwir u la iathuh ba ka don ka patrolling jong ki VDP shnong Pyndengrei, bad la suba ruh ba ha katei ka iing ba u don u tei u SI bala ia khawai sngewbha ka ju don ka jingleh ia ki kam jakhlia na kapor sha ka por, na ka ta ka daw ki VDP ki la leit ban khynra ia katei ka iing  bad u tei u SI u ba la tip kum u T.D.Momin u la sei pynban da ka pistol bad kyndang bad byrngem siat ia ki vollenter jong ka shnong.
Ha ka por 1baje hynne ka step  ki VDP ka Shnong Pyndengrei ki la wan ban beh kthong ia utei u SI haduh ha thanad Nongstoin PS, bad kila u jor ruh pyrshah ia utei u SI bad dawa weng kam noh shi syndon ia u, namar kum u briew ba bat ia ka ain hynrei u la pynkhein kylla ia ka ain da kaba ialeh pyrshah bad ki paitbah ha ka buaid tanglang, bad da kaba byrngem siat da ka pistol ia ki  ki VDP shnong.
Na ka liang jong u Secretary Shnong Pyndengrei u bah W.Syiemlieh u la ong ba katkum ka jingtohkit na kawei ka khynnah ba dang 16 snem ka rta, kaba don lang ha katei ka jaka ka la iathuh ba ki don haduh 20 haduh 30 ngut ki shynrang  bad kato katne ngut ki kynthei ruh ba la iadon ha katei ka jinglehkmen bad buaid ha katei ka sngi.
Shuh shuh u la ong ruh ba katkum ka jingtohkit na u trai iing u Kitborlang Sohshang u la ong ba um shym la tip ei ei.
Ka shnong ka pynrem jur ia utei u trai iing  bad ba la da jia kum kane ka jingjia sa shisien ym banse ban hap ban beh shnong shisyndon lane ban leh da kaba tyngeh.
Ha kaba iadei bad katei na ka liang jong ki heh pulit ka Nongstoin PS, ki la pynngat syndon ia u ha ka jingshah pynshitom da kaba weng kam noh shi por ia u tei u SI.rNa bynta ka Panorama Films Festival ha ShillongShillong, 16 Nailar:Katkum ka jingtip lyngba ka RTI kaba la buh ha ka pej Facebook jong ka kong Agnes Khar shiing, President CSWO la iohi ba la wad jingtip ia ki jinglut jingsep jong ka sorkar ha kaba ia dei bad ka jingpynlong ia ka Panorama Film Festival dang shen ha nongbah Shillong.
Katkum katei ka jingwad jingtip la iohi ba la phah sha ka sorkar ba kan mang pisa T.87, 07 890 tyngka (Phra phew hynniewlak hyniew hajar phra spah khyndai phew tyngka ) hynrei ka sorkar ka la mang tang T.76, 39, 184 tyngka (Hynniew phew hynriew lak lai phew khyndai hajar shispah phra saw tyngka).
Ia katei ka pisa ka sorkar ka la siew ha ka 31 tarik u lber,2004 katba ia kaba sah pat kaba sa T.10, 68, 706 tyngka la ong ba ka sorkar kan sa siew ha u snem ia khein ia diah jong u 2014-2015.
Ia ka pisa ba la ioh la ong ba la thep ha ka Treasury Civil Deposit.
Katkum katei ka jingtip la iohi ruh ba la wai haduh 28 tylli ki kamra ha Pinewood Hotel, Shillong na ka bynta ki 23 ngut ki ba la shah khot kyrpang bad kitei ki kamra ki don la ki jong ki jong ki dor ba kynthup naduh ki Deluxe, Super Deluxe, Presidential Suite, Presidential Cottage, bad haba ia khein baroh tang ka bai kamra ka kot T.50, 39, 184 tyngka (San phew lak lai phew khyndai hajar shispah phra phew saw tyngka).
Ka bai bam ki nongshah khot sngewbha tang hapoh Pinewood Hotel ka long T.16,43,893 tyngka, katei ka long na ka bynta ka jingsah jong ki kaba hynriew sngi.
Katba ha Blueberry Inn pat la wai 4 tylli ki kamra na ka bynta 4 ngut ki nongshah khot sngewbha na ka bynta 6 sngi, ki kamra ba la bat ha Bluberry Inn ki dei ka Deluxe bad Super Deluxe , ka jinglut tang ka bai kamra ha Blueberry ka long T.1,44,216 tyngka katba ka baibam pat ha Blueberry ka long tang T.1181 tyngka.
Ia ki kamra ba wai khnang tang na ka bynta kiba wan na bar jylla katba ki ba nangne na ka jylla pat la pynbit pynbiang tang ki bai leit bai wan da u Manager ba pynlong ia katei ka Film Festival.
Kumba la paw ha katei ka jingwad jingtip la iohi ba ia ka Bill ba la lut ha Pinewood bad Blueberry la pynpoi sha ka tnad DIPR ha kaba la pyni ruh ba katei ka tnad kam pat siew naba ka dang ap pisa na ka Treasury.
Haba pyni bniah ia ki jinglut jingsep na ka bynta katei ka Festival la iohi ba tang hapoh Pinewood Hotel ka bai kamra ka poi T.3,55,985 tyngka, ka jingbam na bynta ki nongshah khot sngewbah ka kot T.16,43,893 tyngka nangta ka bai bam ja step ja miet ka poi T.24, 09, 104 tyngka.
Ha Blueberry Inn baroh ka long T.1,44,216 bad bai kamra bad bai bam.
Nangta la iohi ba sa ka bai lut na ka bynta ban siew bai shong liengsuin ki nongshah khot sngewbha ka long T.7,94,716 tyngka.
Nangta pat sa ka bai kamra ha Convention Centre hapoh Pinewood ka long T.3, 37,080 tyngka, ka pisa ba mang ban pynlut da u Manager ba pynlong ia ka Festival ka long T.27, 29,774 tyngka.
Baroh kitei ki jinglut hapoh Pinewood , Blueberry bad ka bai shong liengsuin, ka pisa ba bat u manager ka kot T.87, 07, 890 tyngka.
La iohi ba ki don 30 ngut ki nongshah khot sngewbha kiba wan na Delhi, Kolkata, Mumbai, Guwahati bad na kiwei de ki jaka ryngkat ki kyrteng jong ki bad la pyni ruh ha ka jingtip katno la pynlut na ka bynta uwei uwei u briew ha kaba la iohi ba la pynlut palat T.70 hajar, don pat T.60 hajar tyngka ia uwei u briew hapoh Hotel.
La iohi ruh ba la pyntip ba ka Star Cement kaba dei ka kompeni pynmih dewbilat kaba don ha Lumshnong, Jaintia Hills ka la iarap ban pynbna paidbah ia katei ka Panaroma Film Festival ha kaba ka la siew T.5 lak tyngka sha ka DIPR lyngba ka banker’s Cheque kaba don ia u nombar 729363 bad la thep ia katei ka pisa sha ka Account ka DIPR.Nongstoin, 17 Nailar:Katkum ka jingioh jingtip kaba thikna mynta ka step, na ka liang jong ki pulit ka WKHD, ki la hiar sha ka Shnong Awek kaba don ha ki thain border ka East Garo Hills, ban pynlong ia ka jingkhynra lehnoh kaba jur; la ioh jingtip ruh ba katei ka jingleit khynra ki pulit kila ioh ban kurup ruh kawei ka jaket ba ju pyndonkam ban phong da ki lehnoh ka GNLA.Ia katei ka jaket la ioh ban kurup na u wei u briew u ba la tip kyrteng kum u Bostic u ba dei na katei ka Shnong, bad la ioh jingtip ruh ba u tei u briew u dei ruh u ba ju iarap bha ia katei ka kynhun kieng atiar na Garo.
Shillong, 17 Nailar:Ka Iew doh masi ka la kham hiar naduh ba la pynkiew dor ha kine ki taiew ba la dep ha Iewduh.
Katkum ka jingiakren bad ki nongkitkam ka Khasi Jaintia Butchers Welfare Association(KJBWA) ki la ong ba naduh ba la pynkiew dor na ka T.280 sha ka T.320 shi kilo, ka jing thied doh ki briew ka la kham duna.
Hynrei, kumba ju long haba kiew dor kynsan, ka ju long ba ki briew kin kham kiar ban thied doh hynrei kane kam ju neh slem bad tang katto katne por kan neh bad ki briew kin sa wan thied biang pat tang hadien shi bnai ar bnai namar ba ka jingdonkam doh ka dei ka bym lah kiar.
Haba iakren bad u Vice President ka KJBWA u Bah Generous Warlarpih u la iathuh ba ka iew don kiba wan thied doh ka la kham hiar mynta naduh ba la pynkiew dor hynrei, ka seng kam lah ban leh eiei namar ba ka jingduna masi ban thied.
“Ha ka shi taiew, ka jingshoh doh ia ki masi kam duna ia ka 13 spah tylli ha kane ka ri Khasi jong ngi bad ha Iewduh ka dei ka iew kaba bun eh ka jingshoh doh masi, la ong u Bah Warlarpih bad bynrap, ka jingshoh doh ka bun eh ha ka sngi Saitjain.
U Bah Warlarpih u la ong ba ka jingpynkiew dor ia ka doh masi, kam dei ba ki nongdie ki shu kwah ban ioh nong hynrei ki sngewthuh ia ka jingdonkam lang ia ki nongthied hynrei ka jingpynkiew dor mynta ka dei namar ba ka seng ka iakynduh jingeh ban ioh masi namar ka jingjur ka jingshalan tuh sha Bangladesh.
“Ngi sngewthuh ia ka jingktah na ka jingpynkiew dor kynsan ia ka doh bad mynta ka la iew ka la kham hiar na kaba ju lon kham mynshwa", la ong u Bah Warlarpih.
U la ong ba ka jingpynkiew ia ka dor jong ka doh masi, ka dei namar ka jingbym banse ba la duna masi palat na ka jingioh lad jong ki briew ban shalan tuh ia ki masi sha Bangladesh na iew Khanapara.
U la ong ba lada ki bor sorkar kin lah ban tehlakam ban khang lad ban shalan masi sha Bangladesh, khlem pep kam nym don ka jingkyrduh masi ha iew ha kane ka jylla.
“Lada ki bor sorkar kin lah ban khang lad ia ka jingshalan tuh ia ki masi shabar ri kum sha Bangladesh, ngi lah ban ong ba don jingkyrmen wat ban pynhiar biang ia ka dor ka doh masi", la ong u Bah Warlarpih.
U la ong ba ha kane ka taiew ba don ka jingpyrkhang jong ki bor sorkar ia ki khappud namar ka jingrakhe sngi laitluid ka ri, ka jingshalan masi beain ruh ka la sangeh bad ka iew masi ha Khanapara ka la thnem biang bad lada ka long kumtei, wat ia ka dor ka doh masi, lah ban pynhiar biang.
Lah ban kdew ba ka seng ki nongotdoh masi ka la rai ha ka jingialang kaba la long ha ka 31 tarik Naitung ban pynkiew dor biang ia ka doh masi ha kane kynti sha ka T.320 shi kilo ia ka  doh pasoh suda bad 280 ia kaba khleh dohshyieng.
Ka seng ka la shim ia kane ka rai hadien ba ka iew die masi ha Khanapara ka la duna bha ki masi ba wan die kaba la pynlong ia ka seng ban iakynduh jingeh bha.
Ki la pynpaw ruh ia ka jingsngewsih ia u Syiem Mylliem kaba khlem leh eiei ia ka jingkyrpad ka seng ban pynneh ia ka jinglong jong ka iew die masi ha Khanapara tang shisien ha ka shi taiew ha sngiIew Rynghep.
“Kane ka iew iadie masi ka long man ka sngi bad kane ka la pynioh lad ia ki nongkhaii masi beain ban shalan masi sha Bangladesh", la ong ki nongialam ka seng bad bynrap, ha kaba kut namarbym don lad shuh da kumwei ha kaba la hap ban shu shaniah tylli beit ha kiwei ki jylla ban wan pynpoi masi, ka seng ka la hap ban shu pynkiew beit ia ka dor ban buria ia ka jingthied rem ia ki masi.
Ka dor die masi jong ki Muslim kiba don lang ha ka synjuk bad kiba shohdoh ha ka jylla ka long T.240 shi kilo.
Shillong, 17 Nailar:Ha ka 14 tarik Nai lar 2015 ha ka por 10 baje janmiet, kawei ka briew ba kyrteng ka Margerita Marwein ka la shah rah ha ki pulit halor ka jingdih kyaid bad thaw jingpyn wit ia ki briew hakhmat ka  BSNL Quarter.
Ka Mar wein ka la shah rah ha Sadar Police Station ha ki pulir bad la pynngat mu kotduma bad ha ka jing bishar u Chief Judicial Magistrate, Shil long la shain kunai a ka haduh T.5, 000.
Ha kawei ka jingjia, ha kajuh ka sngi u Amit Agarwal u la shah rah ha ki pulit halor ka jingdih kyaid bad thaw jingpyn wit ia ki briew ha ka thain Dreamland, Khyndai Lad.
La rah ia u sha Sa dar Police Station bad hakhmat u Chief Judicial Magistrate, Shillong uba la shain kunai a u T.2,000, la ong u SP ka East Khasi Hills u Bah Mariahom Kharkhrang.
Shillong, 17 Nailar:Kumba 40 haduh 50 ngut ki dkhot jong ka Khasi Student Union, Central body mynta ka sngi ki la leit ban shong kyrain ha khmat jong ka North Eastern Indira Gandhi Regional Institute for Health and Medical Sciences (NEIGRIHMS) ban pyrshah ia ka jingshim noh ia ki ar tylli ki jaka pule kiba dei ki bhah ia ki briew kane ka jylla na ka Central pool.
Ia kitei ki ar tylli ki jaka pule la ain oh sha ki khun ki kti jong ki nongtrei ka NEIGRIHMS.Katei ka jingiashong kyrain kaba ar kynta ka la sdang naduh ka por 11 baje mynstep haduh ka por 1 baje noh sngi, bad la ialam ia ki samla jong ka KSU da u President Rangbah katei ka seng u samla Daniel Khyriem bad u Chairman ka Education Cell ka KSU u samla Donald V Thabah.
Katei ka jingiakhih ka KSU ka dei halor ka nongrim ba ki don haduh 57 tylli ki jaka pule ba la bhah kyrpang ia ka jylla Meghalaya hapoh NEIGRIHMS ha kaba na kitei 22 tylli ki dei ka bhah na ka Central Pool bad 35 tylli pat na ka State Pool, hynrei ar tylli na ka Central Pool pat la ai bhah noh ia ki khun jong ki nongtrei ka NEIGRIHMS da kaba knieh noh ia ka bhah jong ki samla pule ka jylla.
Ha katei ka jingshong kyrain ki dkhot ka KSU ki la ia rah ia ka pla kad bad ki jingpyrta jong ki kaba ki ong, “Ngi pyrshah ia ka jingshah knieh ia ar tylli ki Seat na ka Central Pool" “Ngi donkam kham bun ki Doktor bad ki nongai dawai ha kane ka jylla jong ngi" bad “57 percent kam pat biang bad 55 percent ka khyndiat eh".
Ki nongialam ka KSU ki la pyrshang ruh ban leit ia kynduh ia u Director ka NEIGRIHMS u AG Ahangarbad kumjuh ia u Deputy Director hynrei kitei ki heh ka NEIGRIHMS kim shym la treh ban ia kren eiei naba ki ong ba katei ka kam ka dang sahkut ha ing kashari.
Shuh shuh ki nongialam ka KSU ki la ong ba kin pyrshang ban leit ia kynduh ia ka sorkar pdeng ha Delhi ban ia kren na ka bynta katei ka kam bad lada kim lah ban ia kynduh ruh ki la ong ba kin sa phah da ka jingthoh.
“Ngi dawa ba dei ban weng noh ia katei ka rai ban knieh ia ar tylli ki seat kiba la bhah kyrpang na ka bynta ki briew kane ka jylla, lada kim lah kan pynbor ia ngi ban shim da kiwei pat ki lynti ia khih ban pynthikna ba ngi dei ban ioh biang ia kitei ki ar tylli ki seat" ong u samla Donald V Thabah haba ia kren bad ki nongthohkhubor.
U samla Thabah u la pynkynmaw ruh ba halor katei ka mat ka KSU ka la pyrshah naduh u snem 2012, hynrei u la ong ba ka sorkar jylla kam shym la lah ban ia pynbeit bad ka sorkar pdeng halor katei ka kam.
Utei u nongialam ka KSU u la ong ba lada donkam ka KSU kan ym pynbor tang ia ka sorkar jylla hynrei kan pynbor ruh ia ka sorkar ba ka dei ban pynphai biang ia kitei ki ar tylli ki seat, kaba u la ong ba katei ka jingleh ka dei ka jingthmu ban knieh noh ia ka hok ki trai jylla.
Shillong, 17 Nailar:Ka Civil Society of Women Organisation (CSWO) ka la buh jing kylli ia ka jingpynkup burom ia ka sorkar ia u pulit uba, ka seng ka la kynnoh ba u dei uba pynkhein ia ka hok briew man briew bad donkti bamsap.
Ha ka jingpynlait khubor mynta ka sngi Nyngkong, ka President ka CSWO ka Kong Agnes Kharshiing ka la kynnoh ba ka sorkar ka la ai khusnam ha ka sngi laitluid ka ri ia u pulit uba la shah kynnoh ha ka jingdonkti ban pynkhein ia ka hok briew man briew.
“Ka seng ka dawa ban tip kino ki nongtrei sorkar ne ki shakri sorkar kiba jied ia ka kyrteng jong u pulit u TC Chacko ban ioh ia ka khusnam ha ka sngi Laitluid", la ong ka Kong Kharshiing bad bynrap, ba kan thoh ban pyrshah jur ia ka jing pyndonkam bakla ia ka bor.
Kaba sngew sangsot ka long ba ki pulit kiba hok ba khuid la pyniap ei katba kiba bamsap bad kito kiba iarap ban buhrieh ia ka kam bamsap,  ki ioh khusnam namar ki kam bymman jongki, la ong ka CSWO.“Kane ka dei bym iahap eiei ka bym khuid satia bad ka sorkar ka dei ban kiar na kaba ai khusnam ia ki briew kiba pynkhein ia ka hok briew man briew jong ki paidbah ka jylla.
Ym don ba tip ba ia kyrteng jong une u pulit la jed ban ioh khusnam", ka la ong ka presient ka CSWO.Ka la ong ba kane ka dei ka sorkar jong ki paidbah bad kam dei ka sorkar jong ki nongsynshar donbor, kam dei ka sorkar ki riew bamsap bad ki paidbah ki don ka hok ban tip kumno la jied ban ioh khusnam,  khnang ba ki ophisar ba khuid bad ka trei hok kin ioh ia kaba dei, ym ban shu jied tang namar kino kino ki jingiadei ne kiwei pat ki daw, la ong shuh shuh ka President ka CSWO.Shillong, 19 Nailar:Ar ngut ki dkhot ba snar ka Liberation of Achik Elite Force (LA EF) ki la wan pyndem wait noh hynne ka sngi ha ki pulit ka jylla.
Ha ka khubor pyn lait, ki pulit ka jylla ki la ong ba kine ar ngut ki dkhot ki la wan pyndem ha ki pulit ka North Garo hills district.
Kiba wan pyndem la tip kyrteng kum u Sodum T Sangma ba ju khot sin kum u Jop Bigshow bad u Saintchecker Sangma.
Ki la leit pyndem ha u SP ka North Garo hills.
U  Sodum u la wan pyndem bad ka AK 47 bad ar tylli ki magazine bad 31 tylli ki kuli, katba u Saintchecker u la aiti kawei ka  9mm pistol bad kawei ka magazine bad 6 tylli ki kuli, la ong ka khubor pulit.
Shillong, 19 Nailar:Mynta ka sngi ka la don ka jingjia pluh ing ha Mawklot, Upper Shillong.
Katei ka dei ka ing jong ka kong Bloris Nongdhar, kate ka jingjia ka la jia ha ka por 12:45 baje myn sngi.
Ha katei ka jingjia ym shym la don ba myn saw, hynrei ki la don ki jingdon jingem ba kyn thup ia ki tiar shet tiar tiew kiba la ing khong plain.
Katei ka ing ka dei ka don ar mala bad ka mala kaba shapoh ka la ing lut shapoh katba ka mala kaba ha jrong pat kam pat ka shah ktah malu mala.
Ka ding kam shym la ioh ban bam lut ia katei ka iing namar ka jingkloi ki paidbah nongshong shnong ka Mawklot bad kumjuh ka jingsted jong ik pulit pynlip ding ban poi sha katei ka jaka.
Ha katei ka jingjia ki briew jong ka Mylliem C&RD Block ruh ki la poi mar mar sha katei ka jaka, ha kaba ki la ioh ban phah ia ka ripod jong ki mynta hi ka sngi sha u Deputy Commissioner ka East Khasi Hills District.
Katkum ka jingshim jingkhein ka ophis ka Mylliem Block ki la shim ba ka jingjulor baroh ka kot sha ka T.3.0 lak tyngka ( Lai Lak shiteng).
La antad ba ka daw ba katei ka ing ka la puh ka dei namar ka jingthud ki bor ilektrik ha katei ka ing.
Kham hadien na ophis jong ka Mylliem Block ki la leit ban noh khyndiat ki jingiarap sha ka longing kaba la mad ia katei ka jingjia ba sngewsih da kaba noh syn niang sha katei ka long ing da ki jain ki nep bad ka pisa.
Shillong ,17 Nailar:Ka Supreme Court, ha ka 14tarik Nailar 2015, ka la sngap ia ka jingujor halor ka kam jong ki Rangbah Shnong, ba la ujor da U bah Lber Laloo, U Bah Pynskhemborlang K Sawian, u Bah Madal Sumer bad u Bah Gavin M Mylliem, kaba long pyrshah ia ka hukum jong ka Meghalaya High Court, kaba la pynmih ia ka rai jongka, ha ka 27tarik Kyllalyngkot 2015.
Ka  Supreme Court  ka la shah shkor bha ia ka mat, ba la leit rah da u nong ia said jong kitei ki 4ngut bad ka la bthah ia u nongiasaid jongki, ba un rah shuh sa kiwei de ki sakhi, kiba pyni halor ka jingtrei kam jong ki Rangbah Shnong, ha kaba la ai por ruh ar taiew, ha kaba la buh sngi, ban bishar biang ha ka 7tarik Nailur 2015.
Ka kashari, ha ka jingbishar jongka, ha ka 14tarik Nailar 2015, ka la bthah ia ka High Court, ba kan bishar biang ia ka jingbishar, kaba 2 jong u snem 2015, kaba dei bad ka bor jong ki Rangbah Shnong, katba kam pat poi ka hukum, kaba kut ka ban mih na Delhi.
Lah ban kdew ba u CEM barim ka KHADC u la iakhun pyrshah ia ka rai ka High Court sha Supreme Court ha ka 14 tarik Lber.
Hynrei na ka liang ka Supreme Court ka la phah biang ia kane ka kam sha ka High Court of Meghalaya.
rIa ka jingsangeh pynmih khubor ia U MRShillong, 17 Nailar:Hadien ka jingsa ngeh pynmih khubor, kaba la jan don san bnai kynthih, ia u myntri rang bah ka Jylla, U Mukul Sangma, ka Meghalaya Editors & Publishers Association (MEPA), ha ka jing ia kynduh kaba myn ta ka sngi, ka la rai ban weng noh ia katei ka rai jongka, ha kaba kan sdang ban pynmih noh ia ki khubor shaphang u myntri rangbah ka Jylla, kumba ju long baroh shi katta.
Katei ka rai, ka long hadien, ba ka la don ka jing ia kynduh jong ki phra ngut ki dkhot jong ka MEPA, ia u myntri rang bah, ha ka 15tarik Nailar 2015, ha kaba ki la ia kren ia ki daw, kiba la pynlong ia ki kotkhubor jong ka Jylla Meghalaya, ba kin sangeh haduh san bnai eiei, na ka bynta ban pyn mih ia ki khubor jong u myntri rangbah ka Jylla.
Ha katei ka jing ia kynduh, u myntri rangbah, ula kren shai, ba ka jingkren jongu, ha iing dorbar Jylla, kam shym mut satia, ban ktah mationg, ia baroh ki kotkhubor jong ka Jylla, wat la ki don pat katto katne na ki, kiba long shisha, kum ki nongpathai khubor jong ki seng lehnoh.
Ha ka jingialang, la ia rai ba nangne shakhmat, kan don ka jing ia trei lang hapdeng u myntri rangbah bad ka seng kaba heh tam jong ki kotkhubor ka Jylla, ka Meghalaya Editors & Publisher Association (MEPA), na ka bynta ka roi ka par jong ka Jylla hi baroh lang.
Lah ban pynkynmaw, ba ka MEPA, ka la sangeh ban thoh khubor ia u myntri rangbah, naduh ka dorbar mang pisa jong ka Jylla, kaba la long ha U Lber ba ladep.
Shillong, 17 Nailar:Kiba ha iing ha sem ka Kong Victoria D Kharkongor ba shah kynnoh phasi ha Dispur Police station, ki la sah ha ka umdum haduh mynta namar ba ka video ka CCTV kaba ki pan na police station Dispur bad ka International hospital, Guwahati ki khlem ioh satia.
Haduh mynta, tang ka post mortem ki pulit ka la phah sha kiba haiing ka Kong Kharkongor.
Haba iakren bad kiba haiing hasem jong ka Kong Victoria, ki la iathuh ba kane ka jing bym ai ki pulit ia ka CCTV ia ka jingjia ia ka Kong Victoria haba ka don ha Dispur Police Station bad ha International Hospital, ka la pynlyngngoh ia ki namar ba ki kwah ban iohi ia ka jingshisha kumno ka jia ia ka kong Victoria haba ka don ha katei ka jaka.
“Ngim tip shuh balei ki pulit bad katei ka International hospital kim hym la lah ban ai ia ka video CCTV.Ngi sah ha ka umdum haduh mynta", la ong iba haiing ka Kong Victoria haba iakren bad u Rupang halor kane ka jingjia.
Kine kiba haiing, ki la pynpaw ia ka jingkhuslai bad sah ha ka jingbym tip namar kim pat tip thikna bad kim ngeit ia ka jingkynnoh ba ka Kong Victoria kan phasi hi ialade.
Kiba haiing ki la suba jur ba ka Kong Victoria ka la shah pyniap , ym ba ka la shu phasi hi ialade kumba la kynnoh bad kam da ki pulit ka Dispur Police station.
Katto katne sngi hadien ba ka Kong Victoria ka la khlad, ki pulit ka Dispur ki la sospen ia 2 ngut ki pulit bad kham hadien, ki la kem ruh ia uwei u briew uba ju iadon iajan bad ka Kong Victoria u Manbha Kumar Hajijam Syiem, uba sah ha Laitumkhrah Shillong.
Katkum ki pulit, ka Kong Victoria ka la pyniap hi ialade ha ka miet 5 tarik Naitung hapoh painkhana ha Dispur Police Station.
Katkum ka khubor, la iathuh ba ka Kong Victoria ka hikai skul ha Arunachal Pradesh, katba u  Manbha Kumar Halijam Syiem u la trei kum Warden.
la iathuh ba ka Victoria ka la pynioh kam ia u Syiem ha Arunachal Pradesh bad ki la kynduh lyngba ka Facebook bad hadien ki don ka jingiajuh iajan.
Katkum ka jingong kiba haiing, u Syiem  u ju leh tohmet ia ka Kong Victoria ha Arunachal Pradesh.
kham hadien ki la leit sha Hyderabad lem bad ka khun jongka, kaba 12 snem hynrei ka khun jong ka Kong Victoria ka la kwah ban wan phai sha Shillong bad ha ka 28 tarik Jylliew, ka kmie jong ka Kong Victoria ka la leit shwa ia ka ksiew na Hyderabad sha Shillong bad ki la wan poi sha Shillong ha ka 1 tarik Naitung.
Dei ha ka 2 tarik Naitung ha ka por 5 baje janmiet ba ka Kong Victoria ka la phun sha iing bad ka la ong ba kan sa wan sha iing, la iathuh ba haiing jongka.
hynrei naduh katei ka por, ba ki khlem tip shuh shaei ka don bad dei tad hadien ba ka la khlad ha Guwahati ba ki sa ioh jingtip kumba iuh tdong bsein.
Shillong, 17 Nailar:U Deputy Commissioner ka West Jaintia hills District u la ong ba ki bor pyniaid distrik ki la ioh jingtip ba ki don ki kynhun seng bhalang kiba pynlong ia ka jingkhynra mynder ne bar jylla bad u la ong ba katei ka jingleh jong ki ka long be-ain.
U la maham tyngeh ba nangne shakhmat lada dang don ki sengbhalang kiba khynra mynder ne bar jylla yn pynshitom ia ki katkum ka ain.
U DC la pyntip ruh ba tang ki pulit lane ki briew na ak tnad Anti-Infiltration kiba lah ban khynra namarba la pyn kup bor ia ki da ka ain.
U la pyntip ruh sha ki paidbah ba ki dei ban pyntip sha ki bor distrik lada ki lap ba don ba pyn khein ia katei ka ain.
Shillong, 17 Nailar:Ka HYC Mariem Area Unit, South West Khasi Hills ka la pynpaw ba ka kyrshan ia ka jing pyntrei ia ka surok 2-Lane na nongstoin sha Wahkaji ban shna pyndep da ka kompeni BSC C&C JV.Ka kyrwoh na u General Secretary katei ka seng u bah Moonkingstar L Paliar ka la ong ba katei ka seng kan sa leit ban ia kren ia ki bor bahalor halor ka jingshah ktah ki longing longsem na kaba pyntrei ia katei ka surok.
Ka la kyrpad ruh ia kiwei pat ki sengbhalang ba kin ia kyrshan lang ia katei ka mat naba kan wanrah ia ka roi ka par ha ka thain baroh kawei.
Ka HYC ka la pynpaw ba ka la shim ia katei ka rai ka dei halor ka jingsahdien palat katei ka thain na ka daw ka jingbym biang ka surok kaba la ktah ia ka khaii ka pateng bad ka kit ka bah ki paidbah.
Shillong, 21 Nailar:Ka la ju don ka jingiakren sharum sha neng bakiba ioh ne shah jied ban ioh skhim PME GP ki dei tang kito kiba don kajngiadei bad ka sain pyrthei bad bun ki samla kiba kwah shisha kim iohsatia namar ba kim don ka jingiadei bad ka sain pyrthei.
Ha ka jingwad jing tip lyngba ka ain wad jingtip paidbah, la pyni ba ka jingiakhun banioh skhim sorkar ka long thik kumba iakhun ban ioh kam sorkar bad kaneka la jia ha kane ka skhim PMEGP ha kaba napdeng ki 1035 ngut ki briew,ki aplai ia ka skhim Prime Minister Employment Generation Programme (PMEGP) 2015, tang 165 ngut ki la shah jied ban ioh ia kane ka skhim.
Katkum ka jubab ba la ioh na ka ophis ka DCIC, Shillong la pyni ba kajingjied ia ki briew ban ioh ia kane ka skhim, la bishar bniah da kidkhot ka Task Force Committee bad kam don ka jingthung dkhot lyngba kasain pyrthei.
Kane ka skhim ka sorkar pdeng ka la thmu ban ai jingiarap kyrpang iaki samla ba la nang la stad ki bym pat ioh kam sorkar ba kin seng iala ki kam ki jam katkum ka jingtbit jongki.
Katkum ka ain wad jingtip paidbah ba la ioh na ka ophis jong u GeneralManager District Commerce & industries Centre ka East Khasi Hills, lakdew ba ki briew kiba aplai ia kane ka skhim PMEGP baroh ki don 1035ngut.
Ki kynthei kiba ioh ia kane ka skhim baroh ki don 57 ngut bad kishynrang ki don 108 ngut.
Na KVIC kiba aplai ki don 213 ngut, 39 ngutki shynrang kki ioh bad 24 ngut ki kynthei, na MKVIB kidon 426 ngut,37 ngut kki shynrang bad 13 ngut ki kynthei ki ioh  bad na DCIC ki don32 ngut baroh ki nong aplai, kiba ioh ki long 32 ngut ki shynrang bad57 ngut ki kynthei.
La kdew ruh Ia ki nongaplai ia kane ka skhim PMEGP la jied da kaDistrict Task Force Committee ba la thung da u Lat ka Jylla.
Ki dkhot jong ka komiti ki kynthup ia u Deputy Commissioner kum uChairman, U bank Manager, u dkhot na ka KVIC, NYKS, MKVIB, MSME-DI, ITI/ Polytenic bad u General Manager ki DIC.Shillong, 21 Nailar:  Ka sorkar jylla kan sa pynmih biang ia kajingpynbna ba thymmai ha ka sngi Hatmajai halor ka Bye Laws jong ka Meghalaya Urban Development Authority (MU DA) bad ia kane la  iathuh dau Bah Ardent M Basaiawmoit hadien ba la iakynduh bad u Myntri Rangbahka jylla u Dr Mukul Sangma mynta ka sngi Thohdieng.
U Bah Ardent uba la ialam ia ka kynhun ba kynthup ia u MDC kaNongthymmai Bah Latiplang Kharkongor, Kong Teilinia Thangkhiew, u BahPyniaid Sing Syiem bad kiwei ki riew rangbah, u la ong ba katkum kajingong ka sorkar, “Ka Sngi Hatmajai kan dei ka sngi Babha".
“Ngin ap haduh ka sngi Hatmajai ba ka sorkar kan pynmih ia kajingpynbna ba thymmai halor ka jingtreikam ka MUDA bad ngi khmih lyntiba ka sorkar kan leh ia kaei kaba ngi kwah bad lada kam long kumbakwah u paidbah, ngin sa pyrshah beit", la ong u Bah Ardent bad bynrap,shisien ba la pynmih ia ka jingpynbna ba thymmai, kaba rim kan iapnoh.
U la ong, “Ia mynta, ka jingialang ka long ka seisoh ha kaba la iohban iakren shibun kiei kiei kiba ki paidbah ki donkam ha kaba iadeibad ka MUDA".
U la ong ba um shym la pyrshah ia ka MUDA  namar ba ka dei tang kakynja met kaba ka sorkar ka lah ban pynduh noh lada kam sngew donkamshuh.
“Ngi kwah ban pynshai ba ngim pyrshah ia ka MUDA hynrei kam mutpat ba ngin ong ba ngi khot sngewbha sha nongkyndong", la ong u BahArdent bad ong ruh, “Ki kyndon sha jaka sor bad jaka nongkyndong kim dei ban long kajuh ha kaba iadei bad ka jingshna iing shna sem".
U la ong ha ka jingiakynduh, la pynsngew hakhmat u Myntri Rangbah baka sorkar ka dei ban pynthikna bha ia u pud u sam jong ki jaka sor badki jaka nongkyndong namar ba kumba ka long mynta, kam long kaba shai.
“Don ki jaka ki bym hap ha jaka sor bad don ki jaka bym kheinnongkyndong bad ki duh skhim pynroi namar kane ka daw", u la ong.
Lah ban kdew ba ka sorkar ka la khot iakren ia ka kynhun  jong u BahArdent hadien ba u la mih paidbah ban pyrshah ia ka jingpynmihjingpynbna ka MUDA ha ka rukom shna iing shabar ka jaka Municipal kabala buh jingeh ia ki paidbah ha kaba kim lah ban ioh um na ka PHE, banioh ding na MeCEL khlem ioh ia ka syrnod na ka MUDA.Hynrei na ka liang ki Rangbah Shnong hapoh ka lama ka Synjuk KiRangbah Shnong (SKRS) na sor bad khapsor, ki MDC kum u Bah SanborShullai kim sngew iahap ia ka jingpdiang jong u Bah Ardent ia kajingwan skud jaka ka MUDA shabar ka Municipal.
Shillong, 21 Nailur:  Ka Joint Action Committee (JAC) jong ki lai sengbhalang ha Mawsynram ba kynthup ia ka KSU Mawsynram Circle, FKJGP Mawsynram Circle bad ka HYC Mawsynram Circle, ki la buh da ki kyndon ia ki riew ngeit niam Hindu kiba la thmu ban iaid Yatra lashai ka sngi da kaba iaid kjat naduh Shil long shaduh Mawjym buin, Mawsynram ba kim dei ban leit thang dhup, ne theh dud lane ban  buh syntiew hapoh ka krem Mawjymbuin.
U nongialam jong kitei ki 3 seng u bah Morgan J Lyngdoh haba kren sha ki nongthohkhubor mynta ka sngi, ula ong ba ki 3 seng ki la buh ia katei ka jingmaham  namar ba kim kwah ba ka krem Mawjymbuin kaba dei ka jaka jngohkai pyrthei kaba la pawnam kan jaboh na katei ka jingleh niam ki khar Hindu, hynrei u la ong ba la shah sngewbha ia ki, ba kin wan tang kum ki nongjngohkai pyrthei ym ban wan leh niam leh rukom namar ba ka jingleh niam leh rukom jong ki kan pynsalia pat ia kiwei pat ki nongwan jngohkai pyrthei kiba wan sha katei ka jaka.
“Katei kam dei ka jaka leh niam jongno re jongno hynrei ka dei ka jaka jngohkai pyrthei , lada ki wan ki hap ban wan tang kum ki nongjngohkai pyrthei bad ki lah ruh ban shu duwai phirat, ym ban thang dhup, buh syntiew ne ban theh dud" ong u bah Morgan J Lyngdoh.
U President ka FKJGP u ba Banshan Marbaniang u la ong naduh ki khnatang la ju tip ia katei ka krem kum ka jaka shong ki basa kiba kyrkhu kyrdoh ia ka iew ka hat ha Mawsynram kaba la ju tip ruh kum ka jaka wan iew ka puri blei, hynrei ki khar Hindu ki la pynkylla kyrteng ia ka kum ka jaka shong jaka sah u blei jong ki kaba ki khot ka ‘Shiva Linga’.
U la ong ba ha u snem 2006 la sdang nyngkong eh ia katei ka jingiaid Yatra kaba la tip kum ka Mawsynram Yatra hynrei mynta u ong ba la pynjah kyrteng ia ka Maw synram bad la khot noh da ka Yatra, “Ngim tip shuh kaei ka jingthmu kaba sha lyndet jong ki , ngi tieng ioh ba ka krem Mawjymbuin hadien kan sa kylla Man dir pynban kum ka jaka jngohkai pyrthei kaba don ha 101 Area ha ki por ba mynshuwa" ong u bah Banshan Marbaniang haba kren sha ki nongthohkhubor.
Kat kum ka ingiathuh kitei ki nongialam jong ki 3 seng ki la ong ba ha ki snem kiba la dep la ju pan jingbit na ki bor shnong ban pynlong ia katei ka jingiaid pilkrim sha Mawjymbuin, hynrei mynta u snem la shu pyntip ia u Rangbah Shnong ba kan don katei ka jingiaid Yatra.
Shuh shuh u la ong ba haba katei ka seng ka wad jingtip na ka tnad jngohkai pyrthei la ka don jingtip ne em ia katei ka jingiaid Yatra u bah Banshan u la ong ba ka tnad jngohkai pyrthei kam don jingtip eiei ruh em.
Ki  nongialam katei ka seng ki la ong ba baroh kiba thmu ban pynlong prokrma ha Mawjymbuin lait noh ka kam jngohkai pyrthei ki dei ban pyntip sha ka bor shnong ki prokram aiu ki don jingthmu ban leh khnang ba ki bor shnong kin ioh ban bishar la kaba long ne-em ban ailad ia ki.
Kitei ki 3 seng ki la ong ruh ba ki ia trei ryngkat ryngkat bad ka bor shnong Mawsynram halor katei ka bynta ka jingiaid Yatra ki niam hindu ha kaba u ba Morgan u la ong ba ki dkhot jong ki 3 seng lashai ka sngi kin leit ban pahara ia katei ka jaka ioh ka don ka jingpynkhein na ki nong iaid Yatra ka niam hindu ia katei ka kyndon jong ki.
Shillong, 21 Nailar:  Ka Joint Action Committee ( JAC) jong ki nongkhaii bad trai paw mawshun, ki trai khyndew na baroh kylleng ka ri Khasi Jaintia kaba la tip kum ka Land Owners and Miners Association ha ka jingialang jong ka kaba la long mynta ka sngi ki la shim ia ka rai ban thoh da ka Affidavit sha ka Supreme Court ba kan pynsangeh shuwa shipor ia ka hukum ka high Court kaba la pynmih ha ka 30 tarik u jylliew  kaba la khang ban tih maw tih shyiap ha kane ka jylla.
Katei ka jingialang ka la rai ban thoh Affidavit sha ka Supreme Court ba kan pynsangeh shuwa shipor tad haduh ba ka sorkar kan lah ban thaw bad pynmih ia ki ain khlong mar poh khyndew jong ka.
Ha katei ka jingialang la jied ruh ia ki nongkitkam katei ka kynhun ki trai khyndew bad ki nongtih mawshun ha kaba ia ka kam President la jied ia u bah Riban Lyngdoh na Pynursla, General Secretary u bah Jropsing Nongkhlaw na Mawlong –Majai , Treasurer u bah joining Dkhar.
Nalor baroh ki nongkitkam katei ka kynhun ka don 18 ngut ki Executive Member  ryngkat kiwei pat ki dkhot na kylleng ka ri khasi Jaintia.
Nongstoin, 21 Nailar:  U Bah Balentine Sohlang u Lyngdoh ba rim jong ka Mawkhlam Nongpyndeng myn ha ka step jong ka sngi thoh dieng jong ka taiew ula shimti noh iaka khet Myntri ba pura jong ka shnong Mawkhlam Nong pyndeng, hadien ba u Syiem jong ka Hima Nongstoin ula ai iaka sanad.
Ia katei ka jingia lang la pynlong hapoh Iing Dorbar jong ka shnong Mawkhlam Nong pyndeng ha kaba la pyniaid da u Myntri ba shi por jong katei ka shnong u Bah S.Syiem ha ka jing iadonlang jong u Secretary shnong u Bah T.W.Syiem, ki dkhot ka Executive Dorbar bad ki khun shnong khun thaw.
Ha ba ai jingkren ha katei ka sngi u Bah S.Syiem shuwa ban aiti iaka kam Myntri sha u Myntri ba pura jong ka shnong ula pynpaw ka jing sngewkmen ha kaba ka shnong ka la dep ban angnud la slem ban ioh ia u Myntri ba pura naduh ka jing khlad noh jong u Ma Thomlin byrsat, ha kaba la pynlong iaka election jied myntri haka 28 tarik Naitung bad u Bah Balentine ula jop lyngba ka jing ia niew khlieh briew.
Shuh shuh u myntri rim ba shipor u la pynpaw ruh iaka jingsngew kmen kaba khraw bad kham kyrpang ba ka Executive Dorbar  ka bala shah niah ia u ban ialam iaka shnong kum u Myntri wat la ka long tang 2 bnai, u la iathuh  ruh ba katei ka jing ialang aiti ia ka kam myntri ka long hadien ba u Myntri ba thymmai ula ioh ia ka sanad na u Syiem ka Hima Nongstoin.
Haba kren ha ka jingialang u myntri ba thymmai ka shnong Mawkhlaw – Nongpyndeng u la pyn kynmaw ia ka por kaba la leit khamtam ia ka jingsneng jing kyntu jong u myntri ba la khlad noh u Ma Thomlin Byrsat kiba la long shisha ki jingtei bad ki nukasa ia u ba un peit thuh ia ki mati kiba u la ia lam ha ka shynshar ka khaddar bad na kaliang jong u myntri u la ong ba lehse ka dei lyngba jong u, ba  ka la pynlong ia u ba un long kum ba long mynta.
Shuh shuh u la ai khublei ia u myntri ba shipor ryngkat ka EC Dorbar kaba la pyniaid beit iaid ryntih bha ia ka shnong hi  baroh ka wei bad khamtam kaba ki la lah ban lum ia ka tei ka dorbar step, u la kyntu ruh ban iai pynneh pynsah ia ka jingtylli ia ka shnong ka thaw kumba la buh da ki long shuwa ki man shuwa, ka jingia tylli lang i wei pa i wei ka wan rah kajingtrei kam kaba thymmai kat kum ka por.
Ha shuwa ban aiti ia ka kam myntri na ka liang jong u Myntri ba shipor ula pynkup da ka jain ryndia ryngkat ki jing ai sngewbha kum ka dak ka jing kmen naka bynta ka jing shimti jong u Balentin sohlang kum u myntri ba pura jong ka shnong Mawkhlam Nong pyndeng.
Shillong, 21 Nailar:  U MLA ka Nong krem u Bah Ardent M Basiawmoit u laong ba katkum ka riti synshar ka ri, haba don kano kano kajingiatyngkhuh hapdeng ki ain ka sorkar jylla bad ka district council, ka kren shai ba ki ain ka district council kin iap noh.
Kane ka jingkren jong u Bah Ardent ka long hadien ba ki nongthoh khubor ki la kylli u sngew kumno halor ka jingshna ka KHADC ia kaain shna iing, ha ka rukom shna iing shna sem.
“Katkum ka riti synshar ka ri, haba ka ain ka parliament ka iakyn duhbad ka ain ka jylla, ka kren shai ba ka ain ka parliament kan ieng badnga sngew kumjuh ba haba ka ain ka sorkar jylla iakyn duh bad ka ainjongka district council ka iakynduh, ka ain ka sorkar jylla kan ieng",la ong u Bah Ardent haba iakren bad ki nong thoh hadien ba la mih na kajingiakren bad u Myntri Rangbah ka jylla u Dr Mukul Sangma mynta kasngi Thohdieng.
U la ong ba katkum ka ain, la sngewthuh ba ka sorkar jylla ka khlam khlain ia ka district council, bad katkum ka jingong u Bah Ardent kaBye-laws ka District council ha ka jingshna iing shna sem, kan nymieng satia.
Ka sorkar jylla kan thaw ain ia baroh kawei ka jylla katba ka ainjong ka district council ka long kaba tlot namar ba kan treikam tangha ki jaka jongka, u la ong.
Lah ban kdew ba ka KHADC ka la thaw ia ka ain shna iing jongka ban ai borban shna iing bad ka la rai ban pyntreikam ia kane ka ain shna naduh ka 1 tarik Nailur ban wan.
Hynrei lada ka long kumba kren u bah Ardent, ka ain jong ka districtcouncil kam don jingmut bad ka jingthaw jongka ia ka ain shna iing, kan long tang ka jingpynlut pisa ban iadih sha.
Jowai, 21 Nailar:  Kawei ka khynnah ba dang 10snem kaba shong trei bad kawei ka Kong Dol Dan ha Caro line Colony Jowai bad kaba leit skul  miet artad ka la shah shoh ha katei ka Kong Dan haduh ba ka la mynsaw bad la  hap ban ialam ia ka sha  Hospital.
Kane ka la jia hyn nin ka miet hadien ba katei  ka khynnah ka dangwan na soul ha ka por miet.
Katei ka Kong Dol  Dan ka la kynnoh ba katei ka khynnah ka la wan slem na skul bad ka la shoh ia katei ka khynnah.
Hadien ba katei  ka khynnah ka la shah shoh ka la iaid ruma shapoh shnong bad ki la don ki briew kiba ia lam ia ka bad la aiti ia ka sha ka briew jong ka Child Labour.
Na ka liang ka thnad Child Labour ka la ujor da ka ejahar pyrshah ia katei ka longkmie.
Ka kmie katei ka khynnah ruh kala wan ban shimti noh ia katei ka khun jong ka.
Katei ka longkmie kadei kaba na ka shnong Nongjngi.
Jowai, 21 Nailar:Na ka daw ka jing jur palat u slap, ka la don  ka jingtwa khyndew ha ka shnong Kuliang, Narpuh Elaka, East Jaintia Hills, ha kaba ar tylli ki iing kawei ka iing shong briew kawei pat ka iing Mane jong ka Balang Catholic, ka la julor na katei ka jingtwa khyndew.
Katkum ka khubor na u Secretary shnong ka shnong Kuliang, u la iathuh ba katei ka jingjia ka la jia ha kane ka sngi Balang.
La iathuh ba ka lyer bad u slap ka la pyn khyllem run ia u na nar ilektrik, ha katei ka shnong.
Ym shym la don mano mano ruh ba myn saw ha katei ka jingjia.
Shillong 21 Nailar:U Mynti khynnah ka tnad kam pohiing ka ri u Kiren Rijiju, mynta ka sngi Thohdieng u la ther ia ka Congress ba ka shukyrkait lamwir ban pynthut ia ka jingtreikam ka dorbar parliament haka dorbar ba dang shu kut shen khlem da tip ia ka jingshisha.
“Ka Congress bad ka Communist party ka la kyrkait ban pynthut ia kajingtreikam ka dorbar parliament khlem da lap ia ka jingshisha ia ka jingkynnoh jongki bad kane  ka jingleh jongki ka la long ka jingknieh syndet ia ka hok jong ki 480 ngut ki MP hapoh parliament nalor ka pyn thut ia ka roi ka par jong ka ri", la kynnoh u Rijiju haba krenmynta ka sngi sha ki lad pathai khubor ha Shillong.
“Ka Congress ka don tang  44 ngut ki MP, ka Communist  ka don 9 ngutki MP ha  Lok Sabha ki la pynthut ia ka jingtreikam ka  Parliament badkane ka dei ka jingpynkhein ia ka hok jong kiba bun", la ong u Rijiju.
U Rijiju u la wan ha ka nongbah ban iadon bynta ha ka jingplie ia kaCooperative Submit halor ka roi ka par jong kane ka Dong Mihngi kabalong ha Shillong.
“La bthah ia ngi da ka sorkar NDA bad u Myntri rangbahduh ka ri banleit iathuh sha ki paidbah ka ri bad ka jylla Meghalaya ia kane kajingleh jong ka Congress ban pynthut bad khang lad ia ka roi ka parjong ka ri", la ong u Rijiju.
U Myntri Rangbahduh ka ri u Narendra Modi u la bthah ia baroh ki MP bakin leit iathuh ia ka jingshisha sha ki paidbah ka ri halor ka jingmutba sniew jong ka Congress ban pynwit ia ka jingiaid bad ka jingtreikamka parliament bad ban pynthut ia ka roi ka par, la ong u myntrikhynnah tnad kam pohiing ka ri.
U la ong ba ka sorkar NDA ka la bthah ban leit sha man ki jylla basynshar ka Congress ban iathuh ia kane ka jingshisha halor ka jinglehbym dei ka Congress kynthup ha kane ka jylla Meghalaya ba la synsharka Congress.
Kat kum ka jingong u Rijiju ka ri ka la pynsyrwa kai ia ka pisapaidbah ban pynlong ia ka dorbar namar ka jingpynthut ka Congress badda ki klur la shu sep ei bad ka dei ka kamram jong ka sorkar ban leitiathuh ia ki paidbah ka ri ia kane ka jingleh phlan duman ka Congress.
U la ong ba ki mat ba kongsan kum ka  GST, Land Compensation Act,bad kiwei ki ain kiba ka parliament ka donkam ban pyndep ki la sahkutnamar ka jingpynthut hapoh ka iing dorbar.
“Phi lah ban mut dut haduh katno ka ktah ia ka roi ka par jong kari.
Ka roi ka par jong ka ri ka kiew sha ka 8 per cent hynrei kajingpynthut ka la wanrah ia ka jingeh ban pyniaid shaphrang ia ki prokram pynroi" u la ong bad bynrap, “ngi kwah ban iathuh sha kipaidbah ka ri bad ka jylla Meghalaya ba kam dei  ka jingbakla jong kasorkar hynrei ka dei ka jingpynthut ka Congress bad ka Communist partyda ka jingmut sniew “, la ong u Rijiju.
Ka jingpynthut ka Congress bad ka Communist party ban dawa hiarshuki ia ka myntri ka tnad bar ri ka Shushma Swaraj ka dei kaba khlemnongrim eiei bad khlem kano kano ka jingshisha.
“Ka BJP mynshwa ka pyrshah ha parliament ia ki kam ka sorkar baialam ka Congress  hadien ba la lap ia ki myntri bad ki kam bamsap daki tnad ba la thung ka sorkar hynrei ka Congress ha kane ka kyntikhlem pat tip ia ka dang ka duh, ki la shu pynthut ia ka parliament",u la ther u Rijiju.
“Hapoh kine ki 15 bnai, ym pat don uwei ruh u myntri ka sorkar NDAba don kti bamsap.
Ngi la pyniaid ia ka sorkar da ka jingkhuid bad kajingtreikam kaba sted hapoh ka jingialam u Myntri Rangbahduh ka riNarendra Modiji,"  u la ong.
Ka jingkynnoh ka Congress ka long kaba khlem nongrim bad khlem kajingshisha ha kaba ka myntri tnad bar ri ka la dep pynshai lut halorka jingkynnoh jongki bad namarkata, ki paidbah ka ri kim dei ban shahialam bakla.
Ka myntri tnad bar ri kam don eiei ka kam bamsap bad kadei ka jingkynnoh lamler ka Congress, u la ong.
U la  ong ba ka sorkar UPA bad ka NDA ka iapher bah bak ly bak.
“KaCongress party ka la kynnoh ba ka BJP ka pynthut ia ka parliamentmynshwa hynrei ka jingshisha ka long ba ka BJP ka pynthut ban dawapynshitom ia ki myntri bamsap hadien ba la lap da ka tnad tohkitbapher bapher ha ka ri hynrei ka Congress pat ka shu kynnoh khlem lapia ka jingshisha", u la ong.
“Kito ki myntri ka sorkar UPA kiba risain ki dei kiba la shahpynngat  mukotduma namar ki kam bamsap jongki", u la ong.
U la bynrap shuh shuh da kaba ong,  “ka jingkyrkait ka Congressshaphang u Lalit Modi uba la pynbna kum u nongphet rieh da kaCongress, la shem da ka BJP ba um dei u nongphet rieh hynrei mynta kaBJP ka pyntrei da ka ain pyrshah ia u.
Ka tnad Enforcement Directorate(ED)  ka la ujor da ka jingpynngat mukotduma ia u bad ka jingpynshitomkan sdang mynta.
Ha ka por ka sorkar UPA,  ka passport u LalitModi  la bthah ban aiti ha u da ka High Court ka Delhi kaba mut ba kaUPA ba synshar ka Congress kam shym la shim ia ki lad ki lynti shwaban pynbna ia u kum u nongphet rieh".
“Halor kane, kam don jingmut ban iarap ia u nongphet rieh bad kaweika mat ba ka Swaraj ka la rah ka long ba ka kyrpad ka long ban iarapia ka lok jongu Lalit Modi kaba dang shah sumar ha Portugal.
Kane kam mut ba iarap ia u Lalit Modi," la ong u Rijiju.
Shillong, 21 Nailar:Shi sngi shuwa ba ka Hyniewtrep Youth Council ( HYC) kan leit ban shong kyllain mongor ha khmat iingsah u myntri rangbah ka jylla u Dr.Mukul Sangma, ki bor Distrik ki la pynjari da ka section 144CrPC kaba la khang pyrshah ban ia iaid kynhun lane ban ia lum lymbrum 500 mitar tawiar ka iing u myntri rangbah.
Ka HYC ka la buh por 1 baje mynsngi ban leit shong kyrain ha khmat ing u Dr.Mukul hynrei la iohi ba naduh ka por 11 baje mynstep shriak la pynap da ki pulit ha manla ki lad ki lynti ban leit sha iing u myntri rangbah ha kaba la iohi ba baroh tawiar ki jaka naduh na Polo, na ka lynti ban wan na Khyndailad, na Nan Polok la rben da ki pulit bad ki CRPF.Shuwa ka 1 baje mynstep kumba 50 ngut eiei ki nongialam bad ki dkhot ka HYC ki la don ha Parking Lot Polo ha ki dukan sha ban ap ia ki paralok jong ki ban ia mih na katei ka jaka ban leit ha khmat ing u Dr.Mukul Sangma, hynrei ki pulit ki la ioh jingtip noh, ia ka jingdon ki dkhot katei ka seng ha katei ka jaka bad kumta sa tang shiphang ar phang ki pulit ki la poi sha katei ka jaka bad ki la ker kut sbak tawiar ia katei ka jaka ba ki dkhot ka HYC kin ym lait ban mih.
Shipor la iohi ba ki dkhot katei ka seng kiba don ryngkat bad ki nongialam jong ka ba kynthup ia u President u bah Peter J Lawai, bah Robert Kharjahrin General Secretary, u bah Donbok Kharlyngdoh, u bah Nickson Dohling bad kiwei ki la sei la ki pla kad bad ki la khreh ban mih na katei ka jaka ban tur beit sha iing jong u myntri rangbah.
Hynrei ki bor District lyngba ka Majistor ka la wan ban ia kren bad ki ban pyntip ba la pynjari da ka section 144CrPC bad kim lah ban tur jubor.
Hadien ka jingiakren kaba la neh katto katne por ka Majistor ka la ailad ia ka HYC ba kin ia khih da kaba shong kyllain mongor jai jai ha katei hi ka jaka ha Parking Lot Polo, hynrei ki nongialam katei ka seng ki la ong ba lada lah ban shah ia ki ha Parking Lot polo ka jaka ka bym hap shuh ha ka section 144CrPC ki bor Distrik ki dei ban shah ia ki ban leit shong ha khmat Secretariat namar ba katei ka jaka ruh kam hap shuh ha u pud jong ka 144CrPC.Hynrei tdot na ka liang ki bor Distrik kim shym la ailad ia ki ban mih na katei ka jaka, kumta ki dkhot katei ka seng ki la pyni ia ka jingpyrshah jong ki da kaba rah da kip la kad jong ki bad ka jingiapyrta kaba ki la pynrem ia ka sorkar u Dr.Mukul Sangma bad kumjuh ruh ia u bah Rowell Lyngdoh, symbud myntri rangbah bad kumjuh ruh ki la pyrta ba ka sorkar ka dei ban weng ia ka Ordinance.
Ha katei ka jaka ieng night Super ki nongialam katei ka seng ki la thang ruh ia ka jingthoh ba ka Majistor ka la wan ai ha ki hadien ba ka la dep ban pule ban pyni ba la pynjari da ka section 144CrPC ban tur sha iing sah u Dr.Mukul Sangma myntri rangbah ka jylla.
Shuwa ban thang ia katei ka jingthoh jong ka section 144CrPC, u bah Robert june Kharjahrin bad u bah Peter J Lawai, ki nongialam katei ka seng ki la pynsngew da kaba kren tynghung ha katei ka jaka ba hadien kin sa sa leit ban tur sha Secretariat da kaba ia iaid rally paidbah naduh na ophis katei ka seng na Mawlai bad ia ka tarik ki la ong ba kin sa pynbna pat hadien.
New Delhi, 21 Nailar:Ha jaka ban ynlut na bynta ki jingdonkam ba kham kyrkieh eh kaba ai jingmyntoi ia u paid bah, pynban ka sorkar ka pynlut da ki klur klur tyngka na ka bynta ki tamasa phlim, tamasa bhabriew bad ki jingialeh kai bapher, ha ka kyrteng ban kyntiew ia ka thain shatei Lam Mihngi, ong ki riew shemphang ba kyn thup ia u PP Srivastava u dkhot barim ka North East Council (NEC).
Katkum ka jingong ki riew shemphang ki la ong ba la pyndonkam bakla bun ki pisa kiba la ai sha manla ki tnad sorkar kynthup ka tnad Development of the North East Region(DoNER) ha ka jaka ban pyndonkam hok ia ka pisa na ka bynta ka jingmyntoi u paidbah kum ka kam kaba iadei bad ka jingkiew ki kam pyntriem, ka jingduna ki jaka sah ki samla pule bad kaba kordor eh ka dei ka jingbym ioh kam ioh jam ha ki sorbah.
“Ka sorkar ka dei ban kyndit noh ba ka jingmih na kitei ki jingpynlong ia ki kam kai kum ka Film Festival ka dei ka kam kaba ki paidbah kim da donkam eh, ka pangmet ban iohi ba ka pisa u paidbah kaba dei ban pyndonkam ha ki jaka ba donkam kyrkieh kum ban ai lad ia ki samla ka thain shatei Lam mihngi ban ioh kam ioh jam ha ki sorbah la pynsyrwa kai pynban ha ka kyrteng ka jingkyntiew ia ka thain da kaba pynlong da ki kam Film Festival, Fashion Show bad ki jingialehkai Sports" ong u P.P.Srivastava.
Katkum ki lad khubor la ioh jingtip ba ka sorkar ka la pyllait T.40 klur tyngka na ka bynta ka North East Film Festival kaba dang iaid ha nongbah Delhi, kaba ka sorkar ka ong ba ka dei ka rynsan ia ki samla ka thain shatei Lam mihngi ban pyni ia ka jingdonsap bad ka jingtbit jong ki ban shna Film ha kaba tang 6 tylli ki jaitbynriew la ailad ban ia shim bynta.
U M Amarjeet Singh, Associate Professor ha Jamia-Millia –Islamia kaba dei ka jaka jong ka North East Studies and Policy Research u la ong ba ka thain shatei Lam mihngi ka la kylla sohpduang ha kaba bun ki pisa la pynsyrwa kai bad la pynlut ha ka kyrteng jong ka.
“Bunbah ki rynsan ki bym shohtoh la pynlong ha sorbah ha ka kyrteng ka bha ka miat ki briew ka NE" ong u Singh.
Shillong, 23 Nailar:Ka Central Executive Council (CEC) jong ka East Jaintia National Council (EJNC)-Central Council ha ka jingialang ba la pyniaid da u Bah Shanbok L Syad, President Rangbah ka Seng, ka ba la pynlong ha ka 22 tarik mynta u bnai ka la rai ban pyndeng lama iong ha East Jaintia ha ka 24 tarik u bai ban wan kum ka dak ka jingpyni ia ka jingsngewsih kthang namar ka jingshah siat iap ki 2 ngut ha ka 24 tarik u nailur, 2014 ha Mookhep.
Ha kane kajuh hi ka sngi, ka EJNC kan pyn long ruh ia ka jing thang Mombati ha katei kajuh ka jaka kum ka dak jong ka jing kynmaw burom ia ka lyngkhuh sngi iap ba shisnem jong kito ki ar ngut ki khun ka District kiba lah khlad noh ha kato ka sngi kiba kynthup ia kawei ka longkmie bad u wei u samla ba na ka shnong Wapung (skur).
Shillong,21 Nailar:Ar lai sngi myn shuwa ka la don ka jing shah dait ksew ha Nongta lang ha kaba ki ksew lamwir ki la dait naphang ia ki khynnah rit ha katei ka shnong.
Katei ka jingshah ksew ki khynnah ka la bteng haduh mynta ka sngi ha kaba la iathuh ba ki don kumba 7 ngut ki khynnah rit kiba la shah dait ksew hynrei uwei na ki u khynnah shynrang ba dang 8 snem karta u la kham shitom bad la leit rah sha ka Hospital ha jowai ban shah injek.
Haba ia kren bad u Rupang ki nongshong shnong jong katei ka shnong ki la ong ba ym lah shuh ban ithuh kino ki ksew lamwir kino kiba biang naba mynta ka la don sa ka jingiadait ia wiar para ksew , bad ki nongshong shnong ki la sdang ban shu pyniap naphang beit kat ki ksew ki bym don ia u jingdeng ryndang, bad la iathuh ba katei ka la jia ha manla ki dong ha kaba ha manla ki dong haduh ba thoh ia kane ka khubor ka jingthwet ban pyniap ksew ka dang iaid.
Shillong, 23 Nailar:Ka Ramakrishna Mission ka la shah dawa pisa haduh T.30 lak tyngka ha ki seng lehnoh ha ri lum Garo.
Ia katei ka shithi dawa pisa la leit ban ai sha katei ka Mission da ki briew, ki bym shym la ithuh satia, katei ka Misson kaba la shah dawa ka dei kaba don ka skul bad ka jaka ri khun swet ha Kuralbanga, kaba hap ha West Garo Hills ha khappud ka Meghalaya bad Assam.
Ha katei ka shithi dawa pisa la ong ba dro da ka dur ka suloi bad la thep ruh bad u kuli u bym pat pyndonkam.
"Ngi ngeit ba katei ka dei ka kam pyntriem jong ki runar , ngin tohkit ia katei ka kam haduh ba ngin da ioh kem ia ki nong dawa pisa" ong u officer-in-charge ka Kalapani outpost.
Katei ka mishon jong ka Ramakrishna kaba don ha Kuralbanga ka ba don ia ka skul kaba ki paidbah kim donkam ban siew eiei bad ka don ruh ia ka jaka ri khunswet.
Kane ka dei ka sien kaba ar kaba ki Mishon ha ri Lum Garo ki la shah dawa pisa, ka jingjia kaba nyngkong ka la jia mynta hi u snem ha kaba ki runar ki la prong jubor ha iing u wei u nonghikai ba la shongthait ka Don Bosco school teacher u Gaganendra Sanyal kaba don ha Kuralbanga ha kaba la rahbor ia u da kaba pynap suloi bad hadien la pyllait pat ia u hadien ba kiba ha iing ki la siew ia ka pisa ba la dawa.
Shillong, 23 Nailar:Katba nang mih ki sngi ki kondoktor bos saw, ikumba ki la nang leh klet bad shim kabu na ki paidbah nongshong kali hadien ba kim ju sam shuh ia ki slip shong kali kum ba ki ju leh smat myn shwa.
Hynrei mynta pat bun na ki kondoktor bos ki la sdang leh klet bad kimju patiaw shuh ban ai ki slip shong kali ia ki paidbah bad ki lapyniaid hi khlem bud shuh ia ka jingbthah jong ka sorkar.
Ia kane ka jingshim kabu ki kondoktor bos, ym tang ba ki paibah ki udia ka rukom khrong bai kali, hynrei u nongthoh khubor ruh u la lap bad sakhi hi hadien ba u la shong ia ka bos saw ba don ia u nomborMLO1-6628 bad la lap ba kine ki kondoktor bos ki leh kumba la kren lakhana ki paidbah.
Ym tang katta kine ki kondoktor bos haba ki khrong pisa bai bos kim jushim katkum ka dor ba la buh bad kim ju ai ia ki slip ka dor bai bos,hynrei ki ai ia ka slip kaba khlem don wat tang ka tarik.
Bun na ki la shu buh hi ia ka dor bai shong kali ha kaba ka dor baishong kali rit sorkar ka la ia ryngkat kumjuh bad ka dor bai shong bos saw.
Kum ka nuksa ka dor bos na Polo sha Iewduh ki bos saw ki shim T.10 bad ki kali rit ruh ki shim kajuh ka dor.
Bad kane ka jingleh ka jong ki ka la buh jingkylli mynta kaei kajingiapher ban shong kali rit bad ki bos saw haba ka juh ka dor kishim.
Katkum ka jingong ka sorkar, ki kondoktor bos ki dei ban ai beit iaki slip haba shong bos bad lada kim ai slip kin shah pynshitom.
Hynrei imat kane ka hukum ka sorkar ka la nang jah nang jah katba nang mih sngi bad kan sa poi por ba ki jingshong bos kan long katba oh kikondoktor bos bad ki paidbah kin hap sei  beit.
Kham mynshwa, ka BJYM ka la dawa ba ka sorkar ka dei ban pynhiar iaka dor shong bos namar ba ka dor  umphniang kali bad ka diesel ka lahiar dor.
“Ka jinghiar dor ka umphnaing kali kadei ka jingmyntoiia ki paidbah bad ka sorkar kadei ban pynhiar noh mardor ia ka baikali", la ong ka BJYM.Kham mynshwa ka seng FKJGP ka la pynher shithi sha kamyntri sor kong Ampareen Lyngdoh ba ka dei ban pynneh ia ka bai shongbos kaba rim hynrei naduh mynta ka sorkar ka dang pyntreikam da ka dorthymmai.
Kham mynshwa ka myntri kam pynroi sor, ka Kong Ampareen Lyngdoh ha kajingialang kaba long ha ka 26 tarik Nailar ka la shim ia ka rai banbuh dor T.5 hapoh ka jingjngai kaba 8 kilometre.
Ngi la rai ban buhT.5 ha man ka 8 kilometer ka jingjngai.
Kane ka rai jong ka sorkar ka long hadien ba kipaidbah ki la ud ia ka jingbuh dor thymmai ka sorkar namar ba tang shukiew kali, hap sei T.10 tyng ka.
Katkum ka jingiathuh ka Kong Ampareen, ka dor thymmaikan sa treikam noh shen mar ia pynmih ka sorkar ia ka jingpynbnapaidbah ha kine ki sngi ban wan hynrei haduh mynta ka sorkar kam patshym pynmih eiei ia ka jingpynbna ba la pynhiar biang ia ka dor bai kali.
Shillong, 23 Nailar:Ka HNLC ka la thoh shithi sha u Kiren Rijiju u myntri khynnah ka sorkar pdeng uba peit ia ka tnad pohing bad ia katei ka shithi ka la thoh ba ka pynsngew lyngba ki lad khubor halor ka jing kren jong u bad ka kong Roshan Warjri, myntri kam pohing ka jylla ha ki lad khubor.
Ha katei ka shithi kaba la soi da u bah Sain kupar Nongtraw Publicity Secretary ka HNLC ka la ong ba katkum ka jingia kren jong ka bad ka kong Roshan Warjri, ka kong Roshan ka la kular ba kan thaw ia ki lad ki lynti ban ia kren ia suk bad ka la ong ba ‘ngi dei para khasi ngin thaw ia ki lad na ka bynta ka jaitbynriew’.
Hynrei ka la ong ba katei ka jingiakren bad ka kong Roshan ka la kylla da khongpong pynban naba ha ka jaka ban phai khmat sha ka HNLC u myntri rangbah ka jylla u Dr.Mukul Sangma u la pynleit jingmut pynban tang bad ka ANVC bad ANVC-B.Ka HNLC ka la ong ruh ba ka sorkar ka kwah ba ki dkhot jong ka HNLC kin wan ia suk da kaba wan pyndem, “Kaei ka jingkular ban gin ym shah shet kylla?" ong ka kyrwoh khubor.
Ka la ong ruh ba ka sorkar jylla ka la thok bad shukor pyllein pyllein da kaba kular ia katei ka seng ban thung noh ia u ksiang u ban wanrah ia ka jingiakren ia suk, hynrei ka la shu kut noh khlem oi shano shano ruh.
Ka la ong ba ka sorkar India ka la khot ia kren ia ka seng lehnoh NLFT kaba don ha Tripura bad mynta katei ka seng ka la rai ban sangeh noh ka kieng atiar, balei ym shym la ailad ia ngi ruh ban ia kren ha katei ka juh ka rynsan, balei la shu leh meinah ia ngi, balei? ong biang ka kyrwoh khubor na ka HNLC.Ka HNLC ka la ong ba baroh shi katta ka la shaniah ha ka sorkar da kaba khaprip noh la ki khmat , hynrei ka la shah thok pynban ha ka sorkar bad mynta ka la ong ba ka la khyllie biang ki khmat , ‘ngi la ia snohkti lang bad kiwei pat ki seng lehnoh ka thain shatei lam mihngi, bad mynta ngim salia shuh la ngin shah khot ia kren ne ym don ba khot ia kren, namarba ngi la shah thok na ka por sha ka por ha ka sorkar jylla’ ong katei ka kyrwoh khubor.
Shuh shuh ka la ong ‘Lada ka sorkar kam khot ha ka miej ka jingiakren, ngi long kiba la khreh ban ia khun ha ki surok bah ne ki jaka long iew long hat’ ong katei ka seng kaba la pynpaw shibun kiei kiei halor ka jingiakren ia suk ha ka shithi kaba ka la thoh sha u Kiren Rijiju.
Shillong, 23 Nailar:Kawei ka samla lud kaba kyrteng ka Elizabeth Tudu 18 snem, ka la jah naduh ka 20 tarik na Dhankheti Shillong.
Ka dur jongka ka long lam iong, shniuh lyngkot, kaba 4 phut 8 inshi eiei, ka kren dkhar, ka phong patlun jean rong blu, sandal, bad ka shakri jyr ngam.
Kiba iohi ne lap ia ka, sngewbha phun ha ki number 97749-65294 lane 9774309303.
Shillong, 23 Nailar:Hadien ba ki 3 seng ba kynthup ia ka FKJGP, KSU bad HYC Mawsyn ram Circle ki la maham bad buh kyndon ia ki niam hindu kiba leit ban iaid Yatra na Shillong sha krem Mawjymbuin, la ioh jingtip ba kam shym la don shuh ka jingthang dhup, ka jingbuh syntiew bad ka jingtheh dud ha katei ka krem kumba ki la ju leh mynshuwa.
La ong ba mynta ka sngi ki la don kumba 200 ngut eiei ki nongiaid Yatra ka niam hindu kiba la leit sha Mawjymbuin hynrei ki la bud ryntih ia ki kyndon ba ki bor shnong bad ki seng bhalang ki la buh ia ki ha katei ka jaka.
Shillong, 23 Nailar:Kawei ka long kmie, 60 snem karta kaba la tip kyrteng kum ka Mi ri Turu, ka la shah pyn iap ha ka shnong Santipur hajan ka shnong Umtru ka shnong kaba don ha ka thain Byrnihat kaba don ha ka surok na Jorabat sha Shillong.
Katei ka longkmie ka la shah pyniap, namar ba la kynnoh ia ka ba ka dei ka nongai ksuid.
Katkum ka khubor pulit la ong ba ka jingshah pyniap jong ka ka dei namar ka jingshah kynnoh nongai ksuid bad kane ka jingkynnoh ka la mih hadien ba ki la don katto katne ngut ki khyn nah kiba la ioh pang ha katei ka shnong.
Halor katei ka jing jia ki pulit ki la kem ia uwei u rangbah uba la tip kyrteng kum u Nayan Bapti uba don ha ka rta kaba hapdeng ka 27 haduh 30 snem.
Katkum ka jingiathuh ki pulit la ong ba ka tei ka longkmie ka la shah pyniap da kaba shah tied da u kynja nar na khlieh.
“Katto katne ki nongshong shnong ki la kynnoh ia ka ba ka dei ka nongai ksuid, U Nayan Bapti u la pyniap ia katei ka longkmie hadien ba la don katto katne ngut ki khynnah kiba la ioh pang ha katei ka shnong" ong ka khubor pulit.
Nongstoin, 23 Nailar:Ka jingther jong u phria u ba jur ha ki bynta jong ka WKHD, ha kine ki bnai ba la dep kala wanrah ia ka jing duh nong kaba khraw ia ki paitbah jong ka thain, khamtam ia kito kiba im lyngba ka rep ka riang, ki lanot kiba la shah ktah ha katei ka jinglyngshop phria kila don hapdeng ka jingduh jingkyrmen halor ka jingpynslem jong ka sorkar ban ai iaka jing iarap.
U phria uba jur myn ha u bnai March – April, 2015, u la pynjot  ym tang ia ki iing ki sem hynrei khamtam iaki jingthung jingtep kiba da ki klur kila shu sep ei ha katei ka jing lynshop jong u phria, ha kaba iadei bad katei ka kam na ka liang jong ki Nongrep ka thain West Khasi Hills khamtam naka thain Mawthadraishan ki la dawa iaka sorkar ba kan pynsted noh ia katei ka jingai jingiarap namar haduh mynta kim pat ioh eiei wat shi tyngka ruh naka sorkar.
Ka jingle klet jong ka Sorkar Jylla ia ki lanot ba shah ktah ha u tei u phria ka la paw shai ba wat hadien ba nakaliang jong ka sorkar kala dep ban tip ia katei ka jingjia bad kala dep ruh ban pan iaki Account Number  jong ki nongrep ka thain hynrei k aba sngewsih ka long bahaduh mynta ka sorkar kam shym pat la lah satia ban leh ei ei.
U Bah N.Syiemiong uwei na ki nongrep ba la shah ktah haka jinglynshop u phria, u la ong ba kum ki paidbah ki da angnud ba ki Nongmihkhmat jong ka thain ba kin mihkhmat lem sha ka sorkar ha kaba iadei bad katei ka kam wat ki nongmihkhmat ruh kila leh klet lang kumba ka sorkar ka la leh ia ki.
Shuh shuh u  Bah Syiemiong ula iathuh ruh ba haduh mynta ki don ki longing kiba duk ha kaba wat iaki tin sopiing kiba la pei thliew ruh kim shym la ioh shuh ban thied namar ka jingpynslem jong ka sorkar ia katei ka jing iarap.
Nakaliang jong ki Nongrep hadien ba kila dep ban wad bniah ia katei ka jing pynslem hapoh ka Ophis jong ka Disaster Management la ong ba ka sorkar ha kine ki sngi ka mad iaka jing kyrduh pisa kaba jur kumta ka jing pynslem kadei namar ba ympat don ka funds.
Kumta ki nongrep ka thain kiba la shah ktah jur ha katei ka jingther phria  ki la dawa jur ia ka sorkar ba ka hap ban leh da kano kano ka bynta namar shuwa ban iap thngan ki nongrep jong ka thain.
Shillong, 24 Nailar:Ka park ne jaka bam lyer pynngad ka Lady Hydari Park Cum Mini Zoo, ka kamai tang kumba T.1 lak ha ka shibnai na ki nongwan shangkai pyngngad.
Katkum ka jingiakren bad u Range Officer ba peit ia kane ka park, u Bah L Nikhla ka jingwan ki nongrung kai ha kane ka jaka, ka kham jur bha ha ki sngi shuti ne ki sngi lehkmen ba ju rakhe ha ka jylla.
U Bah Nikkhla ula ong ka jingwan rung ki briew ka kham bun bha ha ka sngi Saitjain bad sngi shuti bad bun kiba wan shongkai ki dei ba wan ialam kai ia la ki khun ki kti.
Bun ki briew ki kwah ialam kai ia la ki khun ki kti ban wan peit kai ia ki mrad kiba buh ha katei ka jaka.
Ka dor bai rung ka long T.5 ia ki rangbah bad T.2 ia ki khynnah khun lung.
U la ong ba la pyr khing bha ia ki briew haba ki wan rung kim dei ban pynlong jaka iadih kyaid bad thaw jingkul mar bad lada lap ym banse ban beh noh shabar naba ka pynjah burom kham tam kiba wan ialam kai ia la ki khun shi iing shi sem.
Ha u snem 2011-12 ka la kamai haduh T.14 tam katba ha u snem 2012-13 ka la hiar sha ka T.13 lak tam bad ha u 2013-14 ka long T.12 lak tam.
Shillong, 23 Nailar:Ka jingialang  jong ki nonghikai bapher bapher ha kane ka jylla hapoh ka lama ka Joint Action Committee of All Teachers’ Associations of Meghalaya (JACATAM)  ha kane ka sngi Saitjain ka la rai ban thaw ia ka Right to Information-Committee (RTIC) na ka bynta ban wad jingtip sani halor ka jingjubab ka sorkar bym don pisa ban shimti noh ia ki nonghikai skul  ne provincialize ha kane ka jylla.
Ia kane ka Komiti la yn khlieh da u Babu RR Ronghang kum u chairman, katba u secretary la bynshet ha u Babu Kular Khongjirem, la ong u chairman ka JACATAM u Bah E.D Nongsiang.
U Bah Nongsiang u la ong ba ki nonghikai ki la sngew dei ban wad jingtip hi noh ban sngew hun namar ba man ka por ka jubab ba ju ioh na ka sorkar ka long beit bym don pisa.
“Ka jubab na u Myntri Rangbah u Mukul Sangma dang shen ha ka jingia kynduh bad ki nonghikai ha ka 29 tarik, Naitung, 2015 ka long bym don pisa", la ong u Bah Nongsiang.
Kumba ka long mynta ka sorkar ka pynlut kumba T.500 klur shi bnai ban siew tulop sha ki nonghikai bad lada kan shimti ia ka baroh ki nonghikai ne provincialisation ka jinglut kan long kumba T.900 klur bad kan hap ban wad pisa sa T.400 klur eiei.
U la ong ba la thaw ia kane ka komiti na ka bynta ban wad jingtip bniah ia ka rukom lum khajna ka sorkar kaba pyndonkam na ka bynta ka pule puthi ne Education Cess.
Ka jingwad jingtip ka long ruh kumno bad ha kano ka dur ka Sorkar Jylla ka pynlut ban siew tulop ia ki nonghikai bad ka pynlut ruh na ka bynta ka jingkyntiew ia ka pule puthi ha ka jylla.
katkum ka jingong u Bah Nongsiang hadien ba la ioh ia ka jingtip, ka JACATAM kan sa shong jingialang biang ban pule bniah bad leh ia kaba donkam.
U la iathuh ba ka jingialang ka la iatai ruh ia ka Service Rule  ka bym pat don satia haduh mynta ia ki nonghikai bad  ka JACATAM ka la dawa ba dei ban thaw noh ia ka.
Ki don ki palat 14, 475 hajar ngut ki nonghikai skul kiba hikai ha ki 4700 hajar tylli ki skul kiba hap ha ka Ad hoc bad Deficit Pattern ha ka jylla baroh kawei.
Ki nonghikai skul sorkar, skul Private bad skul SSA kin ym shah kynthup ha ka jingshimti ia ka kam hikai (Provincialisation).
Ka JACATAM ka la rai ban iashim bynta ha ka Teachers’ Day ia ki nonghikai ban pynlong da ka Sorkar Jylla ha ka 5 tarik, Nailur.
Shillong, 24 Nailar:Ki lad khubor ki la ai jingtip ba uwei u shipai BSF uba don ha Pyrdiwah BPO u la dkhat la ka jing im da kaba phasi ialade, haduh mynta ym pat shym la lah ban pynthikna ia ka kyrteng utei u shipai, hynrei haba ia kren bad u SDPO ka Sohra u bah Ian Onel Swer u la ong ba haduh mynta um pat ioh jingtip kaba bniah halor katei ka kam kaba la jia mynhynin ka sngi, hynrei u la pynthikna pat ba utei u shipai na ka daw ba u la phasi ialade.
Shillong, 24 Nailar:U Deputy Commissioner ka East Khasi Hills u Bah Peter S Dkhar u la khot ia ka jingialang bad ki nongkhaii piat lashai ka sngi ban iakren ia ka jingkiew dor kynsan jong une u jait jingbam.
"Nga la khot ia ka jingialang bad ki nong khaii lashai ka sngi ban twad jingtip bniah na kaei ka daw ba la kiew dor kynsan u piat", la ong u bah Dkhar.
U la ong ba ka jing pynkiew dor ka long kaba rit namar ba ka dor jong u piat ha Assam u la kiew bad ka jingkiew kam dei tang hangne.
"Nga kwah ban shim ia ki lad ki lynti ban peit ia ka jingoh dor palat ia u piat bad hadien ba nga la ioh ia ka jingtip na ki nongkhaii, ngan sa leh ia kaba donkam",  la ong u Deputy Commissioner.
Shillong, 24 Nailar:  Mynta ka janmiet ka jingialang jong ka Jonti Action Committee jong  ka  Khasi Jainita Land owners and Quarry Association ka la rai ban iaid beit shakhmat ia ka rai jong ka na ka bynta ban ujor sha ka Supreme Court bad  katei ka kynhun kan hiar Delhi ha ka taiew ba nyngkong jong u nailur ban pyndep ia katei ka kam.
Ha katei ka jingthoh kaba la soi da u President bad Secretary jong katei ka Association u bah Riban Lyngdoh bad u bah Jropsing Nongkhlaw ka la pyntip sha ka Supreme Court ia ka rukom longtrai kane ka jylla ha ka khyndew ka shyiap bad ka la kyrpad ia ka Supreme Court ba kan pynsangeh shipor ia ka rai jong ka Meghalaya high Court kaba la khang ban tih maw tih shyiap ha kane ka jylla.
Shillong,  20 Nailar:Ka sorkar pdeng ka la pyntreikam ia ka rukom sam shini thymmai naduh mynshem snem u 2014.
Ia kane ka shini rashon ka sorkar la sam sha man la kawei pa kawei ka long iing ha kane ka jylla.
Katkum ka ain wad jingtip  ba la ioh na ka ophis jong u Deputy Commissioner (Supply) ka East Khasi Hills la kdew ba ki la sei shini shisien shibnai na ka kudam MECOFED Meghalaya Mawlai Mawiong tang lai kilo shisien ha ka shi bnai.
Kane ka jubab ba la ioh na ka supply ka long kaba sngew lyngoh bad sngew thamula namar ba kat na ka kudam ban leit sei shini ban sam pat sha ki padibah byllien da ki phew hajar ngut hynrei ki sei tang lai kilo.
Hynrei, katei ka jubab, lehse, ka lah ban long kaba bakla, ha kaba ka tnat, ka shim ba la ai shini shisien shi bnai bad lai kilo sha kawei ka longiing.
Hynrei la kdew pat ba ia ka shini rashon la sam lai kilo sha man kawei pa kawei ka longiing bad ka dor jong ka shini ka long T.20 shi kilo.
Katkum ka jingtip na u joint Director ka Supply ka East Khasi Hills ia kine ki shini la sei na ka kudam MECOFED Meghalaya Mawlai Mawiong.
La pyni ba ha u snem 2014 ka dor jong ka shini ka long T.13.50p shi kilo bad ha u 2015 ka long T.20 shi kilo, ha kaba ka jingkiewdor dor ka long haduh T.6.50 shi kilo tang ha ka shisnem.
Ia kane ka dor shini la bei ka sorkar pdeng T.18.50p shi kilo bad ka sorkar jylla ka la bei T.4.77p shi kilo.
Shillong, 23 Nailar:Ka jingialang bah jong ki Rangbah Shnong ba la khot da ka Synjuk Ki Rangbah Shnong (SK RS) sor bad khapsor kaba la long ha kane ka sngi Saitjain, ka la rai ban ai por haduh 10 tarik Nai lur ia u Lat ka jylla u V Shanmuganathan ba un pdiang noh ia ka Village Administration Bill (VAB) jong ka KHADC bad ka JHADC.Hynrei, lada ym mynjur hapoh kane ka sngi, kin sa pyr khat ban iaid da kawei ka lynti kaba kin sa ia rai hadien.
Ha kajuh ka por, ki la rai ruh ba ka sorkar ka dei ban pyndam noh shi syndon ia ka Ordinance ba ka mynjur da u Lat ka jylla.
U president ka SKRS u Dr.Werlok Kharshiing u la ong ba ka jingialang ka la shim ia kane ka rai hadien ba la iatai sani bha ia ka jingshah ktah jong ki paidbah namar ka jingkhang ka Kashari Meghalaya High Court ban ai syrnod ia ki nongshong shnong.
“Ngin phah ka jingthoh sha u Lat ban ai por haduh 10 tarik, Nailur, 2015 ba un mynjur bad shon muhor noh ia kine ki ar tylli ki Bills kynthup jong ka KHADC bad ka JHADC khnang ban pynkupbor ia ki Rangbah Shnong ha rilum Khasi bad Jaiñtia,"  la ong u Dr Kharshiing.
U la ong, ba lada u Lat um ai ka jingmynjur hapoh katei ka por ba la buh, ki Rangbah Shnong hapoh ka lama ka Joint Action Committee (JAC) kin sa iashong biang ban shim da kawei ka lynti iaid jongki.
U  General Secretary ka Synjuk ki Rangbah Shnong u Bah RL Blah u la iathuh ba ka synjuk ka la dep iakynduh ia u Lat ka jylla haduh ar sien ban pynsngew ia u ia ka jingdonkam ban mynjur noh ia ka VAB hynrei haduh mynta u khlem leh eiei.
U la ong ba  um tip shuh balei u Lat ka jylla u leh pynslem ban ai ia ka jingmynjur ia kine ki Bill bad bynrap, ba lehse ka jingbym leh kyrkieh jong u Lat ka lah ban dei ba u dang donkam ban sngewthuh khambha halor kine ki ar tylli ki Bill khamtam  namar ba u dang shu wan shimti dang shen kum u Khlieh ka Jylla.
“Ngi la rai ba ka sorkar ka dei ban pyndam noh ia ka Meghalaya Local Administration (Empowerment of Traditional Institutions, Traditional Bodies, Headmen in Governance and Public Delivery System) Ordinance, 2015″ la ong u  Dr.Kharshiing.
Ka Synjuk ki Rangbah Shnong  ka la rai ban pyrshah ruh ia ka jingkyntur pud ka MUDA sha ki shnong kiba don shabar na u pud u sam ka Municipal.
“Ngi la rai ruh ban pyrshah ia ka jingkyntur pud ka MUDA bad ngi pdiang ia ka Bye Laws ka KHADC kaba ai jingbit shna ia ki hapoh u pud u sam jong ka", la ong u Dr Kharshiing.
Ha kane ka jingialang la pynskhem ruh ia ka Synjuk ki Khlieh Nongsynshar Shnong ka Bri u Hynñiewtrep ba kynthup ia ki nongsynshar baroh Khasi bad Jaintia bad ban pyntyllun ia ka kam, la aiti ha ka Executive Committee jong ka JAC ban leh ia kaba donkam haduh ban da ioh ia ki nongkitkam kiba pura.
Guwahati, 23 Nailar:Ka jingthmu ki heh Congress, ban kynriah jaka noh sha kiwei pat ki seng sain pyrthei ka la sdang ban paw pyrthei ha kaba kane ka la sdang shuwa na ka jylla Assam ha kaba u radbah jong ka seng Congress ha katei ka jylla u ba dei ruh u myntri sorka barim uba bat ia ka tnad ka koit ka khiah bad ka tnad pule ka Assam u Dr.Himanta Biswa Sharma la ieh noh ia katei ka seng kaba u la long doh longsnam bad u la leit ban pyniasoh noh bad ka BJP.Katei ka jingleit ia soh BJP u Dr.Himanta ka dei ruh tang sa shisnem ban poi noh ka elekshon MLA ha Assam, la ong ba utei u radbah ka seng Congress u la phah ia ka shithi iehnoh kam jong u mynta ka sngi sha ka All India Congress Committee bad la ong ba u la leit ban ia soh noh bad ka seng BJP.Tang mar ia risain na ka seng Congress la ong ba u Dr.Himanta u la leit ban ia kynduh ia u President Rangbah ka BJP u Amitshah ha iingsah jong u ha Delhi ha kaba la ong ba la donlang ruh u President ka BJP na Assam u Siddhartha Bhat tacharjee.
Ki tyllong khubor ki la iathuh ba katei ka jingleit ia soh BJP utei u heh Congress ka dei kaba la dep ia kren sop sop lypa la hynriew bnai mynta bad ki heh ka BJP hynrei kam shym la paw pat shabar tad haduh mynta ka sngi bad la ong ba haduh ka sngi saitjain jong kane ka taiew kaba dang shu dep ruh u Dr.Himanta um pat pynpaw pyrthei hynrei u dang pyni ba u dei u nongialam ba pura ka seng Congress ha kaba u la leit ban ialap na bynta katei ka seng ha ka elekshon jong ka Tiwa Autonomous Council, bad katei ka jingrisain jong u ka la pynkyndit ia ka seng Congress.
Shuh shuh la iathuh ba haduh mynta u Dr.Himanta u la mih dang marwei hi na ka seng Congress , hynrei la ong ba ka la don ka jingiakren lypa bad kiwei pat ki nongbud jong u kiba dei ki nongialam ba kham hapoh jong ka seng Congress ha Assam bad ba shen ruh kitei ki nongbud jong u kin leit ban pyniasoh lang noh bad ka BJP.Lah ban kdew ba ha kane ka jylla ruh, ki la don bun ngut ki nongialam bad ki radbah ka seng Congress kiba la buhrieh kyrteng kiba la pynpaw ha u nongthohkhubor ba ki la ngiah la kdang ia ka seng jong ki bad ki la don ka jingthmu ban leit pyniasoh noh bad kawei pat ka seng sain pyrthei, hynrei ki la ong ba ki shu ap tang ia ka por kaba biang namarba mynta ki dang bishar bniah sha kano ka seng ba kin leit iasoh ne kin thaw noh da kawei pat ka seng.
Shillong, 23 Nailar:U Pastor OL Snai tang u la ong ba ka jing iakhih jong u Bah John F Kharshiing ban pynrung ia ka Instrument of Accession (IOA) ha ka Riti Synshar ka ri India kan shem jingeh bha namar ba ka New Delhi kan nym pdiang satia.
Haba kren ha ka jingiathir halor ka Lym pung Sain Pyrkat halor ka Instrument of Accession, ka Sixth Scheduled bad ka Jaitbynriew Khasi", ba la pynlong da ka Khasi Publishers Allied Society (KPAS) ha kane ka sngi Saitjain, u Pastor Snai tang u ba kren halor ka phang, ‘ka history ka 6th Scheduled bad ka jaitbynriew’, u la ong kan long kaba kham biang lada u Bah John F Kharshiing un leit rah noh ia ka IOA sha ka sorkar ka pyrthei ne ka United Nation Organisation (UNO) khnang ban leh ia kaba donkam.
Ha ka jingsngew jong nga, ia ka IOA dei ban leit rah noh sha ka UNO", la ong u Pastor Snaitang bad bynrap, “Lada dang leit nguh leit dem ha ka Delhi, jop hi kaDelhi, kan leh kumne kumtai".
U Pastor Snaitang u la sangeh tyngeh ruh ia ka jingiapait iapra ka jaitbynriew Khasi kaba la jia naduh mynshwa haduh mynta.
“Kaba sngew tam ia ka jaitbynriew jong ngi, ka long ba Ngi Iapait iapra ban iatylli bad ngi iatylli ban iapait iapra", la ong u Pastor Snaitang da kaba kdew ia ka jingjia dang shen ha KHADC ha kaba la mih ka kynrum kynram sain pyrthei bym sngewthuh bym sngewthaw shuh namar ka jingiapait iapra.
Ka jaitbynriew jong ngi ka iaid kumne shi kumne naduh mynshwa haduh mynta, la bynniaw u Pastor.
Katba u Bah John F Kharshiing uwei na ki nongkren ha kane ka jingiathir, u la ong ba ka IOA haduh mynta ka dang im bad ka dang don ka lynti ban iakhih ban dawa pynrung ha ka Riti synshar ka ri.
U Bah Kharshiing u la sei ia ki kot ki sla ban pynshong nongrim ia ka jingim ka IOA  ban iada ia ka ri bad ka jaitbynriew na ka jingwan thombor ka sorkar India.
Katkum ka jingong u Bah Kharshiing ki MLA ka Meghalaya ki dei ban iakren ia ka IOA hapoh ka  iing dorbar thawain ban shim ruh da ka rai ban phah sha ka sorkar India ba kan pynim ia ka.
Hynrei nga sngew lyngngoh, balei ki MLA jong ngi ki lehrain ban iakren ia ka IOA hapoh iing dobar", la ong u Bah Kharsiing.
U la ong ba jin lada ym don ka jingialeh phulia ban pynhap jubor ia ki Hima Khasi ha ka Assam Province ha kito ki por, ka IOA ka la ieng naduh mynshwa ban ioh ia ka jinglaitluid ka ri India bad ka ri Khasi ka la dei ban ioh ia la jylla lajong naduh katei ka por.
“Namar ka jingleh buit tuh jong ki katto katne ki briew kiba dei ki dkhot ka constituent assembly, ka IOA ka la duh rung ha ka Riti Synshar ka ri India bad la bsuh ia tang ha ka jingthoh", la ong u Bah John.
U la ong ba katkum Riti synshar ka ri, baroh ki Hima Syiem ha ri thor ki la jah lut namar ba ki iasoh ia ka Instrument of Merger (IOM) katba ki Hima Khasi kim shym la ioh ia ka IOM bad ki iasoi tang ia ka IOA.Ka Kong Patricia Mukhim pat kaba kren halor ka Ki bynta ka jingpynkylla ia ka 6th Scheduled ban pynkhlain ia ka jaitbynriew, ka la takrain ia ka district council ka bym lah ban trei ia ka kam kumba la bynshet ha ka.
Ka la ong ba katba nangbun ki rukom synshar, katta nang mih ki jingkulmar bad ka la wohnia ia ka jingong ban ai bor ban ithuh ia ki Syiem ki Kmie namar ba kine ki dei kiba la don lypa ka bor hynrei kim leh eiei bad ha jaka ban dawa pynkup bor ia ki, dei ban dawa ban pynkup bor shuh shuh ia ki paidbah namar ba kane ka dei ka ri synshar paidbah.
“Ka district council ka treikam thurmur bha, kam don ka jingpynbiang ia ki jingkhein jingdiah, ka jingtreikam kaba shai", la ong ka Kong Mukhim bad bynrap, ba wat ia ki bor ba ka la don kam shym la lah ban pyntreikam satia kum ka um ka wah, ki jaka ban pynneh pynsah bad kiwei.
“La iathuh ia nga da ki stad na NEHU ba ki nongmihkhmat na District Council ki ju leit ban pan jingmut kumno ban pynkhlain ia ka district council hynrei haba ki heh na NEHU ki ong ba kaba kongsan ka long ban pynbiang ia ki jingkhein jingdiah, ka jingtreikam kaba shai, ki nongialam na district council ki la shu jah jlep noh khlem wan mih shuh", la ong ka Kong Mukhim bad bynrap ba kane ka pyni ba ka district council kam shym la treikam ha ka rukom kaba shai.
Ka la ong ba donkam ia ka district council ba kan treikam ha ka rukom kaba shai ha kaba ki paidbah kin ioh ia ka bor, ym ban shu treikam khlem kano kano ka jingling kaba shai.
Nalor kine ki nongkren, la iashim bynta bun ki riew shemphang kiba la pynpaw ia ka jinglap bad ka jingshem jongki halor kane ka IOA, ka 6th Scheduled ha ka jingiadei bad ka jaitbynriew Khasi.
Shillong, 24 Nailar:Ka khasi student Union Mawkajem Area Unit ka la ai ka jingiaroh sha ki pulit ka Pynursla PS,Sohra PS bad ka Mawngap PS, namar ka jingkhmih ia ka surok bah bad kem ia ki 20 ngut ki briew kiba ia dih kyiad bad kren ktien khlemakor ha kynriang surok jong ka Umtyngar,Kyrdemkhla bad shnong Laitlyngkot ha ka 16 tarik u Nailar 2015.
Ka KSU ka la ong ba ka jingshimkhia ki PS ia ka jingkyrpad katei ka seng ka long ka jingiohnong kaba khraw ia ba iaroh hynrei kumjuh ka jingioh mynsiem jong ka Union ban bteng ia ka jingkhynra ia ki kamsniew kum ka jingpynieng kali khlem akor ha kynriang surok naduh ka shnong Laitlyngkot haduh ka shnong Pomlum,ha kaba ha kine ki kali ba ieng kynriang surok la shem ba ki dei kiba iadih kyiad bad leh khlemrain bad kren ktien khlemakor.
Watla,ka Union ka ju pynlong ka jingkhynra ia ki kali na ka por sha ka por ha kine ki jaka lane ki kynriang surok kiba hap hapoh ka jaka jong ka jingkhmih ka Union ka la mana ia ki nongdih kyiad ba lada lap yn ai ryngkat ka saja bad maham, hynrei kine ki kam sniew ki nang bteng sa sha kiwei pat ki jaka ne kynriang surok ha ka shnong Umtyngar bad Kyrdemkhla kiba ym hap hapoh ka jingkhmih ka Union, ong ka kyrwoh khubor.
Ban pyntreikam ia ka jingthmu ha ka jingeh jong ka kyiad,ka jingleh khlemrain,ka jingjia aksiden kali bad kiwei kiwei ki kamsniew,ka Union ka la rai ban leit kynduh ia u O.C jong ka Pynursla,Sohra bad Mawngap P.S ha kine ki khyndiat sngi ban iapyrkhat shaphang kine ki mat ban wad ia ka lad ka lynti bad pynkhlain ia ka jingkhynra pyrshah ia ka kyiad,ka jing aksiden kali bad kiwei kiwei ki kam khnang ba kine ki jaka kin lait na ki jingeh ki jingjynjar na ka bynta ka jingiada ia ki riew paidbah.
Shillong, 24 Nailar:Ka MDC ka UDP na Nongpoh ka Kong Rona Khymdeit kala kyntait ba ka thmu ban rung ha ka sem liangsynshar ha KHADC ka PDFkumba la paw ha kawei na ki lad pathai khubor, ym ha u Rupang dangshen.
“Ngam don kano kano ka jingthmu ban mih na ka UDP haduh mynta", laong ka Kong Rona haba iakren bad u Rupang dang shen.
Ka la ong ba ka jingmih ha khubor, kam dei kaba shisha hynrei ka dei kaba shu mut dur jongno jongno re.
“Ia mynta ngam pat don kano kano ka jingong ban phet hynrei ngam patlah ban ong ia ka lawei pat", la bynrap ka Kong Khymdeit kaba longteng ka Executive Member (EM) ha ka Executive Committee ba la dep haka por jong u Bah Ardent M Basaiawmoit  bad u Bah Adelbert Nongrum.
Haba kylli ka sngew kumno ha ka jinglong jingman ka sain pyrthei haDistrict Council kumba la jia ha kine ki sngi, ka la ong ba kam sngewnang ban ong eiei namar ba ka don beit bad ki paidbah na ka bynta kajingdonkam jongki.
“Nga te nga trei beit bad ki paidbah, kaba nga lah ban iarap ngaiarap beit bad ka bym lah te ngan ong shuh kumno", la ong ka MDC naNongpoh.
Shillong, 24 Nailar:Ka MDC ka UDP na Nongpoh ka Kong Rona Khymdeit kala kyntait ba ka thmu ban rung ha ka sem liangsynshar ha KHADC ka PDFkumba la paw ha kawei na ki lad pathai khubor, ym ha u Rupang dangshen.
“Ngam don kano kano ka jingthmu ban mih na ka UDP haduh mynta", laong ka Kong Rona haba iakren bad u Rupang dang shen.
Ka la ong ba ka jingmih ha khubor, kam dei kaba shisha hynrei ka dei kaba shu mut dur jongno jongno re.
“Ia mynta ngam pat don kano kano ka jingong ban phet hynrei ngam patlah ban ong ia ka lawei pat", la bynrap ka Kong Khymdeit kaba longteng ka Executive Member (EM) ha ka Executive Committee ba la dep haka por jong u Bah Ardent M Basaiawmoit  bad u Bah Adelbert Nongrum.
Haba kylli ka sngew kumno ha ka jinglong jingman ka sain pyrthei haDistrict Council kumba la jia ha kine ki sngi, ka la ong ba kam sngewnang ban ong eiei namar ba ka don beit bad ki paidbah na ka bynta kajingdonkam jongki.
“Nga te nga trei beit bad ki paidbah, kaba nga lah ban iarap ngaiarap beit bad ka bym lah te ngan ong shuh kumno", la ong ka MDC naNongpoh.
Shillong, 24 Nailar :Ka Confederation of Ri Bhoi People (CoRP) Wester Zone ka dawa ia ka tnad PWD ba kan mara mot noh ia ka surok na 20 Mer shaduh New Tasku kaba la sniew shaba palat.
U  President ka seng u Bah  L Lapang ula ong kumba paw ka tnad PWD ka niew bein ia ki paidbah ka thain Ri Bhoi sepngi, namar ia katei ka surok la dei ban pynbha shwa ka aiom lyiur hyn rei kam shym la leh eiei.
U  Bah Lapang u la ong ba jingleh sting ka tnad PWD ban maramot ia katei ka surok ka long kumba kdiah noh ia u budlum ka thain Ri Bhoi Sepngi ha kaba ki hab ban mad ia ka jingeh ha ka leit ka wan bad khamtam ka kit ka bah, namar ba bun ki jaka ki la kylla thliew bad pung ktieh na ka jingkhoh ka rong.
“Ki paidbah kiba iaid man ka sngi ki jynjar bad suhsat ban  iaid na katei ka surok bad ki shem shitom ban pyndep ia ki kam ki jam ha ka por ba biang ha Nongpoh, namar ka la ktah shibun ia ka por ban iaid na 20 mer sha Tasku kaba long da ki kynta tang na ka daw ba sniew ka surok" ula ong.
Ula ong ka Surok Umling-Patharkhmah ka long u budlum bah ia ka thain Ri Bhoi sepngi, ha kaba ki paidbah ki leit wan man ka sngi bad kim banse ban iaid watla ka sniew ruh, namar kim don shuh da kiwei pat ki lynti, “ka long ka jinglehrain ia ka tnad PWD ba kam shym la shim khia lem ban pynbha khamtam ha kine ki bnai slap ki nongleit nongwan kim shngain shuh ioh ki sahkut ha shiteng lynti".
Kumta ula ong na ka liang ka kyntu jur ia ka sorkar jylla khamtam ka tnad PWD ba kan ban shimkhia ban maramot noh mardor ia ka surok 20 mer haduh Mawpnar bad kumjuh ruh ban pyndep noh ban siangrong ia ka surok Mawskei-Mawdem kaba jngai kumba 8 km ka dangsah khongreng haudh mynta.
Shillong, 24 Nailar:U James Sangma, MLA ka NPP haba kren sha ki nongthohkhubor mynta ka sngi u la ther tyngeh ia u myntri rang bah ka jylla u Dr.Mukul Sangma ha kaba u la ong ba u MR, u la shu kren laplah ia kaei kaba um lah ban leh.
U James u la ong ba kham mynshuwa u myntri rangbah u la pyn jlan haduh lai tylli ki hynriew bnai ia ka elek shon GHADC ha kaba u la ong ba shen yn sa pyn bun noh ia ka jingdon ki MDC, ha GHADC, hyn rei katei ka jingkren jong u kam poi shaei shaei ruh, “U Myntri rangbah u dei ban kren ia kaei, kaba u lah ban leh, ym ban shu kren laplah" ong u James.
Shuh shuh u James u la ong ba ha kane ka kynti mynta ka sorkar kam don lynti shuh da kumwei pat hynrei ban pynbanbeit ia ka elekshon namar ba baroh shi katta ka la leh bei riti da kaba pynjlan be-ain ia ka elekshon GHADC.“Ka sorkar Meghalaya ka la pyrshang ban pynhun ia katto katne ki seng da kaba kular ban pynbun ia ki seat, hynrei kam lah leh eiei pat ia kane" u la ong biang haba kren ba ia katei ka jingpynbun seat lah ban leh tang hapoh Parliament ym da kaba shu kren laplah u myntri rangbah.
Katba u Conrad Sangma pat u la ong ba ka jingleh kane ka sorkar mynta kan pynsniew shuh shuh ia ka ri Lum Garo, naba ki seng lehnoh kiba la wan shakhmat ban ia suk bad ka sorkar kim shym la ioh satia ia ka hok ba ki dei ban ioh naba ka sorkar kam shym la siew ia ki ia kaei kaba ki dei ban ioh kum ka kam ka jam, ki lad iarap pisa bad kiwei, “Kaei ka ban jia lada kine kiba mih shakhmat kin leit phai biang sha khlaw, kan long ka jingtim ia ka ri lum Garo, ka sorkar kam dei ban kam ba ka dei ka jingjop jong ka naba ka la pheil" ong u Conrad.
Kat kum ka jingong u Conrad, u la ong ba kumba ka long mynta ki dkhot ka ANVC bad ANVC-B ki dang iai shah kem ha ki pulit bad katei ka jingsha kem jong ki kam shym la dei na khlaw ne ki jaka paidbah hynrei la wan tan ia ki na ing, bad katei u la ong ba ka long ka jingshet shukor ia ki samla, “Hato kane ka dei ka jingjop ka sorkar" ong u Conrad haba kren sha ki nongthohkhubor.
Ki paidbah nongshong shnong Block-II ba hap ha Ri-Bhoi ki la don hapdeng ka jingsyier ba ka thain kan shah klun noh ha ka sorkar Assam kaba thmu ban thaw sa ia ka district thymmai ka West Karbi Anglong District kaba don ha katei ka thain Block II.U president ka Synjuk Ki Rangbah Shnong ka Thain Block II (SKRSTB) u Bah B Sohtun ryngkat ki nongialam ki seng bhalang kynthup ka Ri Umsnam People Alliance (RUPA), HNYF, CORP, RBSU bad kiwei ki la kren sha ki lad pathai khubor ha Shillong ba ki dawa ba ka sorkar Meghalaya ka dei ban tuklar ioh ba ka Assam kan pynngat ia ki 17 tylli ki shnong ka Raid Nongtung ba hap ha Block II sha ka district thymmai.
“Ka la paw ha ki lad pathai khubor ka Assam ba ka sorkar Assam kan sa thaw sa san tylli ki district kynthup ka West Karbi Anglong District kaban kdup ia ka Block-II", la ong u Bah Sohtun bad bynrap, ki paidbah ka thain ki ieng pyrshah beot bad kim treh ban leit sha ka Assam.
U President ka SKRSTB u la ong ba kum ki nongialam ka thain, ki kyntu ia ka sorkar Meghalaya ba kan tuklar ia kane khnang ba ka Assam kan nym pynngat ha ka map jong katei ka district thymmai namar ba kine ki jaka ki dei kiba dang don hapdeng ka jingiaknieh hapdeng ka Meghalaya bad ka Assam.
Hynrei ha kajuh ka por, u Bah Sohtun, u la ong ba ka long kaba sngew lyngngoh ba ka Assam kam ju burom ia ka jingiakut bad ka Meghalaya ia kata ka status qou ha kaba ki briew jongka, ki wan ban leh ia ki kam kum ka jingpynrung kyrteng National Registration of Citizenship (NRC) ban kam ba ka thain ka dei jong ka Assam hynrei kaba sngew thamula ka long ba ka sorkar Meghalaya pat ka burom ia kata ka status qou kaba khein dewthala da ka Assam.
“Ha u bnai Jymmang, ki briew ka Assam kynthup ia u Khasi ba hikai skul ha Assam uba long u BLO, ki la wan ban pynrung kyrteng ia ki briew ia kata ka National Registration of Citizenship (NRC) ha thain Umwang, Sabuda", la ong u Bah Sohtun.
Katkum ka jingong u Bah Sohtun, hadien ba la lap ia kane, ka synjuk ki rangbah shnong ki la khot ia ka jingialang bad la rai ban pyrshah ban nym treh ban leh ia kane ka NRC sha Assam.
“Ki la don kumba 15 iing eiei ha Umwang kiba la ngat ha ka jingriam ka Assam ban leh ia kane ka NRC", la ong u Bah Sohtun.
U la ong ba shi snem u hap ban jah na shnong namar ba shah thwet ha ki pulit Assam ba iapyrshah ban buh ka Assam ia ka State Bank ha Sabuda ha ki snem ba la dep haduh ba la mih ka jingiahuri hura kaba jur.
Ha ka Raid Nongtung ka Block II, ki don 17 tylli ki shnong bad ka jingdon jong ki nongshong shnong baroh kam duna shuh ia ka 7 hajar eiei.
Ki sengbhalang ki la ong ba ki la dep iakynduh ia ka kong Roshan Warjri ba kan buh Police Outpost ha Umwang ban ai jingiada ia ki briew ha katei ka thain hynrei haduh mynta khlem ler kam eiei.
Shillong, 24 Nailar:Ki nongialam niam ba peit ia ka pule puthi hapoh ka lama ka Meg halaya Church Leaders Co-Ordination Committee on Education (MCLCCE) ki la dawa na ka sorkar ba ka dei ban dkhat noh ia ki kyndon kiba wanrah ia ka jingdkoh ha ka RTE Act namar ba katkum kane ka ain, ki bor skul kim lah ban thaw ia ki Managing Committee.
Ka MCLCCE ka la ai por ia ka sorkar ba kan pyndep ia kane ka kam hapoh 14 sngi.
“Ngi kwah ba ki  school managing committee ki dei ban long kum mynshwa.
Ki skul ba pyniaid da ki kynhun niam ha kane ka jylla kim lah ban thaw ia ka school managing committee katkum ka ain RTE Act" la ong u chairman ka MCLCCE u Fr.RM Majaw haba iakren bad ki nongthoh khubor hadien ba la iakynduh ia u Commissioner bad Secretary ba peit ia ka tnad pule puthi ka jylla u Bah Donald P Wahlang mynta ka sngi Nyngkong.
U  Fr Majaw  u la ong ba ki la iakynduh ia u Commissioner bad Secretary ban pan jingshai halor ka jingpynmih jingpynbna dang shen da ka sorkar jylla kaba bthah ba dei ban thaw ia ki school managing committee katkum ka RTE Act.
Katkum ka jingong u Fr Majaw, ki skul ba pyniaid ki kynhun niam kim lah ban iaid ia ki kyndon ba la buh da ka sorkar.
U la ong ba ka Meghalaya Right of Children to Free and Compulsory Education (Amendment) Rules, 2014 ba baroh ki Rule ba la pyniaid da ki skul niam ha jylla kim hap ha ka Amendment ka Rule 2 (6).
Ka Amendment jong ka Rule 2 (6) ka ong ba ka School Managing Committee ka mut ka committee katkum kane ka ain".
"Ki skul ba pyniaid da ki kynhun niam ki hap ha ka Amendment jong ka Rule 2 (5) kaba kdedw ba ki School Managing Committee ka mut ka committee kaba thaw da ka bor pyniaid ban peit bad pyniaid ia ki kam jong ka skul da  ki kynhun", la ong u Fr Majaw.
U la ong ba ki skul ba pyniaid da ki kynhun niam dei ban don ka School Managing Committee ym da ka School Management Committee bad namarkata, la dawa na ka sorkar jylla ba kan shah ia ki Managing Committee ban treikam kumba mynshwa.
U Fr Majaw u la ong ba u Commissioner bad Secretary u la ong ba ki skul kin don ar tylli ka School managing committee bad ruh ka School management Committee.
“Hynrei, katkum ka jingong u Commissioner bad Secretary u la ong ba ka School Management Committee kan don tang kum ka nongai jingmut hynrei ka School Managing Committee kan sah kum ka met kaba khlain bor ban pyniaid ia ki skul ha ka jylla", la ong u Fr Majaw.
U la iathuh ba u Commissioner bad Secretary u Bah Wahlang u la pynthikna ba un thoh sha baroh ki DSEO/SDSEO ha ki District ka jylla ba kin ai ka jingbatai kaba shai halor kane ka kam.
Shillong, 24 Nailar:Dang mynhynnin ka sngi u radbah ka seng Congress na Assam, u Dr.Himanta Biswa Sharma u la phet noh na katei ka seng ban leit ia soh bad ka seng BJP.Katei ka jing mih noh utei u radbah ka seng Congress ha Assam ka la pyni ia ka dak ka shin ba ka la don ka jingsdang twa ha ka seng Congress ha ka thain shatei Lam Mihngi.
Ha kane ka jylla ruh khyndiat sngi mynshuwa u nongthohkhubor, u la ioh ban ia kren bad katto katne ngut ki nongialam ba kham ha khmat ka seng Congress, kiba dei ki kha heh jong katei ka seng, ha ka jingiakren bad ki la sngewthuh ba ki la ngiah la jlep bad ki la kdang ia katei ka seng bad ki la ong ba ki dang pyrshang ban peit jaka noh shawei, kaba la sngewthuh ba ki kham noh mynsiem sha ka BJP.Lah ban kdew ba kitei ki nongialam ka seng Congress kiba u nongthohkhubor u la ioh ban ia kren ki dei ruh ki kyrtong MLA 2013.
Ban tip kham bha ia katei ka jingkren jong ki, u Rupang u la ioh ban ia kren bad u President Rangbah ka seng BJP ha kane ka jylla u bah Khlur Sing Lyngdoh ban tip hato la ka don ne em ka jingiakren hapdeng katei ka seng bad ki kha heh jong ka seng Congress.
Ha ka jingiakren bad u President katei ka seng u la ong ba haduh mynta kam shym la don ka jingiakren markhmat bad ki, hynrei ka la don ka hamsaia kaba ka seng, ka la ioh khubor ba ki la don ki nongialam jong kiwei pat ki seng kiba la pynpaw ba ki kwah ia soh BJP bad um shym la ong ba ka dei tang ka seng Congress, hynrei ki la don na kiwei pat ki seng ruh.
U bah Khlur u la ong ba ka BJP ka la ioh khubor lyngba ki ksiang kiba la wan ban pyrshang ban ia kren na ka bynta ka jingwan pyniasoh BJP jong ki kha heh jong kiwei pat ki seng, kaba haduh mynta u la ong ba ka seng, kam pat lah ban ong eiei, namar ba ka dang ap ia ka sngi kaba biang tam ban kren sha ki kot khubor.
Haba la kyli bniah na u President ka BJP la kumba katno ngut ki kha heh ki ban ngat ha ka jar jong ka BJP ha kane ka kynti, u la ong ba ki don kumba 5 ne 6 ngut khlem da khein ia ki nongialam seng hynrei kitei ki 5 ne 6 ngut ki dei beit ki kha heh.
Hynrei katkum ka tyllong khubor la sngewthuh ba kin don kumba 10 ne 11 ngut kiba dei beit ki nongialam radbah jong ka seng Congress ki ban leit ia soh BJP noh mynta ka kynti bad napdeng kitei ki don kumba 5 ne 6 ngut ki MLA ka seng Congress hynrei la ong ba kin sa pynbna paidbah ia katei ka khubor ha u 2017 ne shuwa ka elekshon MLA 2018.
Shillong, 24 Nailar:Mynta ka sngi ki nongialam samla jong ka National People Party (NPP) ki la leit ia kynduh ia u myntri ba peit ia ka District Council Affair( DCA) u bah HDR Lyngdoh ban leit ia kren ba un pynthikna ba ka elekshon Garo Hills Autonomous District Council (GHADC) kan iaid beit iaid ryntih khlem kano kano ka jingshah pyntieng lane ka jingshah pynbor ki paidbah nongthep vote ha katei ka elekshson ban wan.
Katkum ka jingtip kaba u nongthoh khubor u la ioh lum la iathuh ba katei ka jingleit ia kynduh myntri ka NPP na ka bynta ka elekshon GHADC ka ban sa long ha ka 12 tarik u risaw, 2015 ka dei hadien ba ka la ioh jingtip ba kin don ruh ki kai khlaw pyndem wait ki ban ia air eng ha katei ka elekshon.
Ki lad khubor ki la iathuh ba haduh mynta ki kai khlaw pyndem wait kiba la thikna ban ia khun ha katei ka elekshon ki don 3 ngut, kitei ki kynthup ia u Bernard Sangma u Chairman ka ANVC-B u ban ia khun na Tura konstitwensi,u Jerome Momin u ban ia khun na Chokpot bad u Markus Marak u ban ia khun na Siju Konstitwensi.
Haduh mynta ym pat shym laioh jingtip na kano ka seng sain pyrthei kitei ki 3 ngut kin ia khun, hynrei la ong ba u Markus Marak u ban ia khun na Siju Konstitwensi un ia khun na kawei ka seng sain pyrthei ka ba don ka jingiatrei ryngkat ryngkat bad ka BJP.Shuh shuh ki lad khubor ki la iathuh ba kumba ka paw mynta na ki 20 tylli ki Konstitwensi ha GHADC ka dang paw ba ki don dang 3 ngut ki kai khlaw pyndem wait ki ban ia aireng ha ka elekshon MDC jong ka GHADC, hynrei la ong pat ba ki lah ban dang don kiwei pat ruh nalor kitei ki 3 ngut naba haduh mynta ki dang ki dang don kiwei pat ki ba dang iaid sop sop ban twad jingmut na ka bynta katei ka elekshon.
Hadien ba la ia kynduh ia u myntri ka tnad DCA la ioh jingtip ruh ba ka NPP lashai ka sngi kan leit ban ia kynduh ia ka myntri kam pohing katei ka jylla ka kong Roshan Warjri ban ia kren ia ka juh katei ka phang kata ba ka sorkar ka dei ban pynthikna ba ka elekshon ha Garo Hills kan iaid beit iaid ryntih khlem kano kano ka jingshah pynthud.
Shillong,24 Nailar:5 ngut ki kyrtong elekshon MLA 2013 ha ri lum Garo ki la wan ban pyniasoh bad ka seng NPP bad ia kane la pynbna da u Conrad Sangma MLA barim ha ka jingiakren bad ki nongthohkhubor mynta ka sngi ha ophis treikam ka seng NPP.Kitei ki 5 ngut ki kyrtong elekshon MLA 2013 kiba la wan ban pyn iasoh bad ka seng NPP ki kynthup ia u Ragham A Sangma, MSc u kyrtong shimet ha ka elekshon 2013 uba la wan ba lai ha katei ka elekshon, u ba dei ruh u lecturer ha William nagar College , u Singham ASangma uba wan ba lai ha ka elekshon MLA 2013, u Roger Beni A Sangma u kyrtong shimet u ba wan ba –ar na North Tura Konstitwensi ha ka elekshon 2013 bad u la sha hrem tang 400 vote , u Rongman Ch Marak u kyrtong elekshon MDC ha GHADC bad u Subir M Maraku kyrtong shimet ha ka elekshon 2013 bad uba la wan ba-ar u la sha rem ha u Zenith Sangma.
U Conrad Sangma u la pynbna ruh ba ka NPP ka la thung ia u Roger Beni A Sangma uba dang shu wan pyniasoh bad katei ka seng kum u working President ka Youth Wing ka NPP.U Conrad u la pynbna ia ka jingwan pyniasoh NPP, kitei ki 5 ngut ha ka sngi ba ka NPP ha baroh kawei ka jylla ka rakhe ia ka lyngkhuh sngi ba 3 snem jong ka naduh ba la seng ia katei ka seng da u Purno A Sangma hadien ba la khylliap noh ia ka NCP.Ha katei ka jingiakynduh bad ki nongthohkhubor u Conrad u la ong ruh ba ka NPP mynta ka la pynkhreh bha na ka bynta ka elekshon MDC ha GHADC ka ban long ha ka 12 tarik u risaw ha kaba u la ong ba ka NPP kan ia treilang ruh bad kiwei pat ki seng, ki bym dei na ka seng Congress na ka bynta ban ia thaw EC ban synshar ha GHADC.U la ong ba kumba long haduh mynta ki la don palat ia ka 70 ngut ki kyrtong kiba la pan tiket na katei ka seng ban ia khun elekshon MDC, hynrei u la ong ba haduh mynta ym pat lah ban pynthikna la katei ka seng kan ia khun lut ne –em ha baroh ki 29 tyli ki konstitwensi.
Hynrei u la ong ba katei ka seng ka lah ban sangeh noh ha ki katto katne tylli ki konstitwensi ha katei ka elekshon, namar ba ka jingiakren bad kiwei pat ki seng ka dang iaid shakhmat.
U la pynpaw ba mynta ka kynti kaUDP ka la pynbna ba kan pyniakhun ha baroh 29 tylli ki konstitwensi bad u la ong ba kan long kaba kmen eh ia ka NPP, lada ioh ban ia treilang lei bd ka UDP, namar ba kumba long mynta ki don ha ka juh ka liang ha iing dorbar thaw-ain ka jylla.
Katkum ka jingong u Conrad la sngewthuh ba ka jingiathaw kynhun hapdeng ki seng ki bym dei Congress ka la sdang lypa naduh bym pat poi ka elekshon bad tang mar ia pynbna resol elekshon kan don beit tang ka jingiathaw sorkar khlem da ia pynbunkam shuh ban wad paralok.
U la ong ba ki ishu ba ka seng NPP kan shim ha kane ka elekshon ka kynthup naduh ka jingbym biang ka rukom synshar hapoh GHADC, ka shongsuk shongsain, bad kiwei pat ki ishu kiba ia dei bad ka riti ka dustur kynthup ki ishu ba ia dei ha manla la ki dong bad ki jaka jong ka Garo Hills.
U la ong ba kumba ka long mynta ka EC kaba mynta kam shym la lah ban pyniaid beit iaid ryntih ia ka rukom synshar hapoh GHADC.Lah ban pynkynmaw ha ka elekshon MDC 2009 ka NPP, ha kato ka por kaba dang dei ka NCP ka la jop 19 tylli na ki 29 tylli ki konstitwensi hynrei kam shym la lah ban wan ha ka bor synshar naba ki la don ki MDC jong ka kiba la kyntiap seng noh, hynrei mynta ka kynti u Conrad u la ong ba ka seng bad kumjuh ki seng kiba ka la ia teh ka la peit bha da ki briew kiba shaniah ki bym phet shuh sha kiwei pat ki seng namarba haduh mynta kam pat shym la don ka ain kyntiap seng hapoh District Council.
La kylli biang na u Conrad haduh katno u long thikna ba ka NPP lane kiwei pat ki seng ki bym dei Congress kin lah ban jop ha ka elekshon GHADC namar ba dang ha ka elekshon shiteng samoi ha Chokpot ruh ka seng Congress ka la jop, u Conrad u la ong ba ka elekshon shiteng samoi ka ia pher namar ba ka seng kaba don ha ka liang synshar kan pyndonkam lut ki bor ki buit jong ka ban jop ha katei ka elekshon naba ka la don lyp ha ka bor synshar.
Shillong, 24 Nailar:Ki samla Khasi ba die jingbam madan ne Fast Food ha thain Khyn dai Lad ki la pynpaw ia ka jingsngew bynniaw ia ka jingleh shiliang ka Muncipal, bad ka bor sorkar ha ka rukom khynra ia ki nongdie jingdie madan.
Haba kren sha ki lad pathai khubor mynta ka sngi, kine ki samla ki la ong ba ka Municipal bad ka bor synshar district ki la kyndang naphang ia ki nongdie madan ban nym shah die shuh ha thain Khyndai hapoh 8 baje mynmiet, hynrei haba wan pynieng dara ki kompeni mobile, bad ki kompeni die kali bun sngi ruh hapdeng lynti iaid, ka Municipal, ka MUDA bad ka bor synshar ditrict ki shah ia ki.
“Kane ka pyni ba ka sorkar ka la nion tang ia kiba rit baria bad ka ailad ia kiba heh spah", la kynnoh kine ki nongdie madan.
“Ngi lei ba wan shong die madan tang por janmiet naduh ka por 5 ne 6 baje eiei janmiet bad ngi shong ha jaka bym don eiei ka jingwit ia ka iaid ka ieng jong ki paidbah hynrei kim shah shuh", la ong u Bah S Warbah uwei na ki samla Khasi ba im da kaba kamai na ka die jingdie ha Khyndai Lad.
U la ong ba ka jingleh ka sorkar kam iahap satia hynrei ka dei ban pynkhreh da kiwei ki rukom.
Katkum ka jingong jong une u samla bad kiwei ki paralok jong, ka sorkar ka la dei ban ai license ne Identity card (ID) ia ki nongdie jingdie madan bad ban ai jaka ruh khnang ba kam long kaba pynwit ia ki briew ia ki lynti iaid jongki.
“Ngi la shu shah khein kum ki ksew surok, tang namar ba ngi kamai ja na ka die jingdie ha surok", la ong u samla Warbah bad bynrap, ki briew kim dei ban sngewthuh bakla ba dei tang ki doktor, ki enjiniar, ki ophis kiba kamai bad tang ka kam sorkar kaba kut.
Kane ka dei kaba bakla, ngi ruh kum ki briew ngi lah ban kamai katkum ka jinglah bad ka jingtrei shitom jong ngi", u la ong.
U la pynpaw ruh ia ka jingsngew bynniaw namar ba kiba bun ki nongdie madan ha ka nongbah Shillong ki dei ki bar jylla suda kiba wan na Bihar, Rajasthan, UP, West Bengal bad na kiwei ki jaka.
“Kumba 70 percent kiba die madan dei ki bar jylla suda", la ong  samla Warbah bad bynrap, ba ka long kaba sngew sih ba kane ka jylla ka long kum ka lad kamai ia ki  briew nabar khlem kano kano ka jingpyrkhing.
Kine ki samla ki kyntu ia ka sorkar ba ka la dei ka por ba kan pyrkhat ban ai jaka kyrpang ia ki nongdie madan khnang ban lait na kano kano ka jingeh.
Lah ban kdew ba ka bor synshar district ka la kyndang naphang ia ki nongdie madan ha ka thain Khyndai Lad bad kiwei ki jaka namar ba ki la pynwit palat ia ki briew ba iaid bad pynjaboh jabain ia ki lynti synkieng da ka jingbret pathar ia ki jaboh.
Bun ki nongiaid lynti ki la pynpaw ia ka jingsngew tynnad ban iaid ban ieng haba khylluid bym don ki nongdie madan ba ju shong khapngiah ban kah lynti bad ban pynwit ia ki paidbah.1.
Ki samla nongdie madan ha khyndai lad kiba dang kren sha kki lad pathai khubor hynne ka sngi2.
ka kali municiapal kaba dang ieng hapdeng khyndai lad ban kit ia ki iar  die madan3.
ka kompeni airtel kaba pynieng dara ban leh connection ia ki briew ha khyndailad.
Shillong, 24 Nailar:Ka LIC’s ka la plie ia ka Endowment Plus ba thymmai ha ka 19 tarik u Nailar 2015,ka LIC ka la plie ruh ia ka skhim ULIP, hadien ba katei ka skhim bathymmai la pyllait ha u bnai Rymphang 2013.
Ka dei ka unit kaba iahap bad ka assurance plan kaba tyrwa ia ka investment-cum-assurance ha ka por ba pyniaid ia kane ka policy.
Kane ka Plan ka ai arsien ka jingiohnong, ka Risk cover bad ka jingiohnong na ka jingioh ha iew.
U nongbat jong ka ne ka policy un ioh ka lad ban jied na ki saw tylli ki funds,kata kadei ka Bond Fund, ka Secured Fund,ka Balance Fund bad ka Growth Fund,kawei na kine ka long kaba eh ha ka jingkynthup lang bad ki ,hapoh kine ki snem ba la buh katkum ka policy,kine sawtyli kin long kiba lait ei.
Ka Nav jong baroh ki fund kin sa pyniaid katkum ka por bad kan long katkum ka jingpyniohnong bad ka Fund Management Charge jong kiwei kiwei ki fund.
Ha ki tarik ba la buh ka NAV kaba hap hapoh baroh ki Fund kan long T.10.
Ka rta jong kane ka Plan kan long naduh 90s ngi haduh 50 snem ryngkat ka lad jong ka policy na 10 snem haduh 20 snem,ka jingsiew kan long thikna,shisnem,shiteng snem ne bnai.
Ha ka Life Assured ,ka tarik kan iahap bad ka pisa ki nongbat ia ka policy,ia ka Fund value dei ban dep siew.
ka jingsiew ka dei ban long katkum ka instalment ba la buh.
Ka jingiap ha shwa ka tarik jong ka Commencement of Risk ka pisa kadei ban iaryngkat bad ka policyholder’s Fund value dei ban dep siew,ka jingiap hadien ba la leh ia ka Commencement of Risk ka pisa kadei ban iaryngkat bad ka baheh duh ka basic Sum assured ne ka policyholder’s Fund value dei ban dep siew,katba ka Basic Sum assured ka long 10* Annualized Premium ne 105% ka Total Premium paid.
Ka plan kan wan ruh bad ka Accident Death Benefit Rider kaba lah ban ai ia ka pisa kaba iaryngkat bad ka Accident Benefit Sum Assured ha ka jingiap namar ka jingiap kyndit bad lah ban sei ia ka pisa.
Kane ka ULIP Plan ka long ka lad aba khraw ban iohnong ha ka capital Market.
Kane ka ULIP na LIC ka la wanphai na ka jingdawa babun ryngkat bun ki lad.
Shillong, 31 Nailar:Ka sorkar jylla ka la pdiang ia ka jing thmu ban ai baibam tymmen ne penshon ia ki nonghikai skul deficit ha ki lower primary ban long ka jingshngain ia ki nonghikai.
Haba kren sha ki nongthoh khubor hadien ba la wai ka jingialang ka cabinet mynta ka sngi, u Dr Mukul Sangma u Myntri Rangbah u la ong ba ka sorkar ka la pdiang ia ka jingtyrwa ban ai baibam tymmen ia ki nonghikai deficit jong ki lower primary skul ha ka jylla.
U la ong ba kham mynshwa, ka sorkar ka la ai baibam tymmen ruh ia ki nonghikai Upper primary, secondary bad higher secondary school.
Ka sorkar ka la pdiang ruh ia ka contributory provident fund (CPF) sha ki nonghikai deficit.
Jowai, 31 Nailar:Ka Jaintia Youth Federation (JYF) bad ka Jaintia Students’s Union (JSU) ka la dawa na ka sorkar jylla bad na ka sorkar Assam ba kan pynbiang shwa ia ki bor pahara ban ai jingiada ia ki paidbah ka shnong Mukhim kiba la wan ban phetwir sha ka shnong Moolber kaba la sdang naduh ka 27 tarik une u bnai.
Ka Sorkar Assam bad ka Meghalaya ka dei ban pynbiang ia ki lad jingiada kaba pura ia kitei ki paidbah Khasi-Pnar kiba la wan ban phetwir ha shnong Moolber ha shwa ba kin leit phai sha ka shnong jong ki.
Na ka liang ka JYF bad JSU ka la dawa ruh ba ka sorkar Meghalaya kan phah ia ki Doctor ban hiar sha Shnong Moolber na ka bynta ka koit ka khiah jong kiKi nongialam ka JSU bad JYF kiba la wan jngoh ia kitei ki phetwir ha shnong Moolber ha kane ka sngi U Blei ki la pynpaw ia ka jingsngew khia kaba khraw halor ka jingphet shnong ki paid Khasi Pnar na katei ka thain hadien ba ka seng kaikhlaw ha ryngkat ki riew paidbah ki la wan ban pyntieng pynsmiej bad pynpait pynpra ia ki iing ki sem jong ki.
Na ka liang u President ka JYF u la ong, “Ngim kwah ban iohi ia kum kane ka jingjia, kaei kaba ngi kwah ka long ka shongsuk shongsain ki paradoh parasnam jong ngi kiba shong basah ha ki thain Khappud.
Haba don kum kane ka jingshah iuhroit ia ka hok longbriew man briew ka sorkar Assam bad ka Sorkar Meghalaya kadei ban pynbiang ia ki lad ai jingiada kaba pura ia ki paidbah kiba shong ba sah sha Shilliang-Mynriang.
Ka JSU bad JYF ka kyntu ruh ia ki lad pathai khubor ba nym pynmih ia ki khubor ki bym pat da pyntikna bha namar ka ktah ia ka suk ka sain bad ka ba lah ruh ban wanrah ia ka jingiasngewpher jaitbynriew ha katei ka thain.
Kitei ki ar tylli ki seng ki dawa ruh ba dei ban pyllait noh ia u Secretary shnong ka shnong Mukhim u ma Wom Shadap uba la kynnoh shah rahbor.
Ia utei u Secretary Shnong um lah ban tip haduh mynta u la shah rahbor ha ka kynhun ki riew kieng atiar ne ha ki riew runar.
Ka sorkar Meghalaya kadei ban pynbor ia ka sorkar Assam ban wad ia utei u Secretary ka shnong Mukhim, la dawa ka JSU bad JYF.Ha kawei pat ka khubor, ki paidbah phetwir na shnong Mukhim ki dang don ha ka iing skul jong ka shnong Moolber haduh mynta ka sngi.
Ka khubor ka la iathuh ba mynta ka sngi ki don ka kynhun pulit Assam kiba la wan ban jngoh ia ki hynreii tang shiphang ki la leit nohHynrei ka sngi u DIG ka Assam Police ha ryngkat u SP ka Karbi-Anglong ruh ki la wan jngoh ia kitei ki paid Phet bad ki la pynbor ia ki ba ki dei ban leit phai noh sha ka shnong jong ki.
Hynrei ki paidbah kim treh satia tad haduh ba kin da thikna ban ioh iaka jingiada kaba biang.
Na ka liang ka JYF bad JSU ki la leit ban ia kynduh ia u DC mynta ka sngi, hynrei namar ba u DC u don sha Shillong kim shym la iohlad ban ia kynduh ia u bad ki la rai ban ia kynduh ia u ha ka sngi kaba bud.
Shillong, 14 Naitung:Ka Fact Finding Committee (FFC) ki seng sain pyrthei ka jylla, kan hiar ban leit jurip ia ka Umtru power projek ha kane ka taiew ban wan.
U nongialama kane ka committee u Dr Jemi no Mawthoh jong ka UDP, u iathuh hynne ka sngi Thohdieng, ba ka komiti kan leit jurip sha katei ka projek ha ka sngi Thoh dieng ban wan ban pyn long ia ka jingthew jing woh bad ka jingbishar bniah ia ka jingiaid bad ka jingtreikam katei ka projek pynmih bording jong ka MeCEL.Kham mynshwa, kane ka komiti, ka la dep wan ban jurip ia ka projek bording Myntdu-Leska  ban lum ia ki jingtip ia ka rukom treikam kane ka projek bad ka jingsam bording ha kane ka jylla, ka kyrduh bording jubor.
“Ngi dang pynkhreh ia ka kaiphod jong ka komiti hadien ba la lum ia ki jinglap bad ki jingshem na ki jingleit jurip ha ki jaka ba don ki projek", la ong u Dr Mawthoh bad bynrap, ba la kumno kumno ka kaiphod yn pyndep ha kaba kut jong une u bnai.
Katkum ka jingong u Dr Mawthoh, ki dkhot ka komiti, kin leit ruh ban jurip iaka dam Umiam ban wad jingtip na ki ophiser halor ka jingtreikam kane ka jaka pynmih bording kaba rim tam ha ka jylla.
Shillong,14 Naitung:Ka jingleh niam Beh Dein Khlam kaba la ju pynlong ha Jowai ka la sdang naduh mynhynnin ka 13 tarik u naitung bad katei ka jingleh niam ka dang iaid shaid shaid bad kan kut haduh ka 16 tarik u naitung.
La pynlong ia katei ka jingleh niam ki khun Niamtrei ka Raij Jowai manla u snem ha u naitung.
Ha katei ka jingleh niam ki khon ka Niamtre ki pynkhreh ia ka jing wan  U Trai kynrad najrong u ban  wan hiar sha khyndew ban shong ban sah Saw sngi lai mied (Soo Sngi Le Iaw) bad ki khun u Hynniaw wasa u Hynniaw wasung.
Ha kine ki Soo Sngi Le Iaw ki khun ka Niamtre kin ia shad ia kmen da ki ksing ki dhah, ki bhuri ki bikur ryngkat bad ka niam ka rukom ban pyndon burom ia u Trai kynrad nongbuh nongthaw.
Ha ka sngi u Blei kaba dei ka sngi sdang jong katei ka shad niam Behdein Khlam  ki khon Raij ki la wanrah ia u symbood Khnong na khlaw na ka jaka ba ki pom bad leit buh ia u ha Lum Soiung Jowai.
Hadien kane ha ka por janmiet u Langdoh un leit peit ia u Khnong Blai, un rah ryngkat i Pyrnah i Pyrjin ba un ainguh aidem ia u Blei nongbuh nongthaw namar ba la iaidbeit iaid ryntih ka niam ka rukom, nangta bud pat sa ka Bam Tyngkong ha ing ka Langdoh,ha shwa kine baroh ha ka por mynstep ki wasan ki leit lum leit lang ia ka Muhor ka Kynthiar kum shi bynta ka jingnoh syniang ki phra kur phra kmai ka seiñ Raij sha ka kam niam,ha ka por shiteng sngi ki khun Raij ki ai bam ia ki Sangia ha la ki jong ki ing ki sem ki jongki.
Mynta ka sngi nyngkong la sdang da ka  Knia Aitnar ha ka por mynstep katba ha ka por mynsngi pat ki Khun Raij na manla   ki Dong, ki wanrah ia la ki jong ki Deiñkhlam na khlaw bad pynpoi ia ki ha Iewmusiang.
Ha ka 15 tarik pat kin sdang naduh ka por 4 30 baje mynstep baroh ki ing ki Khun Raij kin Pynieng ia ka Deiñkhlam ha la ki Ing.
Ha ka por 9.30 pat ki Khon raij kin rah ia u symbood Khnong na Loomsoing ban leit pynieng ia u ha Khiehchnong Chiliang Raij.
Ha ka por 12 baje kin mih na Mynkoi Pyrdi ban leit shad sha Iawmusiang bad sha ki thaw Niam baroh.
Katba ha ka por janmied pat ki Khon Raij kin wanrah ia ka Khnong Blai sha Poh Sawiar hangta u Dalloi ryngkat ki rangbah na ka kur Nikhla kin pyndep ia ka nguh ka dem hangta bad hadien nangta baroh ki dong kin rah noh ia la ki Deiñkhlam na Iawmusiang sha la ki jong ki jong ki dong ban pynieng ia ki.
Ka Jaintia Students’ Union (JSU) Sengkmie lyngba ka Art & Culture Committee ka pynpaw iaka jingsngewkmen ban pathai ia kane ka khubor ban ai khublei kyrpang ia baroh ki khun ki hajar jong ka Ri lum Jaintia khamtam eh iaki khun ka Niam Trei ki ban rakhe ia ka Beh Dein khlam jong ki raij bapher bapher mynta U snem.
Na ka liang ka JSU ka phah ia kane ka jingai khublei kit bok kit rwiang sha baroh lang ki paidbah ba lyngba kane ka jingrakhe don burom ia ka Behdein khlam ngin ioh shibun ki kyrkhu kyrdoh na u Tre Kirot Kynrad ha ka liang ka koid ka khiah, ka trei ka ktah, ka pule puthi ka bha ka miat ha ka imlang sahlang baroh kawei.
Ha ka juh ka seng ka kitbok kitrwiang ba ka  Beh Deinkhlam kan wanrah ruh khamtam ia ka shongsuk shongsain bad ban wanrah iaka jingiatylli ha ka jaitbynriew  khnang ba ka ri bad ka jaitbynriew kan nang roi parum pareh ha ki sngi ki por ki ban dangwan, katkum ka kyrwoh na u C Passah, Arts and Culture Secretary ka JSU.Shillong, 14 Naitung:Kiba ha ing hasem  jong ka kong Dissency Syiem,  ki la ujor pyrshah ia ka Civil Hospital, Nong stoin namar ba kam shym la pynrung ia ka kong Sissency hapoh Hospital bad na katei ka daw i khyllung ba ka la pun i khlad noh ha kynti na Nongstoin sha Shillong.
Ki la ujor ba katei ka Hospital kam shym la ngeit ia ka jingbthah ki ba haing, ban pynrung ia katei ka longkmie sha hospital, hynrei ki bor pyniaid Hospital, ki la kyntait ban sumar bad ki la ong ba donkam ban pynkit sha Shillong, hynrei ha lynti katei ka longkmie ka la kha bad i khyllung i la khlad.
Ki bahaing ki la iathuh shuh shuh ba ki doktor katei ka Hospital kim treh ban sumar ia ka kong Dissency bad ki la ong ba ka don jingpang bad ki la bthah ia ka ban leit kha sha Shillong.
Ki la kynnoh ruh ba haba ki bahaing ki la pan kali kit nongpang, Ambulance ki doktor ki la ong ba ym don Ambulance, ki la iathuh ba ha ka kut lad ki la ioh  da ka Ambulance private bad ki la kyrpad biang ia u doktor ban phah kawei ka Nurse ban leit lang bad utei u Doktor u la jubab biang bay m don nurse ha Hospital.
Ha ka kut lad ki ba ha ing ki la kit hi ia ka kong Dissecy sha Shillong, hynrei ha shiteng lynti ka la kha bad i khyllung ki la khlad bad mynta ka sngi ki bahaing ki la ujor pyrshah ia ka Civil Hospital, Nongstoin.
Shillong, 14 Naitung:Ka longkmie kaba la shah leh beijot ha 15 ngut ki riew sniew ha ka shnong Pipulbari, ha khappud ka jylla Meghalaya bad ka jylla Assam kam pat kyndit bynriew bad ka dang shah sumar ha hospital ha Dhu bri, Assam.
Ki pulit jong ka jylla Meghalaya kila lap ia kane ka longkmie kaba la ialer na jan surok hajan jong ka khlaw kaba don ha ka shnong Tangoan kaba hap hapoh jong ka  Mankachar police station ha ka sngi u blei.
Ki pulit kane ka jylla kila pyntip sha ki pulit jong ka jylla Assam bad la rah ia ka sha Hatsingimari public health centre bad mynta ka sngi la rah ia ka sha ka Dhubri civil hospital ban phah sumar.
U  Superintendent of police ka Dhubri u  Mridu lananda Sharma u la ong ba ki pulit ki la thep mukotduma ia kane ka jingjia katkum ka kyndon 276  bad la leh ruh ia ka Medical examination bad ka jingiathuh na kane ka longkmie.
Ki pulit ki la tip ia ar ngut napdeng ki 15 ngut kiba donkti ha kane ka kam runar.
Ki pulit kim pat ioh kem haduh mynta iano iano.
Ki la iathuh ba ki runar ki la rah ruh ia ki jingdeng ba rem dor, ar tylli ki mobai, bad ka pisa ba T.1 lak.
Katkum ka jingiathuh ki pulit, katei ka longkmie ka la iathuh ba ki runar ki la pynap suloi ia ka bad byrngem ban pyniap haba ka pyrshang ban phet na kti jongki hynrei ki la ioh ban bat ia ka bad ki la rah ha kali bad la rah sha khlaw bad ki leh beijot ia ka.
Shillong, 14 Naitung:Ym tang kiba nong kyndong, hynrei ka jing ngeit biej jong ki briew ka la jia ruh ha sor ia u num ber 666.
Kane ka la jia haba don bun bah ki briew ki bym treh ban shon dur ban ioh jingmyntoi ia ka skhim Megha Health Insurance Scheme (MHIS)  ha kane ka jylla namar ba ki tieng ia une u shap ne symbol u number  666.
Haba iakren bad ki nongtrei ka MHIS, ki la iathuh ba ha sor kum ha Mawkhar ruh ki don kiba kyntait ban shon dur ban ioh jingmyntoi na kane ka skhim namar ba ki tieng ia u 666.
Ki don kumba 20 tylli ki jaka kiba kyntait ban shon dur namar ka jing tieng ia une u number 666.
Kane ka jingngeit jong ki, ka la pyneh wat haduh ba kim treh hi tdot wat hapdeng ba la pynshai da ki briew ba kam dei kumta bad ym dei ban ngeit  biej.
Namar kane ka jingiakynduh jingeh ban pynngeit ia ki briew, na ka liang ka MHIS ka la iakren mynta bad ki bor pyniaid ka Balang ban leit sha kitei ki jaka ba ki briew ki kyntait ban pynsngewthuh halor kane.
Ka jingkhot ban iarap da ki Balang, ka long ba kin pynsngewthuh ia ki paidbah riew ngeit jongki kiba don ha ki Balang bapher bapher kum ha Presbyterian, Katholik, bad kiwei kiwei ki kynhun niam.
Katkum ka jingsngewthuh, dei tang ki bor Balang kiba lah ban pynsngewthuh bad ban pynlait ia ki briew na kane ka jingngeit jingdum.
Lah ban kdew ba kum kane ka jingjia, ka jia ha kawei ka shnong kaba hap ha Mawthadraishan Block ha kaba don bun ki longing ha katei ka shnong ki bym treh ban shah shondur ban ioh jingmyntoi na kane ka skhim namar ka jingtieng ia une u 666 kaba dei tang ka jingngeit biej.
Hynrei katkum ka jingiathuh ki briew na ka MHIS, ha shnong Mawkhar, Shillong ruh kaba don nongbah Shillong, dang don ki briew ki bym treh namar kane ka jingngeit.
Shillong, 14 Naitung:Ki riew ieit Argentina, ki la shaiong ngain, hadien ba katei ka ri ka la shah rem noh ha ka jing ialehkai phainal kaba la long mynta ka step pyr shah ia ka Germany.
Ym tang ba ki shu sngewsih namar ba ka kynhun ba ki kyrshan ka la shah rem, hynrei ki la lwet ruh pum sa ka pisa naba ki la shah rem ha ka jingiathong.
Bun na ki riew ieit phutbol ki la pyrkhat ba ka rai ia ka jop ka rem ha katei ka phainal ka dei ha ka Tie Breaker, hynrei phewse ka Germany ka la pynkhih jar noh tang sa 8 minit shuwa ba ka Extra Time kan kut noh, bad katei ka kol u Gotze ka la pynshaiong bad pynkyn deh mynsiem ia ki nongia thong kiba shah na ka liang ka Argentina.
Katkum ka jingioh lum khubor, la iathuh ba ha kylleng ki jaka ha kane ka jylla kiba khambun, hi ki dei kiba don sha ka liang ka Argentina, bad ha ki katto katne jaka ka la don ruh ka jingiathong pisa kaba heh ha katei ka jingialehkai phainal.
Katto katne ngut ki riew paidbah kiba u nong thohkhubor, u la ia kynduh mynta ka sngi ki iathuh ba ki la lait na ka jingduhnong namar ba ki la thmu ban ia thong heh mynhynnin ka sngi, bad kitei ki riew paidbah ki dei kiba ia shah na ka liang ka Argentina, hynrei  ki la ong ba ym don ba nud ban ia thong pyrshah.
Ka la don ka jaka ba ka jingiathong ka long kaba heh bha, ha kaba la iathuh ba ka jingiathong ka la poi sha ki lak tyngka, bad  ia katei ka thong kaba  la kot lak la ioh rah da ki paidbah nongkyrshan ka Germany.
Ki lad khubor ki la iathuh ba kawei na ki ktem ia thong kaba heh ha kane ka World Cup, ka dei ha Mawjrong, ka lynti ban leit sha Sohra, bad katto katne jaka ha ki thain Pynursla.
Shillong, 14 Naitung:U Kwai Khasi u kham rem dor ban ia u kwai dkhar bad ka daw, ka dei namar ba u kham bang bad kham shngiam ka jingmad haba bam ia u.
Haba u nongthoh khubor u la ioh lad ban iaid ha kylleng ki jaka basa die kwai Iewduh, la ioh ban iakren bad katto katne ki nongkhaii kwai ki la iathuh ba u kwai Khasi mynta la kumba ar taiew eiei u la kham kiew dor.
U kwai dkhar u wan na thain Sonapur bad kiwei ki jaka kum na Assam hynrei u kwai Khasi u wan na ki thain ri war jong ka Meghalaya.
La sngewthuh ba u kwai Dawki u ba kham shngiam bad kham bang , u dei uba kham rem dor ban ia u kwai ba wan na kiwei ki jaka wat  na kane kajuh ka jaka ruh.
Katkum ka jingiathuh, u kwai Dawki, u kham bang bha ka jingmad haba bam ban ianujor bad u kwai na kiwei ki jaka.
Ka dor u kwai Khasi ha Iewduh ka shong dor kumba T.15 spah tam shi kani ne 400 tylli katba u kwai dkhar u shong dor kumba T.9 spah.
Bad u kwai khasi uba kham tad tam ka dor ka long T.1000 shi kani.
U kwai u don ar jait, u kwai sop bad kwai thymmai.
Ha ka por ba mih u kwai thymmai, u kwai sop, u kham kiew dor bha.
Ia u kwai, la pyndonkam khambun ban bam hynrei don ba khleh supari bad kiwei khamtam ki dkhar ki ju thad tyrkhong shwa.
Shillong,15naitung:U  P.Bakshi, IAS, DC, West Garo Hills u la ujor sha ki pulit ka Tura PS ba u la ioh jingthoh lyngba kawei ka email, bad ha katei ka jingthoh la byrngem pyniap ia u , katei ka jingthoh ka dei kaba la wan ha ka kyrteng u IGP,CID Meghalaya bad la phah lyngba ka email ID Ig.
cidmegh@ rediffmail.
com.
Hadien ba la buddien ia katei ka jingthoh la lap ba ka dei ka jingthoh kaba la phah lyngba ka NIC Network na kawei ka system kaba don ia ka kyrteng   F.E Sabhong, Asst.
