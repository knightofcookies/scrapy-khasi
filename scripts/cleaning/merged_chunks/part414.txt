Ka RBI, ka la bthah ia ki Bank, ba kin nym ai shuh sha ki paidbah ia kitei ki kot 2,000.
Ka RBI, ka la pyntip ruh, ia kito kiba don ia kitei ki pisa, ki dei ban pynphai noh sha ki Bank, ha shwa ka 30tarik Nailur, 2023.
Shillong: U bah Sainkupar Nongtraw, General Secretary Cum Publicity Secretary jong ka seng HNLC, ula pyntip, mynta ka sngi, ba hadien ba ki nongialam ka HNLC ki lah iakynduh bad u Bah Prestone Tynsong, ka lah don ka jingiapynbeit ba ia ka jingiakren ba pura(formal talks)kan sdang ha u bnai Jylliew kumba ka lah paw haki lad pathai khubor.
Na ka liang ka HNLC ka kwah ban pynshai paidbah ba ka jingwan jong ka seng shakhmat ban iakren iasuk bad ka sorkar kam dei ka jingpyndemwait, hynrei ka dei ka jingangnud ban iakren sngewthuh jingmut bad ban ia pynbeit halor ki jingeh ka sain hima sima jong ka jaidbynriew Hynńiewtrep.
Kam shym don kano kano ka jingioh jingmyntoi shimet, hynrei ka dei na bynta ka jingiohnong jong ka Jaidbynriew hi baroh kawei.
Ki dkhot ka HNLC lei ki lah duh lypa ia ki kmie ki kpa,ki hynmen ki para,ki lok ki khun bad ki lah duh lypa ym tang ka iing ka sem wat iala ka jong ka jingim hi ruh.
Ka kyrwoh jong U bah Sainkupar Nongtraw, ka ong shuh shuh “Kumba ka histori ka iathuh,ba haba ki dohlieh ki lah knieh iaka jingsynshar na ki Syiem jongngi ngi lah kylla long kata ka Jaidbynriew ka bym don iaka ri lajong(Stateless nation), Hadien ba ka sorkar phareng ka lah iehnoh iaka jingsynshar jong ka ha u snem 1947 ngi iai neh sah ha kata kajuh ka kyrdan(Stateless Nation) haduh mynta mynne.
Ki don ki jaidbynriew kiba don laka jong ka ri(homeland)hynrei ki hap haka jingsynshar jong kiwei pat ki ri.
Peit nuksa iaki ri kiba marjan kum ia Ka Tibet,Nagaland ki dei ki Jaidbynriew kiba lah pynbna ialade kum ki ri kiba laitluid hynrei haduh mynta kim long pat kiba laitluid, wat ki jews ruh shuwa u snem 1948 ki long ‘stateless’ tad haduh ba kin da ioh iaka jingithuh(recognition) na kiwei pat ki ri ka pyrthei, ka jingshisha ka long ba lada phim ioh hi iaka jingithuh yn nym don ba burom iaphi.
Kumta Ka Jaidbynriew jongngi ruh ka don ia la ka jong ka khana pateng haka sain hima sima(political history).
Ka jingangnud bad ka thong jong ka HNLC kam dei iaka ‘separation’ lymne ia kata ka ‘integration’ hynrei ngi iengskhem ban ioh iaka ‘recognition’ ne kata ka jingithuh kum ka Jaidbynriew kampher da ka long hapoh ne shabar jong ka ri India.
Ngi donkam iala ka jong ka iing kaba skhem kaba ngi lah ban kam ba ka dei ka iing bashisha jongngi kumba long ki Mizo, kiba don iaka Mizoram".
Ka kyrwoh, ka ong shuh shuh “Ka sorkar ka donkam ban weng iaki jingeh naduh tynrai(permanent solution).
Ngi donkam ka khyndew la ka jong namar ka khyndew ka dei ka tynrai jong ka jingim(LAND is the basis of all existence).
Haba ngi don iala ka jong ka khyndew ngi lah ban shna laka jong ka Sorkar bad ieng ialade kum ka jaidbynriew kaba laitluid.
Halor ka khyndew ka shyiap lajong ngi lah ban seng iaki karkhana,ki kam ki jam,ngin bat hi iaka ioh ka kot bad ka synshar khadar halade hynrei lada ngim don tang shilyngkhot ka khyndew ka mut ngim doneiei.
Ngi lah ban pyndonkam iaki marpoh khyndew,ki khlaw ki btap,ki um ki wah na bynta ba ngin im ialade.
Haba ngi don laka jong ka khyndew ka shyiap ngi lah ban rep ban riang ban bsa ialade bad ban leh hi nalade,da kaba ngi leh kumne ngi kum ka jaidbynriew ngin lah kein ban weng iaki jingeh lajong haka jaka ba ngin ap iaka Sorkar India ba kan weng iaki jingeh jongngi.
Ki paid Garo ruh ki hap ban sngewthuh bha ia kane ka bynta bad maki ruh ki donkam noh jar laka jong ka khyndew bad ka iing, Ngim kwah ba Ki Achik bad ki Hynńiewtrep kin kylla long sa kiwei pat ki Jaidbynriew Kuki ne ki Rohingya lymne kum ki Kurds ki bym don laka jong ka khyndew(landless) lymne ki bym don laka jong ka ri(stateless) hynrei ki dei ki jaidbynriew kiba shu bun tang u paid(stateless population) bad kiba hap ban shu phetwir pat ialade kylleng kylleng".
Ka HNLC ka kyrmen ia kaba bha tam na kane ka jingiakren, hynrei kam lah ban pyntikna ba haduh katno kane ka jingiakren ka lah ban iaid jngai lane kan long kaba jop namar kat haduh mynta mynne ka jingiakren iasuk kaba jop ka dei tang ka Mizoram peace accord 1986,  lada ki khein, ha ka pyrthei baroh kawei ne haka histori jong ka ri India lait nangta kiwei kiwei ki jingiateh soskular ki seng kiengatiar bad ka Sorkar India, kim poi shano shano ki shu kut tang ha ki jingthoh bad ki jingkular jong ka Sorkar.
ko saw Dak, ïa negotiate shuwa bad ka sorkar shaphang ka them metor ïew Mawlong, ka ne ka dei ka jing ma kaba hakhmat tam jong ka jait bynriew.
Shillong:U Myntri Rangbah ka jylla u Conrad K Sangma u la ong ba ka Reservation Policy kam don jingmut khlem ka Roster system bad mynta ka kynti, ka sorkar kan iakren beit tang ia ka Roster, ym ia ka Reservation Policy.
U Conrad ula ong ba ka jingialang ka kynhun sorkar Meghalaya Democratic Alliance -2, ka la sngew hun ha kiba bun bynta watla ki don katto katne ki bynta ba ki seng sain pyrthei ki dang pan por ban pule bniah kham bha.
“Ka Reservation Policy khlem ka Roster system kam don jingmut," la ong u Conrad hadien ba la wai ka jingialang ka MDA mynhynnin ka janmiet.
U Conrad ula batai ruh ia ka rukom treikam ka Roster ha kaba iadei bad ka jingpyntreikam ban thungkam bad ula ong, ba ka sorkar ka bud ia ka jingbthah ka kashari halor kane.
Lah ban kdew ba ka sorkar ka la khot ia ka jingialang jong baroh ki seng sain pyrthei ban iakren ia kane ka bhah bate kam ne ka Roster.
Ka Roster kam don jingmut khlem ka jingpynbeit thymmai ia ka Reservation Policy.
U Siddaramaiah, uba la ju shah khot sin U Sidda, u dei uwei na ki nongialam jong ka seng Congress, uba la lah ban lympat jem ia ka seng BJP, ha ka elekshon, ba dang shu dep ha Karnataka bad un lah ban shimti, ia ka shuki myntri rangbah jong katei ka jylla, ha ki khyndiat sngi ban sa wan; hynrei ha kum kane ka juk jong ka jing ia bieit mobile, bieit internet, bieit social media baroh baroh; hynrei kaba pynlyngngoh, ka long ba kumno U Sidda, u jop elekshon, haba ialade um ju bat phone.
U Sidda, uba don 76 snem ka rta, um ju rah mobile phone, shaba u leit jingleit bad kumta, kino kino kiba donkam ia u, ki shitom bha ban wad lane ban tip, ia ka leit ka wan  bad ka iaid ka ieng jongu bad ki dei tang kito kiba tip ia ka number jong u synran jongu, kiba ioh ban iakren bad U Siddaramaiah.
Lada U Sidda,  un ialam ia kane ka sorkar Congress, ha kane ka sien, kumta kan dei ka sien kaba ar, ba un shimti ia ka shuki myntri rangbah, hadien ba ula pyndep pura ia katei ka kam ha u snem 2013-2018 bad ula long bunsien, u myntri pla pisa jong ka sorkar Karnataka bad ula ju leit rah ia ka mang pisa ha katei ka dorbar jylla, haduh 13 sien kynthih bad ula long MLA nyngkong eh, ha u snem 1983.
Shillong:Ka Khasi Jaintia Christian Lea ders Forum (KJCLF) ka pynpaw ia ka jing sngewbha halor ka jingpynbna jong u Myntri Rang bah ba ka jingiakren iasuk hapdeng ki Lai Kynhun kan sdang ha u bnai Jylliew 2023.
Na ka bynta ki nongshong shnong ha ka Jylla, ka jing thrang bad jingwad ia ka Jingsuk ka la long kaba jlan bad kaba thohdak ha ki bun rukom.
Ka KJCLF ka ithuh bad burom ia ka jingjam kaba khraw bad ka jingiaid kaba skhem jong ka HNLC ryngkat ruh bad ki artylli ki kynhun kiba iadon bynta, bad ka duwai na ka bynta ka jingjop jong kane ka jingpyrshang kaba donkam.
Wat haba lah don bun ki jingpruid lynti ha ki snem ba lah dep, ka Forum ka kyrmen ba kane ka Jingiakren Jingsuk ka ban sa long shen mynta kan wanrah ia ka jingkut kaba don ka jingthmu ba shai jingmut bad kaba ka jingkdup jong ka kan kynthup ia ka Jingsuk, ka Hok, ka Jingshngain bad ka Jingiada ia ki jaka ki puta ha ka Ri jong ngi bad baroh ki nongshnong shnong jong ka, ong ka kyrwoh na u Rev Dr Edwin H Kharkongor, Secretary, KJCLF.Shillong:U Myntri Rangbah ka jylla u Conrad K Sangma, mynhynnin ka sngi, ula ong ba ka bor ba dei peit kan leh ia ka bynta ba donkam.
Ia kane ula ong halor ka jingkylli ba ka seng sain pyrthei ka VPP ka la iawer paidbah ban wan sng ap ia ka rai jong ka jingialang lashai ka sngi Thohdieng.
“Ki sienjam ba donkam la leh ka bor district bad kumjuh ka tnad kam pohïing ka jylla", la ong u Conrad haba kylli kaei ka jingpynkhreh ka sorkar halor ka jingkhot paidbah ka VPP ban wan sngap lashai ka sngi.
Nongpoh:Mynhynnin ka sngi, u Bah Mayraldborn Syiem, ha ryngkat u Bah Balajied Rani, kiba dei ki nongkih khmat ka Nongpoh, ki la leit ban plie paidbah ia ki katto katne ki skim pynroi kaba ki la pyn ioh hapoh ka shnong Umkadhor, ka shnong kaba don ha ka thain Umden.
Lyngba jong katei ka sngi, kitei ki nongmihkhmat na Nongpoh, ki la leit ban plie ia ki kamra Klas kaba ki la pynshna hapoh ka skul Umlakhar Presbyterian Secondary School, ka madan ïalehkai lem bad kiwei ki jingdonkam hapoh katei ka skul.
La sakhi ha katei ka sngi, da ka jingdon ki ophisar na ka tnat pule puthi, ki nongialam shnong lem bad ki riew rangbah na katei ka thain, ki khynnah skul, ki kmie ki kpa bad ki nonghikai jong katei ka skul.
Haba kren ha katei ka sngi naka liang u Bah Mayral Born Syiem lem bad u Bah Balajied Ranee MDC, ki la pynpaw ka jingsngewkmen kaba khraw ban ioh ban plie paidbah ïa kitei ki skhim naka bynta ka jingmyntoi jong ki khynnah skul bad katei ka shlem pule ban nang pynphriang ïaka jingnang jingstad ha katei ka thaiñ.
Shillong:U Myntri Rangbah jong ka jylla Megha laya, u Conrad Kongkal Sangma ha ka sngi palei u la plie paidbah ia ka shlem ai jinghikai phutbol ba la ai kyrteng kum ka Dare to Dream Academy, kaba la pynmih da ka dream foundation ha ryngkat ka jing iatreilang bad ka skul Assam rifle public school,ka BBFS Residential Academy, Indian football foundation bad ka Baichung Bhutia football school.
Kane ka shlem ai jinghikai ka don ha SAI,NEHU,kaba dei ruh kawei na ki jaka ai jinghikai phutbol ha ka thaiñ shatei lammihngi jong ka ri india.
Haba ai jingkren ha katei ka sngi, u myntri rangbah jong ka jylla, u la pynpaw ka jing sngewnguh ia ka Dream foundation bad ka Baichung Bhutia Academy ia ka jing jied ka jong ki ia ka nongbah Shillong kaba don ha jylla Meghalaya ban seng ia ka shlem ai jinghikai.
U Myntri Rangbah u la pynpaw ruh ka jing sngew burom ba kane kan pyni ia ka sap ka phong jong ki samla, ym tang ka jylla Meghalaya, hynrei ia ka thain shatei lammihngi baroh kawei kaba la pyni ruh ia ki sap ki phong ha katei ka jingialehkai.
U Myntri Rangbah u la iathuh ruh ia ki thong jong ka sorkar Meghalaya ban ithuh ia ki samla donsap lyngba ka prokram ba kyrpang ba la tip kum ka start talent identification program.
Ha ki snem ba la dep kumba 5000 ngut ki khynnah na kylleng jong ka jylla, la dep ban peit bniah ba ia ryngkat bad kiwei ki ri jong ka pyrthei.
Kane ka prokram ka long beit ban ithuh kyrpang ia kito ki ba don shisha ka sap ka phong, naduh ki karta ba dang rit bad ai ruh ia ki ka jing hikai ba paka tam, ban kyntiew ia ka sap ba ki don.
“Ngi kyrmen skhem ba ki nongialehkai na jylla Meghalaya kin jop ia ka takma ia ka ri ha ka lympung olympic ha u Snem 2036.
Ka jing wanrah jong ka sorkar jylla ia kane ka prokram ka long ban ithuh ia ki riew donsap bad ai ia ki ka jinghikai ba paka tam kaba ia ryngkat bad kiwei pat ki ri.
Ngi la sdang ruh ia ka jingai khusnam ia ki nonghikai bad ki nongialehkai lyngba ka pisa ban pynshlur shuh shuh bad kin kiew arsut ha ki kam ialehkai.
U la pynpaw ruh ba bun na ngi ngim don satia ka jinglah ban pyndap ia ka jingphohsniew jong ki samla, la ka dei ki riew saiñ hima sima, ka imlang sahlang ngi khlem lah satia ban ai ka jingkyrshan ia ki khun samla" ong u myntri rangbah.
Dei na kata ka daw ka sorkar jylla ka la wanrah ia ki polisi bad ki prokram bapher ba bapher, katkum ka jing angnud jong ki khun samla bad ai ruh ka jing iarap ba ki donkam la ka dei ha ka kam ialehkai,ka rwai ka siaw bad ha kiwei pat ki bynta ruh, ong shuh U Conrad.
U Myntri Rangbah u don ruh ka jing ngeit kaba skhem ha ka bor jong ki khun samla bad ka jingialam ia ki sha ka lynti kaba dei.
U la iohi ruh ba kane ka shlem ai jinghikai kan dei kawei ka ban sa plie lad ia ki khun samla ba kin long ki ba tbit ha ka phutbol bad u la pynpaw ruh ka jing sngewkmen ban tip ba ka dream foundation kan pynmih bun ki shlem ai jinghikai bapher bapher, ym tang ha ka phutbol.
Ka thain shatei lammihngi ka dei kawei na ki thaiñ ba bun bha ki nongialehkai, kumta ka donkam ia ka jaka ai jinghikai ba paka, ka jingdon jong kum kine ki shlem ai jinghikai kan sa pyni ia ka jinglah bad ka sap.
U Myntri Rangbah u la ong ruh ba ka dei ban iatreilang baroh ban pynlong ia ka jingialehkai sports kawei na ki karkhana kaba lah ban ai kam ai jam bad ka lad ioh kam.
U Baichung Bhutia pat u la pynpaw ba ka BBFS Foundation prokram ka dei kawei na ki shlem ai jinghikai ba paka ba ai jinghikai ia ki khun samla haduh 17 Snem ka karta.
Ki khynnah haduh 17 Snem ka karta ki lah ban ioh jinghikai ha ki bynta ba pher ba pher jong ka ri, kiba bun na ki nongialehkai kiba ioh jinghikai na ka BBFS Foundation ki la ialehkai ha ki klob ba pher bapher, kum ha jylla Meghalaya, Manipur bad Mizoram.
Ka thong jong kane ka jaka ai jinghikai ka long beit ban ai mynsiem ia ki khun samla ba kin shim ia ka jingialehkai phutbol kum kawei na ki kam, khlem da klet ia ka jingpule.
Ka Dare to dream Academy ka don kumba 50 ngut ki khynnah na kylleng ki jylla ka thaiñ shatei lam mihngi, kaba ai ruh ia ki sap bad ban pynurlong ia ka jingphohsniew.
Shillong:Ka tnad phatok ka jylla ka la pynkhreh ban pyndep noh ia ka phatok ha sor Shillong Thymmai bad la kumno kumno ha poh ar snem yn pyndep bad baroh ki koidi kiba set ha Shillong District Jail, yn rah lut noh sha ka phatok thymmai kaban ngiam shi hajar ngut.
Mynhynnin ka sngi u symbud myntri rangbah ka jylla u bah Sniawbhalang Dhar ba peit ia ka tnad phatok, u la pynlong ia ka jingjurip ia ka phatok ha Jail Road bad u la lap ba ka la khapngiah palat.
U la ong ba ka phatok thymmai kan ngiam kumba 1000 ngut ki koidi bad ka sorkar kan pynsted ban kit noh sha ki koidi sha ka phatok thymmai tang shu dep shna la kumno hapoh ar snem.
U Myntri u la ong ba ka jingpyntrei mynta ia ka district jail bathymmai ka la iaid, bad yn da la dep ban pynbit pynbiang lut yn sa pynkynriah noh ia ki koidi na ka phatok kaba rim.
Ka jaka jong ka tnat Urban Affairs kaba heh kumba 25 akar la pynbiang bad ki bor ba dei khmih ia ka tnat Prison kin sa shimti noh ia ka jaka ban pynlong jaka set ia kumba 1000 ngut ki koidi.
Ha kane ka sngi, u Symbud Myntri Rangbah uba khmih ruh ia ka tnat Urban Affairs u la jurip ia ka jingpyntrei ia ka Shopping Mall kaba don ha jaka pynïeng bus jong ka Meghalaya Transport Corporation, ha Khyndai Lad.
Na ka liang u Bah Sniawbhalang u la ong ba un bthah ban pyndep noh ia katei ka jingtei hapoh 2 snem, khnang ba ki paidbah kin ioh jingmyntoi.
Ha kane ka jingjurip la don lang ruh u MLA na Jowai, u Wailadmiki Shylla, u CEO jong ka Shillong Municipal Board bad kiwei ki ophisar Sorkar bad ki contractor.
Imphal:Ka nongbah Imphal jong ka jylla Manipur ka dang bteng hapoh ka jing pynjari korphiw, ha kaba ki tiar siat ba la shah tuh na ki police station ka long kaba sngewkhia ia ka tnat pahara.
Katkum ki jingioh lum khubor, bun na kitei ki tiar siat ki la shah tuh ha ki kynhun jaitbynriew ba la suba ba ki lah ban dei ki meitei bad ka la don ruh ka jing sngew syier ba kine ki tiar siat ki lah ban poi pynban sha ki kti jong ka kynhun lehnoh PLA ha kaba ki kynhun pahara ki dang pynlong ka jing wad kaba jur bha ia kine ki tiar siat kiba lah jah.
Ha kaba sdang jong ka jing ia umsnam ha jylla Manipur kum ba 1000 tylli ki tiar siat ki la jah, ha kaba la antad ruh kumba 10,000 tylli ki kuli ki la shah tuh na Manipur police training college, na ar tylli ki police station bad kawei IRB battalion camp kaba don ha nongbah Imphal ha ka kynhun jong ki jaitbynriew Meitei.
Ki tyllong khubor ki la iathuh ruh ba kawei ka police station kaba don ha Churachanpur, la leit tuh bad thombor da ka kynhun jong ki jaitbynriew Kuki.
Ki pulit ki la suba jur ba kine ki tiar siat la pyndonkam da kine ki ar kynhun ki jaitbynriew ha kaba ialeh pyrshah iwei ia iwei pat ha kito ki thaiñ ba ki don bun paid bad ki dang bteng ban pyndonkam ia kine ki tiar siat.
“Ngi dang leh ban ioh kurup biang ia kine ki tiar siat.
Kumba long haduh mynta kumba, ki pulit ki la ioh kurup haduh kumba 456 tylli ki tiar siat bad 6,670 tylli ki kuli.
Kine ki tiar siat ba ki pulit ki la ioh kurup ki dei kiba la tuh da ki artylli ki kynhun kata ki meitei bad ki Kuki.
Ka dang don ruh katto katne ka jingeh hapoh ka jylla, hynrei ngi kyrmen skhem ba ka long ka man bad ka suk ka saiñ kan sa wanphai noh biang", la iathuh u heh shipai barim ka tnat CRPF DG Kuldiep Singh ba la shah thung kum u nong aibuit jong ka sorkar Manipur.
Shillong:Ka Sorkar Jylla ka la mynjur ban siew pynkhuid noh ïa ka arrear ba pynsah haduh phra bnai jong ki Nonghikai SSA kaba kot sha ka T.47 klur bad ïa kane yn siew da ka installment kaban sdang naduh u bnai Jylliew mynta u snem.
Kane ka la mih hadien ka mukotduma ba la mudui da ka Meghalaya Sarva Shiksha Abhiyan School Association (MSSASA) hapoh ka Ïingkashari Meghalaya High Court.
Ha ka hukum ba pynmih ka Ïingkashari ka la pynwai noh ïa ka mukotduma hadien ba ka Sorkar Jylla ka la pyntip ba ka la dep pynkhreh ïa ka formula ha kaban pyllait noh ïa ki arrear tulop ba dang sahteng jong ki nonghikai SSA.“Ngi kmen ban pyntip sha baroh ki Nonghikai SSA ba ka Sorkar Jylla kala mynjur ban siew pynkhuid noh ïa ki arrear tulop ba sah (ba kot T.47 klur) na ka bynta phra bnai-kata naduh ka 1 tarik Naitung 2016 haduh 28 Rymphang 2017," ong u President ka MSSASA Bah Aristotle C Rymbai ha ka kyrwoh ba pyllait hynne ka sngi Palei.
Ula pyntip ba u Commissioner & Secretary ba khmih ïa ka Tnat Eduction u Dr BDR Tiwari ha ka shithi ba 4 tarik Ïaïong, 2023, ula pyntip ba ka Tnat Education kala pynkhreh ïa ka formula ban pyllait ïa ki arrear tulop ba sahteng jong ki nonghikai SSA.“Ïa ka installment ba nyngkong yn sa pyllait ha u Jylliew 2023 (ba (1191.615 lak, installment ba-ar ha u Nohprah 2023 (ba T.1191.615 lak), installment ba lai ha u Jylliew 2024 (ba T.1191.615 lak) bad installment ba 4 ha u Nohprah 2024 (ba T.1191.615 lak)," ong u Bah Rymbai.
Nongpoh: Uwei u samla ba dang 24 snem na ka jylla Assam, u la khlad noh syndon hashen hadien ba ka thuk thuk kaba u ñiah kala kylla ha kawei ka jaka ba kham khongdong ha Shangbangla hajan ka NRL Petrol Pump, haka por ba u dang thmu ban leit phai shala ïing.
Katei ka jingjia ka la jia hynnin ka miet ha ka por 9 duna eiei, ha kaba katkum jingtip ba la ioh lum la ong ba utei u samla ba la khlad udei uba la tip kum u Bishal Borah (24) na Kahilipara Guwahati, ha kaba ynda u la poi ha katei ka jaka ka thuk thuk kaba u ñiah kala kylla bad syntuid naka jinghap slap, bad thiah lyngtar hapdeng ka jingmynsaw jur ha surok, bad namar ka jingmynsaw jur utei u samla u la khlad noh shuwa ban poi ha Civil Hospital ha kaba ki doctor kila pynbna ba u la ïap.
Nongpoh: U Superintendent of Police ka Ri Bhoi, u la pyntip paidbah ba ka metiap kaba la lap da ki Pulit Ri Bhoi, na kawei ka Wahduid ha ki thain 20mer, kat haduh mynta ym pat don satia kiba wankam bad mynta ka dang don hapoh ka jaka buh Metiap ha Nongpoh Civil Hospital.
Ka kyrwoh na u SP ka Ri Bhoi, la ong ba ia katei ka Metiap kaba la pyut bha, ki Pulit ki la lap mynha ka 14 tarik mynta u Bnai bad katei ka Metiap jong u briew, la antad ba udei uba la don ha ka rta kaba 15 haduh 20 snem eiei, u don ia ka jingjrong kaba 4 phut bad uba phong ia ka patlun poh kaba don ia ka jingthoh AXY.Ki Pulit ki la pyntip ruh, ba lada don kino kino kiba don jingtip eiei shaphang katei ka Metiap, ki lah ban phun ha u number 7005298889, i/c Byrnihat Police Out Post, 7005924932, i/c Nongpoh PS bad ki lah ruh ban pyntip sha ka Police Control Room da kaba phun ha u number 9856084514.
Ka jingshah rem jong u kandidet ka NPP ha kane ka ilekshon kaba dang shu dep ka dei kaei kaei ka bym kham ju jia koit namar kam ju don ka sien ba u kandidet jong ka seng saiñ pyrthei kaba don ha ka bor synshar un shah rem ha ka ilekshon kaba la pynkynriah ïa ka sngi thep vote (by-election).
Ka NPP ka la pyndonkam lut baroh ka bor bad ka buit thamula nangta wat ban pyntieng pynsmiej ruh bad sa kiei kiwei de ki buit hynrei ka la shah rem.
Ka khubor ka shai bha la kum ka jingthoh ha ka kynroh.
Ka NPP bad kumjuh ruh ki kandidet bat lot jong ka kim lah ban ïoh ïa ka jingshaniah jong u paitbah ba bun, khamtam ha ri lum Khasi.
Ki nongïalam ba hakhmat duh jong ka, ha kane ka ilekshon ba dang shu dep, ki la pynpaw pyrthei ïa kata ka jingsngew shngain ruma ha kaba ki la kren da ki sur pyntieng briew ha ki rukom bapher bapher ha kylleng ki jaka jong ka konstitwensi, bad kaei kaba ki ïoh ka long u paitbah u la ai jubab da kaba pynrem ïa ka.
Phim lah ban shu shim sting ïa ka jingshemphang jong u paitbah bad haba u paitbah u shim rai bad jubab, baroh kito ki jingkein jong phi ki seng saiñ pyrthei kin shu pulom ei khamakha.
Ha ka jingshisha ka dei ka dak jingmaham ïa ka sorkar MDA-2 ba la lam khmat da ka NPP ba kam dei ban shim sting ïa ka mon u paitbah.
Sa kawei ka mat ka long halor ka jingpynslem ban ïatai halor ka roster system bad ban khmih biang ïa ka State Reservation Policy kumba la dawa da ka Voice of the People Party (VPP) bad kiwei de.
Watla ka Cabinet ka la ïakren ïa kane ka Eoster System ha ka 17 tarik u May 2023 bad kan sa ïakren biang ha ka All Party Meeting ba la pynbeit ban long ha ka 19th of May, kane ka kynrum kynram kan ym pat kut.
Ka jingïeng pyrshah jong ka VPP halor ka jingpyntreikam ïa ka Roster System na sha khmat (retrospective) bad ka jingdawa jong ka VPP ban khmih bniah biang ïa ka State Reservation Policy 1972, ka la nang sawa ha man la ki dong ki thaiñ bad ka la nangïoh jingkyrshan.
Nga kyrmen ba ka sorkar kan shim ïa ka rai kaba biang ha ka por ka ba biang shuwa ba kane ka jingkynad kan bthei sha ka jingbitar bad ka jingïakhih paitbah khamtam ha ki jaka kum ha rilum Khasi, Jaintia bad them Ri-Bhoi.
Lada ka sorkar kam lah ban shim ïa ka rai kaba dei biang, kane kan lam sha ka jingktah ïa ka shong suk shong shngain ha ka Jylla.
Ka Roster System kam dei ka rocket science bad ym lah ban pynsngewthuh ha ka dur ka table (tabular form).
Naduh ba sdang kata u 26 tarik May 2022, ka sngi ha kaba la pynbna ïa ka Roster System ha ka Gazette of Meghalaya, ka roster model bathymmai jong ka, leh se, ka ba 100, 200 ne 500 points (kawei ka point ka kdew na ka bynta kawei ka post) ka pyni ïa ki points ban mang kyrpang (reserved) na ka bynta ki category bapher bapher ïa ki ban sat hung lyngba ka direct recruitment ha ki post jong ka Jylla Meghalaya na ka bynta baorh ki post ban sa wan hadien YM DEI da kaba pyntreikam ïa ka roster na shadien ne na ki por kiba la dep ne mynshuwa.
Ka Point 1 (Ka Jinglaitkam nombar 1) ka lah ban sdang da ka reserved category lane unreserved category bud sa ka point 2 (Ka jinglaikam nombar 2) bad kumta ter ter da kaba pynshong nongrim halor ka Reservation Policy ba la pyntreikam.
Ha kajuh ka rukom lah ban leh ruh ha kaba pynkiew kyrdan (promotion).
Nga kyrmen bad nga duwai ba ki nongmihkhmat jong ngi ki la long kiba la pynkhreh khnang bay n ym don mano mano bal ah ban pynbieit ïa ki.
Haba ka jingdawa jong ka VPP bad kiwei ban pynsangeh ïa baroh ki jingthung kam ba sahteng ha kaba ïadei bad ka jingpynbeit ïa ka tarik ban pyntreikam ïa ka Roster System ka long kaba donhok, ka long kaba don hok ruh ban ong ba kano kano ka jingduh ïa ki post na ka bhah Khasi-Jaintia namar ka jingbakla ha kaba pyntreikam ïa ka Roster System da kaba shim na ki snem ba hashuwa kaba sdang naduh u 10tarik May (Ka Tarik jong ka Office Memorandum) land ka 26 tarik May 2022 ( ka Tarik jong ka Notification ha ka Gazette of Meghalaya) 2022 haduh mynta, ïa kata ruh dei ban siewdor pat ha kaba thungkam hadien habud (prospectively).
Ko ki nongmihkhmat baieid.
Khamtam kiba mih khmat na rilum Khasi bad Jaintia bad na them Ri-Bhoi, ka lawei jong ki khun samla ka ri ka don ha ka kti jong phi mynta.
Husiar! Kane kam dei shuh ka snem 1972 bad ngi dang khmih bniah kumno phin leh!Khublei,Uba don ka jingkit khlieh na ka bynta ka jaitbynriew,.
Nongpoh: Ha ka sngi ba ki ri ha ka pyrthei, ki rakhe ia ka International Art of Giving, ka kynhun ki samla na Ri Bhoi, kiba don ha ka Meghalaya Art of Giving, mynta ka sngi ki rakhe ia katei ka sngi, da kaba leit ban ai ia ki jingai sngewbha ki katto katne ki longiing baduk hapoh ka shnong Nongwah Mawtamur bad ruh hapoh ka shnong Umden La-ang kaba don ha ka thian Sohkhwai.
Haba leit ban ai sngewbha ia kitei ki longiing ba kham duna ha ka ioh ka kot, la islam da u Samla Pyndaplang Wahlang, State Coordinator ka Meghalaya Art of Giving, ha ryngkat ka jingdon u Samla Banphrang Syiem lem bad kiwei.
Lyngba jong katei ka sngi, katei ka kynhun, ka la leit iuhkjat ha kawei ka Longïing ha ka Shnong Umdenlaang kaba dei ka ïing jong ka Kong Rilis Thangkhiew bd u Bah Roshan Roy Sylliang ha kaba ki la aiti da ka Wheelchair sha ka heprit kaba don jingduna na ka daw ba im lah ban leit ban wan bad hadien kata pat, ki la leit sa sha shnong Nongwah Mawtamur ban leit ai jingiarap pat da ki Musari sha ki 30 tylli ki longïing baduk.
New Delhi: Ka khubor, kaba dang shu ioh bad kaba pynkyndit bha, ka long ba U Kiren Rijiju, MP na Arunachal Pradesh, ula shah weng noh, kum u myntri ka kam ain jong ka sorkar India bad la aiti noh ia u, da ka tnat  Earth Sciences.
Ha ka jaka jong U Rijiju, yn shimti da U Arjun Ram Meghwal, uba dei u myntri khynnah, ha kaba un bat kum u myntri ka tnat ain jong ka sorkar India.
Katei ka dei ka jingpynbna, kaba kyndit, kaba wan mynta ka step, na ophis ka President ka India.
Shillong: Halor ka jingialang jong baroh ki seng saiñ pyrthei ba la khot da ka sorkar MDA lashai ka sngi ka 19 tarik Jymmang 2023 ban iatai halor ka roster system, ka KSU ka kwah ban pynpaw, ba ka jingmih jong ka Roster System kumba paw hi ka dei namar ka jingbthah ka High Court of Meghalaya ia ka sorkar jylla.
Hynrei kaba sngewsih pat ka long ba ka sorkar jylla haba pyntreikam ia kane ka Roster System ka la kyrtiang biang shadien da kaba wanrah ia ka jingbym biang ioh kam ki Garo katkum ka bhah 40:40, katkum ka jingujor katto katne tylli ki kynhun sengbhalang na Garo Hills, bad bsut ia kane ha ki jingthung kam kiba mynta kiba la ktah shibun eh ia ki samla wad kam Khasi namar ka jingioh bhah ki Khasi mynta kam dei shuh 40% hynrei ka la hiar shuh shuh.
Lada kheiñ wat na ka ‘population ratio’ ruh ka bhah 40:40 ka la pynduh nong bha ia u Khasi, namar ka Jaidbynriew Khasi ka kham heh paid ban ia ka Jaidbynriew Garo hynrei ka jingkyrtiang dien (retrospective) ia ka roster system ka la buh jingeh arshah ia ki samla Khasi ba mynta namar kim ioh pura shuh wat tang ia ka bhah 40%.
Ka KSU ka kyntu ia baroh ki politician Khasi, ba ki dei ban pyrshah beit ia ka jingpynphai dien ia ka roster system bad dawa ba dei ban pyntreikam beit shakhmat (prospectively).
Shuh shuh lada ka sorkar ka sngew ba ka jingphai dien ia ka Roster System ka dei ban pyndap ia ka jingduhnong ki Garo naduh u snem 1972, ka long pat kum ka jingpynshitom, jingpynsaja bad jingtei pop ia ki samla Khasi kiba wad kam mynta.
Tang namar ba phi sngew ba kiba mynshwa ki la bakla ym dei pat ban pynshitom (punish) ia ki samla Khasi mynta kiba luilui ki bym don bynta eiei ha ki jingjia ba mynshwa hynrei kiba kwah tang ban ioh ia la ka hok ka bhah ha ki kam sorkar.
Kyntang ïa wai ka KSU ka dawa na ka sorkar MDA ba ia ka Roster System dei ban pyntreikam sha khmat naduh ba la pynmih ia ka bad ym ban phai shadien kaba long kum ka jingiohnong ia kawei ka jaidbynriew bad ka jingduhnong kaba khraw ia kawei pat ka Jaidbynriew, ong ka kyrwoh na U bahDonald V Thabah, General Secretary, Khasi Students’ Union.
Indore: Ka jingjia kaba sngewsih sat, ka long ba ki arngut shi tnga, kiba dang shu iathoh, ki la thmu ban pyniap noh pynban ialade, tang na ka daw jong ka jing iamai.
U tnga, uba 21 snem ka rta, ula dih da ka bih bad ula iap noh ha shen bad katei ka dei ka jingjia, kaba jia ha ka sngi ba ar, ha Kanadia, jong ka Arya Samaj Temple, ha ka nongbah Indore jong ka jylla Madhya Pradesh.
U tnga, ula iap ha hospital, katba ka tnga, ka don ha tmier jong ka jingiap, namar ba ka dih lem ia katei hi ka bih, ha ka sngi iathoh, ong ka khubor.
U tnga, haba ula sngew bitar jur ialade, na katei ka jing iamai jongki, ula dih da ka bih bad mar ia dep dih bih ialade, ula iathuh ia katei ka tnga, kaba dang shu dep iathoh bad katei ruh, ka la sngewdiaw mynsiem jur, haba u tnga jongka, ula pyniap noh ialade bad kumta ka la shim lang ia katei ka bih bad ka la dih sa ialade.
La iathuh ba ka jingthut jong ka jing iathoh, ka dei namar ba katei ka kynthei, ka la kyrkieh palat ban ia shong noh, katba u shynrang, u dang pan por, sa ar snem, namar ba u kwah ban pyndep, ia la ka jong ka jingpule; hynrei katei ka kynthei, kam lah shuh bad ka la leit ujor pynban sha ki pulit pyrshah ia u.
Shillong:U Myntri Rangbah ka Jylla, u Conrad K Sangma, u la ong ba ka jingpynrung kam katkum ka Roster System kan iaid beit bad ka sorkar ka bud katkum ka jingbthah ka ïing Kashari.
“Ka jingthung kam kan iaid sha khmat bad shisien ba la pyni ia ka jingbatai bniah, phin sa shai kdar.
Ka dei ka hukum ka kashari, ngim lah ban pyn sangeh ia ka jing thungkam, ngi hap ban bud wat la ka don shisha ka jingktah ia ki katto katne ki riew shimet", la ong u Conrad.
U la ong ba ka Roster System ka dei ka jingbteng bad kam don ban ong ban sda ng nangne shakhmat ne ban phai nadien.
Haba pynshai halor kane, u Conrad u la ong ba ka jingshai kaba bniah yn sa iohi, ynda la wanrah da ka jingbatai bniah shen ban leh sha baroh ki kynhun, ki nongialam seng sain pyrthei ruh kumjuh.
“Hadien ba la iohi ia ka jingbatai bniah halor ka Roster system, ka kynhun myntri ka la hun", la ong u Conrad.
Ha kajuh ka por, u la ong ba kam don ka jingiakren ia ka Reservation Policy hynrei la iathir halor ka Roster system.
“Ngim iakren ia ka Reservation Policy, hynrei iakren ia ka Roster system", la ong u Conrad.
U Conrad u la pyntip ba ka jingialang jong ki seng sainpyrthei kan long ha ka sngi Thohdieng bad hapoh 10 sngi yn sa batai ruh sha baroh ki ban don bynta naduh ki sengbhalang, ki nongialam shnong, bad kumjuh ki nongialam niam.
Haba kylli halor ka jingdawa jong ka Voice of the People Party (VPP) ban pynbeit thymmai ia ka ain bhah kam, u la ong ba ia mynta ka Sorkar ka iakren beit thik tang ia ka jingpyntreikam ia ka roster bad kane ka jingpyntreikam, ka dei kaba la bteng bad ka dang iaid.
Shillong:U MLA ka Congress na Mylliem u bah Ronnie V Lyngdoh, u la ong ba kam long kaba bha ban shu leh shongshit ia ka Roster System, namar ba ka lah ban ktah pynban da kumwei.
Haba kren mynta ka sngi, u bah Ronnie u la ong ba kano kaba leh dei ban kham pyrkhat jngai, ym ban shu ioh jingmyntoi shipor kaba lah pat ban ktah hadien.
“Kano kaba ngi leh, ngi kham pyrkhat jngai, lada ngi pyrkhat lyngkot, ngi tieng ioh kan ktah pat pateng la pateng.
Ngim dei ban shu leh tang ban ioh jingmyntoi mynta shi khyllipmat bad kan sa ktah pat pateng la pateng" la u bah Ronnie, bad ula bynrap, “Ngi sngew burom ia ka jingkhot u Myntri Rangbah ia ka jingialang jong baroh ki seng sain pyrthei ban iakren ia ka Roster system".
Lah ban kdew ba ka sorkar jylla ka la khot ia ka jingialang jong baroh ki seng sain pyrthei ha ka 19 tarik ban iakren ia ka roster system.
U bah Ronnie u la ong ba kum ki nongialam kim dei ban peit ne pyrkhat tang ia kawei ka jaitbynriew hynrei dei ban pyrkhat lang ia ka jingbit jingbiang lang.
“Ngi sngew ba ngin iapeit tang ia kawei ka jaitbynriew, kawei pat kan duh, kam dei, kum ki nongsynshar haba ngi shim ia kano kano ka rai, ngin hap pyrkhat lang ban myntoi lang.
Hooid, ngi sngew synei ia ki samla Khasi-Pnar jong ngi hynrei ban shu shim rai kyrkieh kan long kaba mynsaw, bad kano kano kaba ngi shim kan long kaba myntoi pateng la pateng", la ong u bah Ronnie.
Shillong:Ka Voice of the People’s Party (VPP) mynhynnin ka sngi balang ka 17 tarik u jymmang 2023, ka dawa na ka sorkar jylla ban pyntreikam ia ka bhah thungkam lane ka Reservation Policy, kat kum ka jingdon paid hapoh ka jylla.
Ia kine ki kyntien la kren da u president ka party VPP u bah Ardent Miller Basaiawmoit, haba kren haka jingiakhih da kaba shong kyllain myngngor ha Additio nal Secretariat, naduh ka por 10 baje mynstep haduh ban da miet, shi bynta ban dawa na ka sorkar jylla ban khot da ka dorbar kyrpang, ban iathir halor ka bhah thungkam lane ka Reservation Policy.
Haba ai jingkren ha kane ka sngi, u bah Ardent ula ong ba na ka liang ka party ka ieng skhem ha ka nongrim ba kam shym la pyrshah iaka Roster System, hynrei ka pyrshah ia ka jingnoh shiliang ka Reservation Policy, kaba la pyntreikam mynta la 51 snem tam.
Shuh shuh u bah Ardent ula ong ba ka party VPP ka dawa ban pynsangeh shuwa ïa baroh ki kam pynrung kam pynrung jam hapoh ka jylla kat bym pat lah ban pynbeit ïa ka Reservation Policy.
U la ong ba naduh 1972, ka jingbun paid ha Meghalaya la bun ki Khasi bad ki tam beit da 15% haduh 17% hynrei kaba sngewlyngoh ka long, ba kane ka Reservation Policy ka pynduhnong pynban iaki Khasi kiba bun paid.
“Ka bhah thungkam lane ka Reservation Policy ka dei ban long katkum ka jingbun paid jong ki trai jylla, namar shu buh lada ngi don 50% kat ba kiwei pat ki jaitbynriew kin don 30% kam shongnia ban phiah 40-40″ iaka bhah thungkam" la ong u bah Ardent.
U bah Ardent ula kam ba ka jingbun briew ki Khasi-Jaintia ka long 48% kat ba u Garo 32% bad tang lyngba ka jingdon briew, la sngewthuh lypa ïa ka jingnoh shiliang ka bhah thungkam lane ka Reservation Policy bad dei namar kane la donkam ban pynbeit ïa kane kat kum ka jingdonpaid.
“Dei ban pynshong nongrim iaka Reservation Policy katkum ka jingbun paid (Demography) bad dei namar kane donkam ban iatai ia kane ka mat haka ing dorbar thawain daka ba khot iaka dorbar kypang" la ong u bah Ardent.
U bah Ardent, u pynbna ba ka liang ka VPP ka khot ia wer ia ki paidbah baroh ban iawan ha ka 19 tarik mynta u bnai ha jaka ieng kali ha Additional Secretariat ban wan ap iaka khubor ka ban mih hadien ka jingialang All Party Meeting namar ha kane ka sngi, ka Party kan sa pynbna kumno ban iaid shakhmat haba iadei bad ka jingdawa pynbeit iaka Reservation Policy.
Shillong:U Myntri Rangbah jong ka jylla Meghalaya u Conrad Kongkal Sangma ha ryngkat ka Myntri jong ka tnat ka rep ka riang ka sorkar jylla, ka Kong Dr M.Am pareen Lyngdoh ha ka sngi balang ki la leit ban jngoh ia ka prokram pynmih ia u symbai Phan, ha Bio Resources Develop ment Centre (BRDC) kaba don ha upper shillong.
Kane ka projek ka dei kaba la tip kyrteng kum ka seed secure Meghalaya, kaba don ka jingpynmih ia ki symbai Phan ha ka dor kaba tad bha bad ban pynbiang ia ka jingbiang bam bad ka ioh ka kot jong kane ka juk ba mynta.
Ka dei ka jingsdang jong ka sorkar ban pynbun ia ki symbai phan bad ka jingrep ban pynmih hapoh ki iew ki hat kine ki symbai ki dei ruh ki High yielding varieties (HYV) ki ban pyniaid iew ha kylleng jong ka jylla ha ki thaiñ shatei lammihngi bad sha kiwei ki bynta ruh.
Ia kane ka projek la pyntreikam lyngba ka international potato centre (CIP) ha ka jingiatreilang ryngkat bad ka Meghalaya basin Management Program, Horticulture bad ka Center research institute, Shimla.
Ha BRDC ki ophisar ki la batai lyngba ki presentation haba iadei bad ki Apical Rooted Cutting (ARC), ki jingbatai ba pyndonkam ban pynmih ia ki symbai phan lyngba ki jingthung.
Kane ka jingbatai ka pyni ba kumno la ot ia ki snep jong kitei ki jingthung, ha kaba lamih da kiwei pat hadien ba la mih ki thied la lah pat ban thung.
U Myntri Rangbah jong ka jylla, u la iathuh ba ia kine ki jing pyrshang ba thymmai, la wanrah khnang ban ioh ia ki phan kiba bha.
U la iathuh ruh ba ka sorkar ka trei syndah bad ki nongrep khnang ban lah ban wanrah ia ka jingiapher hapdeng ka por ba mynshwa bad kaba mynta ha ka rep phan lyngba ki rukom rep ba thymmai.
U la ong ruh ba ka projek ka long kaba jop bad ka sorkar hi kan sa wanrah ia ka rukom rep ha kiba bun ki bynta ban pynioh jing iohnong ia ki nongrep arshah.
Ha jylla Meghalaya ka don ka jing duna bha u phan, la ka dei ki symbai ne ka jing pynmih ia u phan, hynrei ka don pat ka lad ban pynduh noh ia kane lyngba ka ARC, ka ban wanrah ruh ia ka jing kylla.
U kyrmen skhem ba lyngba ki lad ki lynti ba thymmai lah ban pynbun ia ka jing pynmih ia u phan.
“Ngin pynshlur ia kane ka rukom rep ba thymmai ban pynbun ia ka jingrep bad pynmih ia u phan hapoh ka jylla" ong U Sangma.
“Ngi kyrmen skhem ba ha ki snem ki ban wan, ngin dei kawei na ki jylla ban pynmih ia ki symbai phan bad ban shalan sha kylleng ki bynta jong ka thaiñ shatei lammihngi" ula ong shuh shuh.
Ha kane ka juh ka sngi u myntri rangbah u la leit ruh ban jngoh ia ka Kyrdemkhla integrated Village society (IVCS) ha Upper shillong, ha kaba u la ioh ruh ban ia syllok bad ki nomgrep,kiba la pyrshang da kane ka rukom rep kaba thymmai ha kaba ka jingmih jong ki phan ka long kham bun.
Lyngba kane ka projek 150 ngut ki nongrep la ai da ka kurfi Jyoti bad Himalani,ha kaba palat 500 ngut la ai jinghikai haba iadei bad ka rukom pynmih ia ki symbai bad kumba 1 lak tynrai la buh bad 15146 tylli ki jaka, la ithuh kum ki jaka ba pynmih ia u phan da kaba pyndonkam da ka GIS map.
Shillong:Ka Meghalaya TMC, ka pyrshah jur ia ka jingleh jong ka sorkar BJP ha jylla Assam, halor ka hukum ban leit wad jingtip bniah ba haduh katno tylli ki ïingmane ba thymmai, ki don ha katei ka jylla, ha kaba kine ki juh ki jing wad jingtip kin long ruh ha jylla Meghalaya.
Haba iakren bad ki lad pathai khubor ha ophis treikam jong ka parti TMC ha Lower Lachumiere, u Vice-President jong ka parti, uba long ruh ha ka juh ka por kum u MLA jong ka Umroi constituency, u bah George B Lyngdoh bad u bah James Lyngdoh ki la dawa na ka sorkar jylla jong ka Assam ba kin ai jubab halor ka jing leit wad jingtip ka jong ki ia kito ki ïngmane kristan ha katei ka jylla.
Ka jing leh jong ka sorkar Assam ka long beit kumba ki don ka jing thmu ban pynlehraiñ ia ki kristan bad ban pynthut ruh kum ha kine ki por ba kongsan bha ha ka niam ia kaba la tip kum ka jinglehñiam kristmas.
Katkum ka shithi na ka kynhun special branch jong ki pulit ka jylla Assam, la ioh jingtip ba ki la pyrshang ban wad jingtip ki ba bniah bha haba iadei bad kito ki ïingmane ha katei ka jylla kiba dang shu don ha ki khyndiat snem bad pyrshang ruh ban tohkit ba haduh katno ngut ki briew kiba la rung sha ka niam kristan ha kine ki hynriew snem, ha kaba ki la tohkit bniah ruh ia kito ki ba donkti ban pynrung niam ia kitei ki briew ha ka 22 tarik Nohprah mynta u snem.
“Ngi kwah ka jubab kaba shai, balei ba kum kitei ki jing tohkit la bthah ban leh ha kiba bun tylli ki ïingmane ha jylla Assam.
Kane ka dei kawei na ki lad ki lynti ban pynjot noh thiaw ia ka jing ngeit ba laitluid ha ka ri baroh kawei.
Kiba kum kine ki jait kam ki buh jingma ia shong shngain bad ka jingngeit ba laitluid jong ki kristan" la ong u bah Lyngdoh.
U state Vice President jong ka parti TMC, u la ong ba kiba kum kitei ki jingjia la ioh jingtip ba ki la jia ha ka jylla Meghalaya.
“Ngi la ioh ka jingtip ba tikna ba kita ki kynhun tohkit, kum ka India bureau (IB) ki la bud dien bha haba iadei bad ki kam niam kristan ha ka jylla" la ong u bah George.
Haba phai sha ka jing ai jubab jong u myntri rangbah jong ka jylla Assam u Himanta Biswa Sharma, ba um tip eiei halor kane ka jingjia, u nongialam jong ka parti TMC, u la ong ba ka dei tang ka jingkam ban pynbiej ia ki paidbah.
ha kaba u MLA jong ka Umroi u la ong ba ka jylla Assam ka dei kawei na ki jylla ba kiew bha ki kam sniew, pyrshah ia ki balang kristan ha ki jylla jong ka thaiñ shatei lammihngi baroh kawei.
Haba iadei pat bad ka jingjia ha Mukroh, u MLA jong ka Umroi u la ong balei ka sorkar kam pat leh eiei haduh mynta, ka FIR la dei ban ujor,lah dei ruh ban kem ia kiba donkti.
Lah dei ruh ban bud ryntih katkum ki kyndon aiñ jong ka IPC bad ka CrPC, la ong u bah Lyngdoh.
Shillong: Mynta ka sngi, ka don ka jinghap slap, ha ka nongbah Shillong, kaba long 2.1mm, katba ha Sohra, ka long 10.4mm bad ha Umiam, ka long 0.2mm.
Ha ki bynta jong ka nongbah Shillong, kan dang iai bteng, ka jinghap slap lashai ka sngi, ong khubor.
Ka tnat peit mariang, ka maham ruh, ba lashai ka sngi, kan don ka jingkhie eriong, ka jingmeh leilieh bad hap phria, ha ki bynta jong ka jylla.
Ka khubor Khristmas, kadei ka khubor jong ka sngi ka jingkha ia U Jisu Khrist U Trai u khun jong u Blei uba im.
Shaphang ka jingkha u Jisu khrist sha kane ka pyrthei, ki Prophet kum U Isaiah, u la iathuhlypa da kaba ong- “Namar hangi lakha ia U Khun, la ai ia U Khun hangi, te ka jingsynshar kan long halor ka tyrpeng jong u: bad ynkhot ia ka Kyrteng jong u, U BA PHYLLA, U NONG SYLLA, U SYIEM BAKHRAW BOR, U KPA BYMJUKUT, U SYIEM KA JINGSUK" Isaiah 9:6.
La iathuh ruh da kaba ong- Namar kata U Trai hi un ai kadak iaphi.
Hakhmih ka Thei Sotti kan Punkhun, kan kha ruh ia U Khun, yn khot ruh ia ka Kyrteng jong u IMMANUEL" kaba mut U Blei lem bada ngi.
Isaiah 7:14.
U Isaiah u la thoh ia kane ka khubor jingiathuhlypa ha ki snem 8 century B.C shaphang ka jingkha ia U Jisu Khrist sha kane ka pyrthei.
Kumta hadien bun spah snem, kane ka jingiathuhlypa kala urlong.
Hynrei hapoh kita ki por jingiathuhlypa ymdon bangeit ba mutdur ia ka jingwanlong briew jong u khun U Blei.
Nakata kadaw u Isaiah u ong- “Uei ba la ngeit ia ka jingpynbna jong ngi ? Iasaiah 53:1.
Te ka ei ka daw ba u Blei u kpa u la thmu khnang ban phah ia la u khun sha kane ka pyrthei? Ka daw kalong ba u IEIT kata kata ia ki Briew hangne ha ka pyrthei, ban pyllait ia ki naka pop bad na u Soitan.
Ka ktien U Blei ka ong-“Hakhmih ia ka kti U Trai, ym shym la pynlyngkot, kat ba kam lah ban pynim: lymne ka shkor jong u kaba khia, kat ba kam lah ban iohsngew: Hynrei ki jingbymhok jong phi ki la pyniakhlad noh hapdeng jong phi bad U Blei jong phi bad ki Pop jong phi ki la kah ia ka khmat jong u naphi, kat ba un ym sngew" Isaiah 59:1-2.
Dei nakata ka daw ula phah ia la U Khun ba marwei jong u ban pynim ia ngi.
Kumta hadien bun spah snem ka jingiathuhlypa kala urlong.
Kumta haduh ka jingkha ia U Jisu Khrist ka la long 14 Pateng.
Mathaios 1:17.
Hadien kane, U Angel U Trai u la wan ban pynkynmaw dakaba ong-“Kan kha ruh ia U khun: Men khot ia ka kyrteng jong u U Jisu: Naba UN PYNIM IA KI BRIEW NA KI POP JONG KI",Mathaios 1:21.
Kumta lakha ia U Jisu Khrist haka snem kaba saw (4B.C).
Lakha ia u khnang ban pynim ei iangi baroh.
Ka ktien U Blei ka kren shai.
“NABA UN PYNIM IALA KI BRIEW NAKI POP JONG KI".
Mathaios 1:21.
Dei nakata kadaw la rakhe ia ka Khristmas da ki Khristan baroh haka pyrthei, Kumta, “U ta uba ngeit ha u yn um pynrem: hynrei uta u bymngeit u larem lypa, naba um shym la ngeit haka kyrteng U KHUN U BLEI BA LA KHA MARWEI".
Ioanis 3:16-18.
Shillong: Ha kane ka ia ka 22 Nohprah 2022, nyngkong nyngshap la don ka jingiaid paidbah naduh iing dong Khliehshnong Sohra shaduh madan Ïewrim ryngkat ki duhalia ha kaba la don ka jingkyntiew lama da u Rangbah Shnong, Dr.Shembhalang Kharwanlang ryngkat ka jingiasakhi lang da ki dkhot ka Jylli Pyrkhat Kam, Dorbar Khliehshnong.
La pynlait paidbah ia ka Riti Synshar da u Kongsan, bah Titostarwell Chyne, CEM KHADC bad ia ka Thup Sah Kynmaw la pynlait da u bah Jambor War, EM i/c Elaka Administration, KHADC bad ia ka Dak sah kynmaw (scroll) da i bah A.K.Khongsdam, Chairman ka Riti Synshar Committee, Dorbar Khliehshnong, Sohra.
Ha ka jingkren da u Kongsan ba kane ka jingpynlait paidbah ia ka Riti Synshar kan long kaba sah nam ha ka Hima namar ka dei ka shnong kaba nyngkong eh ban don noh la ka Riti Synshar.
Hadien kane la don ka jingiasoi ia ka syrnot pynskhem da u Rangbah Shnong, CEM bad EM.Ha kaba khatduh la don ka jingpynlait paidbah da u bah W.Mathew Mawdkhap, u Nongaibuit jong ka Dorbar Khliehshnong Sohra, ïa ka Ambulance ba la ioh jingiarap na ka Chief Minister’s Special Development Fund 2021-2022.
Shillong:Ki dkhot jong ka ïingdorbar thawaiñ jong ka Rajya Sabbha, kiba kynthup na ka parti Rashtriya Janata Dal (RJD) bad ka Janata Dal United (JDU),ki la pynlong ia ka jing iakhih pyrshah ha khmat u mot sah kynmaw jong u Mahat ma Gandhi ba don ha phyllaw ka ïingdorbar jong ka Rajya sabha, ban pyn paw ka jing pyrshah ia ki jing kren jong u myntri sorkar pdeng, u ba long ruh u nongialam jong ka ïingdorbar thawaiñ, Rajya Sabbha u Piyush Goyal, ha kaba na ka liang jong ki MP jong ka RJD bad JDU, ki la dawa ba u Goyal u dei ban pan map noh ne weng noh shi syndon halor ki jingkren kiba ktah ia ka jylla Bihar lem bad ki nong shong shnong ki jong ka.
Haba iadei bad ka jingkren jong u Piyush Goyal, kaba u la ong, lada don ka lynti ki lah ban pynkylla ia ka ri, kumba long ka jylla Bihar.
Na ka liang u MP, jong ka RJD, u Manoj Jha, u la phah shithi sha u chairman,u Jagdeep Dhaankar jong ka ïingdorbar Rajyasabha ban phah panmap halor ki tei ki kyntien kren jong u Piyush Goyal haba iadei bad ka jylla Bihar.
Kham hadien,u myntri sorkar pdeng u la pynshai ruh, ba um da don kino kino ki jing thmu pyrshah ia ka jylla Bihar haba ia dei bad ki kyntien kiba u la kren, da kaba ong ruh lada ki kyntien kiba u kren ki ktah iano iano bad ia ki paid nong shong shnong jong ka jylla Bihar, un pyndam noh ia kitei ki jingkren, kiba u la dep kren, la iathuh u Piyush Goyal ha Rajya Sabbha.
Shillong:Kat nang mih ki sngi ki por la iohi ia ka jing kiew jong ka parti Bharatiya Janata party (BJP), na ka jing wan rung jong ki riew pawkhmat bad ki riew paidbah sha ka parti kiba la khih jingmut bad phai kh mat sha katei ka parti haba iadei bad ki mat treikam ki jong ka.
Kum shibynta ban pynkhlaiñ ruh ia ka jing pynkhreh jong ka parti sha ka elek shon ban wan sha ka ïingdorbar thawaiñ jong ka jylla ka ban long ha u snem ban wan.
Ha ka 22 tarik Nohprah, la iohi ia ka jing wan rung jong Wossaroi Rani na Mawphlang constituency bad u bah Highlander Kharmalki, u kyrtong jong ka parti congress ha ka bye -election ba dang shu dep na Mawryngkneng constituency,kiba la rung noh sha ka parti BJP lem bad ki spah ngut ki nongkyrshan ki jong ki.
Ha ka jingialang pdiang burom ia kine ki arngut ki nongialam la pynlong ha ophis treikam jong ka parti BJP ha bivar road Shillong, ha ka jing don lang jong ki nongialam jong ka parti ba kynthup ia u state president bah Ernest Mawrie nalor kiwei pat ki nongialam jong ka parti ha ka jylla.
Haba pdiang burom ia kine ki nongialam, u President jong ka parti bah Ernest Mawrie, u la ong ba da ka jingiatrei lang, yn sa lah ban tei ia ka jylla Meghalaya kaba biang ba dap na dong sha dong bad ka ban ai jing myntoi ruh ia ki paidbah jong ka jylla,ia ka jing phohsniew jong ki, kaba ki la thrang la palat 50 snem mynta kaba ym shem la don mano mano ba pyndep ia kane.
Ha ba ai jingkren ha kane ka sngi ki ar ngut ki nongialam, kata u bah Rani bad bah Kharmalki ki la ai jing iaroh ia ka parti BJP ha ka jingialam jong u Narendra Modi.
Ka BJP, ka dei kawei na ki parti ka ba dang don ka jing iatylli, ka dei ruh tang ma ka, ka parti kaba ki paidbah jong ka jylla ki dang don ka jingkyrmen na bynta ka roi ka par ha ka jylla hi baroh kawei.
Ka BJP hooid ka kham bha ban ia kiwei tangba ka dei pat ka Right Wings jong ka RSS kaba pyrshang ban phiah ia ka Ri ha ka kyrteng jong ka Niam.
Uto u president jong ka u kren kumno myn ha kato ba u wan sha Shillong ngeit phi dang kynmaw.
Ka anti social element kan trei kam lada ngi bakla ban jied ne phin ong mat long katba long.
Shillong: U Superintendent of Police, East Khasi Hills, S Nongtnger, IPS, lyngba ka kyrwoh, u la pynbna ba hadien ba la peit bniah ia ka jinglong jingman jong ki surok kiba ha ka thain Police Bazaar bad Motphran bad da ka jingthmu ban pynduna ia ka jingkhapngiah ki kali ha kine ki thain, ka Shillong Traffic Police (STP) kan pyrshang shuwa ban pyrkhing ia ka jingrung bad ka jingiaid lyngba jong baroh ki jaid Public Transport Bus SPTS sha ka thain Motphran bad Police Bazaar, ka ban sdang naduh ka 23 tarik u Nohprah, 2022 bad ka jingpyniaid thymmai ia kine ki Bus ka long kumne harum –.
U Saket Gokhale, u nongkren jong ka seng All India Trinamool Congress, u thoh mynta ka sngi, ha ka twitter jongu, ba ha ka por ba ki pulit jong ka Gujarat, ki kylli jingkylli ia u, ki kynnoh bha ia u, ba u don samla ha Meghalaya, kaba kyrteng “W Lyngdoh".
Ha katei ka jingshah tohkit, ula jubab, da kaba ong “Em ngam don bad kam dei ruh ka kam pyrshah ain, lada nga don ruh".
U Gokhale, u pynshai shuh shuh, ba u don uwei u pulit ophisar, jong ka Meghalaya uba tip bha ia u.
“Katei ka dei ka jingtbit wad jingtip jong ki pulit U Modi" ong U Gokhale.
Nongpoh:Ka Synjuk ki Rangbah Shnong Ri Bhoi District (SRS RBD), ka la pynrem jur eh halor ka jingiakhih ki paid na ka Jaid bynriew Garo, kiba don hapoh ka shatri jong ka All Ri Bhoi Garo Headman Association bad kiba la dawa na ka Hima Myl liem bad KHADC, ba ki dei ban weng noh halor ka hukum kaba ki la phah sha ka ophis u Deputy Commissioner ka Ri Bhoi, ha kaba katkum katei ka jingthoh ka btah ia u DC, ba um dei ban pdiang ia ki No Objection Certificate (NOC) ne ki Dulir jaka, na kito kiba kam rangbah shnong kiba dei ki Garo.
Haba kren sha ki lad pathaikhubor, u Bah PB Sylliang, Secretary ka SRSRBD, u la ong ba ka nongrim kaba la pynlong ia ka synjuk ba kan pynrem ia katei ka jingdawa da kitei ki paid Garo ha Rangsakona, ka dei namar ba katkum ka Myllien Act jong u snem 2007, ka la kren shai ba ki Garo kim lah ban long kum kita ki Rangbah shnong, ne ban ai ia kino kino ki NOC ne ki Dulir jaka, namar ia ki la btah ba ki dei ban long tang kum kita ki nongpeit nongkhmieh, hynrei ban ai ia ki NOC ne ia ki Dulir jaka, lah ban ai tang da uno uno uba dei u rangbah shnong Khasi.
U la ong ruh, ba ha ka jinglap jong katei ka Synjuk, ba kumba ka long mynta, ba ki paralok Garo ki la thombor bad leh Rangbah shnong jubor, ha kaba ki la ai NOC ne Dulir pathar bad dei halor kata ka nongrim kaba la pynlong ruh ba bun na ki jaka jong ka jylla, ki la shah die lut sha Assam.
“Ka Synjuk ka pynrem ruh halor katei ka jingthaw kynhun da kitei ki Garo bad kaba la tip kum ka All Ri Bhoi Garo Headman Association, kumta halor katei ka kynhun na ka liang ka Synjuk ki Rangbah Shnong ha Ri Bhoi kam don jingithuh satia ia ki bad ha kajuh ruh ka por, ki la ki la dawa ba ki dei ban pynduh pyndam noh mardor ia katei ka kynhun, khnang ban lait na kino kino ki jingiasngewthuh bakla.
Kumta, na ka liang ka Synjuk ka kyntu ia ki paid Garo ba ki dei ban don ia ka jingburom kaba markylliang bad ha kajuh ruh ka por, ki la kyntu ia u DC ka Ri Bhoi, ba u dei ban pynskhem ia katei ka jingbtah na ka Hima Mylliem, namar ha ka jingshisha hi ka long ba ki Garo kim lah ban long Rangbah Shnong, hynrei ki dei ban long tang kum kita ki Rangbah Shnong, u la bynrap.
Haba ki Garo ruh dei ki jaid bynriew meghalaya ruh ba lei kumta, hap ban peit pat sha garo don ne em u rang bah khasi u ba lah ban long u rang bah shnong.
Shillong:Ka ïingbishar badon burom jong ka Delhi High court, ka la thung ia u nongbishar ba la rangbah, ba la tip kum u V.Giri ban long u nong peit bniah (amiscus curiea) haba iadei bad ka jing peit bniah ban pyntreikam ia ka article ba 15(2) jong ka riti synshar jong ka ri.
U nongbishar V.Giri, un wad bniah ruh lada ka don ne em ka jing ibeiñ, iapher jaitbynriew ha ka imlang sahlang haba iadei bad katei ka mat.
Ka ïingbishar jong ka Delhi High court, ka la hukum ia kane, hadien ka jing shong bishar ia ka jingujor jong kawei ka longkmie khasi na jylla Meghalaya.
Ha ka jingujor ba ka la phah sha ka ïingbishar, ka la iakhun pyrshah ia ka rai jong ka Delhi Golf Club, ban ym shah ia ka ban rung sha katei ka klob namar ba ka phong da ki riam khasi.
Ka kynhun ki nongbishar ba kynthup ia u Chief justice, Satish Chandra Sharma bad u nongbishar Subramanium Prasad, ki la bthah ba ka jing pyniapher haba iadei bad ka jaka kha, kan hap ha ka kyndon aiñ ba 15(2) jong ka riti synshar jong ka ri india.
Ka ïingbishar ka la aipor ruh ia ka Club ba kan phah ia ki jing ioh lum jing tip haba iadei bad ki ain ba thymmai.
Ka jing shongbishar biang kan long ha ka 20 tarik Kyllalyngkot jong u snem 2023.
Ka jing ujor la phah da ka longkmie ba dei ka riewlum (ST) kaba la shah pynduh ban leit sha ka jaka ba ka la shah khot sngewbha ha Delhi Golf club limited, namar ka riam katkum ka riti dustur jong ka.
La ioh jingtip ruh ba ka jing duh jongka ban leit sha katei ka jaka ka dei ka riam tynrai jong ka, kaba long kum ka jaitbynriew Nepali, kaba la pynduh ia ka hok jong ka ban leit sha katei ka jaka.
This is a total insult to the tribal culture in the national platform.
i ne i kong i dei na mairang ba trei ha Abudabi.
mynta i la don ha mairang.
Shillong:Ka Co-ordination Committee on international border (CCIB) ha ka sngi ba ar jong ka taiew, ka la pynshai ba ka jing ker sainar shiah ha ki khappud Meghalaya Bangladesh kan dei beit naduh zero line bad ka kynhun ka la pynshai ruh ba kam don satia kata ka jing pyrshah ia ka jing ker sainar shiah, ba la thmu da ka sorkar.
Haba iakren bad ki nongthoh khubor u Chairman jong ka CCIB, u bah Sukkynjai Marchiang, u la iathuh ba ha ka 03 tarik Nohprah, ki ophisar na ka liang jong ka sorkar ki la wan hiar sha ka jaka ba la tip kum ka shnong Rhongkhong kaba hap ha Amlarem civil subdivision jong ka West jaiñtia hill district, ban sdang noh ia ka jingker sainar na katei ka jaka, wat la ka don ka jing pyrshah ba jur, na ka liang jong ki trai jaka.
U la ong ruh ba ha ka 05 tarik Nohprah 2022, ki kynhun seng bhalang jong ka jylla kiba kynthup naduh ka Federation of Khasi Jaiñtia and Garo people (FKJGP), ka Khasi Students Union (KSU) lem bad ka Hynñiewtrep national youth front (HNYF) ki la hiar sha katei ka jaka ban pynsangeh noh ia ka jingker sainar, kaba ki la ker naduh ka jingjngai ba 150 phut naduh u mawpud jong ka India bad Bangladesh.
Haba ki dkhot jong ki kynhun seng bhalang ki leit sha katei ka jaka, ki dap da ka jing sngew lyngngoh ban ioh sngew ba ki ophisar ki la ong ba ki la dep ioh ia ka jingbit na ki trai jaka, hadien ba ki la dep siew ia ka pisa bai jaka sha u trai jong katei ka jaka u bah Wanshalan Dhar, la ong u bah Myrchiang.
U Chairman jong ka CCIB, u la iathuh ruh ba ka kynhun ka jong ki, ka dei ka komiti ba kynthup ia ki trai jaka ha ki khappud bad ki kynhun seng bhalang, kiba la mynjur ruh ba kin ym ailad satia lada ka jingker sainar shiah hi kan dei ha ka jing jngai ba 150 phut na u mawpud, namar kin duh bun bha ki jaka kiba ki juh pyndon kam ban rep ban riang baroh shi katta.
Ka kynhun ka la kynnoh ruh ba u Wanshalan Dhar u la thok ia ka CCIB, katba ka sorkar pat ka la thom da ka bor ban pynieng ia ki kper sainar shiah ha kitei ki bynta, wat la ka jing mynjur na ki trai jaka kim shym la ioh satia.
meghalaya bad assam ruh donkam ban ker sainar shiah hi,,.
Shillong: Ka kynhun jong ki niam kristan ha ka jylla, ha ka shatri jong ka Khasi Jaiñtia Christian Leaders Forum (KJCLF), Shillong ki la pynpaw ia ka jing don lang bad ïeng skhem lang ka jong ki bad kito ki para ba ngeit kristan ha ka jylla Chhattisgarh, ha ka jing mad jing jynjar bad jingtynjuh ka jong ki, kaba la leh da ki riew shim kabu pyrshah ia ki.
Ka kynhun ka la pynrem jur ruh ia kito kiba pyrshang ban wanrah ia kum kitei ki jing thombor ia ki riew shimet bad ki long ïing long sem, kiba dei na ka niam kristan bad ki kynhun jait-bynriew rit paid, da kaba ki shoh bad pynshitom beiñ, ki beh ruh ia ki na ki ïing ki sem bad ki shnong ki thaw ki jong ki.
Ka seng, ka ong, ba kaba sngew lyngngoh ka long ba ki briew jong ka aiñ kim shem la treh satia ban pynrung ia ki ha kino kino ki kyndon aiñ pyrshah ia kito kiba leh ia kitei ki kam.
Ka KJCLF ha ryngkat bad kiwei pat ki kynhun niam kristan ha ka ri, ki pynrem jur ia kane ka jing leh shiliang bym iahap para briew shuh bad ka kyrpad ia ki bor sorkar jylla ba kan shim jing kit-khlieh ban pynshitom ia kito ki ba don kti, khnang ban lah ban iada ia ka jing im bad ka hok jong ki nong shong shnong.
Ka jing ia kulmar bad ka jing iashun iwei ia iwei ka dei ban sahngeh noh shi syndon bad ka KJCLF ka khot ia ka jing ngeit bad ka jing shisha ia kito ki nongialam ba kin sangeh noh shi syndon na kum kine ki jing ia shun, ban pyn tikna ba ka niam,ka jing ngeit bad ka riti ka dustur ba shisha kan ai bor ha ka jingim jong ki briew shimet bad ki nong shong shnong.
Ka KJCLF,ka la buh ka jingkyrpad sha ka sorkar pdeng bad jylla ruh kumjuh ba kin pynlong noh da ka jingiakren, hapdeng ki ba bun ki kynhun niam ka ban wanrah ia ka jing ia sngewthuh lang, ka shongsuk shong shngain bad ka jing iatreilang.
Da kaba leh kumne kito kiba don ha ka bor kin tip shai bad sngewthuh shai ba ki lah ban pynduh noh shi syndon ia ka jing tieng jing syier ha ka jingim ba man la ka sngi jong baroh ki nong shong shnong jong kane ka ri ba khraw, la pynkut ka khubor na u Rev Dr EH Kharkongor, Secretary jong ka KJCLF Shillong.
Shillong: Ki bor pyniaid district jong ka East khasi hills district,ki la khang pyrshah ia baroh ki bus kamai ba kin iaid lyngba ki jaka kum ka Police bazar bad Motphran naduh ka 23 tarik jong u Nohprah mynta u snem, haduh ban da pyllait khubor da kumwei pat.
Ia ka rai la shim hadien ba la iohi ia ka jing long jing man jong ka jur bha ka blok kali ha kitei ki bynta khamtam ha nongbah Shillong.
Katkum ka jing mynjur jong Meghalaya urban development development (MUDA) bad ki bor pyniaid kali jong ka shillong traffic police, khnang ban pyllait ia ki jing dheng bad blok kali ha nongbah shillong ,kane ka long kum ka jing pyntip paidbah ba ki bus kamai (STPs ne ki private bus) ym shah satia ba kin iaid na kitei ki bynta ba la kdew naduh ka 23 tarik Nohprah 2023,katkum ka hukum jong ka deputy commissioner jong ka East khasi hills district.
Ka jingbthah ka la iathuh ruh, ba ka kynhun pulit pyniaid kali jong ka nongbah Shillong ryngkat bad ka MUDA kin sa shong ia ka jing ialang bad kito ki trai bos,ki nongpyniaid bad ki seng jong ki bos, na bynta ban pynshai bniah halor katei ka bynta.
Imphal: Haduh kum ba 7 ngut ki khynnah skul kynthei ki la duh noh ia la ka jingim bad 40 ngut kiwei pat ki la mynsaw hadien ba ka skul bus ba ki shong ka la kylla, ha surok Cachar barim hajan ka jaka ba la tip kum ka longsai ha noney district jong ka jylla Manipur.
Kumba 10 ngut na kine ki khynnah kiba la mynsaw la ioh jingtip ba ki don ha ka jing mynsaw kaba jur bha.
Ka bus ba kine ki khynnah skul jong ka Thambalnu Higher secondary school ki shong, ka la kylla hadien ba u draibar um lah shuh ban leh eiei, la iathuh ki khubor pulit.
Ka kynhun jong ki khynnah skul kiba leitkai pyngad kum shibynta jong ka jing pule ka jong ki hadien ka eksam kut snem ka jong ki, ki la ia leit ar tylli ki bus, sha ka jaka ba la tip kum ka Khoupoum kaba don ha Noney district jong ka jylla Manipur.
Ka bus ba la shong da ki khynnah skul kynthei ka la ia kynduh noh ia ka jing jia aksiden ha ka jaka ba la tip kum ka longsai, kaba jngai kumba 55 kilometre na nongbah Imphal.
Na ki 40 ngut ki khynnah skul kiba mynsaw, 14 ngut na ki la phah sumar ha Regional institute of Medical science ha nongbah Imphal, katba 26 ngut kiwei pat la phah sumar noh ha Raj Medicity hospital kaba don ha nongbah imphal.
U myntri jong ka tnat pule puthi jong ka jylla Manipur, u Basantakumar u la leit jngoh mar mar, tang shu tip ia kane ki jingjia sha katei ka hospital.
U myntri rangbah jong ka jylla Manipur ruh u la leit jngoh lem ia kitei ki khynnah skul ba la mynsaw sha kitei ki artylli ki jaka ai jing sumar ban leit peit ia ka long ka man ka jong ki.
Ha kaba u la pynpaw ruh ia ka jing sngewsih halor katei ka jing jia ba ki khynnah skul ki la mad.
Ngi dei ban buh ka thong ban wanrah ka lawei baphyrnai na ka bynta ka jylla hi baroh kawei, kum ki nongshong shnong ngi dei ban kloi ban rai ban jied ia ki candidate kiba ngi ikop ban long ki nongialam ki ba lah ban shakri ia ki paitbah.
Ngim dei ban jied hadien ba ngi la shah thied, bun na ngi, ngi ong ngan thep vote ia uba pynsiew bai kot skul, don pat kiba ong ngan thep vote ia uba iarap ia nga ban shna iing, don pat kiba ong ngan thep vote ia uba iarap ban siew bai hospital bad kumta ter ter.
Baroh kine ki long ki jingmyntoi shimet, ngi dei ban buh jingkylli lada baroh ngin thep vote na ka bynta ka jingmyntoi shimet mano ban thep vote na ka bynta ban ioh ka hospita ka babha, mano ban thep vote na ka bynta ban ioh ki surok kiba bha mano ban thep vote ban ioh ki skul bad ki college babha mano ban thep vote ban ioh ia ka synshar khadar kaba khuid.
Ngi dei ban pyrkhat na ka bynta ka myntoilang namar ba bun sien ngi don ka jingsngewthuh ba bakla, don kiba ong lada nga kyrshan ia u Candidate No.1, ngam donkam shuh ban bylla, don pat kiba ong lada nga kyrshan ia u Candidate No.2, ngam donkam shuh ban leh ia kine ki kam kiba jynjar mynta, hynrei kaei kaba ngi dei ban leh man ka sngi lada jop u No.1 lane No.2 ruh ngi dei hi ban leh, uba rep kba u dei hi ban rep kba, uba bylla u dei hi ban bylla, uba hikai skul u dei hi ban hikai skul bad kumta ter ter.
Te hynrei lyngba u Nongmihkhmat uba ngi jied ngi wanrah ia ka roi ka par kaba ktah lang ia ngi baroh kum ka imlang sahlang bad ka jingkylla ka dei ban wan na ngi shimet shimet, ka jingpynthame lyngba ka pisa, lyngba ka jingpyndih buaid, lyngba ka jingpynleit Excursion, lyngba ka jingpynleit picnic bad kumta ter ter ki pynthame ia ngi, ngi kloi ne em ban ong ba ngam dei ban shah pynthame, ngi kloi ne em ban ong ba ngam dei ban shah pynbiej, ngi kloi ne em ban ong ha ki khun ki kti rai bud bad jied ia u candidate u briew uba sngewthuh bad uba kloi ban shakri, jied ia u briew uba lah ban long kum u nongialam (Leader) namar ngi donkam ia ki nongthaw ain hapoh iing dorbar (Assembly) kiba don ka sur ban kren bad ban iasaid na ka bynta ki paitbah ym ia ki mahajon, hehspah, businessmen, ban ia bate pyniaid kam hapoh iing dorbar, dei mangi ki ban rai ngi kloi ne em ban wanrah ia kata ka jingkylla da kaba sdang na lade shimet.
Shillong: Ka seng United democratic party (UDP), ka la phah da ka shithi sha u Chief Election Commissioner jong ka Election Commission jong ka ri India, halor ka jing pyndonkam bakla jong ki katto katne ki myntri sorkar,ki MLA kiba dei na ka parti national people party (NPP), wat kito ki MLA ki bym pat dei ki dkhot ba pura jong katei ka parti ruh.
Ha ka shithi ba la phah sha u Chief Election Commissioner jong ka ECI da u Vice President jong ka parti, u bah Allantry F Dkhar, ula ong ba lyngba ki khubor bad ki jingioh lum jingtip ka la don ka jing pyndonkam bakla ia ka skhim jong ka sorkar jylla ka ba latip da ka FOCUS bad FOCUS+, da ki katto katne ki myntri sorkar,ki MLA jong ka parti NPP bad kito ki MLA ba don ka jing thmu pyniasoh noh ialade sha ka parti National People Party, wat la kane ka skhim ka dei beit shibynta kaba la mang kyrpang tang na ka bynta ka jing myntoi jong kito ki nongrep jong ka jylla, ba kin nang lah shuh ban pynmih ia ki mar rep ki jong ki ban pynsuk ruh ia ki ban pynpoi sha ki iew ki hat.
Haba batai shaphang katei ka skhim ba la pyllait paidbah da ka sorkar jylla ha ka jing mang pisa ba 200 klur tyngka, ka jing pyllait ia kane ka skhim ka dei ban ai jing iarap ia ki nongrep jong ka jylla, hadien ka jing shah ktah ka jong ki na ka jing khang dam ha ki por jong ka khlam kovid-19.
Kane ka skhim la iohi ruh ia ka jingleit jngoh u myntri rangbah jong ka jylla, u Conrad Kongkal Sangma, ban ai ia ka jingiarap sha ki paidbah, kaba la mang 5000 tyngka sha man la u wei pa u wei u nongioh jingmyntoi, ha kaba katkum ka jing iathuh jong u myntri rangbah, kane ka pisa hi la ai kum shibynta ba ki nongrep kin ioh thied symbai.
Haba peit bniah ia ka jingai bad sam ia kane ka skhim da kito ki myntri sorkar,ki MLA na ka parti NPP, la iohi shai ba wat ha ki jaka sor, ba ka thung ka tep bad ka rep ka riang kam don ruh, katba ia ka skhim pat la pyniaid beit shakhmat.
Kane hi ka pyn paw shai ia ka jing pyndonkam bakla na bynta ka jing ioh nong haka saiñ hima sima, ban pyndonkam bakla ha ka kyrteng jong ki nongrep.
“Ngi shaniah skhem ha ka jingbishar bad ka jing khmih jong ka tnat khnamg ba ki nongrep kin ym duh noh ia la ka bhah ba ki dei ban ioh" la pynkut ka kyrwoh.
Ka Pynursla Block Trinamool Congress Committee haka kyrwoh sha ki lad pathai khubor kaba lah pyllait da ka party,kaba lah pynsngew sha ki bor jong ka tnad PWD National Highway division bad sha ki shkor jong u Symbud Myntri uba dei ruh u MLA ka konstitwensi u Bah Prestone Tynsong halor ka jing sniew palat liam ka surok naduh Siatbakon shaduh sha ba kut ka shnong Umsyiem kaba bun ki nongleit nongwan bad ki nongniah kali ki lah thnum iaka jing treikam jong katei ka surok ia kaba dei ka lynti sha kiwei ki shnong ba sharum jong ka thaiñ Pynursla.
“Hato kane ka Sorkar MDA ka matlah iaki jingeh ba kynduh ki paitbah jong ka thaiñ, bad balei ka tnad PWD ba dei peit hapoh ka jingpeit jong u Symbud Myntri ka kheiñ sting? Balei ruh wat ka surok ba iaid lyngba ka Pynursla bun sa ka thliew kaba pyni ba ki kontrakor ki shu shna tang dep bad ka tnat PWD ka shu pass bill khlem da bniah iaka quality jong ka kam.
Ka surok naduh Shillong shaduh Dawki kaba lah mang Rs.1,252 klur kaba lah dei ban pyndep katkum ka soskular ba iateh ha ryngkat ka JICA, ka Sorkar Pdeng bad kumjuh ruh ka Sorkar Jylla hynrei ym don ba tip ka daw jong ka jing pynsangeh treikam jong kitei ki kompany kiba lah shim kane ka kontrak ban pyndep.
Ka jinglong jingman ka surok kumba baroh kiba ju wan sha ka thaiñ sharum Pynursla ki lah ud lah thnum naka daw ka jing bym kitkhlieh u MLA ka konstitwensi.
Wat ki nongshang kai ki nongwan jngoh kai ruh ki lah pynpaw iaka jing bym hun ka surok.
“Hato u MLA badonburom u Bahduh Prestone Tynsong u iohsngew ne em ia ki jingeh ki paitbah bad ki nongleit nongwan"? Ka jing bym kitkhia jong ka tnad PWD ka paw shai kdar haka por ba wan u Myntri Rangbah ka Jylla sha Pynursla haka 13th tarik kane ka tnad lah shu siang khyndew siang shyiap tang ban iada burom na u MLA namar ka tnad treikam jong u ka lah pheil lypa.
Hato sa katno klur nang pyllut haka kyrteng “development" khlem ki kam ba shisha, lane yn nang pynbeij sa da ka flyover iaki paitbah jong ka thaiñ Pynursla.
,,.
Ka China, ka don ha ka jingkiew stet kaba jur bha jong ka khlam Covid 19, kumta ka tnat ka koit ka khiah jong ka sorkar India, mynta ka sngi, ka la ai jingmut ia u paidlang ka Ri, ba kin husiar bha, na ka jingpur biang kane ka khlam covid 19.
U Dr Mansukh Mandaviya, myntri ka koit ka khiah jong ka sorkar India, ula thoh ha ka twitter jongu, ha kaba iadei bad ka jingpur jong kane ka jingpang khlam ha ki Ri ka pyrthei bad nangta, sa ka jing pynkhreh jong ka India, ban iada ialade na kane ka khlam.
“Na ka jing nang kiew jong ka khlam Covid 19, ha ki katto katne ki ri, kumta la peit bha ia ka jinglong jingman ha ryngkat bad ki heh sorkar, namar ba ka khlam covid kam pat kut satia.
La bthah ia baroh, ba kin long kiba husiar bad pyrman bha.
Ngi la pynkhreh bha, ban iakhun ia kano kano ka jingjia" ong u myntri ka koit ka khiah, ha ka tweet jongu.
Na ka liang U Dr Vinod Kumar Paul, uba dei u dkhot jong ka NITI Aayog, ula bthah ia baroh, ba kin ia deng ia ki mask, hapoh iing ne haba leit jingleit shabar ruh kumjuh bad ban shah injek, ka ban iada na ka khlam covid 19.
“Ki don tang 27-28 percent kiba la shim ia ka injek, ban iada ialade.
Ngi khot ia baroh, khamtam ia ki rangbah briew, ba kin shim ia kitei ki jingiada" ong U Paul.
Ka khlam covid, ka la  hiar shibun ha kine ki sngi ha India, ha kaba ki don tang kumba 158ngut kiba ioh pang ha ka kut taiew jong ka 19tarik Nohprah, 2022.
U Mandaviya, u pynsngew ba ka long kaba donkam, ia ki paidbah, ba kin husiar bha, na ka jingwan kiwei pat ki jait jingpang Covid, kiba jia, ha kine ki sngi, ha ki bynta jong ka pyrthei.
Tang shi taiew ei ei hadien ba ka Meghalaya High Court ba donburom ka la ai ka rai(verdict/judgement) ban ailad biang ia ki nonghikai bym dei sorkar(govt.
aided teachers/professors) ban ia shimbynta biang ha ki kam sain hima-sima da kaba pynduh pyndam noh shi syndon ia ka rai jong ka sorkar(govt.
notification),mynta ka taiew pat, ka sorkar Meghalaya lyngba ka office jong ka Deputy Commissioner ka la ai hukum syndon sbak ba, baroh ki nonghikai na ki jaka pule ba la ioh jingiarap na ka sorkar(govt.
aided institutions) ki dei ban leit duty election lut baroh khlem jingmap ne jingpyrkhat shuh wat tang khyndiat ruh kaei kaban ktah ia ka pule ka puthi jong ki khynnah pule.
Ka hukum ka wan ym dei na ka tnat ka thoh ka pule(Education Department) hynrei beit beit na ka tnad Election jong ki District.
Ban ai hukum ba baroh ki nonghikai na ki jaka pule kin leit duty election lut,ka long ka rai khlem pyrkhat,ka bym lah satia ban pdiang ne ka bym pynshong nongrim satia.
Mano pat ban peit bad pyniaid ia ki skul ha ka por leit training election ki nonghikai baroh? Hato! kalong hi ba,ha ka por leit training ki nonghikai baroh kumba ar ne lai taiew ei ei, hap ai shuti(declare holiday) ia ki skul baroh?Hato! lada don tang ki principal bad vice principal khlem don lang katto katne ngut ki nonghikai, lah hi ban peit ne pyniaid ia ki skul kiba don da ki spah bad da ki hajar ngut ki khynnah pule?Hato,long hi ban shu ieh ia ki khynnah kumto ba kin shu ia leh katba mon ha skul?Hato,long hi ban shu leh kamkai ia ka jingnang jingstad ki khynnah pule tang namar ka tamasa election?Hato,long hi ban phah peit ia ki bym dei nonghikai ia ki khynnah ha ka por leit training election ki nonghikai?Hato,ki kmie ki kpa ki hun hi ban shu phah kai sha skul ia ki khun khlem ki nonghikai haduh ar ne lai taiew? Kine kiei kiei ki dei ki katto katne ki jingkylli kiba lah ban mih bad ktah halor ka jing phah duty lut ka sorkar ia ki nonghikai baroh.
Imat,ki shu ia leh khlem da pyrkhat bha tang ban bit ban biang ka kam jongki khlem da pyrkhat bha ruh kaei kaban ktah patia ka pule puthi ha ka jylla jongngi.
Imat,ym don ki nong plan(planners) ha kane ka sorkar mynta.
Imat,ka dei ruh ka sorkar ka bym don nongpyni ne nong kdew lynti satia(govt.
with no direction).
Baroh shi katta,,kano kano ka hukum ka ju wan da ka lynti kaba dei(proper channel).
Lada don kino kino ki kam kiba don ki jingktah ia ka pule puthi(education),dei ban da pan jingbit(permission) na ka office jong ki District School Education Officer(DSEOs)/SDSEOs) ne na ka office u Director of School Education and Literacy(DSEL) kiba dei ki office ba dei peit bad pyniaid ia ki skul.
Mynta pat,beit beit khlem salia ne burom shuh ia ki office ba dei peit ia ka thoh ka pule(education) hynrei beit beit la shu leh donbor beit na ka office ka election Dept.
sha ki principal jong ki skul/college.
Bun ki skul/college ki shu kohnguh beit ia katei ka hukum khlem da pyrkhat bha kaei kaban ktah ia ki skul/college jongki.
Ha ka jingshisha,ki principal jong ki skul bym dei sorkar ruh ki don la ka jong ka bor ba laitluit(autonomous power) pyrshah ia ki bor ba na sha bar(outside authority) lada ka dei ka hukum kaba ktah ia ki skul jongki lym kumta kam don jingmut ka bor bad ka iktiar jong ka shuki principal.
Ha ka por ba ai duty thoh Census ka sorkar Meghalaya ia baroh ki nonghikai skul ha u snem 2020,ki mih bun ki kynrum-kynram hapoh skul/college khamtam ba bun ki nonghikai ki shah leit duty census lut baroh.
La ia kren ia ki bor jong ka Municipality bad Education Dept.
ba ym lah ban shu phah duty lut ia ki nonghikai baroh hynrei tang katto kane ngut na man ki skul namar ba ka ktah ia ka jingpule ki khynnah khamtam ba ka shim por da ki taiew.
Nalorkata,la ia kren ruh ba kiwei kiwei ki Dept.
jongka sorkar kim dei satia ban iaid lait (bye pass) ia ki bor pyniaid skul(education Dept.
) jong ka sorkar hynrei ki dei ban iaid da ka lynti ne rukom kaba dei(through proper procedure) haba ki phah duty ia ki nonghikai lym kumta kin mih bun bah ki kynrum kynram ha man la ki Dept.
sorkar.
Sngewtynnad shibun ba ki bor Municipality bad Education Dept.
ha kito ki por ki la sdang ban pei phang halor kata,hynrei shwa ban pynbeit bad shim ia ka rai ba khadduh,wan noh ka khlam Covid-19 haduh ba kata ka kam ka shu kut la ka kut noh kumto khlem da ia sngewthuh sngewthaw bha haduh mynta mynne.
Lada ka sorkar Meghalaya ka iai mlien shi iai mlien ban leh shi leh kumne shi kumne,khlem da pyrkhat janai bha ia ki kam skul,ka jingnang jingstad(education)ha ka jylla khlem pep kan sa nanghiar shuh shuh arsut pynban nalor ba ka la hiar lypa bad poi lypa ruh sha trai duh katkum ka report na ka sorkar India dangshen.
Shillong:Ka jingdheng kali, ka la jubor palat sha Dawki, ha ki khyndiat sngi ba ladep bad ki don ar tylli ki daw (i) na ka jingiaid khlem akor palat ki trok kit maw bad (ii) na ka jingsniew palat than ka surok sha katei ka thain.
Ha ka sngi thohdieng ba ladep, ki kali, ki sahkut sbak sha katei ka thain, ha kaba la iathuh, ba ki don kiba shimpor haduh 6,7 kynta ban iaid na Wahkdait sha Dawki bad kumjuh sha ki shnong kiba markhap jong katei ka nongbah.
U Bah F Kongwang, Sordar ka Raid Mukertilla, uba mad dalade ia katei ka kordit ha katei ka sngi ba sniewbok, u iathuh ba, ula mih na Shillong, ha ka por 5baje janmiet jong ka 16tarik Nohprah bad ula poi ha Wahkdait, ha ka por 9baje mynmiet; hynrei na ka jingsahkut kali, kaba jubor than, ka la shimpor, ba un iaid haduh 5 kynta na Wahkdait sha Umsyiem bad u poi iing, ha ka por 2baje mynstep.
Ym tang katta, katei ka jingdheng kali, ka iai bteng ha ka sngi Saitjain jong ka 17tarik Nohprah bad katei ka la buh jingeh, ia ki nongleit nongwan sha ka Iew Dawki bad bun kiba hap ban hiar na ki kali bad shong da ki lieng na shiliang ka Wah Umngot ban poi sha Dawki bad la iathuh ruh, ba ka jingdheng kali, ka bteng baroh shisngi, ha ka sngi saitjain ruh.
U Bah Kongwang, u iathuh shuh ha U Rupang, ba lada ka sorkar jylla, kam lah ban pynbeit noh mar mar, ia kane ka kam, kumta na ka liang jong U Sordar lem bad ki Rangbah Shnong jong ka thain naduh na Wahkdait shaduh Dawki, kin khang shisyndon ia katei ka surok, naduh ka taiew ba nyngkong jong U Kyllalyngkot 2022 bad la dawa, namarkata, ba ki bor pulit, kin pynbeit noh ia ki kali bad ba ka tnat PWD, kan shna noh ia ka surok hapoh jong une u bnai Nohprah.
Ka jingkren ki nongialam ka sorkar MDA khamtam ka party ba ialam ia kane ka sorkar ha Meghalaya ka la pynlyngngoh bad pyndukha mynsiem lut ym tang ia ki nongialam seng bhalang hynrei ia ki paidbah nongshong shnong hi ka ri Khasi-Jaintia hi baroh kawei.
Ka jingkren jem daw na ki nong bat ia u lakam synshar jong ka sorkar Meghalaya ka la mih ha ka por ba dang rhem bha ka jingiakren bad jingiakynad pud hapdeng ka sorkar Assam bad Meghalaya.
Ban shu leit ai ei bad leit pyndem tdong(surrendered) ia ki shnong kiba don ha Block II haba ki shnong baroh la shong la sah hi da ki para Khasi-Jaintia ka dei ka jingai ei ka bym lah ban pdiang bad ka jingkren khaw pud lypa da ki nongialam bad nongsynshar na ka liang ka sorkar Meghalaya jongngi.
Ka jingkren bad pynpaw pyrthei jong uwei na ki nongialam rangbah kane ka sorkar Meghalaya ba ki shnong ha Block II ki dei hapoh ka pud ka sam jong ka jylla Assam ka la ai mynsiem bad pynkmen shi katdei eh ia ki nong Assam.
Katba kata ka Committee pynbeit pud ka dang iaid shaid shaid,ka Meghalaya pat ka la buh jingeh lypa da lade ia lade.
Kumno kata ka MOU ki la ia soi ban shu ai sngewbha ia ki shnong Khasi-Jaintia sha Assam? Kumno ki iai kob shi iai kob hana,ba dei tang ma ki(MDA) kiba lah ban pynbeit ia u pud u sam bad ka Assam hadien 50 snem ei ei mynta?La dei ban sngewlehrain ha ka jaka ban sngew sarong.
Tharai,ka sorkar Assam kan shah hi ban pynioh biang sha Meghalaya haba la dep ai dak lypa(green signal) ba ki hap sha Assam? Hato,dang don jingmut ban ia lum Committee khappud biang ban ia pyrkhat haba ka kam kalong kaba lah iap lypa?Hato,long hi ban shu ia pyllut kai ia ka por,ka bor bad ka pisa ban ia khyllie biang ia ka kam ba la la dep ai lypa?Kine kiei kiei baroh ki dei ka hok jong ki paidbah nongshong shnong nalor ki seng bhalang bapher bapher kiba don ka jingsngewkhia ia ka ri bad ka jaitbynriew khamtam ia u pud u sam ba la ioh kynti da ki kni ki kpa bad ki longshwa manshwa jongngi.
Ka jingbym ioh ki nongialam shnong na ka shnong Mukroh ban ia kynduh ia u Chief Minister ka Meghalaya dang shen ruh ka la pyni ka jingartatien ia ka rukom pyrkhat kane ka sorkar MDA hapoh ka jingialam ka NPP ia ka kam pynbeit khappud.
Haba bun ki nongshong shnong ki la kwah ban wan pynpaw hakhmat ka sorkar ba kim pat don satia kata ka jingshong shngain(safety and security) ha ki thain jongki,ka sorkar MDA pat ka leh kyllut bad khein kai pynban kat ia ka shongsuk shong shngain jong ka state ruh.
Hato,kum kane ka sorkar kaba khein sting bad kiar rai maw rai dieng ia ka jingkwah ki paidbah ia ka suk ka sain ka don hok seh ba kin bteng biang ia ka sorkar kumba ki la kob lypa ban synshar biang hadien ka election 2023?Hato,u paidbah u sngewdei ban ai biang ia kum kine ki nongsynshar ba khein tangdep ia ka angnud u paidbah?Kine ruh kidei hi ki mat kiba donkam ba ki paidbah u dei hok ban tip khnang ba kin ioh ban puson bha kaei kaba dei bad kaei kaba lait shwa ban poi ka electiin 2023.
Hynrei,tang kawei kaba ngi iohi ba,katba kane ka sorkar ka la pheil(failed) lut nadong sha dong,ki nongialam paidbah(MLAs/MDCs) pat shaid shaid ki ia rung sted da kaba khein jingkhein lypa ba kane ka party kan don biang ha ka sorkar hadien u 2023.
Ki la phoh sniew lypa ia ka kam Minister ba heh ryngkat bad ki kam(portfolio) doh kshong ha ka sorkar thymmai.
Lada bakla ka jingkhein ia ka jingphoh sniew jongki, (kumba long ki nongthoh tim)bad lait pynban u number ba thoh, kin sa babe kylla tang mar ia dep ka election 2023 bad kin sa ia pynkylla baji biang ia ka rukom pyrkhat politics jongki tdong-tdong,khlieh khlieh la kum ki lambit khlem nongrim.
Nongpoh:U Bah Sosthenes Sohtun, MLA ha ryngkat u Bah Victor Rani, MDC ha ryngkat ki ophisar sorkar lem bad ki riew rangbah, mynhynnin ka sngi ki la leit ban buh Mawnongrim ban shna surok hapoh ka shnong Umdoh 18mer bad kumjuh ha shnong Maikhuli, kaba dei kawei na ki shnong khappud ha Ri Bhoi.
Kitei ki surok kiba la leit ban plie Mawnongrim, ki dei ki surok kiba la sdang ban shna, ha kaba ka surok na Pillangkata sha Maikhuli, ka dei kaba la pynmang haduh T.5.26 klur, katba ka surok ha shnong Umdoh 18mer, ka dei kaba la pynmang haduh T.3.80 klur.
Ka jingleit buh Mawnongrim ha katei ka sngi, la sdang na shnong Umdoh 18mer, hadien kata sa sha shnong Maikhuli, ha kaba lyngba katei ka sngi, la la iohi ba ki paidbah ki la kmen eh, namar ki dei ki shnong kiba la shah iehbein palat ha kiwei ki nongmihkhmat bad ba kim ju pynpoi ia kino kino ki kam pynroi ha kitei ki shnong.
Lyngba jong katei ka sngi, ki riew rangbah lem bad ki riew paidbah na kitei ki shnong, ki la ai jingiaroh ia u Bah Sosthenes Sohtun, ha kaba ki sngew ba dei lyngba ka jingtrei shitom jong u, kaba la pynlong ia kitei ki shnong ba kin ioh ia kitei ki surok bad khamtam eh ba ki dei ki shnong ba kim pat ju iohi surok rong mynno ruh.
Shillong:Ka Khasi Student’s Union (KSU) South Central East Circle, Pynursla ka la kyntu ia u Bah Prestone Tynsong, MLA ka Pynursla bad Symbud Myntri Rang bah ka Jylla Meghalaya ba dei peit ia ka tnad PWD (Roads) bad kumjuh ia ki bor ba dei peit ia ka jingpyntrei ia ka surok Shillong Dawki kum ka NHID CL bad ki ophisar ba kim dei ban jrong tang u thylliej, katba ki kam pat ym poi shaei shaei ruh.
Kane ka jingkren ka seng ka long haba kynthoh ia ka jingpynslem ban pyntrei ia ka bynta surok narum Laitlyngkot sha Dawki bad kaba la nang pynsohsat ia ki paidbah ba iaid ba ieng ha katei ka surok namar ka jingsniew jong ka.
“Ka jinglong jingman ka surok ka wanrah ka jingsngew diaw bad hap ban pynrem jur ia ka Sorkar Jylla bad ki bor ba dei khmih namar ka jingsuki ban pyntrei ia kane surok", la ong u samla Vorrozislov Sohkhlet, Assistant General Secretary ka seng ha ki lad pathai khubor hadien ka jingwan jurip ia katei ka surok lem ki dkhot ha ka 16 tarik u Nohprah, 2022.
Da kaba pynpaw ba katkum ka jingioh jingtip ba ban maramot ia kane ka surok la mang san klur tam eiei, u la ong ba haduh mynta ym don dak don shin satia.
“Ki paidbah ki sngewkhia bad mad jingeh haba iaid ba ieng na kane ka surok khamtam kiba pang ba shitom bad long kumba shah leh beiñ ia ki kali bad haduh ba ki kali kamai ki kyntiew ia ka dor bai kali tang na ka jinglong jingman ka surok", u la ong.
U la ong ba ka NHIDCL ka suki palat ban pyntreikam bad naduh ki bnai Iaiong bad Jymmang mynta u snem ka seng ka la ïakren bad ka ophis SDO ka Pynursla Sub-Division kumjuh ia ki bor katei ka Company ban pynsngew ia kane ka jingeh pynban kam mih soh eiei haduh mynta.
“Ka NHIDCL ka la kular ba ha u bnai Risaw kan iakynduh ia ngi bad kiwei pat kiba ia don bynta ban pynbha ia kane surok hynrei kaba lyngngoh ka long ba don tang 5 haduh 10 ngut ki nongtrei jong ka", u la ong da kaba kynthoh ba katkum ka jingtip la buh ban pyndep trei ia ka surok ha ka 26 tarik u Nohprah, 2022 hynrei ka long thamula ba bun pat tang ki thliew ha shi lynter ka surok bad kam shngain ban iaid ban ieng.
Da kaba kynnoh ba ym kiba shong shuki kiba mad sohsat, hynrei u paidbah, u la ong ba ki ophisar PWD ki ong ba la aiti sha ka NHIDCL, hynrei mynta la bun bnai pat ym leh eiei bad haba kumne iano yn kynnoh bad ka Sorkar ka la dei ban aiti sha kiwei ki Company ban pyntrei.
Haba kylli la ka seng ka la iakren bad u MLA ka thaiñ namar u dei u Symbud Myntri Rangbah ba dei peit ia ka tnad PWD, ka seng ka la ong ba naduh ki bnai Lber bad Iaiong ha ka por ba duh thoh eksam ki khynnah, na ka jinglong jingman ka surok la ïakren bad u Bah Prestone, uba la kular pynkloi.
“Hynrei kaba lyngngoh ba na ka liang jongno jongno ruh ki jrong tang u thylliej bad lyngkot ki kti ki kjat hynrei ha ka jingshisha la dei ban pynjrong ki kti ki kjat ban pyntyllun ia ka kam bad ba ki paidbah kin nym shah shukor ne shah leh beiñ ha kum ka jinglong jingman ba mynta kane ka surok", la ong u samla Vorrozislov uba la ong ba ka pynpaw ka jingbym shimkhia u MLA jong ki.
U Rangbah Shnong ka Wahkdait, Bah Fastborn Dkhar u la ong ba ha ka por ba sdang pyntrei ia ka surok la julor lut ki jaka rep nalor ba ki trai jaka kim pat ioh ia ka bai lutksan bad kumta ki pynsangeh.
“Haduh mynta ka company kam trei eiei shuh bad ka jingsiew bai lutksan ia ki nongrep ne trai jaka ruh ym pat ioh satia", u la ong.
U la ong ba ka company ka la iehnoh ban trei ia ka kam naduh Wahkdait shaduh Dawki.
Haba kylli, u la ong ba ki trai jaka shabar ka ‘alignment’ jong ka surok kim pat ioh jingsiew satia.
“Ka jingrit ka surok ha katei ka thain nalor ka jingsniew ka wanrah jingeh ia ki paidbah bad donkam ban pynkloi ban shna ia ka", u la ong da iathuh ba la sdang trei ia ka surok naduh u snem 2019.
Da kaba pynpaw ba ki paidbah kim don jingpynthut, u la ong ka jingslem ka dei ka jingbym shimkhia ki bor bahalor halor kane surok la ka dei na ka Sorkar Jylla bad ka NHIDCL hi bad pynpaw ruh ka jingkyntu ia ka Sorkar Jylla ban pynsted namar kumba long hi ka pynduh jingkyrmen ia ki paidbah ka thaiñ.
Kum ban shu kdew ba ka mang tyngka na ka surok Shillong Dawki ba jrong 71 KM ka la poi palat ia ka 1200 klur bad ka jingbei tyngka ka dei lyngba ka Japanese International Cooperation Agency (JICA).
Shillong:Ka kong Ampareen Mazel Lyngdoh ka la rung noh sha ka parti National People Party(NPP), lem bad u bah Mohendro Rapsang ha ka 19 tarik Nohprah ha ka jing ialang ba la pynlong ha madan iewryng hep, firebrigade.
Ka jing mih noh jong kine ki nongialam na ka parti Congress ka la long ba hadien katto katne bnai ba ki la don ki jyrwit jyrwat bad ka parti kaba la poi ruh sha duh u pud ba kin shah beh seng noh lai snem na ka parti.
Katba u wei pat na ki nongialam u ba la rung lang bad ki ne ki arngut ki MLA ba dang shu dep phah ia ka shithi iehnoh kam ka jong ki kum ki dkhot jong ka ïing dorbar thawaiñ jong ka jylla, u long u MDC jong ka Jaiñtia hill Autonomous District Council (JHADC) na ka parti United Democratic party (UDP), u ma Emlangky Lamare u ba mihkhmat ia ka Narpuh constituency.
Ha ka jingialang ba iphuh iphieng bad ba i shongkun bha ka ba pyndap ruh ia ki jaka shong da ki nongkyrshan ba shit rhem bad ba ieid thep mynsiem jong kine ki nongialam, ha ka jing don ryngkat lang ki nongialam jong ka Parti National People Party (NPP), naduh u National president u Conrad Kongkal sangma, u National vice President bah Prestone Tynsong nalor kiwei pat kiba la iadon lang ha katei ka jaka.
Ha kane ka sngi la ia don lang ruh da ki kyrtong jong ka parti ki ban iakhun ia ka elekshon ban wan na ki hynriew tylli ki konstitwensi kiba don ha nongbah Shillong, ba kynthup ia u bah Rocky Hek na Pynthorumkhrah constituency, u bah Teibor Pathaw, na Mawlai Constituency, Mazel Ampareen Lyngdoh na East Shillong Constituency, bah Ransom Sutnga na North Shillong constituency, bah Mohendro Rapsang na West Shillong constituency bad ka Dr Jasmine Lyngdoh na Nongthymmai constituency.
Ha kane ka sngi ka kong Dr Ampareen Lyngdoh, ka la shah thung ruh kum ka nongaiktien jong ka parti National People Party (NPP) ha kaba ia ka kyrteng jong ka, la pynbna paidbah da u president jong ka parti NPP ha ka jylla u bah WR Kharlukhi.
Haba ai jingkren ha katei ka sngi, ka kong Ampareen Lyngdoh ka la rung sha ka National People Party (NPP), ka la ai khublei kyrpang ia u myntri rangbah jong ka jylla bad u symbud myntri rangbah kiba la poi ban ia syllok ban khot bad wer lem ia ka, ba kan rung noh sha ka parti ka jong ki kata ka National People’s party ( NPP).
Ka la ong ruh ba kam shem la don kano kano ka jing tieng, namar ba ka la sngew tikna bha ba kan poi beit sha ka parti NPP.“Ngin sa ia kren ia ki mat kiba iadei bad ka jylla, kin don beit kiba kylli ba balei nga leit rung sha ka parti NPP, ka daw ka long ba ki jingmut jing pyrkhat ki jong nga ki phah beit ban leit sha ka parti NPP" la ong ka kong Ampareen.
Haba ai khublei ia ki nongialam ba la slem jong ka parti, ka la ong ba ka parti NPP ka dei kaba donbok ba ka don ia ki nongialam kum u ma Sniawbhalang Dhar, da kaba ong ruh ba ka jylla ka donkam ia ki nongialam, ki bym tuh shuh ia ka pisa jong u paidbah.
Katba u bah Mohendro rapsang pat haba ai jingkren ha kane ka sngi u la ong, ba ha ka jingialam jong u myntri rangbah jong ka jylla,u Conrad Kongkal Sangma ka jylla Meghalaya kan sa kylla long kawei na ki jylla ba kiew bha ka ban rung ha ka thup jong kita ki 10 tylli ki jylla ki ba don ha ka ri india bad dei na kata ka daw ba u la rai ban rung sha ka parti national people party ( NPP).
“Nga la iohi ia bun tylli ki prokram kiba ia dei bad ka roi ka par, ki ban ai ka jing myntoi ia ki nong shong shnong bad ki paidbah jong ka jylla, kiba kane ka sorkar ba mynta ka la leh ha ka jingialam jong ka parti NPP.Nga sngew tikna ba 100 na ka 100 ngan sa wan phai biang kum u MLA jong ka West Shillong constituency ha ka elekshon ban wan ha u snem 2023 da ka jing ai kyrshan ka jong phi, u snem 2023 un dei ruh u snem ba ka nongbah shillong kan kylla, ha kaba ka lyer jong ka NPP kan sa beh" la ong u Bah Rapsang.
Nongpoh: Ka kynhun ki nongialam shnong na ka Jaidbynriew Garo hapoh ka shatri jong ka All Ri Bhoi Garo Headman Association, mynta ka sngi ki la pynlong ia ka jingialang paidbah ha shnong Rangsakona, Byrnihat, kaba long kum shibynta ban pyrshah jur ia ka hukum ba dang shu pynmih shen da ka Hima Mylliem bad KHADC, kiba la phah jingthoh sha ophis u Deputy Commissioner ka Ri Bhoi, ba um dei shuh ban pdiang ia ki No Objection Certificate ne ki Dulir jaka, kaba pynshisha da ki Rangbah Shnong Garo.
Ha katei ka jingialang, la jan baroh ki nongialam shnong Garo na ki 56 tylli ki shnong Garo, ki la wan ban iashimbynta bad kiba la shim ia ka rai ban kin pyrshah beit ia katei ka hukum ka Hima Mylliem bad KHADC ban sloit bor noh ia ki Rangbah Shnong Garo.
Ki nongialam jong katei ka kynhun, kiba kynthup ia u Nickel R.Marak, adviser bad u John R Marak, ki la pynpaw ba lyngba katei ka jingialang, ki la shim ia ka rai ban dawa jur na ka Hima Mylliem ba ka dei weng noh ia katei ka hukum, hynrei ki dei ban ithuh ia ki Sanad jong ki rangbah shnong Garo, la ka long ia ki NOC ne wat ia ki Dulir jaka.
Na ka liang jong kitei ki nongialam, ki la pynpaw ba shen ki la phah dorkhas sha KHADC, Hima Mylliem bad sha u Syiem ka Raid Marwet, ban dawa pynkup bor biang ia ki Rangbah shnong Garo, kumba la ju long ha kine ki snem kiba la leit noh baroh, ha kaba ki la ong ruh ba kin sa pynlong ia ka jingiakhih kaba jur, lada katei ka jingdawa kam urlong, khnang ba kan long ka  jingmyntoi na bynta ki paid Garo kiba don ha Ri Bhoi bad ha ka jylla, ki la bynrap.
bakla Naduh ba Sdang ba ailad mynta mih sa kine ki huru hura.
Hooid um don hok u garo ban long rangbah shnong namar u khasi um lah long nokma te une u dei tang u poiei bad u dei ban burom iaka riti dustur u khasi….
um dei shuh ban ailad ia kine ioh pan bor sa ki hajong,Bodo bad ter2ki garo ki don la ka jong kI ACD, liet ia khih sa ki ACD jong ki um ka jong ki khasi namar dei ha kum kine ki jiat ba sa ioh u khasi bad jaintia tang 40% bad.
Shillong: Ki arngut ki MLA jong ka ïingdorbar thawain jong ka jylla Meghalaya, ba kynthup ia ka kong Ampareen Mazel Lyngdoh, kaba mihkhmat ia ka East shillong constituency bad u bah Mohendro Rapsang, uba mihkhmat ia ka West Shillong Constituency, ki la phah ia ka shithi iehnoh kam ka jong ki, kum ki dkhot jong ka ïingdorbar thawaiñ jong ka jylla ha U Commissioner bad Secretary jong ka Meghalaya Legislative Assembly u bah Andrew Simon.
Ka jing iehnoh kam jong kine ki MLA ka dei ha shwa ba ka jylla kan jied biang ia ki nongthaw aiñ kiba thymmai ha ka elekshon ban wan ha u snem 2023.
Kine ki arngut ki dkhot jong ka ïingdorbar thawaiñ jong ka jylla Meghalaya, ki la shah sospon noh na ka parti Congress hadien ba ki la leit ban ai jing kyrshan ia ka sorkar Meghalaya Democratic Alliance (MDA) lem bad ki lai ngut kiwei pat ki para nongmihkhmat kiba la jop lang na ka parti congress ha ka elekshon ba la dep ha u 2018 bad kitei ki long u bah Kimfa Marbañiang u ba mihkhmat ia ka Rambrai Jyrngam constituency, u bah Mayralborn Syiem ba mihkhmat ia ka Nongpoh constituency bad u bah Process T Sawkmie u ba mih khmat ia ka Mawlai Constituency.
Katkum ki thymmei khubor ba la ioh lum la ioh jingtip ba kine ki san ngut ki MLA jong ka parti Congress ki lah ban leit pyniasoh noh ia lade sha kiwei pat ki parti na bynta ban iakhun na ki parti kiba thymmai ha ka elekshon ban wan sha ka ïingdorbar thawaiñ jong ka jylla Meghalaya.
La ioh jingtip ruh ba ka kong Ampareen Mazel Lyngdoh kaba la long teng ka myntri sorkar barim ka la rai ban rung noh sha ka parti ba bat ia u lakam synshar ha ka jylla,kata ka National People’s Party (NPP), ban kan iakhun ia ka elekshon ban wan ruh na katei ka parti, hadien ba u kurim jong ka u bah Fantin Lakadong u ba long u MDC jong ka Malki Laitumkhrah constituency u la rung sha ka parti NPP la katto katne bnai mynta, ym tang katta hynrei ka para trai jong katei ka myntri sorkar barim jong ka jylla ruh ka Dr Jasmine Lyngdoh ka la pynkhreh lem ban mih madan ha ka elekshon ban wan bad ban iakhun ruh ia ka elekshon ban wan na nongthymmai constituency na ka tiket jong ka National People Party (NPP).
Haba iadei pat bad ki saw ngut kiwei ki MLA jong ka parti Congress, la ioh jingtip ba arngut na ki, kin leit pyniasoh noh ia lade sha ka parti NPP bad arngut na ki, kin leit ban pyniasoh noh sha ka parti riewlum ba heh bad paw khmat bha ha ka jylla Meghalaya ka United democratic party (UDP).
Ki arngut kiba la bna ban leit pyniasoh sha ka parti national people party (NPP) ki long u bah Kimfa Marbañiang MLA, ba mynta jong ka Rambrai jyrngam constituency bad u bah Mohendro Rapsang MLA ba mynta jong ka west shillong constituency u ba dang shu dep phah ia ka shithi iehnoh kam ka jong u ryngkat bad ka doktor Ampareen Mazel Lyngdoh.
Katba ki arngut pat ki MLA ba kynthup ia u bah Process T Sawkmie ba mihkhmat ia ka Mawlai Constituency un sa leit pyniasoh noh shen sha ka parti UDP lem bad u bah Mayralborn Syiem MLA jong ka Nongpoh Constituency.
“To seh mei haba phim iohi ruh phi shu mutdur eh kumta" kren pynjem u Hiram“Ba nga bna khubor kein" pynpaw ka kmie.
“Phi tip hi mei haba ngi don ha Ri thor bah India hapdeng ki jingiapher bun jait haba kynduh para Khasi sngew kum shipara ne shi bahaiing khamtam haba don tang khyndiat eh.
Te ha kum kane ka kyrta jong ngi teng teng ym lah tehlakam ha kata ka jingsngew shngain markylliang" pynpaw u khun“Mynta nga sngewthuh ba me lah leh tam na khmat jong ngi ki nongri nongsumar ia me" kren dom ka kmie“Ym pat dei ka phainal mei hynrei tang ha ka semi phainal" ong u khun“Ka nia shisha kat me te la palat" ong ka kmie bad ka wiat samrkhie.
“Ngan tip shaei ma nga kata ka semi phainal bad ka phainal jong me tang u Blei ba tip" ong ka kmie bad ka ieng ban leit thet kti noh“Kata kein nga ong tang u Blei uba tip haba nga iathuh hok kumta ruh" ong u khun“To to ka dang biang ka por hynrei yn leh kumno shubuh lada u wan ialam sa ka kmie bad i khun" ong u kpa“Lada shu kut tang kumta te ka biang hynrei ioh u pynkhlemrain pat lada kan mih hadien?" buh jingkylli ka kmie“To lah biang seh mei.
Lada nga leh tam ngan ioh hi la ka nong.
Phi tharai ngan biej eh haduh katno ko ban pynjah burom ia la ki kmie ki kpa kiba ri ba sumar hok ia nga" kren khia thew u khun“Sngap noh lah biang" kren leh thut u menkpa ba ka kyllut sa ka shkor ban sngap.
Kata ka miet ka la pynsah jingkynmaw ha u Hiram bad ym lah klet shuh ha la ka dohnud.
Watla u niah kali hynrei kita ki kyntien ki iai sawa sah ba la kren ka kmie.
Sa shisien pat ka pynkynmaw biang ia u ha ka por ba u sah pule sha Ri ThorKa por ka la iaid shi snem.
U Hiram u la leh jan ia kawei ka kha iapsaw.
Ban nym mih kano kano ka jingtharai sniew ha la iing u la iathuh hok ha ka ka kmie bad u kpaKa dei ka miet 30 tarik u Kyllalyngkot kaba khriat bha.
Katba ki dang syaid Heater lang hangta u Hiram khlem da lehrain shuh u iathuh ha la ka kmie“Mei ngam kwah buhrieh ei ei na phi bad nga iathuh ia phi bad ha khmat lang i pa ba nga la don paralok mynta" u ong bad peit shlip ia la ka kmie“Katno nga sngewtynnad shisha ba me la kylla jinglong bad iathuh ha ngi" ong ka kmie bad ka peit ia la u menkpa uba dang ktha kwai khapbrip khmat la kum uba pyrkhat ei ei.
“To da iathuh bniah me ong" ong u kpaU Hiram u la sdang “Kata ka briew ka dei kaba la ioh khun iwei bad u lok jong ka u la phet noh.
Ka don tang arngut shipara bad uwei u dei u shynrang uba la leit iingbriew.
Ka dang don kmie don kpa.
U kpa jong ka u la shongthait na ka kam peon ha ophis PWD.Ka kmie pat ka dang trei ha cleaner ha kawei ka Hospital sorkar.
Ka dang leit klas ha ka kyrdan B.Com phainal tangba ka la bakla noh bad uwei u para klas uba na thain Bhoi.
Ka shu shongiing hynrei ka pynkhreh kot ha iing.
Ka jait ka khong jong ka te kam don kano kano ka jingbudnam sniew.
Ka dur ka wow!" pynkut u Hiram“To sdang shwa ma phi menkmie" ong u menkpa“Lada dei kaba dang samla te ka jingiakren kan long da kumwei haba la dei pat ka kha iapsaw yn kren shuh sa kumno kpa" ong ka menkmie bad ka phai ha la u menkpa“To shu ong beit seh phi suk ne em kmie haba la shai ka jingiathuh u khun?" ong u kpa u Hiram“Haba u la leit mon sa ia kaba la don khun ruh yn ong shuh sa kumno kein.
Lada khang ruh kumno lada pdiang ruh kumno hynrei ia kaba la long pateng ym sngew klai shuh phi" pynpaw ka menkmie.
Ki Jiw bad ka temple mount.
Ki Jiw ki dei ka jaidbynriew bahaka ri Israel,ki longka jaidbynriew kaba u Blei ula jied kyrpang ha kane ka sla pyrthei,bad kane ka jaidbynriew Jiw ka don ka bynta kaba khraw naduh ba u Blei ula pyllong ia kane ka pyrthei bad haduh kip or bakut ki ban sawan.
Ka don iaka history kaba jrong haka ktien ka jong u Blei, ryngkat bad ka ri jong ki ka ri Israel kein.
Ka temple Mount ka dei ka jaka ha kaba ka ieng ka temple naduh kip or kiba rim kum ka temple u syiem Solomon,bad hakane ka jaka hajan kane hi ka jaka ka don mynta ka temple jong ki Muslim ha Jerusalem.
Bad kane kam dei ka temple jong ki Jiw hynrei jong ki Muslim bad ia kane ka temple ki Muslim la ai kyrteng kum ka Al haram al-Sharif bad ka Al-Aqsa compound.
La tip ruh ia kane kum ka Dome of the rock.
Kine ki don haka old Jerusalem city daki hajar ki snem haduh mynta.
Ka jingdon jong kane ka temple ki Muslim ha Jesrusalem,dei hadien ba ki Jiw kila sakma sha kylleng ka pyrthei.
La iehnoh ing jah iaka Jerusalem bad iaka ri Israel baroh kawei.
Jeremaiah25:11.
Jerimaiah50:39.
Dei hakum kata ka por ba iaka ri Israel la shim ti noh daki ba bun ki ri bad ki syiem kiba synshar halor jong ka.
Kumta iaka temple u Solomon la pynjot haka snem 587B.C da u Nebu chadnessar u syiem ka Babylon.
U snem 628A.D la knieh iaka Jerusalem da u Kaleph omar(MuslimArab).
U Kaleph Omar ula tei iakane ka ing mane Musalman Dome of the rock.
Kaba mut hangne ba ia ka temple baa r ki Jiw la pynjot noh la thang noh ha u snem 70AD.Dei hadien u 70AD,ba ki Muslim kila pynieng iaka temple jong ki ha Jerusalem kaba dangneh haduh mynta ba latip kum ka Dome of the rock lane Al-Aqsa.
Ki Jiw ki laduh noh iala ka Tmple kaba ar jong ki bad ki da sakma ruh kylleng ka pyrthei hynrei u Blei um shym la klet iaka Jerusalem bad iaka ri Israel dei kumta ba u la shah iaki Muslim ban pynieng ka temple hajan kane kajaka ka temple ki Jiw bad kane ka temple ka don haduh mynta.
Balei ka jia kumta? Dei namar ba ki JIw ne Israel ki la pyntait iaki hukum u Blei kila kyntait ruh ia u Messaiah jong ki ba kim ithuh ia u.
Ioanis 1:11.
Iaka jingduh noh jong ki Jiw iaka Temple jong ki ha Jerusalem,u Jisu ula dep kren lypa ia kata ha u snem 32AD,haka Nongsamaria,u Jisu u ong-“Ba ka pork an jia ba phin ym ia mane ia u kpa(Blei) halo rune u lim, lymne ha Jerusalem.
Ioanis4:21.
Kumta hadien 37snem kata ha u 70AD,la pynjot noh iaka Temple ki jiw ha Jerusalem bad haduh mynta shisha ki jiw kim ioh shuh ban mane ia u Blei haka Temple ha Jerusalem,ka la long ha duh mynta mynne kumba 1952snem khlem temple shuh.
Ka temple kaba don mynta ka dei ka jong Muslim.
Ki Jiw mynta kila kulmar ,ki la iaid paidbah ban dawa temple hajan ka Dome of the rock, bad bunsien ka mih ka jingkulmar hapdeng ki Muslim namar ka temple jong ki ruh ka don ha kane ka area.
Ki Jiw kila iabun ha Israel,ka por kala dei iaki ban ioh kane ka jaka mane Blei hynrei ki bor sorkar Israel bad ki Police kim shah ba kin rung ha kane ka temple ki Muslim ioh kan mih jingkulmar.
Ka por kala dei iaki Jiw ban ioh Temple,Ka hokum kam dei naki bor sorkar Isarel lane naki nongsynshar ki hima pyrthei,hynrei na u Mradkhlaw kein.
Ka thma kan samih hangne naka daw ka temple.
te lada ki Jiw kin ioh pynieng temple kan salong ka temple balai kane kam dei ka hukum na u Blei hynrei na u soitan Lucifer te lada I jiw kin ioh ban pynieng noh iaka temple kaba lai,dei hangta kein kin sdang kip or kiba shitom jynjar jong kita ki 7snem iaki ba u Daniel u ong- “Ka shitaiew ka bakhadduh"Daniel 9:27.
Kin long kip or ba u soitan un synshar ia kane ka pyrthei,kip or ba pynhap ia u Lucifer soitan naki jaka bneng sha kane ka pyrthei ba ynioh synshar 3anem shiteng ne 1260sngi+30sngi.
Daniel 9:27 Daniel 12:11.
U Jisu ula dep kren-“Phin ym mane Blei ha une u lum lymne ha Jerusalem"Iakane la pyndep mynta pat lada ki Jiw kin ioh pynieng Temple, ka hokum kanmih na u Mradkhlaw ym shuh na u Blei.
Ki Ki Jiw kin ioh ban knia pyndep niam jingknia hapoh kata ka temple tang haki 3snem shiteng.
Bad hamar pdeng kata k alai snem shiteng.
U Mradkhlaw un pynsangeh iaki ban mane Blei namar un shong ma u pat ha kata ka temple ban leh ialalde kum u Blei bad un synshar dusmon ia kane ka pyrthei 1260sngi+30sngi=1290sngi kein.
Daniel9:27.2Thessoloni2:4.
Daniel 12:11.
Ka pyrthei mynta ka ap khmih lynti iaka temple kaba lai jong ki jiw.
Bad kan long ka por ka jingjar bad ba la thoh haka kitab jingpynpaw.
“Ko khun hep,ka long ka pork aba khadduh".
Shithi ba nyngkong u Ioanis2:18.
Shillong:U Myntri Rangbah ka jylla Conrad K Sangma, ha ka sngi U Blei ula pan ïa ka jing kyrshan na u Myntri Rangbah duh ka ri u Narendra Modi ban pynkylla ïa ka nongbah Shillong kum ka shlem jong ka pule puthi ka thaiñ shatei lam mihngi.
Haba kren ha ka jingïalang kaba la ïadonlang u Narendra Modi, u Myntri Kam Pohïing ka ri u Amit Shah, ki Myntri Rang bah bad ki Lat na ki 7 tylli ki jylla jong ka thaiñ shateilam mih ngi ha ka jingrakhe Jubili Ksiar jong ka North Eastern Council (NEC) ha madan Polo, Shillong, u Conrad Sangma ula ong, “Katba ka sorkar ka jong nga ka dang trei shitom ban pynbit pynbiang ïa ki jingtei bad ki jingdonkam jong ki jaka pule bad kumjuh ban pynkhlaiñ ïa ka jingnang jingstad jong ki nongshong shnong, nga kyrpad ban ailem ïa ka jingkyrshan ha ka jingthmu ban pynlong ïa ka nongbah Shillong kum ka shlem jong ka pule puthi ha ka thaiñ shateilam mihngi".
Ula ong, ka sorkar ka don ïa ka jingthmu ban tei ïa ki jingtei ki bapher bapher ha ka New Shillong Township kiba kynthup ïa ki ophis sorkar, ki jaka pule, jaka ïalehkai bad ki jaka sah bad kane kan ïarap shibun ha kaban pynduna ne pynkhapngiah ïa ka sor Shillong bad kane kan ïarap ruh ha ka ban lah ban wanrah biang ïa ka burom bad ïa ka jingitynnad ka jong ka.
U Conrad Sangma ula kyntu ruh ïa u Myntri Rangbahduh ka ri ba un shah ban pynrung noh ïa ka ktien Khasi bad Garo ha ka khyrnit ba phra jong ka riti synshar ka ri.
Ula ïathuh ruh ba ka sorkar MDA ka la pynleit jingmut bha ha ki samla ka jylla bad ha kane ka bynta, ka sorkar ka la ai jingkyrshan ïa ki nongtem bad ki nongrwai, ki nongseng kam lajong, ki kynhun jong ki samla lyngba ki skhim bapher bapher.
“Ka sorkar jong nga, ka pynleit jingmut bha ha ki samla kiba don bun bha ha ka jingdon u paidbah ha ka jylla.
Ngi kyrshan ïa ki nongtem, nongrwai, nongsengkam lajong, ki kynhun jong ki samla, ki nongïalehkai lyngba ki skhim khnang ba kin lah ban kamai jakpoh bad ban plie ïa ki lad ki lynti na ka bynta ka jong ki," ong u Conrad.
Ula pynpaw ba lyngba ka jingtrei khlem da shongthait jong baroh kiba don bynta lang, ka jylla ka la kiew shaphrang bad kylla long ruh kum ka jylla kaba la kiew shaphrang hapoh ka ri ha kine ki 5 snem.
“Ngi la ïoh pdiang ïa ka khusnam na ka United Nation ba wanrah ïa ka jingkylla ha ka jingai jing synshar lyngba ki kor teknoloji bad ban kyntiew ïa ki kam jngohkai ha ki thaiñ nongkyndong.
Ngi la ïoh ruh ïa ka jingithuh kum ka jylla kaba la treikam bha ha ka jingpyntreikam ïa ka Jal Jeevan Mission, PMGSY, MGNREGS bad kiwei kiwei ki skhim kiba ïadei bad ka koit ka khiah.
Ngi la wan ruh ha ka kyrdan kumka jylla ka ba la treikam bha ryngkat bad ka Gujarat bad Karnataka ha ka National Startup Ranking Framework 2021," ong u Conrad.
Ula pyntip ba ka sorkar ha kine ki 5 snem ka la lah ruh ban pyndep ïa ki projek kiba la sahteng bad ka la jan dep ruh ha ka ban tei pyndep ïa ki projek kiba heh, kiba kynthup ïa ka 5-Star Hotel kaba nyngkong ha ka jylla ka Taj Vivanta, Marriott Hotel bad ka Ganol Hydroelectric Power Project bad ban shna pyndep ïa ka Football Stadium kaba heh da kaba pyndonkam da ki kor teknoloji ha ka P.A.Sangma Sports Complex.
Kiwei pat ki projek kiba heh kiba la pyndep ha kine ki 5 snem ki kynthup ïa ka Shillong International Centre for Performing Arts & Culture (SICPAC), ka Shillong IT Park bad ka Shillong-Diengpasoh Road.
Ka Argentina, ka la ioh ia ka nam lahduh, ha ka ialehkai World Cup, kaba long ha Qatar bad ka Argentina, ka la pynliem ia ka France, ha ka jing iashut penalty.
Ka jing ialehkai, ka la slem bha, namar ba ym don ba jop na kano kano ka liang, ha kaba la ai por shuh ruh, sa 30 minit, nalor ka por ba la buh 90 minit; hynrei hangtei ruh, ym don mano mano ba jop bad katei ka la dei ban shu ia shut penalty.
Ha ka por ialehkai ki ar tylli ki Ri, ki la ioh thep mar 3 kol, katba ha ka jingshut penalty, ka Argentina, ka la pynliem ia ka France da 4-2 kol.
Ka jingjop jong ka Argentina, ha kane ka World Cup, ka dei hadien u snem 1966, ba katei ka Ri, ka la ioh, ia ka nam lahduh.
Nongpoh: Uwei u samla uba la tip kum u Braveman Tangsang 30 snem ka rta, u la khlad noh na sla pyrthei, kata ka dei hadien ba ki thylliej ding ba shyrkhei ki la ioh ban bam duh ia kawei ka iingtrep, kaba utei u samla u la thiah hapoh katei ka iingtrei bad kaba don ha kawei ka khlaw rep ha shnong Sohlait Thymmai.
Ka jingtip kaba la iohlum, la ong ba katei ka jingjia la shu suba ba ka la jia hynnin ka step phyrngap, kata ha ka por ba utei u samla u dang iohthiah lyngngai hapoh katei ka iingtrep, kaba dei ka iing kaba u pyndonkam.
Haba iadei bad katei ka jingjia, u Bah Ale Khongjoh, kpa jong utei u samla, u la iathuh ba u khun jong u, u shait wanphai sha iing manla ka sngi u Blei, hynrei namar ba um shem la wanphai shuh, mynta ka sngi ki la leit ban wad ia u, hynrei kaba sngewsih ka dei hadien ba ki la lap pynban ba katei ka iingtrep ka la pluh bad utei u samla u la khlad bad ingkhong, hadien ba u la shah bamduh ha ka ding.
Shillong:U Dr Mukul Sangma, u ba dei u nongialam jong ka liang pyrshah bad ha kajuh ka por kum u MLA jong ka Songsak constituency, u la ai dawai sha ki paidbah nong shong shnong jong ka shnong Songsak, hadien ba u la peit bniah bad batai ruh ia ka koit ka khiah ka jong ki.
Kum u nong ialam bad u nong mihkhmat jong ka thaiñ Songsak, u Dr Mukul Sangma u ha ka sngi jong ka 16 tarik Nohprah 2022,u la pynlong ka jing ia kynduh ia ki paidbah da ka jing ai dawai ei sha ki nong shong shnong jong ka shnong Songsak ha kaba ia ka jing ai dawai ei la pynlong ha ka madan skul jong ka Songsak agitdokre upper primary school.
Kum u wei na ki nongialam, u ba la don bynta bha ban shakri ia ki paidbah u ne u nongialam jong ka parti Trinamool Congress hapoh ïingdorbar thawaiñ jong ka jylla, u Dr mukul Sangma, u la peit bniah ia ka koit ka khiah jong ki nong shong shnong.
U la peit ruh ia kiba pang khmat bad ia kiwei pat ki jait jing pang, kiba ki briew hi ki juh don, ha kaba u la ai jing mut ruh ia ki nong shong shnong ba kin bam ia ki jait jing bam ki ban tei ia ka met ka phad ba kin long kiba khlaiñ bad khiah krad bha.
Ha kane ka sngi u Dr Sangma u la sam ruh ia ki dawai sha ki paidbah nong shong shnong, hadien ba u la dep bthah bad batai bniah ba kumno ki hap ban dih ia ki dawai katkum ka jing lap ka jong u kum u doktor.
Nongpoh: U Bah Mayraldborn Syiem, MLA Nongpoh ha ryngkat u Bah Balajied Rani MDC, myn hynnin ka sngi ki la pynkup burom ia 3 tylli ki Village Organization kiba hap ha Nongpoh Constituency, kata ki kynthup ïa ka Kynthuplang VO na shnong Mawlong, ka Iasnohktilang VO na Mawphrow bad ka Iasnohktilang VO na Niangbari Lum, kiba dei ki VO kiba la shah jied kyrpang na ka ophis u Block Development Officer, Umling.
Lyngba jong katei ka sngi, kaba la pynkup burom ia kitei ki VO, nalor ka jingdon ki nongmihkhmat ka Nongpoh Constituency, la sakhi ruh da ka jingdon ki ophisar na ophis BDO Umling, u Bah RB Shadap President ka Ri-Bhoi Dorbar lem bad shibun ki ki riew rangbah jong ka thain Nongpoh.
Haba ai jingkren ha katei ka sngi, u Bah Mayralborn Syiem, haba kren ha katei ka sngi, u la pynpaw ba katei ka jingpynkup burom ka long kum ka jingpynshlur bad ka jingai mynsiem ïakitei ki longkmie kiba trei shitrhem lyngba ka jingkyrshan jong ka NRLM halor ki kam bapher bapher ba ki shakri haki shnong ki thaw bad khamtam ban kyrshan ïaki para longkmie ha ki shnong bapher bapher.
Shillong:Ka Shillong City Youth Wing jong ka seng UDP, ka kyntu ïa ki paidbah jong ka Jylla Megha laya ba kin nym biej bad shah pynngop ha kane ka scheme FOCUS bad FOCUS+ jong ka NPP bad kata ka scheme 1000 na ka bynta ki longkmie jong ka TMC.“Ngi ngeit skh em ba ki paidbah ka Jylla ki dei kiba lah shai bad kiba sngew thuh kham bha ïa ki jingshisha bad ruh ban bishar ba shaei kine ki jait schemes ki jah ha ki 4 snem kiba lah leit hynrei ki mih syndet syndet mynta tang 2 bnai shwa ka election.
Kum ka Youth Wing, ngi buh ka jingkylli, hato ki paidbah ki donkam jingïarap tang shwa ka por election ?"“Ka jingwan jong ki heh nongïalam jong ki seng kiba na bar ka Jylla lane kiba baroh ki tip kum ka National Party ha kane ka Jylla tang ha ka por election ruh ka pyni ba ki ithuh ïa ka Jylla jong ngi tang ha kine ki por, ngi ngeit ba ki paidbah kin nym patiaw than ïa kane ka jingwan pynbiej jong kine ki nongïalam kiba na ri Thor" ong ka kyrwoh, na U bah Desmond K.L Mawlong, General Secretary, Shillong City Youth Wing.
Shillong: Ka kong Ampareen Lyngdoh, MLA jong ka East Shillong, kaba dei ruh ka dkhot jong ka seng Congress, kaba la shah sospon, ka la risain noh mynta ka sngi, kum ka dkhot jong ka seng Indian National Congress.
Ha ka shithi, kaba ka la phah sha U President jong ka seng, ka kong Ampareen, ka kynthoh, ba ha kine ki sngi, ka seng Congress, ka la duh noh ia ka jing iajan jongka bad u paidlang jong ka Meghalaya bad kumta ka shim, ba kam dei shuh ka rynsan, ba kan shakri ia ki paidbah jong ka jylla, lyngba katei ka seng bad kumta, ka phah ia ka shithi jong ka jingmih noh jongka, na katei ka seng, naduh mynta ka sngi, ka 19tarik Nohprah 2022.
Nongpoh:Ki nongialam ha ryngkat ki dkhot jong ki kynhun sengbhalang kiba don hapoh ka Shatri jong ka Save Hynniewtrep Mission, kiba kynthup ia ka CoRP, HANM, HYC bad ka JSM, mynta ka sngi ki la pyn long ia ka jingialang paidbah ha shnong Umroi, kata hadien ba ki la dep ban pynlong ia ka jingia iaid paidbah na Jing kieng Dwarksuid sha Umroi.
Hadien ba kut katei ka jingiaiaid paidbah, ki la pynlong ia ka jingialang paid bah ha Umroi bad haba ki la pynkut ia katei ka jingialang, ki sa thang ia ka tynshop u Bah Prestone Tynsong, kaba long kum ka dak ban pynpaw ia ka jingpyrshah jur, halor ka jingkren u Bah Prestone Tynsong, uba la kren shi kren ba baroh ki shnong kiba don ha Block-2 ki dei kiba la hap sha ka jylla Assam, hynrei ka Meghalaya ka hap ban iakren na ka bynta ban pynphai kylla ia kitei ki shnong ha ka jylla.
Lyngba katei ka jingialang, kitei ki nongialam ka Save Hynniewtrep Mission, ki la ioh ban kren bad ban pynshai paidbah ia ki 9 tylli ki mat jingdawa sha ka sorkar jylla, ba ka sorkar ka dei ban pynurlong ia kitei ki jingdawa.
Ki jingdawa jong ka Save Hynniewtrep Mission, ki kynthup ia ka jingdawa ban pyntreikam noh mardor ia ka ILP hapoh ka jylla, ban pynrung ia ka ktien Khasi ha ka khyrnit ba phra jong ka riti synshar, ban pynbeit biang ia ka soskular kaba beain hapdeng ka Meghayala bad Assam, ban pynkynriah noh ia baroh ki nongtrei sorkar bad ruh ia ki Khar metor kiba sah beain ha them Iew Mawlong, ban pynbeit thymmai bad pynbha ia ka polisi thungkam ba noh shilliang ha Meghalaya, ban tohkit da ka CBI lane da ka iing Kashari ia baroh ki kam bamsap ha ka jylla, ban tohkit da ka CBI, bishar da ka Iing Kashari ba iaid stet bad pynshitom ia ki pulit ba leit siat iap ia u (L) Bah Cheristerfield Thangkhiew, ban thungkam noh mordor da ka lynti bakhuid ia baroh ki kam basah thylli ha ka jylla bad ban weng mardor ia ka Ain ‘Khalai’ ne kaba la tip kum ka Casino.
Ki heh nongialam jong ki sengbhalang happoh ka shatri jong ka Save Hynniewtrep Movement, ki Bah Robertjune Kharjahrin, President ba rangbah ka HYC, nangta u Bah Bandary Ryntathiang, President ka CoRP, u Bah Roykupar Synrem, General Secretary ka HYC lem bad kiwei, ha kaba lyngba jong katei ka sngi ki la ioh ban pynshai sha ki paidbah halor kitei ki mat jingdawa kaba ki la buh sha ka sorkar jylla.
Shillong: Ha shwa jong ka jingialang jong ka North Eastern Council, kaba dei ban long lashai ka sngi U Blei ha Shillong, kumta, mynhynnin ka seng ka ophis jong ka NEC, ka la pynmih ia ka kyrwoh, ha kaba ka batai ba la seng ia ka North Eastern Council (NEC) lyngba ka Act jong ka iing dorbar thaw ain Parliament ha u snem 1971.
La plie paidbah ia ka ha ka 7 tarik u Naiwieng, 1972 ha nongbah Shillong bad ka la dap 50 snem ha u Nai wieng 2022.
Ha ka jingialang Plenary kaba 70 ha nongbah Guwahati ha u Risaw 2022 kaba la pynlong hapoh ka jingpyniaid u Myntri Kam Pohiing bad shongknor ka NEC, la rai ba yn rakhe ia une u maw mer jong ka NEC ha ka rukom ba iahap.
Kumta, ia ka jingrakhe Golden Jubilee jong ka NEC yn pynlong ha nongbah Shillong ha ka 18 tarik u Nohprah 2022 ha kaba yn don ka jingialang jong ka NEC bad ruh ka jingialang paidbah.
Ia ka jingialang ka NEC yn pynlong ha ka State Convention Centre Auditorium, ka jingialang paidbah kan long ha madan Polo, Shillong.
U Myntri Rangbah Duh, u Narendra Modi un wan iashim bynta ha kine artylli ki jingialang ha ryngkat baroh ki Dkhot ka NEC kiba kynthup u Myntri Sorkar Pdeng ba dei khmih ia ka tnat Kam Pohiing, ki Myntri DoNER, Ki Lat bad ki Myntri Rangbah jong ki jylla ka thain shatei lammihngi, ki myntri Sorkar Pdeng kiba dei na ka thain shatei lammihngi, ki MP bad ki MLA bad ki dkhot ka NEC.Shuh shuh, la khot sngewbha ia ki Chief Secretary jong ki jylla, katto katne ki Secretary jong ki tnat Sorkar Pdeng, ki ophisar na ki jylla ka thain shatei lammihngi bad ki longkhlieh jong ki jaka trei bapher bapher ba la seng da ka jingkyrshan jong ka NEC.Na ka bynta ka jingialang paidbah, ha ryngkat ki paidbah, ki riew mihkhmat, kito kiba trei bha ha ki kam bapher bapher, ki nongmihkhmat na ki Self Help Group, ki kynhun jong ki nongrep na baroh phra tylli ki jylla ka thain kin wan iashim bynta.
La antad ba yn don kumba 10,000 ngut ki briew ki ban wan iashim bynta ha kane ka jingialang paidbah.
Ha kane ka sngi, u Myntri Rangbah Duh un plie paidbah ia katto katne ki projek kiba kongsan ha ka thain kiba kynthup ia ka Indian Institute of Management (IIM), Shillong, un aiti ia ki tower 4G ha Meghalaya, un plié paidbah ia ki projek NEC bad ki projek ka jylla Meghalaya bad un buh maw nongrim ruh ia katto katne ki projek.
Yn pyllait paidbah ruh ia ka ‘GOLDEN FOOTPRINTS’, ka kot kaba pyni ia ki jingtrei ka NEC na ka bynta ka roi ka par ha ka thain shatei lammihngi ha kine ki 50 snem ba la dep ha kane ka jingrakhe ia ka Golden Jubilee.
Ki jingthoh ha kane ka kot ki dei kiba la ioh na ki jingtip kiba don ha ka Council bad na ki jingtip kiba don bad ki phra tylli ki jylla jong ka Council bad ka don ruh ia ki dur jong ki kam ka roi ka par bad ka jingwanrah ia ki jingdon jingem ha ka jingkyrshan jong ka NEC ha kine ki por ba la dep.
La kyrmen ba kane ka Jubilee kan ai ia ka rynsan ba thymmai ia ka NEC ba kan trei kham bha shuh shuh ha ki por ki ban wan, bad ban wanrah shuh ia ki kam ka roi ka par kumba ka la leh ha kine ki 50 snem ba la dep ha kylleng ki phra tylli ki jylla ka thain shatei lammihngi.
jing khlem rain tang ha ka sngi u blei ruh kam ia khein shuh,jing beij te lah palat,,.
Nongpoh:U Bah Plielad Tiewsoh, uba la dei uwei na ki nongialam ka NPP bad uba la bat ia ka kyrdan nong ialam kum u President ka seng National People’s Party (NPP) ha Nongpoh Con stituency bad ha kajuh ruh ka por kum u Vice-President ka NPP ha Ri Bhoi, u la pynbna ialade ba u la iehnoh noh na ka Party.
Ka kyrwoh kaba la phah da u Bah Plielad Tiewsoh, la ong ba ha kine ki bnai kiba la dep, la don ka kynhun hapoh ka Party NPP, kiba ym kwah ia u ba un long kum u nongialam bad lyngba kitei ki kynrum kynram, kaba la pynlong ia u ba un ngiah noh ban trei ne ban ialam ia ka Party bad hadien kata, u la lap bad shem ba ka Kong Macdalyne S.Mawlong, MDC Umsning bad kaba dei ka Kyrtong ka NPP na Nongpoh, ka dei ka briew kaba ym lah ban shim rai tang nalade.
Lyngba katei ka kyrwoh, la pynpaw ruh ba katei ka jingbymlah shimrai da katei ka kyrtong jong ka NPP na Nongpoh, ka la pynartatien eh ia utei u nongialam ka NPP bad nalorkata ka dei hadein ba u la lap ba ka dei ka briew kaba ym don ia kata jingsngewthuh jingmut ha ka rukom treikam na bynta ki kam bapher bapher.
Katkum ka jingbatai jong u Bah Plielad Tiewsoh, u la ong ba ha 5 tarik mynta u Bnai, u la ioh ia ka shithi wengkam shipor na u President ka NPP ha Ri Bhoi, uba la wengkam halor ka jingkynnoh ba nga leh ia ki kam leh pyrshah Party, ha kaba na ka liang jong u ruh da ka jingkmen ha ka 7 tarik, u la phah ia ka shithi iehnoh kam.
Shuh shuh, la pynpaw ruh ba ha katei ka jingmih jong u na ka Party NPP, ki la don ruh ki rangbah bad ki longkmie kiba bat kam ha ki Block, ki la shim ia ka rai ban iehnoh na ka jinglong kum u briew na ka Party NPP ha Nongpoh.
Ha katei ka kyrwoh, u Bah Plielad Tiewsoh, u la pynpaw ruh ba ka jingrung jong u sha ka NPP, ka dei lyngba ka jingsngew shngain jong u ia u Dr.D.D Lapang, uba long ruh u Chief Adviser ka NPP bad uba long ruh kum u Chief Adviser jong ha ka sorkar jylla.
Hynrei kawei na ki daw kaba la pynlong ia utei u rangbah, ba un iehnoh ia ka jinglong nongialam ha ka NPP, ka dei namar ba um don ka jingshaniah ban trei bad ka Kong Macdalyne S.Mawlong, ha kaba u la pynpaw ruh ba ha ka jinglap jong u, ba ka kyrtong jong ka NPP na Nongpoh kam pat dei kaba la shemphang ha ka kam nongialam.
U Bah Plielad Tiewsoh, haba pynkut ia ka kyrwoh, u la pynpaw ba ia kaba mynta kin sa pynbeit bad ki paralok, na ka bynta ba kin kyrshan ha kane ka Ilekshon 2023, namar kum u briew uba la sngewtynnad ha ka kam Ilekshon bad ba ym lah hi ruh ban shu shong sngapjar, hynrei ha kane ka kynti kaba mynta kin sa kyrshan ia u ne ka, kiba dei ki trai shnong bashong ba sah ha Nongpoh Constituency.
Shillong:Ka ïing bishar jong ka Meghalaya High Court, ha ka sngi thohdieng ka la tangon tyngeh ia ka sorkar jylla, hadien ka jingbuh ia ki karkhana coke ha West Khasi hills district, wat la ka la bthah ia u Chief Secretary jong ka jylla ba un khang noh shi syndon bad ban buh ruh ia ka jinglum jingtip lyngba ka jing ujor ha shwa ka 19 tarik Nohprah mynta u bnai.
Haba shong bishar ia ka Public interest ligitation (pil) haba iadei bad kane ka bynta, ka ïingbishar jong ka division bench, ka long kaei kaei ka ithamula ba ki bor synshar ia ka jylla, ki paw ka jing artatien haba iadei bad ka jing treikam tuh jong ki karkhana coke ha ka jylla.
Ka la ong ruh ba ka sorkar jylla ka dang leh tang katto katne, wat la ka ïingb ishar ka la bthah ba kin pyntreikam pura ia ka hukum jong ka ïingbishar Supreme court bad ka National Green tribunal (NGT) ban khang pyrshah ia ka jing shalan tuh ia u dewiong bad ka jing buh ia ki karkhana coke ha ka jylla.
Kumba ka paw shynna imat ka sorkar jylla ka khlem bud ryntih ia ki jingbthah jong ka ïingbishar, hynrei ka pynshlur pynban ia kito ki nong pyniaid Coke ha ka jylla.
Katkum ka jing mudui, da u Monu Kumar, ka iathuh ba palat 60 tylli ki karkhana coke ki don ha West khasi hills district, ha kaba tang saw tylli na ki 60 tylli ki dei kiba la ai jingbit bad kiba la bud ryntih ruh ia ki jing bthah ban pyniaid ia ki karkhana coke.
Katkum ka shithi ha ka 15 tarik Nohprah, ba la phah na ka jylla, la iathuh ba ka ladon ka jing leit jngoh da ka komiti jong ka ïingdorbar thawaiñ jong ka jylla ba la tip kum ka Environment committee jong ka Meghalaya Legislative Assembly, ha ka 18 tarik nailar 2020, ha baroh ki karkhana coke ha Shallang West khasi hill district, ha kaba ka komiti ka la lap ba haduh 16 tylli ki karkhana coke ki treikam khlem ka jingbit na ki bor ba dei khmih.
Katkum ka jingthoh ba la pynmih da ka Meghalaya State Pollution control board ha ryngkat ha jubab ba ki saw tylli ki karkhana coke kiba la ioh jingbit ki long ka Carbochem india, Shemphang Riangshiang, Rilangam coke and factory bad ka MD coke factories ki la ioh ia ka jingbit ban buh ia ki karkhana ha West Khasi hills district.
Ka ïingbishar ka la bthah ruh lyngba ka division bench, ba kiwei pat ki karkhana coke ba khlem ioh jingbit ban buh ia ki karkhana ki dei ban khang noh shisyndon naduh mynta ka sngi, lada ki don ka jingheh ba katno katno ruh.
U Chief Secretary ruh u dei ban phah ia ka jing ioh lum jing ujor sha u Register general ha shwa ka 19 tarik Nohprah ban pynshisha haba iadei bad kita ki bynta.
Ka ïingbishar ka la bthah ruh ia ki khlieh jong ki bor synshar district naduh ki Deputy Commissioner bad Superintendent of police jong ka district ba kin pynshitom ia kito ki briew ki ba buh ia karkhana coke, khlem ka jingioh jingbit na ki bor ba dei peit.
Lada ka jylla kam lah ban pyntreikam ia ki jingbthah jong ka ïingbishar bad ka tribunal; ka ïingbishar hi ka hap ban peit hi haba iadei bad kane ka bynta ban pyntreikam hi noh ia kum kitei ki hukum, ha kaba kan dei ka jinglehrain ban iohi ba ka jing shalan tuh ia u dewiong bad ka jingbuh ia ki karkhana coke khlem jingbit ka jur bha.
Ka jing shongbishar yn sa shong biang ha ka 1 tarik jong u bnai Kyllalyngkot jong u snem 2023.
Shillong:U bah Kebor Thabah ba ju ia khot ieid u Marangbah, u ba dei u wei u nongak komedi ba pawnam bha hapoh ka jylla Meghalaya, jong ka Lam jingshai Channel Commedy, mynhynnin ka sngi, ka 14 tarik noh prah 2022 u la wan ban pynkhreh shad na ka bynta ka music video kaba dei na ka phlim “KA NUSIP".
Ha ka jing iakren bad u Marang bah u la ong ba ki don kiba dang kwah ban pyni biang ia ka phlim “KA JUK"namar kiba bun kim pat iohi ia ka phlim KA JUK ha Bijou cinema Shillong, hynrei u marangbah u la ong ba kin sa ia peit lano ba kin pyni biang ia kane ka phlim.
Ia kane ka phlim thymmai, kaba la ai kyrteng “KA NUSIB" la dep ban ringdur lut, sa tang ban shna pyndep.
U Marangbah u ju poi iing man ka por kumba 6 ne 7 baje mynmiet, namar ki kam kiba bun.
Hynrei u la ong ba wat la katta ruh ka lok jong u Marangbah kam shym la don kano kano ka jingtharai sniew haba u wan poi iing miet “Bad ka jing bym tharai sniew jong ka lok ianga ka dei ba ka lok jong nga ka ieid palat" la bynrap u Marangbah.
U Marangbah u la pynpaw ruh ba ai ba ki samla kin itynnad ne ba kin don kano kano ka jingsngew, hynrei na ka liang u marangbah um sngew iahap shuh namar ba u lah don khun don lok bad um don por shuh ban leh kumta.
Bun ki nongkyrshan jong u Marangbah ki bynnud ba u shong lok dang kloi palat.
Nongpoh “Ki 22 tylli ki shnog Khasi bad kiba don hapoh ka Block-2, ki dei kiba la hap beit sha Assam, watla katta ha kane ka jingiakren pynbeit pud kaba mynta, ka Meghalaya, kan sa iakren na ka bynta ban pynphai kylla ia kitei ki shnong ba ki dei ban hap noh sha Meghalaya, namar bun na ki briew kiba shong ha kitei ki shnong ki dei ki Khasi" ong u Bah Prestone Tynsong, haba kren sha ki lad pathaikhubor ha Nongpoh.
U Bah Prestone Tynsong, u la kren shai ba kumba ka long mynta, kata naduh ka por ba ka sorkar jylla ka la phah ia ki kot ki sla sha Assam, ki don ki katto katne ki briew, kiba la leit ban pynsngewthuh bakla sha ki paidbah, da kaba ong ba ki shnong ha katei ka thain ki la hap sha Meghalaya, hynrei haba iadei bad katei, u Bah Prestone Tynsong, u la ong ba ki paidbah ba ki dei ban sngewthuh shai kdar, ba kitei ki 22 tylli ki shong ha Block-2 ki dang dei hi ki shnong kiba dang hap beit sha Assam.
Haba iadei bad ki jingjia huri hura ne ki kam kyntur pud ha ki shnong khappud ka thain Block-2, u Bah Prestone Tynsong, u la ong ba ha ka jingshisha kiba kum kita ki jingjia kim dei ban jia, namar ha ka jingiakynduh ki heh sorkar ka Meghalaya bad Assam ia u Amit Shah, ki la shim ia ka rai ba katba ym pat lah ban pynbeit ia u pud u sam, kaba mut ka sorkar Assam ne Meghalaya kim dei ban pynthud ne pyntieng pynsyier ia ki paidbah.
Katba haba iadei bad ka shongsuk shongsain ha kito ki shnong khappud, u Bah Prestone Tynsong, u la ong ba ka sorkar ka la aiti ha ki bor pyniaid Distrik ba kin peit ia ka shongsuk shongsain, da kaba iakren sngewthuh jingmut bad ki bor pyniaid Distrik ka jylla Assam, khnang ban lait na kino kino ki kam huri hura.
Shillong: Ka Dorbar Shnong Nongkhyriem, Nongthymmai kan pynlong ia ka jingpynkhuid shnong ha ka 17tarik Nohprah (Sngi Saitjain) naduh ka por 8:00 baje haduh 11:00 baje mynstep hapoh ka shnong Nongkhyriem bad kan don ruh ka jingiabam khana shnong ha Basketball Court jong ka St.Xaviers Secondary School, hadien ynda ladep ka pynkhuid shnong.
Te kumba ju leh man la u snem, la kyrpad ia ki nongshongshnong bad nongshong dukan kiba hapoh u pud u sam jong ka Dorbar Shnong Nongkhyriem ba kin iamih ryntih ha kane ka sngi ban ia pynkhuid ia ki lynti shnong bad ki sawdong sawkun jong ka shnong bad la mana tyngeh ruh ia baroh ba kim dei ban sei ia ki niut iing ha ka por ba pynkhuid shnong.
Nongpoh:Ka la long ka jingkmen kaba khraw eh ia ki paidbah ka shnong Umskun hi baroh kawei, ha kaba kum ka shnong kaba ym pat iohmad ia kata ka surok rong, hynrei mynta ka sngi ki la sakhi ia ka jingwan buh Mawnongrim jong u Bah Prestone Tynsong, na ka bynta ban shna ia ka surok ban leit sha katei ka shnong.
Lah ruh ban kdew hangne, ba ka shnong Umskun, ka dei kawei na ki shnong kaba don hajan eh jong ka sor Nongpoh bad kaba don harud ka surokbah NH-6, ha kaba ka don ia ka jingjngai kaba tang 2 km ei ei na surokbah, hynrei ha kine ki snem kiba la leit noh baroh katei ka shnong kam don surok rong bad kaba la pynjynjar eh ha ka leit ka wan ki paidbah bad khamtam eh ha ka por lyiur.
Lyngba jong katei ka sngi, kaba la wan ban buh Mawnongrim, la sakhi da ka jingdon ka Kong Macdalyne S.Mawlong, MDC Umsning, nangta ki nongialam ka Party NPP lem bad shibun kiwei ki riew rangbah ka thain.
Haba iadei bad katei ka jingwan buh Mawnongrim, ki paidbah lem bad ki nongialam shnong, ki la pynpaw ia katei ka mynsiem kaba kmen eh bad kiba la kyrmen skhem ba shen ia katei ka surok yn sa shna noh bad ka ban pynsuk ha ka leit ka wan ki paidbah.
Nongpoh: U Superintendent of Police ka Ri Bhoi, u la pyntip paitbah, ba ki pulit ki la lap ia ka met jong uwei u rangbah bym shym la ithuh, ia kaba la antad ha ka rta kaba 50 snem eiei, ha kaba ki la lap ba u la thiah hapdeng ka jingmynsaw harud ka surok Shillong By-pass bad kaba hap hapoh ka shnong Nongtraw ha Ri Bhoi.
Utei u rangbah u dei uba phong sopti rong bthuh, ka shirt rongstem, ka sweater ronglieh bad kaba don ia ka jingthoh SPORT lem bad ka ka patlun rong dpei.
Haba ki la lap ba utei u rangbah u la mynsaw shaba palat, la pynkit noh ia u mar mar sha Civil Hospital Shillong, hynrei namar ka jingmynsaw palat, u la khlad noh nasla pyrthei ha ka 14/12/2022 bad haduh kine ki sngi, ym pat don ba wankam satia.
Namarkata, na ka liang ki pulit ki la kyrpad, ba kino kino kiba don ia ka jingithuh ithaw ne kiba tip shaphang jong u, ba ki lah ban leit khmih ha jaka buh metiap kaba don ha Civil Hospital, Shillong bad lada ki kwah ban ioh jingtip, ki lah ban phun ha ki number 7005202872/6909064185.
Nongpoh: Ki nongialam shnong ha ryngkat ki riew paidbah na ka shnong Umshru, kaba dei kawei na ki shnong khappud ha Ri Bhoi bad kaba hap hapoh ka Jirang Constituency, mynta ka sngi ki la kmen eh, kata ka dei hadien ba u Bah Sosthenes Sohtun, MLA Jirang u la hiar sha katei ka shnong, na ka bynta ban plie paidbah noh ia ka ka Iing Dorbar kaba u la pynshna sha katei ka shnong.
Haba iadei bad katei ka sngi kaba utei u MLA Jirang u la leit ban plie ia katei ka Iing Dorbar, u Bah Sosthenes Sohtun, u la ong ba ia katei ka Iing Dorbar, u la pynshna ha katei ka shnong, ka dei kaba u la ai sha ki lyngba ka skim MLA kaba u la pynmang kyrpang ha ka jingpynmang tyngka kaba la kot sha ka T.4 lak tam.
Halor ka jingioh ia katei ka Ïing Dorbar kaba paka, ki nongialam shnong lem bad ki riew paidbah na katei ka shnong, ki la ai ka jingkhublei kaba kyrpang eh ïa u Bah Sosthenes Sohtun, kum u MLA uba la shimkhia bad pynsngap ia ka jingkyrpad da ki paidbah na katei ka shnong bad katei ka thaiñ khappud hi baroh kawei bad khamtam ba katei ka thain, ka la dei kawei na ki thain kaba la mad ia ka jingshah iehbein ha kine ki snem kiba la leit noh baroh.
Nongpoh: Ka la long ka jingkmen kaba khraw eh ia kawei ka Mei ieid kaba la tip kum ka Noris Rani na ka shnong Umkadhor, Ri Bhoi Sepngi, ha kaba mynhynnin ka sngi ka la ioh ban shong ban sah noh ha ka iing bad kaba la lait noh na kaba sah ha ka iingtrep bad kaba ym i long shuh ban shong ban sah ki briew.
Ia katei ka iing la tei bad kaba la aiti sha katei ka Meiieid kaba la tip kum ka Noris Rani, la tei lyngba ka jingiarap jong ka shnong Umkadhor, ha ryngkat ka jingiarap jong ki katto katne ngut ki riew kylluid mynsiem, kiba kynthup naduh ki nongmihkhmat, ki nongialam seng, ki ophisar sorkar lem bad kiwei.
Ia katei ka iing la plie da u Fr.Michael Sun Parish Priest ka Umkadhor Parish, ha ryngkat ka jingdon u Bah Andreas Tron Sordar ka Umkadhor, u Bah Center Doloi President FKJGP Western Zone, Bah Receive Pator President KSU Western Zone lem bad shibun kiwei ki riew rangbah na katei ka thain.
Nongpoh: Ki heh nongialam ka Khasi Student Union (KSU) Sengkmie, ia kaba la ialam da u Samla Lambokstarwell Marngar, President ba rangbah ka KSU, ha ryngkat ka jingsynran ki nongialam ba hakhmat, kiba kynthup ia u Samla Biangbor L.Paliang, Vice-President ka KSU Sengkmie, u Samla Ferdynald K.Kharkamni, President ka KSU ha Ri Bhoi lem bad kiwei, mynhynnin ka sngi ki la leit ban jurip sha ka shnong Umsaw Lumdorbar, ka shnong kaba hap ha Raid Nongtung bad kaba ki paidbah ha katei ka shnong ki la mad ia ka jingshah kyntur pud ha ki briew sorkar ka Assam lyngba ka tnat Forest.
Lyngba katei ka jingleit jurip, kitei ki heh nongialam ka KSU, ki la ioh ruh ban pynlong ia ka jingialang ha phyllaw iing skul kaba don ha katei ka shnong bad ha katei ka jingialang kitei ki nongialam ka KSU, ki la ioh ban iakren ne iaphylliew jingmut lem bad ki nongialam shnong kumjuh ruh bad ki riew paidbah na katei ka shnong.
Ka nongrim kaba la pynlong ia kitei ki heh nongialam ka KSU, ka dei hadien ba ki la ioh jingtip ba katei ka shnong, ka la mad ia ka jingshah kyntur pud ha ki briew ka sorkar Assam lyngba ka tnat kam khlaw (Forest), ki la wan ban kyntur ia u pud u sam hapoh ka shnong Umsaw Lumdorbar, kaba dei kawei na ki shnong khappud ha Ri Bhoi bad kaba hap hapoh ka Raid Nongtung.
Na ka jingiathuh da kitei ki nongialam shnong hakhmat ki nongialam ka KSU, ki la pynpaw ba katei ka jingwan kyntur pud da ka Assam, ka la jia ha kine ki khyndiat sngi ba la dep, ha kaba kitei ki briew sorkar na Assam, ki la wan ban ker sainar haduh ki jaka jong ki briew na ka shnong Umsaw Lumdorbar bad kiba la pynlong kum ka jaka ba kin rep ki riang ha kine ki phew snem kiba la leit.
Ki la iathuh ruh ba katei ka jingwan kyntur pud ka Assam, na ka liang kitei ki nongialam shnong ki la ujor ejahar ha Mawlasnai Outpost bad kitei ki pulit ka Mawlasnai Police Outpost, ki lah phah sangeh hynrei kitei ki briew sorkar na Assam ki khlem sangeh satia, hynrei ki bteng beit ia katei ka kam ban ker sainar ne ban klun jubor ia ki jaka jong ki riew paidbah ha katei ka shnong.
Ki la iathuh ruh hakhmat ki nongialam ka KSU, ba ki la don ki briew paidbah, kiba la bitar halor katei ka jingwan ker sainar ka Assam, ki la don ki briew ki bym lah ban tip ba ki dei kiba na kano ka jaka, ki la leit ban pynpra noh ia kitei ki jingker sainar, hynrei kaba sngewsih ka long ba mynta ki bor Sorkar ka Assam, ki la thwet ia ki nongialam shnong ka Umsaw Lumdorbar bad kiba la hap ban shong mynta hapdeng ka jingshong syier.
Haba iadei bad katei ka jingjia, na ka liang kitei ki heh nongialam ka KSU ki la rai ban shimkhia bad ban leit kynduh ia ki bor ba kham halor, khnang ba ka Assam ba ka dei ban sangeh mardor halor katei ka kam ba ki la wan ban klun jubor ia ki jaka jong ki para doh para snam kiba sah ha katei ka shnong.
Ka France, ka la pynliem ia ka Morocco, ha ka jingialehkai Semi Final, hynnin ka miet ha Qatar.
La ioh thep kol, na ka liang ka France, da U Theo Hernandez, ha ka minit kaba 5 bad U Randal Kolo Muani, ha ka minit kaba 79.
Lyngba katei ka jingjop jongka, kumta ka France, kan iakhun pyrshah ia ka Argentina, ha ka jing iaknieh nam lahduh, ka ban long ha ka Sngi U Blei, ha ka por 8.30 mynmiet.
Shillong:Halor ka jing pyntrei ia ka surok bah Shillong Dawki, na ka liang jong U Rupang, ula pan jingtip, lyngba ka RTI, na ka ophis jong U Secretary PWD, Meghalaya; hynrei kaba lyngngoh, ka long ba katei ka tnat kam lah satia ban ai jubab bad ka la aiti sha ka National Highways & Infrastructure Deve lopment Corpo ration Ltd (NHIDCL), Shil long, ba kan jubab.
Ka NHIDCL, haba jubab ia ka jingkylli, ka iathuh, ba ka jingtrei pynheh ia ka surok na Shillong sha Tamabil, ka la sdang naduh U Noh prah 2020 (lait noh ka Pynursla Bypass) bad la iathuh ba ka jinglut pisa, na bynta katei ka surok, ka poi sha ka T.1,606.52klur (khlem da khein ia ka Pynursla Bypass) bad la iathuh ba katei ka surok, la tei, da kaba shim, da ka ram na ka Japan International Cooperation Agency bad la iathuh shuh shuh, ba kan don kawei ka khyrdop lum khajna, ha kaba yn pynieng ha ka PKG – II, ha ka jaka kaba 22+850 bad ki riew paidbah, ki iathuh ba katei kan dei ha Madan Lyntad, harum Pynursla.
Ha kaba iadei bad ka surok, kaba la jot rathai ha shi lynter, naduh Shillong shaduh Dawki, la iathuh ba la aiti ha ka M/S Tanor Engineering, ba kan maramot ia ki bynta jong ka PKG – I, PKG – III (Pynursla Bypass) bad ka PKG – V, ha ka jinglut kaba T.5.80klur.
Ka RTI, ka iathuh shuh shuh, ba ka surok kaba naduh 81.740 haduh 93.490 KM, yn pynkylla sha ka 4 lane lane kaba la ai jingkhein 0.00 haduh 10.670KM, lane ka package – 1, kaba la aiti sha ka SS Infrazone Pvt Ltd bad ka dor jong katei ka projek, ka long 91.26/351.12 klur bad ka por ba la buh ban pyndep, ka dei ha ka 13tarik Nohprah 2022.
Ka surok 2lane na 10.670 haduh ha 37.550 KM, lane ka Package – II, la aiti ha ka ARSS Infratructure Pvt Ltd ha ka dor 210/526.68 klur bad ka por, ba la buh ba kin trei pyndep, ka dei ha ka 26tarik Nohprah 2022; nangta ka surok 2 lane, kaba dei ruh ban tei ia ka jingkieng Dawki, na 131+820 shaduh 151+330 KM, package IV, la pyntrei da ka SS Infrazone PVt Ltd, ha ka dor 88.2/445.51klur bad ka por ban pyndep, ka dei ha ka 13tarik Nohprah 2022 bad nangta ka surok 2 lane, ba kynthup ruh ia ka jingkieng Dawki, kaba na ka 63+530 shaduh ka 71+520KM lane ka package V, la aiti ha ka Niran Cement Structural Limited, ha ka dor kaba 141.14/284.21 klur bad la buh por, ban pyndep, ha ka 28tarik Nohprah 2022.
Shillong:Tang shisngi hadien ka jing pyllait paidbah jong ka Chairperson jong ka seng All India Trina mool Congress (AITC), ka Mamata Banerjee, kata ha ka 13 tarik jong u Nohprah, ia ka skhim ban ai pisa kyrpang ia baroh ki longkmie ha ka jylla Meghalaya hi baroh kawei, ba la tip kum ka Women Empowerment Schemes (WE card), da ki hajar ngut ki long kmie na ka jylla, ki la pynrung kyrteng ialade na bynta ban ioh ka jing myntoi na katei ka skhim, lada ka parti Trinamool Congress ka ioh ban synshar ia ka jylla Meghalaya ha ka elekshon ban wan ha u snem 2023.
Ka jing pynrung kyrteng ka la sdang naduh ha ka 13 tarik Nohprah, ha kaba ka jing pynrung kyrteng jong ki longkmie ha ka jylla haduh ka 14 tarik Nohprah ka la tam ia ka 1000 ngut tang ha ki 24 kynta ba la dep ban pyllait paidbah ia katei ka skhim ka ban ai jing myntoi ia ki longkmie jong ka jyllam ba kin tei ia ki longïing long sem lyngba ka jing pynkup bor kyrpang ia ki long kmie ha ka jylla Meghalaya lyngba ka WE card, kaba dei ka thong ba ha khmat bha jong ka seng Trinamool Congress.
Kane ka skhim kaba ailad ia baroh ki longkmie ha ka jylla Meghalaya ba kin pynrung kyrteng ia lade, la ki dei kiba trei, ki nong bylla sngi, kiba shu shongïing ruh ki lah ban pynrung kyrteng ia lade na bynta ka jingmyntoi kaba kin sa ioh 1000 tyngka man la u bnai bad 12000 tyngka shi snem lada ka parti All India Trinamool Congress kan ioh ban thaw sorkar ha ka jylla Meghalaya ha ka elekshon ban wan ha u 2023.
Da jop ne da rem ruh ka skim te fi dei em ban ai ….
kin pynrung Pisa kumno mo tang account number ruh ym ai…ioh dei frud te ktha khlieh.
Shillong:Ka seng HSPDP, ka seng kaba rim tam jong ka jylla Meghalaya, ka la pyn iasoh ialade hynnin ka sngi bad ka NFNS bad la shim ia katei ka rai, ha ka jingiakynduh jong ka Executive Meeting jong katei ka seng.
Ka HSPDP, ka dawa ban thaw ia ka jylla ba kyrpang jong ki Khasi, lane kaba ki khot Khasi and Jaintia Hill State.
phi lah ban pynshai, ka dei kaei kata ka NFNS?.
Shillong: Wat la ka parti ba don ha ka bor synshar ha ka jylla Meghalaya, ka National people’s party (NPP),ka dei ka dkhot jong ka North East Democratic Alliance (NEDA), hynrei ka jing iatreilang jong ki, kumba long mynta kam long shuh kaba bha, hadien ba saw ngut ki MLA ba kynthup ar ngut na ka parti NPP, ki la leit rung noh sha ka parti BJP, ban iakhun ia ka elekshon ban wan na katei ka parti,ha shwa ka elekshon ban wan ha u snem 2023.
U myntri rangbah jong ka jylla Assam, u la ong ba ka jingrung jong ki saw ngut ki nongialam ba donburom bad kiba shemphang kan wan rah ia ka jing kylla, ka jing sdang ba thymmai ia ka parti BJP ha ka jylla Meghalaya, ha kaba ka parti BJP, ka la ioh tang 2 ngut ki MLA na ki 60 tylli ki Constituency ha ka elekshon ba ladep ha u 2018.
Ka jingrung jong kine ki saw ngut sha ka parti BJP, ha shwa jong ka elekshon kan ktah bha ia ka jing iadei jong kine ki parti ka BJP bad ka NPP, khamtam hadien ba ki ar ngut ki MLA ba dang shu dep resaiñ shen kum ki MLA ba kynthup ia ka Ferlin Sangma bad u Benedict Marak, ki la rung noh sha ka parti BJP, ka dei beit ban khanglad ia ka parti NPP, khnang ban lah ban kyntiew ia ka BJP ha ka jylla, ha shwa jong ka elekshon ban long ha u bnai Rymphang jong u snem ban wan.
Ki ar ngut pat kiwei pat kiba la rung sha ka parti BJP, ha ophis treikam ba heh duh jong ka parti ha New delhi ki kynthup ia u bah Himalaya M Shangpliang na ka parti Trinamool Congress bad u Samuel Sangma u ba la jop kum u kyrtong shimet ha ka elekshon 2018.
U myntri rangbah jong ka jylla Assam, u la iathuh sha ki nonglum khubor ba ka thaiñ shatei lammihngi ka la kiew bha ha baroh ki liang naduh u snem 2014 hadien ba u Narendra Modi u la shimti kum u myntri rangbah duh jong ka ri.
Ki lai tylli ki jylla ka thain shatei lammihngi, ba kynthup ia ka Assam, Arunachal pradesh bad Manipur ki la wan phai biang ha ka bor synshar ha ka jylla.
Ki kam ba ka parti ka la leh ha ka thaiñ ki pynlong ia ka parti ba kan pawkhmat bha bad kyrmen skhem ruh ba ka BJP, kan sa jop don burom ha ki lai tylli ki jylla ha ka elekshon ban wan, ba kynthup ia ka jylla Tripura, Nagaland bad ka jylla Meghalaya, la ong u Himanta.
Katba u Sambit Patra, u ba dei u nongpeit ia ki kam ka parti ha ki ki thaiñ shatei lammihngi, u la ong, ka thain shatei lam mihngi kan dei ka enjin ba thymmai jong ka roi ka par ha ka jingialam jong u Narendra Modi.
U National General Secretary jong ka BJP, u Raturaj Sinha u la ong ba ka jylla Meghalaya ka la long ka ba la  pynkhreh bha ban don lang bad u Modi na bynta ki mat jong  roi ka par ha ka jylla, katba u bah Himalaya Shangpliang u la ong, ba  ka jylla ka donkam palat ia ka jing kylla, kumta ka bjp hi kan sa wanrah ia ka jing kylla.
Ha kawei pat ka liang, u la ai ruh ka jingiaroh ia ki kam jong ka BJP, ha kaba u la ong ba ka dei ka parti kaba khlaiñ bha kaba ki paidbah ki kwah lem, ia ki kam, kiba ka la leh na bynta ka roi ka par.
Ka Argentina, ka la pynliem ia ka Croatia, ha ka jing ialehkai World Cup ha Qatar, da 3-0.
La ioh thep nyngkong ia ka kol, da U Lionel Messi, ha ka minit kaba 34, da ka jingshut penalty; katba ia ka kol kaba ar bad kaba lai, la ioh thep da U Julian Alvarez, ha ka minit kaba 39  bad kaba 69.
Lyngba ka jingjop ia ka Croatia, kumta ka Argentina, ka la thikna, ba kan rung sha ka phainal jong ka jing ialehkai World Cup mynta u snem.
Shillong:U Justice Surya Kant bad U Krishna Murari, ki la shim ia ka rai jongki, halor shibun ki jing mudui, kiba dei halor ka jingkhang jong ka Meghalaya High Court, kaba 24tarik Naiwieng 2022, kaba dei halor ka jing ithuh ia u mawshun, kum u mar ba kongsan (major mineral), haba shalan shabar jong ka Ri.
Ka Supreme Court, ka la pyn sangeh ia katei ka rai jong ka High Court, tangba uwei uwei na ki nongkhaii, u dei ban pyni sha katei ka kashari, ia ka jingmynjur jong ka Bank, ba u don pisa kaba T.75lak marwei marwei.
Ki riewsaid ba rangbah, ba kynthup ia U Mukul Rohatgi, U Maninder Singh, U K.V.Vishwanathan, U Kaustav Paul, U Amit Kumar, U Chinmoy Sharma, ki dei kiba mihkhmat ia ka sorkar Meghalaya bad kumjuh ia ki nongkhaii mawshun bad ki pynpaw ia ka jing pyrshah halor ka rai jong ka High Court.
Ka High Court, ka la dain kuna ruh T.2 klur ia ka sorkar Jylla bad sa T.10,000 ia uwei pa uwei u nongbuh par mawshun, uba don bynta lang ha katei ka jing ialeh mukotduma.
Kitei ki riewsaid, ki kren shai, ba ka High Court, ka la jam palat pud ia ka bor jongka bad kumta ka Supreme Court, ka la ai jingiarap khyndiat ia kitei ki nongmudui.
La pyni ruh ha ka kashari, ba ki nongmudui, ki don ia ki laisen kiba biang ban tih mawshun bad ba ki siew khajna kaba biang lane ba ka don ka jingpynjot mariang ne pynkhein ia ki kyndon ain bad ki dawa, ban pynsangeh shisyndon ia ia ka hukum jong ka kashari.
Ka Supreme Court, ka la pynngat lang ruh ia ka sorkar India bad ka Ministry of Mines, ha katei ka mukotduma.
Ki nong mudui, ki kwah ruh ban shai bha, halor ka kyntien, kaba ong “End Use of minerals" ha kaba ka High Court, ka ong, ba ka la thaw hi ia ka ain, ba ki minor minerals, kiba dei ban pyndonkam ha ki kam karkhana, katba kiba lah ruh ban pyndonkam shabar jong ki kam karkhana, katba kum ka ain jong ka sorkar jylla, kaba la pynmih ha u snem 2016.
La ong shuh shuh, ba katei ka ain, kaba la thaw, da ka sorkar jylla, ka long kaba pyrshah ia ka ain jong u snem 1957 bad kaba long katba kum ki kyndon jong ka riti synshar.
Kawei pat ka jingshong bishar, halor katei ka mukotduma, kan long ha ka 10tarik Kyllalyngkot 2023.
Shillong:Ka seng saiñ pyrthei, ka Meghalaya Trinamool Congress, ka pynbna paidbah ia ka jing kular ba nyngkong ka jong ka sha ki paidbah nong shong shnong jong ka jylla, kum shibynta ban wanrah ia ka roi ka par ha ka jylla.
Ha ka jing ialang ba la pynlong ha Soso Tham Audi torium, ka khliehduh jong ka seng All India Trina mool Congress (AITC), kaba dei ruh ka myntri rangbah jong ka jylla West Bengal, ka la ioh ban pyllait paidbah ia kawei na ki thong ba lada ka TMC, kan ioh synshar ha u 2023, ka skhim ba la ai kyrteng kum ka Meghalaya Financial Empowerment Schemes (MFI WE schemes), yn sa pyntreikam pura ha ka jylla Meghalaya hi baroh kawei.
Lyngba kane ka skhim baroh ki longkmie ha man la kawei pa kawei ka long ïing ha ka jylla kin ioh ia ka pisa ba 1000 tyngka man la u bnai, 12000 tyngka shi snem ka ban sa phah lyngba ka bank account ka jong ki.
Kane ka skhim ka dei kawei na ki skhim ba ka sorkar jylla jong ka West Bengal ka la pyniaid sha khmat ia kane ka skhim ba la tip ha jylla West Bengal kum ka Lakshmir Bandhar Schemes, kaba la ai jingmyntoi ruh ia palat 1.8 klur ngut ki longkmie ha katei ka jylla.
Kumta ka Meghalaya Trinamool Congress ka don lem ka thong ban iarap ia ki longkmie ha ka jylla, lyngba kiba kum kitei ki skhim ki ban iarap ia ki longkmie.
Ban ioh jingmyntoi na katei ka skhim ki longkmie ha ka jylla ki hap ban pynrung kyrteng ia lade lyngba kino kino ki jing pynshisha kum ki adhar card,epic, khnang ba kin pyntikna ban ioh ia katei ka skhim.
Lyngba kane, ki long kmie jong ka jylla Meghalaya kin long ki ba lah ban ieng ha la ki kjat.
Kane ka card kan pyntikna ba baroh ki longkmie hi ki dei ban ioh, la ki dei ki ba ba dang marwei, lah don khun, kiba lah trei ruh kin ioh beit ia kane bad yn phah kyrpang ia ka pisa jong ki sha ki bank account jong ki nong ioh jing myntoi.
Ban ioh jingmyntoi na kine kine skhim ki long kmie ki lah ban ai misscall ha u number 9687796877, lane ki lah ruh ban leit lyngba ka website www.
tmcwecard.
com khnang ba kin lah ban download ia ka card.
Haba iadei bad kane, ki nongtrei jong ka TMC, kin leit jngoh ban pynsaphriang sha man la kawei pa kawei ka long ïing ha ka jylla, ha kaba palat 10,000 ngut ki nongtrei jong ka parti kin don bynta na ka bynta ban pynsngewthuh ia ki paidbah shaphang kane ka skhim, ka ban ai jing myntoi ia baroh ki longkmie ha ka jylla Meghalaya.
Nga te nga ong wat jy ia biej mo ioh iaka ing ka sem ka khyndew ka shyiap jong phi ioh sa duh lud baroh, da pyrkhat ioh babe kylla.
Shillong:Ka sorkar jylla ha ka sngi ba ar ka la pynbna ba kan shimti noh ia ki 12 tylli ki kolej bad kan pyn long ruh ia ki kum ki kolej jong ki paidbah, ne kaba yn sa bei pisa da ka sorkar jylla.
Ha ka jing ialang jong ka kyn hun myn tri, u myntri rangbah jong ka jylla u Conrad kongkal Sangma, u la iathuh ba ki 12 ki kolej paid bah, yn sa bei pisa da ka sorkar.
Ki kam ki ba lait yn sa pyniaid da ka sorkar, ha ryngkat ki jingsiew kiba biang na ka bynta ki nong hikai, ki nong batai bad ki nongtrei jong ka kolej,u la iathuh sha ki nonglum khubor.
Ki 12 tylli ki kolej ki ban sa ithuh noh kum ki kolej jong ki paidbah ki long Ka Thomas Jones Synod College Jowai(WJH), Abongnoga College Tura(WGHD), Khraw Sing Christian College Mawphlang (EKHD), Riwar College, Pynursla (EKH), Loyola College, William nagar(EGH), Balawan College, Umsning(Ribhoi district), Mawsynram Border area college, Mawsynram (EKH), Selsella College, Selsella (WGH), Seng Khasi College, Jaiaw,(EKH), Mendipathar College, Mendipathar (NGH), Sngap Sing College, Mawkyrwat(SWKH) bad ka Tikrikilla College,Tikrikilla (WGH).
Ka jing mang pisa na bynta kine ki kolej ba ka sorkar ka la dep shim rai kan long 1.5 klur tyngka na ka bynta shibnai bad 17.94 klur tyngka na ka bynta shisnem.
U Sangma u la ong ba kiba kum kine ki kolej, kin pynduna ruh ia ka jing iaknieh rung klas.
Kane ka dei ka jing thrang jong ki khun samla kiba khlem shem la ioh satia ban pynrung kyrteng ia lade ha ki katto katne ki jaka pule man la ka snem bad u kyrmen skhem ba kum kine ki kolej, khamtam lei haba iadei bad ka pule puthi, ba ka sorkar ka la pyndep.
Dei na kata ka daw, kum ba iohi mynta bun na ki mat kiba ka kynhun myntri ki shim ia ka rai ka dei beit bad ka pule puthi, lyngba kane ka rai ba la shim kum ba 40 klur tyngka ka pisa kan dei beit tang na bynta ka pule puthi, kumta na ka liang jong ka sorkar ngi la shim ia ka pule puthi kum kawei na ki bynta ba donkam tam.
Shillong:Ka Hynñiewtrep Youths Council (HYC) West khasi Hills ryngkat ka Dorbar Shnong Riwiang, mynta ka sngi Thohdieng, kila hiar khang tala ïa ka Ophis jong ka kar khana Ferro Aloy kaba don ha Riwiang namar ka jingsuba shah rah bor kawei ka longkmie ha u nongtrei kane ka karkhana uba dei u bar jylla.
Ka HYC bad ka Dorbar Shnong, ki la shim ïa kane ka sienjam halor ka jingjah jong kawei ka Longkmie ïa kaba la suba jur ba ka shah rahbor ha uwei u nongtrei ka karkhana.
Ka Dorbar Shnong ka ïathuh ba ha ka 20 tarik Nailur, ka Shnong kala leit ban khang tala ïa kane ka karkhana katba ki bor pynïaid kim pat lah ban wan ïalam noh ïa kane ka Longkmie bad ïa une u briew ba suba rahbor, hynrei la kynnoh ba ka karkhana ka la kyndang noh ïa kane ka tala ha ka sngi kaba bud.
Namar ka jingshem ïa kane, ka Dorbar Shnong kala kyrpad ïa ka HYC-West Khasi Hills ban wan tuklar bad ban ïarap lem ïa ka Dorbar Shnong ha ka ban khang tala ïa kane ka karkhana.
U President ka HYC Samla Lumlang Kharsyiemlieh, ula ong ba ka Shnong ka la kyrpad ïa ka Seng ban ïarap bad ka Seng ka ai ka jingkyrshan ba pura ïa ka Dorbar Shnong haba maham ba kane ka kompeni ka dei ban wan ïalam shuwa ïa katei ka Longkmie ba jah lem kumta kan ym ïohlad satia ban plie biang ïa ka karkhana.
Ka HYC ka la maham jur ruh ïa ki bor pynïaid ka kompeni ba kim dei ban plie ne kyndang ïa ka tala, katba kim pat lah ban pynurlong ïa ki kyndon ba la buh.
Guwahati:Ka kynhun tohkit ba la khlieh da u nongbishar ba la shongthait,u Rumi Kumari, ka la phah ia ka jingiohlum jingtip hadien ba la dep tohkit sha ka sorkar jylla jong ka Assam haba iadei bad ka jingjia ha Mukroh.
Kane ka kynhun tohkit la thung da u lat jong ka jylla Assam, ha u bnai Naiwieng jong u snem bala dep ban tohkit bniah ia ka jing Sdang jong katei ka jing-jia ha Mukroh kaba hap ha Zirikindeng Police Station ha West Karbi Anglong District jong ka jylla Assam.
Ka kynhun tohkit ba tang u wei u briew ka la phah ia ka jingiohlum jingtip jong sha ka sorkar jylla jong ka Assam ha ka sngi balang ka 20 tarik nailur.
Ka jingshah siat iap jong ki briew ha mukroh kaba don ha khapud jong ka jylla Meghalaya bad Assam ha ka 22 tarik November, ha kaba san ngut ki briew ki la duhei ia la ka jingim bad u wei u pulit Home Guard.
La phah ia ka jingiohlum jingtip, lyngba ka jingtohkit sha u additional chief secretary (Home & Political Department jong ka jylla Assam.
Ka jingpyndep ia ka jingtohkit la aipor haduh ar sien, kata ha duh u bnai nailur jong u snem 2023.
Ka kynhun tohkit ha ka jingpeit bniah bad twad jingmut na kiba bun kiba la sakhi bad ki kot ki sla ba la pynmih da ka kynhhun ki pulit pahara khlaw jong ka jylla Assam, ka kynhun Pulit jong ka jylla bad ki kynhun seng bapher bapher.
Ki hynriew ngut ki briew kiba la iap ha ka jing shah siat ha shnong mukroh ha ki pulit jong ka jylla Assam bad ki pulit pahara khlaw ha khapud jong ka jylla Assam bad Meghalaya.
Kine kiba la iap ki kynthup ia u Thal Shadap 45 snem, Nikasi Dhar 65 snem, S Talang 55 snem,Tal Nartiang 40 bad u Shirup Sumer 40 snem kiba dei ki nong shong shnong jong ka Shnong Mukroh bad u wei u pulit pahara khlaw na jylla Assam.
Shillong:Ka jingpynkhreh ia ka 2nd Sohra International Half Marathon ka la iaid shakhmat bad hynnin ka sngi ka la pdiang sngewbha ia ki arngut ki nongmareh na ka ri Kenya kata u Elijah kipruto kemei, 35 snem ka rta uba la ju mareh kylleng ki ri ka pyrthei kynthup ia ka Mymbai 2018, China 2019, ka Sohra Internat inal Half Marathon 2022, Udaipur 2023 bad ha Gujarat 2023.
Na kitei ki lympung iamareh ka por kaba hakhmat duh kaba u ioh ka dei shikynta san minit.
Kawei pat ka dei ka Agnes mueni mutua, 36 snem ka rta bad ka la iashim bynta ha Tanzania 2022, Rwanda 2023 bad mynta ha ka sien ba nyngkong kan wan ban iashim ha India ha katei hi ka lympung ba la kdew haneng.
Ka por kaba hakhmat eh kaba ka la ioh na ka bynta ka jingjngai ba 21k ka long shikynta 14 minit.
Kitei ki arngut ki nongiamareh ki la poi hynnin ka janmiet ha ka Office jong ka MSOA ha kaba ki la iakynduh ia u Finely L.Pariat uba dei u Organising Secretary bad u John F.Kharshiing Co-Chairman jong ka 2nd Sohra International Half Marathon 2023.
Ki la pynpaw ruh ka jingsngew kmen ban poi kloi ha kane ka jylla khnang ba kin lah ban pynkhreh ialade na ka bynta katei ka lympung da kaba khmih thuh shuwa ia ka jinglong jingman jong ka suin bneng bad ki jaka puta.
Nongpoh:Haba sdang ka 2nd Women’s Knock out lympung ialehkai ki kynthei, ia kaba la pynlong da ka Oste Phi Oiñ ha madan Umroi, ki thei ialehkai na ka Synroplang FC, ki la ïoh ban khur ia ka namjop ba nyngkong, kata hadien ba ki la lah ban pynliem noh ia ki thei ka Smit FC da 3-0.
Khyndiat haba phai ha katei ka jingialehkai, ha ka kylla step jong ka jingiakhun, ki thei ialehkai na ka Synroplang FC, ki la lah ban lamkhmat ïa ka jingiakhun da kaba thep 2 kol bad kaba la neh haduh ba kut ka kylla step.
Haba bteng ka kylla miet, ki thei ialehkai na Smit, ki la iakhun tyngeh ban pynphai biang ia kitei ba ki la shah thep, hynrei namar ka jingtbit ki thei ialehkai ka Synroplang FC, ka la pynlong ia ki ba kim lah ban pynphai, pynban sa katto katne por ba ka jingiakhun kan poi sha kaba kut, ki thei ka Synroplang FC, ki la ioh biang sa kawei ka kabu ban thep kol bad la pyn long ruh ïa ki ba kin pyn liem noh da 3-0 pyrshang ia ki thei ialehkai ka Smit FC.Ia katei ka lympung ialehkai, la plie paidbah da u Bah Bipul Thangkhiew, President ba rangbah ka RBYF Sengkmie kum u kongsan, nangta ka Kong V.Lyngdoh, Branch Manager ka SBI Bank Umroi Branch, u Bah Shalan Syl liang, u Bah PB Sylliang, rangbah shnong Umroi Umdohbyrthih lem bad kiwei ki riew rangbah ka thaiñ.
Ki nongai jingkren ha katei ka sngi, ki la ai ka jingiaroh ia ki nong ialam ka Oste Phi Oiñ, namar ba ki la shimkhia ban pynlong ia kaba kum katei ka lym pung ialehkai na bynta ki kynthei, bad kaba long pynban kum kawei na ki rynsan ba ki samla kynthei kin ïoh ban pyni iala ka jong ki sap ki phong kaba ki don ha ka kam ialehkai phutbol.
New Delhi:U nongialam jong ka seng Bahujan Samaj Party(BSP) u ba long ruh u dkhot jong ka ïingdorbar thawain Lok Sabha, u Danish Ali ha ka sngi thohdieng u la ong ba un sa iehnoh ia ka kam ban long u dkhot jong kane ka ïingdorbar thawain, lada ym shem la leh eiei ia u Ramesh Bidhuri, u ba dei u MP na ka seng BJP.Haba iatai ia ka mat haba iadei bad ka phang jong jong ka Chandrayan-3 mission ha ka Loksabha ha ka sngi palei, u Bidhuri u la kren ia ki kyntien ba long pyrshah ia ki muslim, kata ia u Danish Ali.
Haba iakren bad ki ladpathai khubor u Ali, u la ïathu ba u la phah ia ki jingthoh sha u Lamphang jong ka ïingdorbar thawain Lok Sabbha ba un pynshitom ia u Bidhuri, namar kane ka jingkren ka la dep ban buh jingthoh, hynrei lada ym pynshitom ia u Bidhuri bad ia ka hok jongu, ym lah ban ai jingiada, yn sa iehnoh ia ka kam kum u dkhot jong ka Loksabha, u la ong.
Ha ka jingkren u la krenbein bad kynthoh bein kaba la buh jingthoh ruh ha Loksabha, la thoh u Ali ha ka shithi sha u Lamphang jong ka ïingdorbar Loksabha ha kaba u la kynnoh ruh ba u Bidhuri u la ibein bad khot ia ki muslim da ki riew kieng atiar.
Kane ka dei kaba ym sngew lah satia ba kan long, namar ka la jia ha ka ïingdorbar Parliament ba thymmai.
“Kumta ha ka jingialam jong phi kum u lamphang, ka dei kaba pynpangnud haduh katta-katta ia nga kum u dkhot na ka jaitbynriew ritpaid jong kane ka ri bad u briew ba la jied da ki paidbah sha ka Ïingdorbar Thawaiñ Parliament", la ong u Ali.
“Shaei ngan leit ban ioh jingiada"? ha kaba u MP jong ka BSP u la ong ba ki kyntien ba la pyndonkam da u Bidhuri ki dei ki kyntien kiba pynbudnam bad pynbitar ia baroh ki paid Muslim.
“Hato ka dei na kane ka bynta ngi la shah jied? Ka dei na kane ka daw ba ki long shwa manshwa ki jong ngi ki pha ia la ka jingim ban ioh jinglaitluid? Ka BJP ka khlem pyn lehraiñ tang ia nga bad ki nongbud ki jong nga, hynrei ka pynlehraiñ ia ka ri hi baroh kawei.
Ngin sa ia peit hato ka BJP kan pynshitom ne em ia u Bidhuri, lane kin kyntiew kyrdan pynban ia u ba un ioh bsut khlieh ha ka kynhun Myntri sorkar jong ka ri" ong U Ali.
U Ali u la pynpaw ruh ba um sngewhun satia ia ka jingkren jong u Myntri ki kam iada ri jong ka ri u Rajnath Singh, u ba la pynpaw ka jingbabe ia ka jing kynthoh u Bidhuri ha kaba u Singh u la ong ba u khlem ioh sngew satia ia ka jingkynthoh jong u Bidhuri, hynrei lada ka dei ka ba shisha u pynrem jur.
Ka jingkynthoh jong u Bidhuri ka la mih ka jingpynrem jur na ki dkhot jong ka liang pyrshah ia u nongmihkhmat jong ka parti BJP, na South Delhi.
Shillong:Baroh ar tylli ki jinglehkai jong ka Meghalaya Cricket Association’s U-19 Boys Inter District Cricket Tournament la hap ban pyn sangeh noh na ka daw ka jinghap u slap.
Ha Umbuda Nongpoh, ka jinglehkai ba dei ialeh na ka zone 1 Group A hapdeng ka Shillong Cricket Association A and Ri-Bhoi District Cricket Association, ym shym la ioh ban kawang wat tang kawei ruh ka bol na ka daw u slap.
Ka jinglehkai na ka zone 2, ka North Garo Hills DCA ka la ioh ban kamai 90/4 ha ki 14 over ha shuwa ba u slap un ioh ban pynsangeh ia ka jinglehkai.
Uba la tied bun u dei u Ritu Raj uba la tied 24 run na ki 17 bol katba u Sillang R Marak u tied 21 na ki 26 bol ha ka jingkamai run rate jong ka NGH da 6.43 run per over.
U Silgar M Sangma u ioh shim wicket da 2/24 katba u Chengsrang S Marak u ioh 1/5 bad u Salchang Sangma 1/19.
Mynta ka sngi na ka Zone 1’s Group A, ka SCA -B kan iakhun pyrshah ia ka East Jaintia Hills DCA katba ka East Garo Hills DCA kan iakhun ia ka Tura DCA in Zone 2.
Shillong: Ki shipai BSF, ki la ioh kurup ia ka sari ba shongdor T.10lak, na khappud jong ka Bangladesh, ong ka khubor jong ki BSF.Shillong: U Symbud Myntri Rangbah ba khmih ia ka Tnad kam Pohiing (Police), u Bah Prestone Tynsong, ula pyn tip ba ka jingtohkit ka dang iaid halor ka jingsiat iap u shipai BSF ha shnong Mawshun ia u Bah Roning Nongkynrih, bad haduh mynta khlem pat kem satia ia u BSF uba donkti ha katei ka jingjia siat iap ia u nongniah trok uba na ka shnong Lait lyng kot, kaba jia ha ka 5 tarik Jymmang mynta u snem.
Haba jubab ia kane ka mat ba la wanrah da u MLA ka NPP na Sohra, u Bah Gavin M Mylliem ha ka ‘zero hour’, u Bah Prestone ula pyntip ba ki don artylli ki ejahar ba la mudui halor kane ka jingjia.
U la iathuh ba kawei ka ejahar ka dei kaba la ujor da ki bahaiing une u rangbah u Bah Riverskhem Nongkynrih bad kawei pat ka ejahar ka dei kaba la ujor da u BSF pyrshah ia u bah Roning Nongkynrih ha Pynursla Police Station, bad ka jingtohkit ia baroh kine ki ejahar ka dang iaid bad ki Pulit.
Ha shwa ia kane u Bah Gavin, u la pynpaw ka jingsngewkhia ia ka jingeh ba ka longïing u Bah Ronning ka la iakynduh hadien ka jingkhlad noh ka jongu kpa ka ïing, bad bynrap ba haduh mynta katei ka longïing kam pat ioh satia ki jingiarap na ka tnat BSF lane na kano kano ka liang.
U Bah Gavin u la kyntu ia ka Sorkar jylla ban shimkhia ia kane ka kam ban iakren ruh bad ka Sorkar India na ka bynta ban pynioh ia ka hok sha ka longïing u Bah Ronning, lyngba ki lad ki jingiarap.
U la kyntu ruh ia ka Sorkar Jylla ban thaw lad ai jingiarap sha katei ka longïing kaba la iakynduh ia katei ka jingjia ba sngewsih.
Nongpoh:Ki nongïalam ka KSU North Khasi Hills District, mynhynnin ka sngi, ki la leit ban pynkup burom ia ka Kong Lakyntiew Syiemlieh, ka longkmie kaba don 4 ngut ki khun, 2 ngut ki Ksiew bad kaba la pyndep ia ka jingpule Bachelor of Arts ha ka rta kaba 53 snem na Balawan College, Umsning.
Katei ka jingleit pynkup burom da ki KSU ia katei ka Longkmie, ka long ruh kum shibynta ban ai mynsiem shuh shuh ia katei ka Longkmie bad ba kan long ruh kum kawei na ki nuksa kaba bha eh ia kiwei pat ki longkmie Khasi ha Ri Khasi ba kin bud ia ki nuksa jong katei ka Longkmie.
Ia katei ka jinglei ban pynkup burom ia katei ka Longkmie, la ialam da ki nongialam ka KSU, NKHD, lyngba ka Education Cell ia kaba la ialam da u Samla Banjop Maring Chairman, Samla Toning Lapang Secretaty ryngkat ka jingdon u samla James Hitler Mawphniang, General Secretary ka KSU NKHD, Samla Jester Nongbet Publicity Secretary Umsning Circle lem bad ki nongialam ka KSU Lum Umpih Unit, ha kaba ki la leit ban pynkup burom ia katei ka longkmie ha iingsah jong ka ha Lum Umpih.
Haba iadei bad katei ka jingleit pynkup burom ia katei ka Longkmie, ki nongïalam ka KSU NKHD, ki la ai ka jingiaroh ia katei ka longkmie kaba lamkhmat ban pyndep ïaka jingpule wat haka rta kaba la 53 snem kaba long ka jingsarong bad ka nuksa ba bha ia kiwei ki samla pule ba kimndei ban kynran dien haka jingpule watla shibun ki jingeh hynrei ban don ïaka thong bad ka jingangnud kum katei ka longkmie.
Halor katei ka jingpynkup burom da ka KSU, na ka liang ka Kong Lakyntiew Syiemlieh, ka la ai ka jingkhublei ba kyrpang ia ka seng KSU kaba la kynmaw ban pynkup burom ia ka ha katei ka sngi, kaba la pynpaw ruh hakhmat ki nongialam seng ba ka dang kwah ban bteng sa ka Master Degree hynrei namar ka jingduk bad ka jingnang jam haka rta kam shym ioh lad shuh nalor ka kam ba ka hikai skul bad naka liang katei ka longkmie kala ai ruh ka kyrkhu kyrdoh ïaki nongïalam seng ba kin nang trei shitrhem haka kam ba ki shakti haka imlang ka sahlang baroh kawei.
Shillong:U MLA ka UDP na Mookaïaw, u Bah Nujorki Sungoh u la pynpaw ka jingsngew khia halor ka khubor jong ka jingmih ka seng lehnoh thymmai ha Khappud kaba hap ha Block-I kaba la tip da ka United People’s Front of Karbi Longri (UPFKL), ha kaba u la ong ba ka jingthmu jong kane ka seng kaikhlaw ba thymmai ka long ban pyntieng pynsmiej ia ki paid Khasi-Pnar kiba sah ha Block-I bad ban dawa pisa ruh na ki nongshong shnong ha khappud jong ka West Jaintia Hills bad West Karbi Anglong.
U Bah Nujorki, u la wanrah ia kane ka mat ban iakren hapoh ka ïingdorbar mynta ka sngi Palei lyngba ka ‘call attention’.
U la pynkynmaw ruh ia ka jingkylla poiwir ki paidbah Khasi-Pnar ha Block -I ha u snem 2003, namar ka jingkyntur pud jong ki Karbi ha khappud.
Ha kajuh ka por u MLA ka UDP u la pynpaw ruh ia ka jingdonkam ban shna ia ka surok na Khatkhasla bad Mojem, namar bunsien haba don ki jingiakaji ki Karbi ki ju khang ruh ia ki surok da kaba pynngat da ki dieng bad tih ia ki thliew ban khang iaid lyngba ki Khasi-Pnar.
Haba jubab halor katei ka mat, u Myntri Rangbah ka Jylla u Conrad K Sangma ula pyntip ba ka Sorkar kala pynkhlain mynta ia ki bor pahara ha khappud ka Jylla bad Assam hadien ka khubor ba mih ka kynhun kaikhlaw ba thymmai ki Karbi ka UPFKL.U la ong ba watla ka la mih ha ki lad pathai khubor, hynrei kam pat shym la don ka jingtip ba thikna na ki tnat syntiat lane ka jingujor da kino kino ki briew ba kila ioh pdiang ia ki shithi dawa pisa na ka UPKFL.Halor ka jingkyrpad jong u MLA ban shna ia ka surok ha Khatkhasla bad Mojem, u Myntri Rangbah ula iathuh ba u la dep iakren bad u Symbud Myntri Rangbah ba khmih ia ka tnat PWD (Roads), bad ka tnat kala pynkhreh ia ka Detailed Project Report (DPR), hynrei lada don ki bynta jong ka surok kiba hap hapoh ki jaka iakajia pud ki jingeh ki lah ban mih.
Shillong:Hynnin ka sngi Palei ha ka por noh phaisngi ka la don ka jingdheng kali kaba jur bha hapoh Mot phran ka surok kaba don hajan ka jaka pynïeng taksi ka Jaïaw bad ki kali taksi kamai kiba shu ïaid khlem pynïeng ne ki running taxi.
Kane ka jingdheng kali ka la mih tang na ka daw jong ka jingïaknieh jaka pynïeng kali hapdeng kitei ki ar kynhun ki nongñiah kali taksi.
Kane ka kynrum kynram ka mih ha kaba ka kynhun kiba ñiah taksi kiba ju ïeng hapoh stand Jaïaw ki la hap ban sangeh shwa shipor na ka daw ban tei pynjrong shuh shuh ïa katei ka jaka ïeng kali.
Ha kane ka kynrum kynram ka kynhun ki nongñiah taxi kaba la tip ka Mawlai Town Running Association kiba ju running baroh shisngi ha Motphran ryngkat ka East Khasi Hills Local Taxi Welfare Association kila ïa mih paidbah ha Motphran ban pyrshah ïa ka jingai jaka pynlong stand ïa ki kali kamai na Jaïaw, Lawmali, Mawlai Mawtawar bad Polo ha rurok pyrshah ka Stad Jaïaw kaba ïeng lang bad ki Auto Mawlai, namar ka wahrah ka jingsah kut bad dheng kali ha kane ka jaka.
