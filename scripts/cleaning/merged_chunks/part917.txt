Haba iakren hynne ka sngi Hatmajai bad u Divisional Forest Officer (DFO) ka Khasi Hills Division u Bah WS Marngar u la iathuh ha ka shi snem ka jingioh lum na ki nongwan iaid kai ha kane ka park kaba don ha nongbah Shillong kam pat lah ban pyndap ia ka jingdonkam ban thied jingbam ia ki mrad bad namar kane, ka tnad ka la hap ban sei shuh shuh.
U la ong ba kane ka park, kam dei ka jaka ri mrad hynrei tang ka jaka ban pynlait im ia ki mrad kiba wanrah ki briew ne ba ioh kem na kiwei ki jaka.
“Kane ka park ka dei tang ka jaka ban pynlait im ia ki mrad kiba ngi ba la wan aiti da ki briew haba ki ioh kem ia ki mrad ne don kiba ri hynrei ki wan aiti noh ia ki mrad", la ong u Bah Marngar.
Hapoh kane ka park, ki don ki mrad, kum ki dngiem, skei, khiat, ki jait sim bapher bapher.
U Bah Marngar u la iathuh ba ka tnad ka la rai ban pynkiew noh ia ka dor bai rung ha Park na ka T.2 sha ka T.5 ia ki khynnah bad na ka T.5 sha ka T.10 ia ki rangbah shi khlieh.
Ia ki jingbam ia ki mrad la aiti katkum ki jingbam jongki bad ia ki jingbam la ai da u nongsam ba la jied da ka tnad.
Kane ka park ka dei kawei na ki jaka shongkai bad lehkai khamtam ia ki khynnah ha kane ka nongbah bad wat kito kiba wankai na kiwei ki jylla haba ki wan jngoh ia ka nongbah Shillong.
Jowai, 20 Naitung:Ka shnong Barato ha West Jaintia Hills District mynta ka sngi ka la ïoh ban kem ïa kawei ka Bolero Pick-up ML 04 A 8651 kaba la ñiah da u Embot Passah na ka shnong Maitdeiñ ha ka por ba ka dangthmu ban leit die shi kali u rnga shabar jong ka shnong.
Hadien ba ka shnong ka la bat ïa katei ka kali kaba ïaid lyngba ïa ka shnong Barato,ki bor shnong Barato ki la pyntip noh mar mar sha u Addl S.P.Bah C.Syrti, sha u O.C.jong ka Nartiang Police Outpost bad sha u BDO Laskeiñ Block kiba la ïa wan mar mar ban pyllong ïa ka meeting.
Ha katei ka meeting,u bah Syrti u la pynshai ba kino kino kiba pynkheiñ ïa ka order jong u Deputy Commissioner West Jaintia Hills yn kem bad pynshitom kat kum ka aiñ.
Hadien ba la tohkit ïa utei u driver,u la phla ba la u tip ïa ka hukum jong u DC hynrei u ïai leh man ka por wat la katei ka shnong ka ai jingmaham bunsien ïa u.
Lah ban pynkynmaw hangne, ba hadien ba la don ka jingïakajia pud hapdeng ka Barato bad ka Maitdeiñ ha kine ki khyndiat por ba la leit, na ka liang jong u Deputy Commissioner katei ka District u la pynmih hukum kat kum ka Order No.JHC/1/2015 dated 27.5.2015 rai no.3 jong ka Joint Meeting kitei ki ar shnong ha ka kamra treikam jong u kaba ong “kat haduh kata ka por ba ka Jaintia Hills Autonomous District Council (JHADC) kan ai ïa ka rai ba khatduh jong ka, ka jingpynjot pathar ïa ki khlaw ki btap,ki dieng ki siej,kum kaba thang rnga ne shalan dieng ku bit,da ki arliang mamla ki dei ban sangeh noh shisyndon".
Ha kajuh ka por, ka Court Order no.
Misc/Case/No.17 of 2015 ka ong kumjuh.
Kumta,da katei ka rai,ka Durbar Shnong Barato ïeng bad ujor syndon da ka FIR pyrshah ïa utei u briew na ka shnong Maitdeiñ bad ki pulit ki la kem ïa utei  u briew bad la rah ruh ïa katei ka kali sha thanad".
Shillong, 21 Naitung:Ka Meghalaya High Court ha kane ka sngi Hatmajai ka la hukum ba dei ban aiti ha ka tnad CBI ban pynlong ia ka jingtoh kit halor ka jingshah pyniap jong u bah PJ Marbaniang uba dei u Sub Inspector jong ka Pathar khmat Police Outpost.
Ka Kashari ka la pynmih ia kane ka jing bthah hadien ba ka kmie jong u Bah Marbaniang ka Kong D Marbaniang ka la thep ia ka jingujor sha ka Kashari ha kane ka sngi Nyngkong, ban dawa ba dei ban aiti ban tohkit da ka CBI ia kane ka kam.
Ka Kashari ka la buh biang ia ka jingbishar lashem taiew halor kane ka mukotduma.
Kiba haiing jong u Bah Marbaniang ki la ujor sha ka Kashari hadien ba ka kynhun tohkit ba la thung ka sorkar ka Special Investigating Team (SIT) ban tohkit ia kane ka jingjia kam shym la lah ban ai ia ka kaiphod, wat haba ka por ka la kut naduh ka 18 tarik Jylliew.
Ha ka jingujor sha ka Kashari, ka kmie u Bah Marbaniang ka la ong ba ka SIT kam shym la lah ban pynlong ia ka jing tohkit halor kane ka jing jia bad kam shym la ai kano kano ka jingpynkut ne ka rai jongka haduh mynta bad namarkata, ka kyrpad ia ka Kashari ba kan bthah ba dei ban aiti ia kane ka kam sha ka Central bureau of investigation (CBI) ban ioh ia ka jingbishar hok.
U Bah Marbaniang u la khlad ha ka 24 tarik Kyllalyngkot da kaba shah siat ha jaka sah ha Pathar khmah Police Outpost bad kane ka la jia shi sngi hadien ba u la bat bun tylli ki trok ba kamai kit dewiong beain.
“Ban ioh ia ka jingbishar hok, bad ka jingtohkit kaba laitluid ban pynshitom ia ki runar ba donkti, nga kyrpad ba dei ban aiti ha ka CBI khnang ba ki briew kiba trei hok kin ioh ia ka jingshlur lym kumta, kan don ka jingma ia kino kino kiba trei hok ba kin shah kynnoh pynban ba pyniap hi da ka kam jong ki runar", la ong ka kmie u Bah Marbaniang.
Shillong, 21 Naitung:Ka All Meghalaya Dancers Association lyng ba u President jong ka u bah Kitbok Thabah ka la iathuh ba u Mithun Chakra borty uba dei u Grand Master lane u nongbishar ba ha khliehduh jong ka Dance India Dance u kwah ba u Micheal Syiemiong u samla nongshad na nongbah Shillong ba un rung biang ha ka DID Season 5 , wat la u la shah kyntait kham mynshuwa.
La ong ba la ailad ia u Micheal sa shisien biang ba un pyni ia ka sap shad bad ka jingtbit jong u tang sa shisien ha kane ka kynti ba mynta ha ka round kaba la tip kum ka Wild Card Entry bad lada jia ba um lah ban shad bha kan ym donlad shuh ia u.
Katei ka Association ka la ong ba mynta utei u nongshad u dang shah hikai ha u Punit uwei na ki nongbishar ha katei ka rynsan ia kob.
Shillong, 21 Naitung:Mynta ka sngi ka la don ka jingialang paidbah ha Smit kaba la lum da u bah Ardent M Basaiaw moit, bad ha katei ka jing ialang nalor u bah Ardent M Basaiawmoit la donlang ka kong Teilinia Thang khiew MDC ka HSPDP na Mylliem, u MDC ka KHNAM na Nongthym mai u bah Latiplang Khar kongor, u MDC ka HSP DP na Sohryngkham u bah Pyniaid Sing Syiem bad kiwei pat ki riew rangbah.
Ia katei ka jingialang la pyniaid da u bah Kynsai Syiem u sordar ka Smit.
Ha katei ka jingialang ki nongkren ki la kren ia kiba bun ki mat kaba kynthup ia ka Village Administration Bill 2014 bad 2015 , ka jingkyntur pud ka MUDA, jingeh ki samla wadkam namar ka jingbym biang ka rukom pyniaid kam ka sorkar bad kiwei pat ki mat.
Haba kren ha katei ka jingialang paidbah shaphang ka VAB u bah Ardent u la ong ba ka VAB 2014 kaba ka KHADC ha ka por ba ialam ka ARPA ka dei ka ain kaba biang tam eh ban iada ia ka jaitbynriew, hynrei ka Bill kaba la pass pat da ka PDF kaba ialam da ka seng Congress ha u 2015 ka dei ka ain kaba tlot bad ka bym don bniat ban iada ia kane ka jaitbynriew.
U la ong ba ha ka VAB 2014 ka la kren shai ba ki Rangbah ki don ia ka bor ban ai syrnod jingbit ia ki nongshong shnong lane NOC lyngba ka jingtip jong ka Dorbar Shnong bad u Rangbah Shnong u don ruh ia ka bor ban  peit ia uno u briew uba idei ban ai.
Hynrei kane ka VAB  2015 u bah Ardent u la ong ba ka ain ka kren beit ba ki Rangbah shnong ki dei ban ai syrnod beit sha uno uno u nongshong shnong la u dei uno uno ruh tangba u dei u nongshong shnong namar ba la sloit noh na katei ka ain ia ki ar tylli ki  kyndon Sub Section 8 bad 16 jong ka section 5.
U la kren ruh ba ka ARPA ka la leit ban ia kynduh ia u Lat ka jylla ban pynbor ba um dei ban mynjur ia katei ka Bill bad dei halor kane ka nongrim ba u Lat ruh u sngap ia ka ARPA bad haduh mynta um shym  la mynjur  ban pynlong ain ia katei ka Bill.
Nalor ka VAB ka jingiakren kaba kham khluit bha ha katei ka jingialang ka dei shaphang ka jingkyntur pud ka MUDA sha ki jaka ba dang hap hapoh ka jingpeit ka District Council , ha kaba ki nongkren ki la kren ba ka ain Town and Country Planning Committee 1973 Act ka la kren shai ba ka MUDA ka lah ban tuklar ha baroh kawei ka jylla, lait noh  ki jaka ba hap hapoh ka jingpeit ki District Council lymda ka don ka jingkwah hi na ka District Council.
La ia kren ia kiba bun bah ki jingeh ba ki paidbah ki ia kynduh ha katei ka jingialang namar ka jingkyntur pud ka MUDA ba kynthup naduh ki jingbit ba hap ban ioh shuwa ban shna ing nangta ka jingtan bording, jingtan um bad kiwei.
Hadien kiba bunbah ki jingkren kiba la kren da ki nongkren bapher bapher ha katei ka jingialang paidbah, u bah Ardent u la pynbna ba un pynlong ia ka jingialang paidbah ha Mawsynram ha ka 25 tarik mynta u bnai,   27 tarik ha Umroi ban ia kren ia ka VAB bad kiwei pat ki mat, katba ha Shillong pat un pynlong jingialang paidbah ha ka 28 tarik u naitung bad ia ka jaka u la ong ba yn sa pynbna hadien bad katei ka jingialang ha Shillong kan long beit thik ka jingiakren halor ka jingkyntur pud ka MUDA.U la kyrpad ia ki paidbah ba kin ia mih paidbah ha katei ka sngi ban pynlong jingialang ban pyrshah ia ka jingkyntur pud ka MUDA.Shillong, 21 Naitung:U bah SD Khongwir  Chairman ka Mawlai Town Dorbar u la iathuh ba dang shen ka kynhun ki Rangbah Shnong ka la leit ban ia kynduh ia u Chief Secretary ka jylla u bah Barkos Warjri uba dei ruh u Chairman ka tnad MeECL bad katei ka jingleit ia kynduh, ka dei ban pan jingpynshai balei ba ki paidbah kiba shong ba sah ha ki jaka kiba dang hap hapoh ka jing peit ka District Council ki hap ban ioh jingbit na ka MUDA (Building Permisssion) na ka bynta ban tan bording ha ing jong ki.
U bah Khongwir, u la ong ba ki Rangbah Shnong ki kwah ban tip kaei ka jingiadei hapdeng ka MeECL bad ka MUDA  haba ki la tip shai ba kam don jingiadei eiei hynrei hap pat ban ioh jingbit pat na ka MUDA ban tan bording ruh, nalor ba ka la don lypa ka ain TMCP 1973 Act kaba la kren shai ba ka MUDA kam lah tuklar ia ki jaka ba hap hapoh ka District Council.
“Balei ba ka MeECL ka dang shah kdup pynban ha ka MUDA" ong u bah Khongwir ha ka jingiakren bad ki nongthohkhubor.
Utei u rangbah uba mihkhmat ia ka Mawlai Pyllun baroh kawei u la ong ba  CS u la ong ba un pan jingshai na ka MUDA halor katei ka phang kaba u la ong ruh ba ka jingiakren hapdeng ka MeECL bad ka MUDA ka dang iaid shakhmat halor katei ka kam.
Katkum ka jingong u bah Khongwir u la ong ba ka daw ka jingkdup ka MUDA ia ka MeECL ka dei na ka daw ba kamlah ban tur pyrshah dalade hi sha ki jaka bym hap shuh hapoh ki jingpeit jong ka hynrei da ka jingiatreilang bad ka MeECL pat ka long kumba pynbor ia ki paidbah ba kin leit shim ia ka jingbit shna ing na ka MUDA namar ba lada kim don ia kata ka MeECL kan ym ailad ia ki ban tan bording.
Utei u rangbah u la ong ruh ba mynshuwa ki paidbah haba ki shna iing tang T.200 tyngka ki la dap ban pynlut na ka bynta ban ioh jingbit hynrei pat ki hap ban pynlut da ki lak tyngka ban ioh jingbit ban shna ing.
Shuh shuh u la ong ba ki don ki paidbah kiba la leit rah ia ki plan jong ki, kiba ki la dep phah shna ha ki briew kiba la tbit na ka bynta ban shna ing, pynban ki bor ka MUDA  ki dang kyrngah khlieh bad ki ong ba kam biang.
Halor katei ka jingkyntur pud ka MUDA sha ki jaka ba hap hapoh ka District Council u bah Khongwir u la ong ba ka pynsuba ba imat lada ka MUDA kan pyni  ia ka jingheh ka jaka jong ka sha Delhi kan ioh khyndiat ka pisa hynrei da ka jingpyni pat ia ka jaka bah eh na Delhi kin mang tyngka kaba heh ia ka.
U la ong ba ka la don teng ka jingthmu ka MUDA ban pyniar ia u pud jong ka ha ki snem ba la dep bad ki Rangbah shnong ki ieng pyrshah beit ia katei ka jingthmu.
U la pynkynmaw ba ka la don ka por ba la thmu ban pyniar ia ka MUDA shaduh sha Laitkor ruh kaba ki ong ha kato ka por ka Municipal Corporation, hynrei na ka liang ki Rangbah Shnong ki la leit ban ia kren na ka por sha ka por ia katei ka kam bad ka sien kaba khadduh eh u la ong ba ki ia kren dei ha ka por long myntri u bah Sanbor Swell uba peit ia katei ka tnad, bad katei ka jingthmu pyniar pud kam seisoh satia.
Shillong, 22 Naitung:Ka Village Defend Party ka shnong Lulong Puriang, ha ka janmiet  19 tarik mynta u bnai ka la ioh ban bat ia ar ngut ki briew na ka dukan jongki kiba donkti ban die beain ia ka kyiad hapohshnong wat hapdeng ka jingkhang pyrshah jong ka shnong.
Kine ar ngut ki briew kiba la donkti ban die kyiad beain ki long ka kong Lawei Rani bad ka kong Sil Lawai.
Na ka dukan jongka Lawei Rani la ioh ban kurup 10 bilor ka kyiad phareng bad na  dukan ka Sil Lawai la ioh ban kurup  14 bilor ka kyiad phareng hi.
Ka jingdon kum kine ki briew kiba die kyiad beain hapoh shnong , kala pynlong  ban  jyllei ki kam sniew  bad kane ka buh ka jingma kabaia ka imlang sahlang khamtam ia ki khun samla ka shnong.
Ki VDP lulong,Puriang ki pynpaw ka jingsngew sngewuh ia kipulit jong ka Mawryngkneng Police Station kiba kloi ban iasnoh kti langbad ka VDP ban rat dyngkhong ia ki jingsniew, la ong ka kyrwoh na u Bah J.Nongrum u President VDP Lulong Puriang.
Shillong, 21 Naitung:Ka tnad Census ka sorkar pdeng kan sdang biang ban pynrung ia u Adhaar nombor ne  Bio metric  Unique Identification  ha kane ka jylla bad mynta kan sdang biang na Nongstoin Community and Rural Development Block ha u Nailar ban wan.
Haba iakren mynta ka sngi bad u Assistant Director jong ka Census u Dr B Das Gupta, u la ia thuh ba mynshwa ha u snem 2013 ki la sdang ban pyntreikam ia u Adhaar nombor ha kane ka nong bah Shillong, hynrei la hap ban pynsahngeh noh shwa namar ba ki sengbhalang bad ki shnong ki ia pyr shah.
Namar kane ka jing pyrshah, u DC u la pyn sangeh shwa ha kaba la pynlong shwa ia ka jingialap bad pynshai paid bah ban lait na ka jing sngewthuh bakla.
“Ngi la ioh ban pyndep tang 9 hajar ngut ki briew ha nongbah Shil long", u la ong.
U la ong ba mynta ha ka 8 tarik Nailar 2015 kin sdang biang ban pyn treikam ia une u Adhaar nombor ha ka Nongstoin Community and Rural Development ka West Khasi Hills namar ba u Deputy Commssioner u la pyntip ba la biang nadong shadong ia ki jingdonkam ban sdang noh ia kane ka kam.
U la  ong ba ka jingpyntreikam kan shong ha ki DC ba kin ai jingtip sha ka tnad Census khnang ba kan lah ban iaid shakhmat.
U Gupta u la ong ba une u Adhaar nombor u don ka jingiadei bad ka dur thep vote ha kaba na ka liang jong ka Election Commission ka sorkar India ruh ka la don ka jingthmu ban pyniasoh noh bad  u Adhaar nombor  khnang ban lait na ka jingshah leh tuh ha ka por elekshon.
Ka jingpyntreikam ia u adhaar nombor ka long na bynta ban pynithuh ialade shimet, la ong u Dr Gupta.
“Lada don uno uno u nongthep vote uba mut leh shukor ne leh thok lah ban lap ban ithuh lyngba une u adhaar nombor", la iathuh u Dr Gupta.
U la ong ba kam shym la don kano kano ka jingbuh thong ban pyndep ia kane ka kam hynrei kumba ka long mynta ka long kumba la bteng biang hadien ba la sangeh shipor ha kane ka jylla.
Ban leh ia une u aadhar number, ki briew ki donkam ban rah ia ki dur EPIC ne ki kot reshon, ne pan card haba ki pynrung kyrteng ha kaba ki briew na ka tnad kin leit sha ki shnong.
“Ka jingpynrung kyrteng aadhar number kan long naduh ki kynnah 5 snem shaneng hynrei kito kiba duna ia ka 18 snem ki bym pat don dur vote, ki lah ban rah da ki license niah kali, ki kot reshon ki kmie ki kpa bad kiwei ki kot kiba lah ban pdiang", u la ong.
Hadien ba la dep, na Nongstoin Block yn sa leit ban leh sa sha kiwei ki block, bad kane kan shong katkum ka jingai jingtip jong u Deputy Commissioner, u la ong.
Jowai, 22 Naitung:U Deputy Commissioner jong ka West Jaintia Hills District u la pyntip paidbah ba haka 27 tarik u Naitung 2015, ka dei ka sngi shuti ia baroh (local holiday) na ka bynta ka Behdienkhlam festival ha Tuber.
Baroh ki office sorkar, Revenue bad Magisterial Court bad kumjuh ki skul bad College kiba hap hapoh ka West Jaintia Hills District kin khang khyrdep ha katei ka sngi.
Shillong, 22 Naitung:Ki kandidiet ba pas ia ka eksamin Gram Sevak 2012 ka East Khasi Hills ki la ong ba ka jingkren jong u Myntri pynroi nongkyndong u Bah Pre stone Tynsong ka pyni ba um tip thikna ia ka jinglait jong ki kam ha kane ka tnad kaba u bat.
“U Myntri u la ioh jingtip bakla haba u ong ba ki don tang 10 tylli ki kam Gram Sevik kiba lait ha baroh kawei ka district.
Katkum ka jingtip ba la ioh, ki don haduh palat 26 tylli ki kam ba lait ha ki 8 tylli ki Community and Rural Block Development kiba don ha East Khasi district," la ong ka kong B Thabah kaba pas ia kane ka eksamin.
Ka la ong ba lada don tang ar tylli ki kam Gram Sevik kiba lait ha kawei pa kawei ka Block, kan baroh haduh 16 tylli.
“Ngi la ioh jingtip ba ki don katto katne ki Block ha ka district, kiba don haduh palat ar ngut ki kam Gram Sevak kiba trei," la ong ka Kong Thabah.
Ka la ong ba ka jingkren jong u myntri ka thmu ban pynialam bakla ia ki paidbah.
“Ngi sngewsih kthang ia ka jingkren jong u Tynsong.
Ngim khmih lynti ba u myntri sorkar un kren kum kine ki kyntien kiba thmu ban pynhiar dor ia ka jingiakhih jong ngi ia ka hok", la ong ka Kong Thabah.
Ka la ong ba ki kandidet kin iai bteng ban shah thngan bad ka jingshah thngan kam dei ban iakhun thma bad u myntri hynrei ban dawa ia ka hok ba ki dei ban ioh.
“Ngi kwah ban ong ba ngim kwah ban iakhun thma ne iakhun ia ka thma ba la shah rem kumba la kren kynthah u myntri", la ong ka Kong Thabah.
Ka la ong ba kaei kaba ki khmih lynti na u myntri ka long ba u dei ban ong eiei ban ai mynsiem ia ki kum ki samla bym donkam bym don jam kiba iakhih ia ka hok jongki.
Shwa ia kane, u Bah Tynsong  u la ong ba u la sngew synei ia kiba shah thngan namar ba ka tnad kam lah ban thung kam lut ia ki namar ba ki don tang shiphew tylli ki kam Gram Sevak ba lait ha East Khasi Hills.
U la ong ba ka sorkar kam lah ban pynjlan ia ka por thungkam jongki namar ba ka long beain.
“Namarkata, nga sngew ba ki la iakhun ia ka thma ba la shah rem", la ong u Bah Tynsong.
Ha kawei ka liang ka Kong Thabah  ka la iathuh ba ka pyrshang ban iakynduh ia u Lat ka jylla u V Shanmuganathan ban iathuh ia kane ka jingiakynduh jingeh jongki.
“Hynrei khlem ioh iakynduh bad la shu aiti ia ka dorkhas ha u principal secretary ba peit ia ka Governor Secretariat u MS Rao" ka la ong.
“Ngi kyrmen ba u Lat un tuklar ia kane ka kam ba kiba pas kin ioh ia ka hok," ka la ong ka Kong Thabah.
Ka la iathuh ba kawei kaba shah thngan ka Kong R Synrem ka la shah rah sha Shillong Civil Hospital hadien ba la tlot palat.
Jowai, 22 Naitung:Ka Ophis jong u Block Development Officer, Amlarem C&RD Block ki la sam ia ki tiar bylla 100 sngi bad kiwei kiwei ki tiar sha ki 92 tylli ki VEC kiba hap hapoh katei ka thain.
Ki tiar kiba la sam sha ki VECs mynta ka sngi ha ka jingialang kaba la long ha ophis jong u BDO ki kynthup ia ki top um kaba 300 litres, ki dawai ban iada kyrkieh haba mynsaw, ki jri Tarpalin, ki borti, ki muk, ki mohkhiew, ki lyngka, ki shuki, ki miej, nalor kiwei kiwei ki tiar kiba donkam ha ophis VEC bad na ka bynta ki nongbylla.
Ha katei ka jingialang ban sam ia kitei ki tiar sha ki VECs bapher bapher, la donlang ruh u ADC, CS Laloo , ka SDO Amlarem Civil Sub-Division, ka kong JU Kharpuri bad u BDO u ma S.Sungoh nalor kiwei kiwei.
Jowai, 15 Iaiong:Ka Khasi Students’ Union Jaintia HIlls District Unit (KSU-JHDU) hapoh ka jingialam u President, u Ohibait Dkhar bad u General Secretary, u Fivestarson Suiam ki la leit ban ujor sha u Deputy Commissioner ka West Jaintia Hills halor ka shithi jong u Rangbah Shnong lane Goan Bura jong ka shnong Umkhyrmi kaba la mana ia ki paidbah Pnar ban hiar rep sha katei ka thain.
Na ka liang ka KSU ha ba ia kynduh ia u DC mynta ka sngi ha Ophis treikam jong u bad ki la dawa ban buh pulit pahara ha katei ka shnong Saba na ka bynta ban iada ia ki paid nongrep khamtam ha kane ka por ba la dei ka por thung por bet.
katkum ka shithi kaba la suh lang ha katei ka dorkhas, u Rangbah shnong (Goan bura) jong ka shnong Umkhyrmi, la thoh, “Da ka bor jong ka Committee shnong nga phah ne ai jingtip shaphi ba uno uno ne kano kano ka briew naka shnong jong phi kiba wan hiar rep bad shna iing ban shong ne ban thung da kino kino ki jingthung kiba neh ngin ym shah ia ki ban shna ne thung hapoh u pud jong ngi ka Karbi-Anglong District Assam, ngim ym shah ruh ban shong bri ne ban ri ia ki mrad.
ki lah ban rep ki bri lum ban bet ne thung tang da u kpa hynrei kin nym lah ban thung da kiwei kiwei ki jait jingthung.
Lada jia ba kino kino ki jingeh ne shitom na ka liang ka sorkar ngin nym kit khlieh ia kata.
Te namarkata, phi ki rangbah ne ki Gaun Bura phin sngewbha ban sneng ia ki paidbah ioh don mano mano ba leh pyrshah, te kumta phin sngewbha ban ia pyntip paidbah.
La soi da u Fredrick Timung (Goan Bura)".
Ka KSU ka la pynrem jur ia utei u Rangbah shnong ka shnong Umkhyrmi ha kaba u la khang ia ki paidbah Khasi-Pnar ban rep ban riang lane ban ri jingri lane ban thaw ia ki trep sah bri.
“Kane ka jingleh jong utei u rangbah shnong ka dei ka jingthmu jong u ban wanrah ia ka jingiasngewpher jaitbynriew hapdeng ki paid Khasi-Pnar bad ka jait bynriew Karbi kiba shong basah ha ka thain Khappud", la ong ki Nongialam ka KSU-JHDU.Kitei ki nongialam ki la kyntu jur ia u DC ka WJH ban shimkhia halor katei ka shithi jong u Rangbah shnong ka Umkhyrmi khnang ban lait na kano kano ka jingiasngewpher jaitbynriew ha katei ka thain.
Shillong, 16 Iaiong:Mynta ka sngi, ula iap sa uwei u khun jong ka kong Brial Dkhar, uba shah sumar ha NEIG HRIMS.U Sawniwan dkhar (14), ula khlad noh ha ka por 3baje mynta mynstep, ha ka jaka shah sumar jongu, ha NEIG HRIMS.Lyngba katei ka jingiap, ka kong Brial Dkhar, kala duh noh ia 4ngut ki khun, namar ka jyntah tit bad baroh kiba la iap bam tit, ka la poi sha ka 5ngut.
Jowai, 16 Iaiong:Ka tamasa lehkmen ba shisien shisnem ha thain War Jaintia – kaba la tip kum ka Shad Rong-Kusi kaba la pynlong da ka dorbar shnong ka shnong Lamin ka la long kaba shongshit bad kaba iphuh iphieng mynta ka sngi.
Ha kane ka tamasa lehkmen la ia shim bynta da ki khun samla kynthei bad shynrang ka shnong Lamin nalor ki spah ngut ki riew rangbah kiba la wan ban sakhi.
La sakhi ruh ia kane ka tamasa da u Myntri badei peit ia ka Koit ka khiah, u AL Hek, u MLA ka thain, u ma Stephanson Mukhim, u MLA barim, u ma Lah kmen Rymbui, U BADO bad u Assistant Director ka Border Area Department.
Haba kren lam phrang, na ka liang u Secretary ka shnong, u ma Omin  Pohlong u la iathuh ba ia ka Shad Rong-kusi la pynlong man la u snem da ka dorbar shnong na ka bynta ban wanrah ia ka jingiatylli hapoh shnong poh thaw bad khamtam ban pynneh pynsah ia ka Dustur Riti kaba la hikai u barim.
Kane kadei ka tamsa lehkmen katkum ka Dustur ka Riti u khun Khasi-War  ha kane ka thain ha kaba ki paidbah nongshong shnong ki la wan ban ia shim bynta khlem da khein ia ka niam ka rukom.
“Ka Kolshor jong ngi ka la hiar dor bad kala jan duh, lada ngim ieng tylli ban pynneh pynsah ia ka.
Nga donkam ka jingiasnohkti lang khlem da khein ia ka niam ka rukom kaba ngi don bad ngeit khnang ba ngin lah ban pynneh pynneh ia ka Kolshor, ka Dustur Riti jong ka jaitbynriew jong ngi", la ong u MLA barim ka thain, u ma Lahkmen Rymbui haba kren ha katei ka sngi.
Na ka liang u bah Hek u la kitbok kit rwiang ia katei ka shnong bad u la iaroh ruh ia ka jingiatylli ki paidbah.
Kane ka shnong ka la iaid shakhmat ha ki liang baroh khamtam ha ka pule puthi ka lah ban sei ia shibun ki riew heh riew hain kiba shakri ia ka district bad ia ka jylla.
U la kyntu ia ki ba kin pynneh pynsah ia kane ka jinglong kawei- ka jingiatylli khnang ba kane shnong kan nang kiew ha baroh ki liang khamtam ha kaba iadei bad ki kam pynroi pynpar.
Shillong, 16 Iaiong:Mynta ka sngi, ka la don ka jingkhang ia ka leit ka wan jong ki trok, kiba wan na ka surok  Jowai sha Tamabil bad ka daw, ka long namar ba ka don ka jingialang jong ki heh BSF bad ki BGB, ha ka ktem jong ki shipai BSF, kaba don ha rud jong katei ka surok, hajan Dawki.
La khang ia kitei ki kali, kiba kit mawshun na katei ka surok, naduh ka por 10.30 mynstep bad haduh ban da khang syndon ka jing pynhiar mar sha Bangladesh, da ki BSF bad la pyllait tang ia kito kiba wan na sha ka surok Pynursla ba kin hiar leit pynhap mar sha Tamabil, ong ka khubor.
Agra, 16 Iaiong:Ki ehrang shit niam Hindu, ki la leit ban pynjot ia ka iingmane ha Agra mynta ka sngi, ha kaba ki la pynjot lyngkhot lyngkhai ia kiba bun ki bynta jong ka iingmane  St Mary’s, kaba don ruh ha syndah jong ka Tal Mahal bad ki la lynthaw ia ar tylli ki dur mot, ong u lyngdoh niam jong katei ka Balang, U  Eugene Lazarus.
Utei u lyngdoh niam, u iathuh ba ula kyndit thiah mynta ka sngi, ha ka por 3.30 baje mynstep bad ula iohi, ba ki jingkhang jong ka iingmane ki la plie rut bad ki don ki jingkhang iit jong ka kali, kaba u pynieng ha phyllaw, ba la shah pynpait.
U Phadar Eugene, u iathuh ba katei ka iingmane, kaba don la 93snem ka rta, ka dei ka bym pat ju shah pynjot satia mynno mynno ruh.
La iathuh ba ia kawei ka dur mot jong ka Mary, ki la tan pyn khyllem, da kaba pyndonkam da u kynjri tan ksew.
Shillong, 16 Iaiong:U Myntri ka Meg halaya Information and Public Relations ka jylla u bah AL Hek mynta ka sngi u la pyllait ia ka kot khubor MEGNEWS ba la pymih da ka Directorate ka Information and Public Relations mynta ka sngi ha Main Secretariat, Shillong.
Haba kren ha kane ka sngi, u bah Hek u la ong ba ka jingthmu ba kongsan ban pyllait ia kane ka kotkhubor kadei na ka bynta ban pynphriang ia ki khubor sha ki paibah kiba iadei bad ki polisi bad ki prokram jong ka sorkar jylla.
U bah HM Shangpliang u Director ka Information and Public Relations, Meghalaya u la ong ba kane ka kotkhubor kan mih man ka sngi Thohdieng khlem donkam ban thied da ka dor, katba ki nongdie ki ioh nong T.2 na kawei kawei ka kotkhubor.
Jowai, 16 Ialong:Ki ar tylli ki seng bhalang ba paw ha ri lum Jaintia, ka Jaintia Youth Federation (JYF) bad ka Jaintia Students’ Union (JSU) haba pynrem jur ia ka jinglehbor bad knieh jubor u rangbah shnong bad ka kynhun jong u ia ki jaka puta jong ki katto katne ngut ki longkmie ha katei ka shnong, ka la buh ka jingkyntu ia ki paidbah nongshong shnong ka shnong Khliehtyrshi ba nym long ki ba shah ialam bakla ha utei u rangbah shnong bad ka kynhun jong u.
Kitei ki ar tylli ki seng haba iakren bad ki nongthoh khubor ki la pynpaw ia jingsngewphylla ba kumno u rangbah shnong uba synshar ia ka shnong khamtam ban peit ia ka bha ka miat bad ka shongsuk shongsain u klun jubor pynban ia ki jaka puta jong ki paidbah.
Utei u rangbah shnong ha ryngkat ka kynhun jong u ki la knieh jubor ia ki jaka jong ka kong Stella Dkhar ki khun jong ka, ka kong S Charity Dkhar, S.Lakhonty Dkhar bad ka kong Dita Phawa.
“Ha ka jingiakynduh kitei ki trai jaka ia ngi ki ar seng, ki la pyni ia ngi ki kot ki sla kiba kynthup ia ka Land Holding Certificate bad Patta bad haba la bishar bniah ngi lap ba ki dei ki ba biang katkum ai da ka ophis jong ka JHADC", la ong u Heibormi Symblai, Education Secretary ka JSU.Utei u samla u la bynrap ruh nalor kitei ki kot ki sla, kitei ki trai jaka ki la ioh ruh ia ka hukum jong ka District Council Court kaba la mana pyrshah ia u rangbah shnong bad ia ka kynhun jong u ban rung ne pyndonkam ne pynjot pynpra ia kitei ki jaka, hynrei u tei u nongialam shnong bad ki briew jong u ki la iaid lait ia kane da kaba pynkhein ruh wat ia ka hukum jong ka iing bishar.
“Lada kum u nongialam shnong u lehbor, thombor bad knieh jubor ia ka hok jong kiba rit ba ria khlem da burom shuh wat ia ka iing bishar, kumno u duk u suk un ioh iala ka hok jong u ha ka imlang ka sahlang?", la kren bynniaw u Education Secretary ka JYF, u samla Brightstar Chyrmang.
Na ka liang kitei ki ar seng ki la kyntu ia ki bor district ban iada ia ka hok ki longkmie, ki rit ki ria bad u duk u suk na kum kitei ki riew donbor kiba hun ban klun ia ka hok ka kynti jong ki.
Shillong, 16 Iaiong:Ka Assembly Public Accounts Committee (PAC)  ka la khot hajir ia ki heh ka tnad ri jingri ka jylla halor ka jingpynslem palat ban shna ia ka jaka ot doh kaba T.7.65 klur ha Jowai, West Jaintia Hills.
Ka jingkhot hajir kaba kut artad jong ka PAC ia ki ophisar kan long ha ka 21 tarik Iaiong.
U dkhot ka PAC u bym kwah ban pynpaw kyrteng, u la iathuh ha kane ka sngi Palei, ba ka PAC ka la khot hajir ia kito ki ophisar kiba dang don mynta bad kiba la shong thait ruh kiba don bynta ha ka jingpyntreikam ia katei ka projek.
"Ngi la khot hajir ia ki hadien ba ngi la lap ia ka jingshisha ba ka la don ka jingdkhoh kaba jur ha ka rukom pyntreikam ia kane ka projek naduh ba sdang.
Ngi la lap ba la don ki jingleh bym dei ha man ki bynta kynthup naduh ka jingpynkreh ia ka Detailed Project Report (DPR) bad ka jingkhot tender", la ong u dkhot ka PAC.U la ong ba ki la lap ba ki ophisar ki la shim hi ia ka rai marwei ha ka jingpyntreikam ia kane ka projek kaba dei pyrshah ia ka rukom treikam ka sorkar.
"Ngin buh ia ka jingkitkhlieh pyrshah ia ki ophisar kiba don bynta ha kane ka jingleh hi ha ka jingpynlong ia ka jingkhot hajir kaban kut artad", la ong u dkhot ka PAC.U la ong ba ha ka jingleit jurip ha ka 11 tarik Naiwieng mynshem snem, la lap ba bun ki jingduna bad ki jingdkhoh ha ka rukom pyntreikam ia kane ka projek kaba T.7.65 klur.
"Ka PAC ka la sngew lyngngoh ban iohi ba ka projek kam pat sdang wat la dep aiti ha u kontraktor naduh u snem 2012 ha u bnai Nailur," u la ong.
La iathuh ba ka kompeni kaba ioh ban pyntreikam ia katei ka jaka shohdoh, ka la dep  pynlut T.4 lak ban shna ia ka dara ba pyndonkam da ki dieng lyngkhot, T.4.5 lak ban buh ia ka transformer  ha katei ka jaka bad T.1.81 klur la dep pynlait pisa.
“Kane ka bym lah ban pdiang.
Ngin pynthikna ba kam nym don kano kano ka jingpyndonkam bakla ia ka pisa ki paidbah"  u la ong.
Lah ban kdew ba ka myntri ka tnad ri jingri ka Deborah C Marak mynshem snem, ha ka por ba ka leit jngoh ia katei ka jaka shoh doh kaba don ha Demthring ha West Jaintia Hills District ka la pynpaw ia ka jingsngew hun ia ka jingiaid ka jingpyntreikam ia katei ka projek.
Ia kane ka jaka shohdoh, yn pyndep hapoh 18 bnai.
Une u dkhot ka PAC u la pynpaw ia ka jingsngew lyngngoh ia ka jingkren ka myntri halor ka jingiaid ka kam.
"Ka jubab na ka myntri ka long kaba sngew thamula namar ba ka shu shah pynbor ban ai ia ka jubab khlem da kren ia ka jingshisha"   u la ong.
“Ka jingshisha ka long ba ka myntri ka kwah ban shu tap eit miaw ia ki jingdkoh ha ka jingiadei bad kane ka projek.
Ngi tip baroh ba kam shym la don kano kano ka jingkylla naduh ba la wan jurip ka PAC ia katei ka jaka kaba long tang ar bnai hadien ba la leit jurip ka myntri"  u la ong.
U la ong ba ka PAC kam dei bynta bad ki seng sain pyrthei ne shah ialam bakla hynrei ka wad ia ka jingshisha".
Shillong, 16 Iaiong:Uwei u rangbah na ka shnong Umsaw ha West Khasi Hills u la shah beh shnong namar ka jingkynnoh ba u long men aiksuid.
Halor kane ka jingkynnoh, ka la beh shnong ia u da kaba pyn bor ba un thoh ba u la mih noh na ka shnong da ka mon lajong.
U Bah Maksing Wahlang  u la kynnoh ba ka shnong ka la byrngem ruh ia u ban theh da ka um thnam lada um mih noh na ka shnong.
U Bah Wahlang haba iathuh ha ki nongthoh khubor hynne ka sngi, u la ong ba u la shah khot hajir ha ka dorbar shnong ha ka 24 tarik Risaw, 2012  bad hadien kane, la phah ia u ban thoh sha ka dorbar shnong ba u kwah ban mih noh na ka shnong.
"Namar ka jingtieng, ngam lah leh eiei hynrei ban hap kohnguh ia ka hukum jongki ha ka 30 tarik Risaw, 2012″, u la ong.
Nalor kane, ka dorbar shnong ka la dain kuna ruh ia u T.20, 000.
“Nga la hap ban siew ia kane ka kuna khlem kano kano ka jingleh bakla bad ki jingkynnoh ba khlem nongrim", la ong u Bah Wahlang.
Ka dorbar shnong ka la khang ruh ia u ban wan jngoh ia kiba haiing hasem, u la kam u Bah Wahlang.
U Bah Wahlang uba don 9 ngut ki khun u la pan jingiarap noh na u Additional subordinate District Court  halor kane ka kam.
U la iathuh ba halor kane ka jingpan jingiarap, na ka liang ka District court ka la bthah ia ka dorbar shnong ka Umsaw  ba kan pynphai biang ia ka pisa T.20, 000 kaba la dain kunai a u hynrei na ka liang u  sordar ka shnong Umsaw  u Bah P Lyngkhoi u la ujor sha ka kashari ka district council bad kane ka kam ka dang sahteng mynta.
Jowai, 16 Iaiong:U Myntri ka tnad jong ka koit ka khiah, u ma AL Hek u la plie paidbah ia ka Multi-Purpose Facility Centre ha ka shnong Lamin kaba pyntrei hapoh ka Border Area Development Programme ha ka jinglut kaba la kot haduh T.32 lakh.
Ha kane ka sngi, la iadonglang ruh u MLA ka thain, u ma Stephanson Mukhim kum u symbud kongsan, u MLA barim u ma Lahkmen Rymbui, u Assistant Director, u bah G.Ranee, BADO bad ki riew rangbah ka shnong.
Haba kren ha ka jingialang plie ia katei ka iing dorbar, na ka liang u kongsan bad u symbud kongsan u la kyntu ia ki paidbah nongshong shnong ba kin pyndonhok ia katei ka iing da kaba sumar bha ia ka, namar kadei ka iing kaba lah ban ai ia shi bun bah ki jingmyntoi sha ki paid nongshong shnong.
U Myntri u la iaroh ruh ia ka Dorbar shnong kaba la lah ban pyntrei hok ia katei ka skim sorkar ha kaba ki la lah ban pyndep ruh ha ka por kaba lyngkot.
Ha kane ka sngi, ki nongialam shnong ki la ai ruh ia ka dorkhas sha u Myntri na ka bynta ban pan jingiarap skim sorkar na ka bynta ban pynioh Computer ia ka Jawaharlal Nehru Memorial LP & UP School.
Ia kane ka skul la seng ia ka naduh u snem 1964 bad shen kan sa dap noh 50 snem ka dang donkam ki jingiarap na ka sorkar.
Nalor ki Computer kiba la dawa bha ha kane ka juk Technology, katei ka skul ka dang donkam ruh ka jingithuh kum ka skul ba pura namar kumba long mynta katei ka skul Jawaharlal Nehru Memorial la ithuh tang ia ka Lower Primary katba ia ka UP pat la ithuh tang kum ka Deficit School.
Ha katei ka dorkhas, ka Dorbar shnong ka la pynpaw ruh ha khmat u Myntri ka koit ka khiah halor ka jingdonkam ban kyntiew kyrdan noh ia ka Lamin Sub-health Centre (SHC) sha ka Public Health Centre (PHC).
“Da ka jingtrei shitom ka ANM bad ka ASHA, katei ka SHC ka la iarap shibun ia ki briew ha katei ka shnong kaba don haduh palat 270 ki thliew iing bad palat 2000 ngut ki paid nongshong shnongm hynrei haba khamjur ka jingshitom pat, ka buh jingeh ia ki duk ki rangli ban leit phah sumar kham sha jngai", la pynpaw ka Dorbar shnong.
Ha kane ka sngi, u bah AL Hek u la noh synniang ruh sha ka Sianglamin Pohthmi Memorial Secondary School da kawei ka Computer Set ha ryngkat ka jingsyniang lang ka All Lamin Welfare Association, Shillong kumba T.8000/-.
Kiwei pat ki kynrem ki lyngdang kiba la ai jingkren ki kynthup ia u ma Stephanson Mukhim, u u Assistant Director ka tnad Border Area Development, u ma SP Gashnga nalor kiwei kiwei.
Shillong, 16 Iaiong:U Deputy Commissioner ka East Khasi Hills u Sanjay Goyal u la ong ba ka jingjur ka jingdih buaid ka pynjot ia ka suk ka sain ha ka imlang sah lang.
Ki bor ba halor ki la rai ba kin kynthup ia ki khynnah samla kum ki ‘paralok’ ban khanglad ia kine ki jingjia ha kane ka district.
U Goyal u la ong ba ki jingdih buaid ka ialam sha ki kam tuh kam thiem bad kiwei kiwei de ki kam ba lah ban ialam sha ki jingbakla.
U la ong ia ki jingdih buaid la die da ki briew kiba beain kiba pyrshang ban pyndonkam da ki khynnah samla na ka bynta ba ki thied ia ki ktang suloi ban ialeh pyrshah bad ka jylla baroh kawei.
Ia kane ka jingkren u Goyal u la ong ha ka jingpynshai padibah halor ka‘Drug Abuse, Traffic Rules & Cyber Crime’kum shi bynta ban ‘Safe-Secure-Shillong Project’ ba la pynlong da ka East Khasi Hills District Police mynta ka sngi ha Dinam Hall ha Jaiaw.
“Ka jingpyndonkam ia ki jingdih buaid ka pynpra ia ki iing ki sem, bad ka ktah ruh ia ka imlang sahlang", la ong u Goyal.
U la ong ba ki briew ha ka nongbah Shillong, ki shah ialam bakla ha kiba bun ki bynta ha ka jingstad internet, wat la ki pulit ki la ju pynmih ia ka jingpynbna man ka por ban long kiba husiar.
U Goyal u la kyntu ia ki skul ban shim khia ban pynsngewthuh ia ki khynnah bad ki samla pule ban lait na kane ka jingma.
Katba u SP ka East Khasi Hills u Bah Mariahom Kharkrang u la pynpaw ba ki kam sniew ki la nang kiew ha kane ka district ha ka liang ki mendih drok.
"Wat ki khynnah skul, ki shah ialam bakla bad long mendih drok", la ong u SP.U Kharkrang u la ong ba ka la don ka jingnang kiew ha ka jingdon ki mendih drok bad kane ka la ialam sha kiwei pat ki kam sniew.
U Bah Kharkrang u la iathuh ba 18.75 per cent kiba shah kem kiba dih drok dei kito ki bym nang bym stad bad 37.50 per cent  ki dei kiba la pep skul shiteng por.
U Bah Kharkrang u la iathuh ba baroh ki kam beain kiba la rejister ha ka NPDS Act ha u snem 2009-2014 tang ha East Khasi hills district ki don 55 bad 63 ngut ki briew la shah kem ha ka ain NPDS Act naduh snem 2010-2014.
Shillong, 16 Iaiong:Ka NPP ka la ong ba ki dkhot ka ANVC, bad ANVC (B) kin sa leit phai biang sha khlaw namar ka jingshah thok ha ka sorkar jylla.
Ha ka jingpynlait khubor mynta ka sngi, u nongialam ka NPP u James K Sangma u la pynrem jur ia ka sorkar jong u Mukul Sangma kaba la leh bym patiaw ia ki dkhot ba la pyndam  jong ka ANVC bad AN VC (B) da kaba shu thok ba kin iasoi ia ka soskular, hynrei khlem leh eiei ban pyndep ia ki kular jongka ban ai baibam bad kiwei ki jingai ba ka la kular.
“Ka paw shai ba u Mukul Sangma u la thok ia ki tang ban iasoi da kaba kular lamler", la ong u James K Sangma.
“Kane ka jingleh kan pynlong ia ki dkhot ka ANVC  bad ka ANVC (B) ba kin leit phai biang sha khlaw", la ong u nongialam ka NPPKa NPP ka sngew khia jur ia kane ka jingleh ka sorkar ia ki dkhot kine ki ar seng kiba la wan shakhmat ban pynduh noh ia ka seng na ka bynta ban wanrah ia ka suk ka sain hynrei ka jingleh ka sorkar ka la long tang ka jingkular kamkai.
“Lada ka sorkar jylla kan iai thok kumne, kan long kaba eh ia kiwei ki seng ba kin wan shakhmat ban iakren", la ong u James K Sangma.
U nongialam ka NPP u la ong ruh ba ka  la paw ruh ba u myntri rangbah kajylla um sngew salia ban wanrah ia ka suk ka sain ha Garo hills.
Kaba bha tam mynta ka long sa tang ban wan tuklar ka sorkar pdeng, ia kane ka jylla ban weng noh ia kane ka jingeh.
Shillong, 16 Iaiong:U Managing Director ka jong Mawmluh Cherra Cement Limited (MCCL)  uba long ruh u Deputy Commissioner jong ka East Khasi Hills District, u Sanjay Goyal u la kubur ba ka karkhana shna dewbilat ha Sohra ka MCCL kam don pisa ban siew bai nongtrei mynta lah hynniew bnai.
Haba iakren bad u nongthoh khubor, u Sanjay Goyal u la iathuh ba kane ka karkhana ka lah poi ha u pud u bym long iakren shuh ha ka liang ka pisa, u la ong, “Ka kompeni kam don pisa, ngim lah ban siew ia ka tulop te kumta wat nym khmih lynti ia ki pisa (arrear) ba sah.
" Haba kylli ba kata ka plan thymmai (dry process) kan treikam kumno lada ka kompeni kam don pisa, U Goyal u ong “kylli na ki nongmihkhmat.
"Bun na ki nongtrei ha MCCL ki lah shah tyrwa bad shah pynbieij ba kin shim noh da kata ka VRS (Voluntarily Retirement Scheme).
Katkum ki kyndon jong kane ka skim (VRS) kine ki nongtrei kin ioh lai snem ka tulop bad kiwei ki jingiohtam tangba ki dei ban shongthait na ka kam.
Kane ka skim ka myntoi ia kito kiba lah jan kut ka samoi treikam hynrei ka long ka jingpynhiar kput ia kito kiba dang jrong ka samoi trei jong ki.
U bah Donkupar Roy uba dei u nongialam jong ka liang pyrshah jong ka sorkar kumjuh ruh u MLA ka thain u la kubur ba ka kompeni kam don pisa, hynrei u la iada da kaba ong ba ka sorkar ka lah dep iatai sani bha ha ka Assembly kaba dang shu kut shen.
Ki nongtrei ka MCCL ki la jakhom hi khait kumno ban pyndap ia ki jingdonkam jong ka ing ka sem.
Don napdeng jong ki ki bym kwah ban iathuh kyrteng, kiba phah skul ia ki khun shabar Jylla, mynta ki lah phah wan noh bad pynpep ia ki khun na ka jingpule.
U bah Donkupar ruh u la ong ba ka jingphah shim ka kompeni ia kane ka VRS ka long namar ban pynduna ia ki nongtrei khnang  ban pynduna ia ka bainong trei.
U la ong ruh ba ka shong ha ka seng jong ki nongtrei ka MCCL ban iakren bad ka kompeni shaphang kane ka skim (VRS).
Katkum ka jingiathuh ki bor ophisar jong ka kompeni, ka plan thymmai mynta (Dry Process) ka donkam nongtrei tang hapoh ka 150 ngut, namar ba yn pyndait da ki tiar mashin ki ban pyniaid da ka kompiwtar bad ki nongtrei kin long kiba lah biang ka jingnang jingtip.
Ka plan barim (Wet Process) ka lah kit ram lypa, ha ka bai bording, bai dewiong, bai dewsaw, bai mawshun bad bai nongtrei.
Bun na kine ki nongai mar sha kane ka karkhana dei ki nong Sohra kiba kynthup na Laitryngew, Mawkma, Mawkisyiem, Mawmluh, Mawlong.
Haba iakren bad u bah Mull Nongbri u ba long u President jong ka MCCL Labours’s union, u la iathuh ba ka lah don ka general meeting jong ki nongtrei mynhynnin, hynrei u khlem kwah ban pynpaw ba lah rai aiu ha kane ka jingialang.
Jowai, 16 Iaiong:Ki paidbah nong shnong shnong jong ka Umkhyrmi Karbi Ang long (Assam) ki leit ban buh ia u mawpud ha ki jaka jong ka shnong Mukroh West Jaintia Hills District ha kane ka 04tarik Iaiong 2015, ha ki  jaka jong ka Mukroh kiba don da ki phew Acre ka jingheh.
Ha katei ka sngi ki paid Karbi na ka shnong Umkhyrmi ki la wan paibah bad pruid dak beit ha ki mawpud kiba dei ki jaka jong ka shnong Mukroh da ka jingthoh Umkhyrmi Area No 9.
Kane ka jingleh jong ki nong Karbi ka pyni ki knieh bad kam katba mon ia ki jaka jong ki paid Khasi Pnar kiba don ha ki thain khappud.
Ia kane ka jaka ba ki la kam la tip kyrteng kum ka Murok kaba ki paid Khasi Pnar naduh mynba rim ki juh leh ia ka niam ka rukom kum ka knia ka khriam ha kitei ki jaka kiba dei hok jong ka shnong Mukroh.
Kumta na ka liang ki paid nongshong shnong ka shnong Mukroh, ki kyrpad ia ki bor ba halor jong ka jylla bad District ban pynbeit kloi ia u pud u sam ha kane ka jaka khnang ba kan lait na kano kano ka jingjia hapdeng ki paid Karbi bad Khasi Pnar ha katei ka thain.
Kat kum ka kyrwoh ba la pyllai da u ma L.Sten Rangbah shnong Mukroh bad u H.Sumer dkhot ka shnong ki la ong, “Ka jingioh lad jong ki nong Karbi ban wan kam pud ha katei ka jaka ka pyni shai ba ki bor bahalor jong ka jylla kumjuh ruh ki bor District kim shym la shim khia ei ei ban peit ban sylli ia la u jong u pud u sam, kumta ki nong Karbi (Assam) ki ioh lad ban shim kabu katba mon la ka dei ha ka jingklun jaka ne ha kino kino ki bynta".
Ha ka jingiadei bad kane ka jingwan buh pud ki nong Karbi na ka liang ka Dorbar Shnong Mukroh kan pynlong ia ka dorbar shnong ban leit pynduh pyndam ia kitei ki mawpud ba la leit buh beain ha ki jaka kiba dang dei hok jong ka shnong Mukroh, West Jaintia Hills District pynkut ka kyrwoh.
Umtyngar, 17 Iaiong:Ka Lam Jingshai LP & UP School, Umtyngar mynta ka sngi ka la ioh ban rakhe ia ka Jubili Rupa ne ka jingdap 25 snem jong ka, bad la pynhap pyrda ia katei ka jingrakhe snem da u MLA ka Sohra u bah Titos Chyne uba la long kum u kongsan.
Kiwei pat ki nongshah khot sngew bha kiba la don lang ha katei ka jingpynkut ia ka jubil rupa jong katei ka skul ki long u MDC ka Lyngkyr dem-Laitkroh u bah Jansing Tynsong, u Block Mission Co-Ordi nator u bah S.S Allya, u bah Plosstar Swer uwei na ki  rangbah uba la trei bor bah ban seng ia katei ka skul ha Umtyngar ha u snem 1990, la don ryngkat ki nonghikai , ki khynnah skul barim, ki bor shnong bad ki dkhot ka School Managing Committee jong katei ka skul.
Ha katei ka sngi ki khynnah skul barim, bad kumjuh ruh ki khynnah skul ba mynta katei ka skul ki la pynphuh pynphieng ia ka jingrakhe 25 snem jong ki da ki jingialehkai bapher bapher naduh ki jingrwai, jingshad ki jinglehkai Drill.
Haba kren ha katei ka jingialang pynkut ia ka jingrakhe 25 snem, u bah Titos Chyne u la ong ba ka jingmut ba la rakhe ia ka jingdap 25 snem katei ka skul ka dei  kum ka dak ka jingkynmaw ia ki nongprat lynti ban seng ia ka kiba la iaid ia ki lynti kiba eh kiba bun ki jingtynjuh haduh ba ka skul ka long mynta kumba ka long.
U la ong ba ki longshuwa ki la leh ia kaba donkam da kaba wanrah ia ka skul ha katei ka jaka , hynrei myngta pat ka shong ha sa ha ka jingtrei shitom lang jong baroh mynta naduh ki kmie ki kpa ki nonghikai , khnang ba shisien ka sngi yn sa don ba kynmaw burom ia ki ha kum katei ka jingrakhe.
U la kyntu ia ki kmie ki kpa ba ki dei ban shimkhia ban ai jinghikai ia ki khun jong ki namarba kim dei tang ki nonghikai kiba lah ban ialam ia ki khun jong ki sha ka lawei ba phyrnai, “ 99% ka dei ka kamram jong ki kmie ki kpa ban ialam ia ki khun jong ki sha ka lynti kaba dei" ong u bah Titos Chyne.
Shuh shuh u la ong “Ka juk mynta ka dei ka juk kaba eh, namar ba ka jingstad kaba bha bad ka jingstad kaba sniew ka ia iaid ryngkat ryngkat" , u la kular ba kum u nongmihkhmat katei ka thain um pat ju kyrngah ia ka jingud ki paidbah ia kaei kaba u lah ban leh, bad u la ong ba un iai don ryngkat ruh bad katei ka skul ha ka por ba ka donkam.
Katba u bah Jansing Tynsong pat u MDC u la ong ba katei ka skul ka la long mynta kumba ka long haduh ba la lah ban kyntiew kyrdan ia ka sha ka UP ka  dei lyngba ka jinglen lade ki nonghikai kiba la hikai ha ka por basdang ki bym shym la ioh tulop hynrei ki la ioh tang ka bai burom.
U la pynkynmaw ba kane ka juk stad mynta ka dei ka juk jong ka jingiakop , kumta ka donkam ia ki khynnah ba kin long kiba nang bastad, “Ban long nongrepe, nong khaii ruh ha kane ka pyrthei mynta donkam ia ka jingnang jingstad" ong u bah Jansing Tynsong.
Nalor u kongsan bad u symbud kongsan la don ruh sa kiwei pat ki nongren kiba bun ha katei ka jingialang, kynthup ka jingiathuh ia ka khana lyngkot shaphang ka jingiaid lynti katei ka skul da ka kong Merrybell Kurkalang, la ot ruh ia u Cake 25 snem jong katei ka skul.
Shillong, 17 Iaiong:U Additional Solicitor General ka sorkar India u Sanjay Jain, u la ong ba ka long kaba donkam ban don noh ka ain ban ai ia ka jingiada ia ki briew kiba pan jingtip paidbah, khnang ban iada ia ki na ka jingshah pyndik ha kino kino ki bynta.
Haba kren mynta ka sngi ha ka symposium, “Donkam ban thaw ia ka ain kaban iada ia ki briew kiba pan jingtip da ka RTI, namar ba ki briew kiba don ha ka bor borabor, kim kwah ban pynlait bad ki kwah ban don beit ha ka bor da kano kano ka buit ban pyntieng ban pynsmiej ia kito kiba pan jingtip da ka RTI namar ba ka lah ban ktah ia ka jingleh bakla jongki".
U la ong ba ha ka jingpan jingtip da ka RTI, don ar jait, kawei ka long ba u briew uba iakynduh bad uba shah lehbein u kwah ban tip ia ka jingshisha bad kawei pat ka dei na ka bynta ka jingtip ia ka jingbha na ka bynta ki shnong ki thaw.
Hynrei ha kane ka bynta, ki lah ban shah pyndik bad iakynduh ia ki jingeh namar ka jingshah pyntieng ne kino kino ban leh na ka bynta kito kiba pan ia ki jingtip.
U la ong bunsien ki ophisar sorkar, bad ka sorkar ki salia ban ai jingtip haba ki briew ki pan ia ki jingtip.
Kane ka dei ka rukom pyrkhat jongki bad dei ban pynkylla ia kane ka rukom pyrkhat ka bym dei satia", u la ong u Additional Solicitor General ka India.
U la ong, “Long kiba shlur bad khlem tieng eiei haba wad ia ki jingtip bad haba ioh ia ka jingtip kan pynskhem ia u briew ban nym tieng".
U la ong ba lada u ophisar um treh ban ai ia ki jingtip, dei ban leit ujor sha ka Kashari ban ioh ia ka hok.
U la ong ba ka RTI kam dei kaba donkam ia u briew hynrei wat ia ki sorkar ruh namar ba kawei ka sorkar, ka lah ban pan jingtip na kawei ka sorkar jylla lada donkam ia ki jingtip.
Shwa ia kane, la ioh ruh ia ka jingkren na u Deputy Commissioner ka East Khasi Hills u Sanjay Goyal uba la ong ba ka RTI Act ka la pyniap ia ka Official Secret Act 1923 kaba ha ka por mynshwa, ki ophisar ki buhrieh ia ki kot ki sla katba ki mon hynrei mynta kim lah shuh lada pan jingtip da ka RTI Act.
Ha kane ka symposium ba la pynlong da ka Forum for Rights and Justice (Meghalaya ha Hotel Assembly Shillong mynta ka sngi.
La ioh ruh ia ka jingkren na u Rajesh Gogne na ka Human Rights Defense International.
Peshawar, 17 Iaiong:U nongialam jong ka seng lehnoh Islamic State na Pakistan  u Hafiz Muhammad Saeed u la iap hashen hadien ba u bom uba ki jla pynap ha kawei ka rud surok u la bthei hi khlem poi pyrkhat, iathuh ki lad khubor.
Ha katei ka jingjia ki don lain gut kiba la iap hashen, ha kaba ar ngut na ki ki dei hi ki paralok jong u Saeed, katei ka jingjia ka la jia ha ki thain ka Toor Dara  ha  Tirah Valley ha ki thain ka  Khyber.
Ki bor pulit ki la kam ba uwei na ki ba la iap ha katei ak jingbthei bom u dei u nongialam ba radbah ka kynhun IS, hynrei kam pat shym la don pat ka jingkam na katei ka kynhun lehnoh.
U Saeed u dei na ka  Aurakzai Agency , bad udei uwei na ki san ngut ki nongialam ka Tehreek-e-Taliban Pakistan (TTP)  uba la pynbna ba u la iehnoh ia katei ka seng ha u risaw mynshem snem.
Ka kynhun jong u ka la leit pyniasoh bad ka ISIS hapoh ka jingialam u  Shahidullah Shahid, u nongaiktien barim ka TTP.Ha u snem ba la dep, ki bor bahalor ka IS ki la pynbna ba u Saeed u dei u nongialam ba rangbah katei ka seng na Pakistan.
Jowai, 17 Iaiong:Ka bor District West Jaintia HIlls kaba la mih khmat da u Magistor, R.Kharbihkhiew bad u Additional Superintendent of Police, Chemphang Syrti ha ryngkat ka kynhun pulit ki la hiar mynta ka sngi sha shnong Saba kaba don ha ka thain BLock I.Ka jinghiar kitei ki heh district sha katei ka shnong ka long halor ka jingujor kaba ka KSU-JHDU ka la ujor pyrshah ia u Rangbah shnong Umkhyrmi kaba shong ba sah da ki Karbi.
Ka KSU-JHDU ha kine ki khyndiat sngi, kala ujor sha u Deputy Commissioner ka WJH District ba utei u Rangbah Shnong ki Karbi ha Umkhyrmi u la thoh shithi sha u  Rangbah shnong ka Saba ban hukum ia u ba un pynbna paidbah ha ka shnong jong u ba ki paidbah na ka shnong Saba kim bit shuh ban rep ia kino kino ki jingthung lait noh tang ia u kba.
Nalorkata, utei u rangbah shnong Karbi u la mana ruh ia ki paid nongrep ka shnong Saba ba kim bit ban shna kano kano ka iing trep sahbri bad ban ri ia kino kino ki jingri hapoh u pud ka shnong jong ka Umkhyrmi.
Ha ka jingleit tohkit kitei ki heh district, na ka liang ki paidbah katei ka shnong ki la ieng ban sakhi ba katei ka jingujor jong ka KSU-JHDU ka long kaba shisha.
Nalorkatta, la iathuh ba ki paidbah na ka shnong Umkhyrmi ki la sieh mawpud ruh ban klun ia ki jaka puta jong ki paid Khasi-Pnar ha katei ka thain block I.Kitei ki heh district kiba leit tohkit sha katei ka thain ki la hiar ruh sha Lum-Lapalang Mukroh ban tohkit halor ka jingujor ka borshnong halor ka jingwan sieh pud ki paidbah ka shnong Umkhyrmi ban ban klun jaka ruh khamtam ia ka jaka lehniam kaba ki paidbah katei ka shnong ki la pyndonkam naduh kulong kumah.
Hangne la lap ba ka tnad Forest jong ka sorkar Assam ka la buh ia ka gate jong ka ha kaba ka la shim kuna lut ia ki paidbah kiba kit sying, dieng bad kiwei kiwei ki jingmih na kitei ki shnong Pnar haba khaii ia ki sha ki bynta jong ka Karbi-Anglong District.
Kitei ki heh district arngut kiba la hiar tohkit kin sa phah ia ki kaiphod jong ki sha ka sorkar katkum ka jinglap bad ka jingiohi jong ki.
Palat 2 hajar ki long iing, ki la phet krad na ka nongbah Ramadi, hadien ba ki ehrang ISIS, ki la tur ban kurup ia katei ka nongbah, ong ka khubor.
Ki lad khubor na ki bor sorkar jong ka Iraq, la iathuh ba ki ehrang ISIS, ki la ker kut ia ka bynta ba shatei jong ka Jylla Anbar, wat la ki shipai ka Iraq bad ki shipai Shiite, ki la iada tyngeh ia katei ka nongbah.
Katei ka jingthombor jong ki ehrang ISIS, ka dei hadien ba ki la shah beh krad ialade na ka nongbah Tikrit, ha ki shipai Iraq.
Ki dur ki dar, ki pyni, ba ki liengsuin ia pom, ki khyrwit tyngeh ia kitei ki jaka, ba la shim, ba ki don ki ehrang ISIS, na ka bynta ban pynher krad ia kitei ki ehrang, kiba la pynkhreh ban kurup ia katei ka Jylla Anbar, ong ka khubor.
[pule ruh sla 5].
Shillong, 17 Iaiong:Ki dkhot ka Assembly Public Accounts Committee (PAC) ha kane ka sngi Thohdieng ki la pynlong ia ka jingleit jurip ia ka Kad Liengsuin ha Umroi halor ka jing pynslem ka sorkar jylla ban siew bai khyndew sha ki briew kiba shah ktah na ka jingshim jaka na ka bynta ban pynneh ia katei ka kad Liengsuin.
“Ngi la buh jing kylli ia ka jingslem ka sorkar ban siew bai khyn dew sha ki trai jaka", la ong u dkhot ka PAC u Bah Ronnie V Lyngdoh hadien ba la wan phai na ka jingjurip.
U la ong ba kim shym la lah ban ai kano kano ka jingbthah ban siew ia ka bai khyndew namar ba ki dang pan ia ki jingtip bniah halor kane.
"Ngi la bthah ia ki tnad sorkar bapher bapher ban ai ki jingtip ba bniah halor kane ka jingshim jaka bad ka jingsiew bai khyndew sha ki trai jaka hapoh shi taiew"  la ong u Bah Lyngdoh.
U la ong ba la bthah ia ka Directorate ka Land Revenue jong u Deputy Commissioner bad ka tnad Transport ba kin pyndep ban ai ia ki jingtip sha ka PAC ha ka por kaba la buh shwa ba kan leh ia kaba donkam.
U Bah Lyngdoh u la ong ba ka PAC ka la shim ia kane ka mat hadien ba la ioh ia ka jingujor na ki 14 ngut ki trai jaka kiba khlem pat ioh ia ka bai khyndew.
Shwa ia kane, u Symbud Myntri Rangbah ba peit ia ka tnad Revenue u Dr  R.C.Laloo u la iathuh ba 17  ngut ki trai jaka kynthup ka jaka jong ki shipai kiba shah ktah na ka jingshim jaka ban pyneh ia ka kad liengsuin ha Umroi kim shym la wan shakhmat ban dawa bai khyndew.
U Dr Laloo u la iathuh ba na ki 308 ngut ki trai jaka, 17 ngut kynthup ki jaka shipai kim shym la wan shakhmat ban dawa bai jaka.
Ka pisa ba la pynlait na ka bynta ban siew bai jaka haduh mynta ka long T.49,45,96,111, la iathuh u Dr Laloo bad bynrap ba T.8 klur dang sah ha kti jong u deputy commissioner  Ri-Bhoi na ka bynta kane ka kam.
“Ngi long kiba la khreh ban siew bai jaka lada ki trai jaka ki wan shakhmat ban dawa.
Ka jingsiew bai jaka kaba T.5,20,29,740 ka long na ka jaka shipai bad T.41,43,571 na ka bynta 16 ngut kiwei pat ki trai jaka", la ong u Dr Laloo.
Shillong, 17 Iaiong:Ka Indian Youth Congress ka la kynthah ia ka jingpynrung dkhot ka seng BJP da kaba phah ia ki paidbah ban ai miss call ha u nombar ba katei ka seng ka la buh.
Ka kyrwoh na u President ka Youth Congress u Richard  Marak, ka la ong ba kane kam dei ka jingpynrung dkhot, hynrei ka dei tang ka jingpynrung Miss Call, ban ialam bakla ia ki paidbah, u la ong ba tang da kaba ai miss call kam lah ban pyni ia ka jingkhlain jong ka seng.
U Richard u la ong ba lada khein ia ki Miss Call ha u nombar ka seng BJP ki dkhot ki la kot sha ka 9 klur ngut tam, kaba mut ba katei ka seng ka la kham heh ban ia ka Communist Party kaba don ha ka ri China, ka seng kaba buntam ki dkhot na ki seng sain pyrthei kaba don ka jingbun briew haduh 8.6 klur ngut ki dkhot.
U Richard u la ong ba ka BJP ka lah ban sngew khyllew halade ba la don bun ki Miss Call hynrei kam tip pat ba uwei u briew um shym la bat tang kawei ka mobile.
Utei u nongialam ki samla Congress u la kynnoh ruh ba katei ka jingleh ka BJP ka dei ka bamsap kaba shyrkhei tam.
Lah ban kdew ba ka BJP ka la pyllait paidbah ia u nombar 18002662020 ha ka 1 tarik u naiwieng, 2014, kaba mut ba kito kiba kwah long dkhot hapoh katei ka seng ki lah ban long ki dkhot marsien ai miss call sha utei u nombar, la pyllait paidbah ia utei u nombar da u myntri rangbah duh ka ri u Narendra Modi uba long ruh u dkhot ba nyngkong tam ka BJP da kaba ai miss call sha utei u nombar.
Shillong, 17 Iaiong:Ka Catholic Christian Secular Forum,  lyngba u Joseph Dias uba dei u General Secretary katei ka kynhun uba dei ruh u nongseng ia katei ka kynhun u la  pynher da ka jingthoh sha u myntri rangbah duh ka ri u Narendra Modi ba u dei ban pyni noh da ki kam halor ka jingshah lehbein ki Kristan hapoh kane ka ri India, ym ban shu kren shuh tang da ki ktien.
Ha katei ka jingthoh ba la phah sha u Modi , la thoh hajrong duh ia ka phang, kaba la ong ‘Ki Kristan ha India ki la bitar, ki wad jingiarap na kito kiba lah ban iarap’ nangta la pynbud pat sa da kawei ka jingthoh kaba la thoh hajrong kaba ong ‘La ngiah ia ki Memorandum, ngi kwah ban iohi ia ki kam’.
Haba thoh bniah sha u Modi ka CSF ka la ong ha katei ka jingthoh ba ka jingshah nion bein ki kristan ha ri India haduh kine ki sngi kam pat kut , ka la ong ba mynta ka por ka la donkam eh ba u myngtri rangbah duh un pyni noh da ki kam, ym ban shu kren tang da ki ktien.
Ka CSF ka la pynkynmaw ba ki Cardinal, ki Bishop bad ki nongialam niam ki la leit ban ia kynduh bad ban batai ha u, ha kine ki sngi ba la dep, bad hadien ba la dep ki la wan phai noh sha ki kam jong ki , ‘sa katno phi khmih lynti ba ka India kan sngap jar, katba ma ngi pat ngi nang shah nion bein’ ong ka jingthoh ka CSF sha u Modi.
‘Kane ka pyni ba kam don ka jingsynshar kaba bha, bad kan ym don ka jingkiew jong ka ri khlem ka jingshong suk shongsain, ngi khmih lynti ba phin pyni da ki kam hapoh ka 2 taiew, lym kumta ki Kristan ka India kin hap ban pynkhreh noh ialade ban iaid da ki ain, ngim lah shuh ban dang sngap jar’ ong biang katei ka jingthoh kaba la phah sha u Modi.
Shillong, 17 Iaiong:U Deputy Commissioner, East Jaintia Hills District, Khliehriat u la pyntip ba ha ka 20 tarik u iaiong u Additional Chief Secretary ka Assam un wan sha katei ka Distrik  bad un poi ha Circuit House kaba don ha Deinchynrum, East Jaintia Hills District ha ka por 11 baje mynstep, bad katei ka jingwan u Addl.CS ka Assam sha katei ka jaka ka dei ban tohkit halor ka jingiap jong ki 14 ngut ki nongbylla ha Umpung, kaba don ha ki thain Saipung.
U DC u la pyntip sha baroh ki doktor bad ki ophisar  kiba leh ia ka Post mortem,  ki pulit ka Saipung Police Station, u Rangbah shnong bad Secretary Shnong jong ka shnong Thuruk bad baroh khoit kiba don jingiadei bad katei ka jingjia ba kin wan sha katei ka jaka kaba u Addl.CS ka Assam un wan, ha ka por ba la buh.
Lah ban kdew ba dang ha ki khyndiat sngi ba la dep, 14 ngut ki nongbylla kiba dei na ka jylla Assam kiba trei bylla surok ha ki thain ka Saipung la lap ba ki la iap ha ka dara ba ki ia sah  bad la suba jur ba ka jingiap jong ki ka dei na ka daw ba ki la bam ia u soh uba longbih uba la tip kum u soh Ptah, uba ki briew ha katei ka thain ki ju pyndonkam ban pyniap dohkha.
Shillong, 20 Iaiong:U  Mr.Matthew Clark na Australia u la ujor sha ki pulit ka Sadar PS ba ha ka 18 tarik u iaiong ha ka por 5 baje janmiet, ki runar ki la tuh ia kawei ka pla jong u, bad hapoh katei ka pla ka don kawei ka iphone, bad kawei ka Camera bad kiwei pat ki jnit ki jnat kiba la shong dor haduh  $ 1,607.55 (dollar) , katei ka jingjia ka la jia katba utei u nong Australia u dang ia shim bynta ha ka Rickshaw Run kaba la long ha Polo parking lot, Shillong.
Nongstoin, 20 Iaiong:Mynta ka step u wei u rangbah u ba la tip kyr teng kum u Polin Thongni 45 snem karta u ba na ka Shnong Lumpyngngad Riangdo u la pynkut noh iala ka jong ka jingim ha u tyllai Phasi ha ka wei na ki iing sah jong u bahaiing jong u ha iew Riangdo.
Ka khubor na ki pulit ka iathuh ba katei ka jingjia  ka la jia hadien ba u tei u rangbah u la mih na la iing kur ban leit shongkai sha ka iing jong u tei u bahaiing jong u, hadien ba la dep ban iashongkai u tei u bahaiing jong u, u la ong ba u hap ban leit bylla noh u la kylli ia u tei u rangbah ba un dang shongkai ne un leit noh bad u tei u rangbah u la jubab ba un dang shongkai shwa.
La suba ruh ba u tei u rangbah u la leh ia katei ka kam hadien ba ym don briew shuh ha katei ka iing jong u bahaiing bad ia katei ka jingjia la lap da u khun jong u tei u bahaiing jong u tei u rangbah.
Ki pulit mar ia ioh jingtip mar mar kila leit sha katei ka jaka bad lap ia ka jingshisha, na ka liang jong ki pulit hadien ba kila pyndep ia ka post mortem kila aiti ia kamet jong u tei u rangbah sha ki bahaiing jong u bad ia ka daw haduh mynta ym pat lah satia ban tip.
Shillong, 22 Naitung:Ki pulit ka jylla ki la pynngat ha ki kyndon ain ia u nongialam ka Bangladesh National Party (BNP) u  Salahud din Ahmed uba la wan poi wir sha kane ka jylla khlem ki kot ki sla kiba biang.
La wanrah ia u Salahuddin ha ka iing bishar, u Chief Justice Magistrate (CJM) u bah KML Nongbri mynta ka sngi na ka bynta ban tian bishar ia u.
Hynrei utei u nong ialam ka BNP u la kyntait ba u la leh be-ain, katba u nongiasaid ain u IC Jha u la ong ba ka iing bishar ka la pynngat ia u Ahmed ha ka kyndon ain section 14 jong ka  Foreigners’ Act, 1946.
U Jha u la pyntip ba ka jingtian bishar sa shisien ia katei ka kes kan long ha ka 30 tarik u naitung, 2015.
U Jha u la ong ruh ba ki la don haduh 11 ngut ki sakhi ha katei ka sngi tian bishar ia u Ahmed kiba kynthup  ia ki ophisar kiba tohkti ia u, ki doktor kiba sumar ia u bad ki ophisar pulit.
U la ong ba ha katei ka jingtian bishar u Ahmed u la kyntait ba u la leh ia ki kam be-ain hynrei u kwah ban ia khun ia katei ka kam hapoh ing bishar.
Lah ban pynkynmaw ba la kem ia u Ahmed ha ka 11 tarik u jymmang na Golflink bad la pynngat ia u ha ka kyndon ain section 14 jong ka Foreigners Act, hynrei kham hadien, la bah jamin ia u da ka lok jong u ka Hasina Ahmed ryngkat bad uwei pat u nong India ha ka jingia kut ba um lah ban leit shabar ka jaka ba hap haph ka jingpeit jong ka ing bishar, bad la bah jamin da ka lok jong u ba kan siew T.2 lak, lada pynkhein.
U Ahmed u la ong ba katkum ka ain ba la pynngat ia u ka long ka bym shisha , bad u kwah ban ia khun ha ing bishar katba u Jha u la ong ba ka ain ka kren shai ba ym lah ban pynshitom beit beit ia uno uno u briew khlem da ailad ia u ban iada ialade ha ki bor ka ing bishar.
Shillong, 22 Naitung:Ka jingthmu ka sorkar jylla ban pynlong shnong nejaka sah ki hati khlaw ha West Khasi Hills ka la jan long kam mynta hakaba ki don haduh 21 tylli ki shnong kiba la pdiang bad mynjur ban pynlong Eelephan Reserve Forest.
Haba iakren bad u Divisional Forest Officer (DFO) ka Khasi Hills Division, Bah WS Marngar u la iathuh ba kine ki 21 tylli ki shnongkiba la pdiang ia kane ka jing tyrwa ka sorkar hadien ba la iakreniapynshai bniah ban lait na ka jingsngew thuh bakla.
“Ha ka jingshisha, ha kaba nyngkong, ngi la thmu ban pynlong Eele phant Reserve haduh 1000 km ha West Khasi Hills ka thainNonghyllam, hynrei hadien bym ioh jaka bym treh ki paidbah, ka la shemjingeh bad mynta la ioh sa tang 205 km tangba kane ruh kam pat dei karai kaba kut bad na ka liang ka tnad Khlaw kan leit ban iakren bha badki briew katei ka thain shwa ban shim ia ka rai ba khadduh", u la ong.
Kine ki 21 tylli ki shnong kiba la pdiang ban pynlong ElephantReserve Forest ki kynthup ia ka Sdaddkhar, Umwein, Pyndengshahlang,Nongshiliang, Nonglanglieh, Mawmarin, Mawlieh, Risynnam, Mawblong,Nonglangjew, Miangkain, Nongdkhar, Nongkusba, Umbi, Kujynrong,Nongsba, Nongpoh long, Nongwamiang, Mawbuit, Dohlieh, bad ka shnongNongthyrnang.
U Bah Marngar u la iathuh ba hadien ba la shim ia ka rai ba khadduh,ka sorkar kan sa phah pat sha ka sorkar ba kan leh ia kaba donkam.
U la iathuh ba ka ju don ka skhim ruh ia ki briew ki shnong kiba hapha ki jaka ba la pynbna kum ki Elephant Reserve Forest ha kaba ka sorkar ka ju ai jingiarap.
Nalor ki don ruh ki jingiarap haba don kano kano ka jingpynjurlor ia ki jingthung jingtep jongki, ki jingri jingdup.
Shillong, 20 Iaiong:Ka Lum Jingthang Committee ka Seng Khasi (kmie) kan pynlong ia ka jingpynkhuid ia ka Lum Jingthang kaba don ha Jaiaw, ha ka 26 tarik Iaiong naduh ka por 9 baje mynstep.
Ha ka jingpynlait khubor, u chairman ka Centre Point Group Enterprise,  u Bah PD Saw yan un wan ban long kum u kongsan ha katei ka sngi.
Shillong, 22 Naitung:Ka Secretary ka Agricultural Marketing Board, kaKong PG Lyn rah ka la ong ba ka jingsa ngeh noh ka Iaijyrngam Societykaba la aiti ban pyniaid ia katei ka iew jhur kaba don ha Sanmer, kadei namar ka la don ka jingdkoh ha ka rukom pyntreikam ia ki skhim dakatei ka Society.
Haba iakren ha kane ka sngi Balang, ka Kong Lynrah ka la ong bakat kum ka jingioh sngew jongka, katei ka Iai jyr ngam ka la sangeh nohban pyniaid ia katei ka iew namar ba ka lah ban don ka jingpyndonkambakla ia ka skhim ba la ai da ka sorkar.
“Nga dang shu shim ti ban peit ia kane ka kam, hynrei pat tip thiknabha ia ka daw ba katei ka Society ka la  sangeh ban pyniaid hynrei lashu ioh jingtip ba ka lah ban dei ba ka la don ka jingdkoh ha ka rukompyndonkam ia ka skhim ba la ai ha ki ban pyniaid", la ong ka KongLynrah.
Ia kane ka iew jhur ha Sanmer, la buh khnang ban pynsuk ban iarap iaki paidbah nongrep jhur ha kaba kin leit die ia ki jhur ki jhep hakatei ka iew kumba long ha iew dielang ha Mawiong.
Ka Kong Lynrah ka la ong ba ia mynta, ka tnad ka dang wad ia ki briewba kin pyniaid ia katei ka iew hadien ba la sangeh noh katei kaSociety.
Ia kane ka iew la sdang ban pyniaid kam  naduh u Nailur 2013 bad hakatei ka por  ka Agricultural Marketing Board ka tnad ka Rep ka Riangka jylla ka la ai pyniaid ha kawei ka Society ka Iaijyrngam Societykaba dei peit ia ka Mylliem bad ka Blok Mawphlang.
“Kumba lai bnai eiei ka iew dielang jhur ka thnem bhaha ka por ba pyniaid katei ka Society hynrei mar ia sangeh katei kaSociety ban pyniaid, jlam kynjah katei ka iew", la ong u President ka BJYM u Bah Egenstar Kurkalang haba iakren dang shen.
Ha kane ka iew ki don kumba 50 tylli eiei ki dukanhynrei mynta ki thohmut thohmat tang kumba san tylli naduh ba la jah kleh katei ka society kaba pyniaid ia katei ka iew.
Shillong, 22 Naitung:Kham mynshuwa u  bah Adelbert Nongrum u la pynbna ba un pynlong ia ka jingialang ha Com munitty Hall , Jaiaw Lum Pyllon & Shyiap ha ka 25 tarik u naitung ban ia kren na bynta ka Village Administration Bill ( VAB) ha kaba u la pynbna ruh ba kin ia donlang ki Rang bah Shnong kiba don hapoh ka Synjuk Ki Rang bah Shnong.
Haba ki nongthoh khubor ki la kylli na ka Synjuk Ki Rangbah Shnong la kin leit ia shim bynta ne-em ha katei ka jingialang, “Ngi shu iohi tang ha ki kot khubor , hynrei ngim ioh tang ka shithi ruh" ong u President ka Synjuk u Dr.Werlok Kharshiing.
U President ha ryngkat ka jingsynroplang u General Secretery, ka Synjuk u bah RL Blah ki la ong ba ki shu iohi tang ha ki kotkhubor ia ka jingpynbna u bah Adelbert Nongrum , CEM barim hynrei ki la ong pat ba ka shu kut noh tang kumto, namar ba kim ioh tang ka jingpyntip ruh.
Na ka jingkren jong ki la sngewthuh ba kin ym leit ban ia donlang ha katei ka sngi namarba ki la ong, “Ngin leit hi kumno haba ym don nongkhot".
Shillong, 22 Naitung:Ka Synjuk Ki Rang bah na baroh kawei ka ri lum Khasi Jaintia ki la leit ban ia kynduh biang  ia u Lat ka jylla mynta ka sngi ban leit ia kren ba un myn jur ban pynlong ain noh ia ka Village Administration Bill ba la pass da ka KHADC bad ka ain ba la pass da ka JHADC.Ki la don 11 ngut ki Rangbah shnong  kiba la leit ban ia kynduh ia u Lat hapoh ka jingialang u Dr.Werlok Kharshiing President bad u bah RL Blah u General Secretary.
Katei ka jingiakren jong ki ka la neh kumba ar kynta tam bad haba kren sha ki nongthoh khubor, hadien ba la wai katei ka jingiakynduh jong ki u President ka Synjuk ki Rangbah Shnong u Dr.Kharshiing, u la ong ba u Lat u la kren shai ha ki ba un mynjur beit ban pynlong ain noh ia ka VAB ba la pass da ka KHADC , hynrei um shym la buh por pat lano un mynjur bad u la ong ia ki, ba kin long kiba iai shah shuwa shipor.
Haba la kylli ia ka jingiakren ka long halor ka VAB 2014 ne 2015 u Dr.Kharshiing u la ong ba ki Rangbah Shnong ki tip beit tang ia ka VAB ba la pass da ka KHADC bad kaba la phah da ka sorkar jylla  ym da kiwei pat ki ain, haba la kylli biang la ka don ne-em ka jingiakren shaphang ka Ordinance, u  Dr.Kharshing u la ong ba kam shym la don kaba kum kata bad ka jingiakren ka la long beit tang ia ka VAB bad ka ain jong ka JHADC.La kylli biang na u President katei ka Synjuk hato u Lat u ong eiei ne-em halor ka jingmih ki kynhun kiba pyrshah kum ka ARPA ia ka VAB ba la pass ka KHADC , ka jubab ba la ioh na utei u nongialam ki Rangbah ka long ba kam shym la mih ka jingiakren kaba kum kata.
Hynrei katkum ki tyllong khubor kiba u nongthohkhubor u la ioh lum la iathuh ba halor ka jingong u Lat ba un mynjur beit  ia ka VAB, hynrei um shym la buh por eiei, la ioh jingtip ba katkum ki jingkren u  Lat ki siat ba u lah ban mynjur noh ia katei ka ain hapoh ka shibnai ne tam, hynrei shuwa ka hynriew bnai pat kata shuwa ka dorbar ka ing dorbar thaw-ain ka jylla  namar ba u Lat um kwah ban ailad ia ka sorkar jylla ba la ialam da ka seng Congress ban ioh pynlong ain ia ka Ordinance ha katei ka dorbar.
Wat la ki Rangbah Shnong ki kyntait ba ka don ka jingiakren bad u Lat shaphang ka jingmih ki kynhun pyrshah VAB kiba la tur sha u, hynrei ki tyllong khubor ki la iathuh ba u Lat u la kren shai ha ki Rangbah Shnong ba shibun ki seng bad ki kynhun ki la mih na ki paidbah  kynthup ki politishian ban pyrshah ia katei ka ain, hynrei u ap kriaw ban peit ia ka sur uba bun bad lada 90 na ka shispah ki ong ho,oid un mynjur bad lada 90 na ka shispah ki kyrngah un ong em.
Lah ruh ban kdew ba ki Rangbah ki la ong ba ka jingleit ia kynduh jong ki ia u Lat ka jylla ka dei halor ka nongrim ba kiba bun ki paidbah ki la wan sha ki ban kylli balei bay m lah ban mynjur ne pynlong ain ia ka VAB wat haduh kine ki sngi, dei halor katei ka nongrim ki wan ban pan jingshai bad ban wad kyrpad na u Lat.
Shillong, 23 Naitung:Ka komiti ba la khlieh da u lamphang ka KHADC u bah Mansturdy Nongrem kaba la tip kum ka ‘Advisory Committee on Khasi Customary Law’  ka la shong ia ka jingia lang ba nyngkong eh jong ka mynta ka sngi ha kamra u lamphang, ban pyrkhat na ka bynta ban pynlong ain ia ki riti ki dustur kiba ki Hima bapher bapher ki ju leh.
Ha katei ka komiti u bah Mansturdy Nong rem, Chairman KHADC u la long kum Chairman, u bah Gabriel Wahlang  Dy.Chairman KHADC kum u Dy.Chairman, u bah M.Kharkrang, u ophisar ka KHADC kum u Member Secretary, ki dkhot katei ka komiti ki long u bah Fabian Lyngdoh, Chairman barim KHADC, u Dr.A.K Nongkynrih Prof.ka NEHU Sociology Dept, Maxmillan Byrsad u Lyngdoh ka hima Nongstoin, u bah A.Shangpliang Secretary Legislative ka KHADC, u bah R.S Wanniang Joint Secretary sha ka Executive Committee ka KHADC, bad u bah D.G Syiemiong, u ophisar ka KHADC.Ha katei ka jingialang kaba nyngkong eh  u bah Mansturdy u la iathuh ba ka komiti ka la shim ia ka rai ban pynsngewthuh ia baroh ki Hima ba ki dei ban pynlong ain noh ia ki riti ki dustur jong ki bad khnang ba ki Hima kin ym lut ksan u bah Man, u la ong ba katei ka komiti kan hiar hi sha manla ki Hima ban pynsngewthuh ia ki ryngkat ki jingkylli kiba katei ka komiti kan pynkhreh.
U la ong ba kumba long mynta 40 na ka shispah ki hima ki dei kiba la don ia ki ain hynrei kim don pat ia ki Rules jong ki lait noh ka hima Nongstoin, ka Hima Langrin bad ka hima Maharam.
U la iathuh ruh ba ki la don ki Hima kiba la wan sha u, ban kyrpad ban leh noh kloi ia katei ka kam ha ki hima jong ki bad kitei ki kynthup ia ka hima Mawiang, Nobasohphoh, ka Nongpoh Sirdarship.
U la ong ba ki don ki Hima kum ka hima Mylliem, Bhowal, Jyrngam bad kiwei kiba la don lypa ia ki ain hynrei kim don pat ia ki Rules.
U Chairman katei ka komiti u la ong ba ka daw ba u kwah ba ki Hima ki dei ban don noh ia ki ain la jong ka dei namar ba u iohi ba ha kane ka juk mynta ym lah shuh ban shaniah tang ha ka rukom leh (Practice) kaba ju leh baroh shi katta ia ka riti ka dustur hynrei donkam kyrkieh ban don noh da ka ain.
U la ong ba ka rai ba ka High Court ka la pynmih ha 10 tarik u nohprah, 2014 ka dei kaba bha tam naba ka la pynkyndit thiah ia  baroh ba kin shna noh da ka ain lajong, “Lah uba marwei  uba don ain ia ki 100 ngut kiba khlem ain ha kane ka juk mynta" ong u bah Mansturdy Nongrem.
U la ong biang ba ka jingdon ia ka ain bad ki rules jong ka Hima kan pynsuk ia ki Hima ha kaba u ai nuksa ba ka hima Nongstoin ka dei kawei na ki Hima ba ka rai ka High Court kam treikam satia.
Shillong, 23 Naitung:Ki nongdie kwai, ki nongdie jingbam madan ki ladon palat da ki hajar ngut kiba la rejister ialade ha ka ophis ka Asst Commissioner ka Food Safety, ha ka nongbah Shillong.
Ka Assistant Commissioner ka Food Safety Kong DBS Mukhim ka la iathuhba ki don palat hajar ki nongdie madan kum ki nongdie kwai, nongdiejingbam ha surok kiba la wan rejister ha kane ka ophis.
“Baroh ki nongdie kiba iadei bad ki jingbam jingdih ki dei banrejister bad haba ki wan rejister ngi ai ia ka jingpyn sngewthuh ia kikumno ba kin leh khuid haba die ia ki jingbam khnang ba kan nym buhjingma ia ki briew kiba pyndonkam ia ki", la ong ka Kong Mukhim habakren hynne ka sngi ha Shillong.
Ka la ong ba ka jingwan rejister jongki, ka iarap ia ka tnad ba kantip haba ka leit jurip ban bishar ia ki jingdie jongki, kiba khuid nekiba jaboh.
“Ki don palat hajar ia ki nongdie kwai, nong die jingbam madan kiba lawan rejister ha kylleng ka nongbah Shillong", la ong ka Kong Mukhim.
Ka bai wan rejister ka shong dor tang T.100 shi snem bad hap banpynthymmai man u snem.
Ha kajuh ka por, ka Asst Commissioner ka la iathuh ba ki don shibunbah ki dukan die jingbam, kum ki dukan sha, restuarant kiba jaboh kibakane ka tnad ka la lap haba ka ju jurip man ka por ha kylleng ka nongbah Shillong.
“Haba ngi lap ia kum kine, ngi ju bthah ia ki banleh khuid ban bud ia ki kyndon bad ngi ju buh por ruh hynrei lada kimleh, ngi pynshitom ia ki", ka la ong.
Ka la ong kaba kongsan ka long ba ki jingbam ki dei ban long kiba bhabad ka jaka kaba khuid bad ki nongtrei ruh dei ban long kiba leh khuidkiba koit ba khiah.
“Bun ki dukan kiba la bthah ban leh khuid ki bud, lait noh tang kibala palat ka jingjaboh, ngin hap ban leh da kawei ka lynti pat", ka la ong.
Jowai, 22 Naitung:Ka jingpynmih Soh saw ki paid nongrep na ki shnong bapher bapher jong ka thain Moodym mai-Mookyndur bad Wah iajer, ka la nangkiew nangkiew bad ki nongrep ruh ki la nangbun nang bun, kat haduh ba ia u Sohsaw ba la pynmih na katei ka thain la shallan sha ki jylla bapher bapher kiba kynthup ia ka Assam, Tripura bad wat shaduh ri Bangladesh.
Ka jingkiew ha ka rep Sohsaw bad ka jing bha ka iew ha ki jylla ba marjan bad sha Bangladesh ka la pynkiew ia ka ioh ka kot ki paidbah katei ka thain.
Katkum ka jingioh lum jingkhien na ka Ophis jong u District Horticulture, Jowai, ki don haduh kumba 1600 ngut ki nongrep Sohsaw ha katei ka thain.
“Ha kine ki snem ba la dep ka jingpynmih Sohsaw na katei ka thain ka la kot haduh 13000 ton ha ka shisnen bad ha kane ka kynti ngi khmih lynti ba kan kiew shaduh ka 16000 ton", la ong u District Horticulture Officer, u ma Yoohowni Shylla.
Ki paid nongrep Sohsaw ki la wan kit ia ki Sohsaw jong sha ki Collection Centre ha shwa ban shallan ia ki sha ki jylla ba marjan bad sha Bangladesh.
Ka tnad Horticulture ka la shna ia lai tylli ki Collection Centre na ka bynta ban pynsuk iaki nongrep.
Ar tylli ki don ha Mookyndur bad kawei ka don ha Wahiajer.
Ka jingdon kine ki Collection Centre ka la iarap shi katdei eh ia ki paidbah nongrep ha katei ka thain.
Ia kitei ki Collection Centre la pyniaid da ka ki riew shimet lane da ka Self Help Group (SHG).
Ka kong Eris Suting kaba dei ka Secretary jong ka Chiruplang Self Help Group kaba pyniaid ia kawei na ki Collection Centre ha Mookyndur ka la iathuh ba man ka sngi la wanrah haduh 2 lane 3 ton u Sohsaw tang ha katei ka Collection Centre.
Shuh shuh ka kong Phawa kaba pyniaid ia ka Collection Centre ha Wahiajer ka la iathuh ba  haduh 4 lane 5 ton ki wanpoi ki Sohsaw man ka sngi bad khambun eh ka long ha ki sngi Nyngkong.
Haba jurip ia kitei ki Collection Centre, la lap ba ki kali kiba wan na Tripura bad na Assam thain Karimganj bad wat na Hojai, Karbi-Anglong ruh ki wan ban kit Sohsaw na kitei ki Collection Centre.
“Ka jingdon kane ka Collection Centre ka la iarap ia ngi na ka bynta ban pyniaid iew ia ki mar rep jong ngi", la ong uwei na ki nongrep u ma Hep Muruh na ka shnong Mookyndur.
Utei u nongrep u la iathuh ruh ba ha kip or mynshwa ki kit hi sha iew bad ki hap ban pynllut bai kit shibun bad ruh teng ten gym lah ban pyniaid iew ia ki.
“Ngim don jingeh shuh ban pyniaid iew ia ki mar jong ngi namar ki la iaid iew sha bar jylla ruh", la bynrap u ma Muruh.
Ki don bun ngut ki driver (nongniah) trok kiba shallan dewiong sha Beltola, Assam bad Bangladesh mynta pat ki la kylla long ki nongrep Sohsaw ha katei ka thain.
“Ha ki por ba dang iaid beit ka kam khaii dewiong, nga bylla da kaba niah trok bad mynta naduh ba la khang ka NGT ban tih dewiong, nga la duh noh ia katei ka kam bylla bad ban pyndap pynbiang ia ka iing ka sem, nga la rep Sohsaw mynta bad nga i ba ka long kaba myntoi", la ong u ma Salan Pakyntein uba na ka shnong Wahiajer.
Wat lada ki nongrep ki ud ban kham sniew u Sohsaw na ka daw ba jur slap ha kine ki bnai ba ladep, hynrei la khmih lynti ban ka jingpynmih Sohsaw kan kiew sha ka 16000 ton mynta u snem", la ong u ma Shylla.
U ma Shylla u la iathuh ruh ba ki nongrep kim ju rep Sohsaw ha ka por Lyiur hynrei mynta pat ki la rep namar ba ka don ka iew.
“Ka jingshlei um sha ri thor ka long ka kabu ia ki nongrep jong ngi ba kin ioh ban pyniaid iew ia u Sohsaw sha bar jylla bad wat sha Bangladesh", u la ong.
Nongstoin, 22 Naitung :Myn ha ka sngi balang jong ka taiew ka KSU Riwiang Area Unit, kala leit ban jurip ia ka kompeni sain nar rot kaba la tip kum ka Ferro Alloy Private limited kaba don hapoh ka shnong Riwiang, kaba don ruh mar khap bad ka wah Riwiang.
Ha katei ka jingleit jurip ka KSU ka la lap ia ki kam leh jaboh pathar jong katei ka kompani ha kaba ka la shu pynlang pathar ia u dewiong ba la dep thang ha kawei ka jaka kaba don mar khap bad katei ka wah khlem da ker ne buh bha, katei ka jaka pynlang ia u tei u dewiong ka lah ban wanrah ka jingma kaba khraw ia katei ka wah namar khamtam ha ki bnai slap namar ka um kan kit lut ia u tei u dewiong shapoh jong ka wah Riwiang.
Ym tang kata ka jaka leitbar ruh ka long kaba jakhlia haduh katta katta bad kaba la pyni sait met wat tang ban peit ruh bad katei ka jingleh jaboh jong katei ka kompani ka wanrah ia ka jingsma iwtung kaba la palat, ha kaba ki nongshong shnong katei ka thain kim sngew lah shah shuh ia ka jingsma kaba wan mih na katei ja jaka ba don katei ka kompani.
Ki nongthoh khubor kila pyrshang ruh ban leit iakren bad u Manager ba dei peit ia katei ka kompani halor katei ka bynta, hynrei kaba sngew thamula ka long ba u tei u briew u la kyntait ban iakren halor katei ka jingshisha bad u la iasait snia ruh da kaba u la ong ba hangno ka wah ka don bad nangno uta u dewiong u tuid sha wah.
U samla Biangboy Sangriang, President jong ka KSU Riwiang Circle, haba iakren bad ki nongthoh khubor u la ong ba na ka liang jong ka seng ka pynrem jur ia katei ka jingleh khlem akor jong katei ka kompani namar ba na ka liang jong ki VDP man ka por ki la ju leit ud sha katei ka kompani bad ki la ai ruh da ka jingthoh, hynrei na ka liang jong katei ka kompani kam shym la patiaw ne pynsngap.
Shuh shuh u la ong ruh ba na ka liang jong ka seng kan sa leit ruh ban ai da ka jingthoh sha u DC ka WKHD ba un iarap ban shim khia lem halor katei ka jingleh khlem akor, katei ka kompeni.
Shillong 22 Naitung:U CEM ka KHADC Bah Pynshngaiñ N Syiem u la ong ba  um shym la bna eiei ia ka shithi na ka UCIL kaba la ong ba kam don kano kano ka jingujor ia ka jingaiti ia ka surok Wahkaji-Mawthabah sha ka tnad Roads and Highways ka sorkar pdeng.
Ka surok Mawtha bah-Wahkaji ka dei kaba la bei pisa na ka UCIL lyngba ka KHADC ha ki snem ba la dep.
‘Nga hap ban wad ia ka jingthoh la ka don shisha ne em ka shithi na ka UCIL.Hynrei haduh mynta ngam bna eiei ia kata ka shithi ka UCIL", la ong u Bah Syiem ha kane ka sngi Balang.
U Officer on Special Duty (OSD) ka UCIL u Bah FD Rynjah ha ka jingthoh u la kam ba na ka liang ka UCIL, ka la dep thoh shithi sha u secretary ka KHADC ha kaba ki la kdew ba kim don eiei ka jingujor ne pyrshah ia ka jingaiti ia ka surok Wahkaji-Mawthabah sha ka tnad Highway ka sorkar India.
"Kajuh ka jubab la phah sha ka PWD NH (Roads) ha ka 23 tarik Jylliew halor kajuh ka kam", la ong u Bah Rynjah.
U la ong ba ka UCIL ka kwah ban pynpaw ba ka pdiang arti arjat ia ka jingwanrah ia ka SARDP-NE ban shna surok sha katei ka thain kaba dang  sahdien shibun bah ha baroh ki liang.
U Bah Rynjah u la ong ba ka jingong jong u Executive Member barim ka KHADC U Bah Donkupar Sumer ba kin  shim ia ka rai ba khadduh hadien ba la ioh ia ka jubab na ka UCIL ka dei kaba ialam bakla.
Hadien ba la ioh pdiang ia ka shithi na ka tnad Highway ka sorkar pdeng, ka sorkar jylla ka la thoh sha ka KHADC da kaba kyrpad ba kan aiti noh ia ka surok na Wahkaji sha Mawthabah kaba la bei pisa da ka UCIL khnang ba ka sorkar pdeng kan lah ban iaid shakhmat ban pynshna bad pynheh ia ka surok na Nongstoin sha katei ka thain.
Ka EC ba ialam ka ARPA kam shym la kwah ban shim ia ka rai halor kane namar ba ia kane ka surok la shna d ka UCIL na ka bynta ban pynsuk ban ioh tih ia u uranium, la ong ka thymmei khubor.
Katba kane ka EC ba mynta kam pat shim ia kano kano ka rai halor kane.
Ka sorkar pdeng ka la mang T.470 klur ban shna surok na Nongstoin-Domiasiat-Mawthabah kaba jrong  68 km.
jowai, 23 Naitung:Ki pulit ka East Jaintia Hills District ki la ioh ban kem ia lai tylli ki trok ha ryngkat u dew iong uba ki thmu ban shallan be-ain sha JUD Cement- kawei na ki Karkhana pynmih dewbi lat ha thain Narpuh.
Kitei ki trok ki kynthup ia ka trok ML04 B-5241 badei trai da u ma Kot Lhuid bad u nongniah u Damonlang Lhuid, ML04A-8306 ba dei trai da u ma Wanshwa Syih bad ba niah da u Pynbeit Dong bad ka trok ML04-9761 kaba long trai hi da u ma Syih bad ba niah da u Danny Pale.
Ia kitei ki trok la ioh bat na check Point kaba don ha Um tyr-a myn hyn nin shiteng synnia ha ka por 12:30 am.
Baroh kitei ki trok kidei kiba thmu ban shallan ia utei u dewiong sha JUD Cement Pvt Ltd.
Ki pulit ki la kurup ia kitei ki trok ryngkat bad u dewiong bad la kem ruh ia baroh lai ngut ki driver.
Shillong, 23 Naitung:Ka Dorbar Kur Thangkhiew ka la byr ngem ban ujor sha ki bor ka ain ia uwei u dkhot ba rangbah na ka kur jong ka u Asirshon Thangkhiew ha kaba la kynnoh ba u la pynkhyllem be-ain ia ki dieng na ka khlaw kur kaba la tip kum ka Wah Pomdngiem khlem ka jingtip ka kur Thang khiew.
Haba kren sha ki nongthohkhubor mynta ka sngi u President katei ka seng Kur Thangkhiew u bah Livingstone Thangkhiew u la ong ba katei ka kur kan leit ban ujor sha ki bor ka ain, namar katei ka jingpynkhyllem be-ain ia ki dieng na ka khlaw kur.
U la iathuh ruh ba u Asirshon uwei na ki rangbah kur jong ka kur Thangkhiew uba shah beh noh na ka seng kur, namar ka jingleh donbor jong u khlem ka jingtip ka kur ia kiba bunbah ki kam kynthup ka jingbym shai ka jingkhein jingdiah halor ka bai lut ksan ba ka NEHU ka la siew sha katei ka kur ha u snem 1997, u la pyntip ba la beh na ka seng kur ia u ha u snem 2001.
U bah Living u la ong ba nalor ba la shah beh seng ruh u Asirshon u dang bteng ban pynkhyllem ia ki dieng ki siej na ka khlaw kur ha kaba u la die da ki lak ki lak tyngka bad u la kam ruh ba ka tnad khlaw ka sorkar jylla ka la ai jingbit ia u ban pom ia ki dieng na katei ka khlaw.
U la ong ba katei ka khlaw kaba heh 25 akar ka dei ka khlaw kaba ri ba sumar da ka seng kur Thangkhiew.
Utei u President ka seng kur Thangkhiew u la pyntip ba ka dorbar kur ka dang ap ia ka ripod na ka tnad Forest Range jong ka ophis u  DFO ha kaba iadei bad katei ka kam.
U la ong biang ba ka kur Thangkhiew ka la pynbna sha ki paidbah baroh ba kin kiar ia ka jingiatyrwa ia die ia thied khyndew ha Wah Pomdngiem lyngba u bah Asirshon Thangkhiew bad ka kynhun jong u.
Shillong, 23 Naitung:Ka Khasi Hills Autonomous District Council ( KHADC) ka la mang pisa T.16 lak, na ka bynta ban tei iing jong ka tnad khlaw ka KHADC ha ‘Law Adong kaba don ha Lum Mawpat.
Ka EM ba dei peit ia ka tnad khlaw ka KHADC ka kong Grace Mary Kharpuri ka la ong ba ka KHADC ka la dep mang tyngka T.16 lak na ka bynta ban tei iing KHADC ha katei ka ‘Law Adong.
Haba la kylli katno ka jingheh katei ka Law Adong Mawpat ka kong Grace ka la ong ba ka jingheh ka dei 1700 akar bad haba la kylli biang katno ka jingheh ka jaka ba thmu ban pynieng ia ka iing jong ka tnad khlaw ka KHADC na katei ka 1700 akar, ka kong Grace ka la ong ba mynta kam pat lah ban ong eiei, hynrei kan peit katno donkam ban bam jaka na katei ka 1700 akar.
Ha kine ki sngi ka la don ka jing ia kawang shithi  kaba khah khah hapdeng ka Hima Mylliem bad ka KHADC, namar katei ka khlaw ha Lum Mawpat bad mynta ka sngi ruh ka KHADC ka la phah jingthoh biang sha ka Hima Mylliem ba kam lah shuh ban weng noh ia ki jingiasoi kular kiba la ia soi hapdeng ki bor ka KHADC bad ki bor Hima kynthup u Syiem, “Ka jingiasoi kan neh beit, shisien ba la soi u Syiem ka dei ka rai kaba khadduh" ong u bah Pynshngain N Syiem CEM haba kren sha ki nongthohkhubor.
U bah Pynshngain u la ong ruh ba ha kane ka sien mynta,  la phah da ka jingthoh kaba tyngeh ba nangne shakhmat ka Hima Mylliem kam dei ban ia kren ia ka Law Adong Lum Mawpat hapoh Hima lane hapoh ka Dorbar kiba khraw jong ki khlem ka jingtip jong ka District Council naba katei ka khlaw ka la hap hapoh ka jingpeit bad ka jingkitkhlieh jong ki ar kynhun, kata ka Hima Mylliem bad ka KHADC.“ Tang ka Hima Mylliem kam lah ban iakren ia katei ka khlaw, kim dei ban ia kren tang ma ki ha Hima Mylliem naba ka la hap hapoh ka jingpeitlang jong ka KHADC ruh" ong u bah Pynshngain uba la iathuh ba u la pynpaw ruh ia kitei ki ktien sha ki bor ka hima Mylliem.
Shuh shuh u la ong ba ka KHADC ka ioh ia ki jingthoh na ka Hima Mylliem ha kaba ia dei bad ka jingkwah weng noh jong ki ia ka soskular, hynrei u la ong ba ka KHADC kam pdiang ia ka jingthoh jong ka bad u la pynpaw ruh ia ka jinglyngngoh ba kat ki jingthoh kiba wan, ki dei kiba soi da u Syiem khynnah u Pa’iem Thwel Manik Syiem.
Ka kong Grace pat ka la ong ba ka tnad ba ka bat ka ioh pdiang ia ka shithi na ka hima Mylliem dang myn shi sngi, wat la ka la pyni ba la phah ia katei ka jingthoh naduh ka 14 tarik u naitung, bad ka la iathuh ba ka KHADC ka la phah ia ka jubab ba kam pdiang ia ka jingweng kular ka hima Mylliem ha kaba iadei bad ka khlaw Lum Mawpat.
Haba ki nongthohkhubor ki la kylli na   bah Pynshngain bad ka kong Grace la kin dang don shuh shuh ne-em ki khlaw kaba dei jong ki Hima  nalor ka Lum Mawpat kiba ka KHADC ka don jingmut ban pynkylla ‘Law Adong noh ka jubab ba la ioh ka long ba ka KHADC kan dang pyrshang ban ia kren bad ki hima na ka bynta ban pynkylla ‘Law Adong ia ki khlaw.
Shillong, 23 naitung:Ka KSU bad ka FKJGP, Mawlai Circle ha ka jingiakynduh kyrkieh jong ka kaba lalong myn ta ka sngi ka la pynpaw ia ka jingbitar ia ka MUDA namar ka jingthmu jong ka ban pynhap ia ka Mawlai hapoh ka jingpeit jong ka, kitei ki 2 seng ki la kyntu ia ki paidbah ba kim dei ban leit pan jingbit na ka MUDA haba ki shna ing bad ka la kyntu ba ki paidbah kim dei ban leit siew ia kano kano ka jingsiew sha katei ka tnad MUDA khamtam haba ki tan bording naba ki la ong ba katei teng ka jinglute bein na kiba duk.
Ka kyrwoh na ki President kitei ki ar seng na u bah Marbud Dkhar, President FKJGP bad u samla Biangbor Paliar President KSU ki la kyntu ia ki paidbah ka Mawlai ban mih paidbah ha ka 28 tarik ka jingiaiaid paidbah ban pyrshah MUDA.Shillong, 23 Naitung:U Deputy Chairman ka KHADC uba dei u MDC shu sieh, U Bah Gabriel Wahlang u la ong ba um pat don jingtip eiei ia ka jingthmu ka sorkar ban sdang ban pyntreikam ia u Aadhar number na Nongstoin C&RD Block.
“Ngam pat tip eiei ia kane ka jingthmu, ngan hap wad jingtip shwa bad ngan sa lah ban ong eiei", la ong u bah Wahlang ha ba twad jingmut kaei ka jingsngew jongu halor kane ka jingthmu ka sorkar ban sdang ban pyntreikam ia u Aadhar number na thain Nong stoin.
Ka tnad Census ka sorkar pdeng ka la pyn khreh shaid dhaid ban sdang biang ban pynrung ia u Adhaar nombor ne  Bopmetric  Unique Identification  ha kane ka jylla bad mynta kan sdang biang na Nongstoin Community and Rural Development Block ha u Nailar ban wan.
Ha kane ka sngi Nyngkong, u Assistant Director jong ka Census u Dr B Das Gupta, u la iathuh ba mynshwa ha u snem 2013 ki la sdang ban pyntreikam ia u Adhaar nombor ha kane ka nongbah Shillong hynrei la hap ban pynsahngeh noh shwa namar ba ki sengbhalang bad ki shnong ki ia pyrshah.
U Dr Das u la iathuh ba u DC ka Nongstoin u la ai jingtip sha ka tnad khein briew ne Census ba ka Nongstoin C &RD ka la biang nadong shadong ia ki jingdonkam ban sdang noh ia ka jingpyntreikam ia u Aadhar number.
Katkum ka jingong u Dr Das yn sdang ban leitt sha ki shnong kiba hap ha Nongstoin C &RD naduh ka ka 8 tarik Nailar 2015.
U la  ong ba ka jingpyntreikam kan shong ha ki DC ba kin ai jingtip sha ka tnad Census khnang ba kan lah ban iaid shakhmat.
U Gupta u la ong ba une u Adhaar nombor u don ka jingiadei bad ka dur thep vote ha kaba na ka liang jong ka Election Commission ka sorkar India ruh ka la don ka jingthmu ban pyniasoh noh bad  u Adhaar nombor  khnang ban lait na ka jingshah leh tuh ha ka por elekshon.
Ka jingpyntreikam ia u adhaar nombor ka long na bynta ban pynithuh ialade shimet, la ong u Dr Gupta.
Ban leh ia une u aadhar number, ki briew ki donkam ban rah ia ki dur EPIC ne ki kot reshon, ne pan card haba ki pynrung kyrteng ha kaba ki briew na ka tnad kin leit sha ki shnong.
Ka jingpynrung kyrteng aadhar number kan long naduh ki kynnah 5 snem shaneng hynrei kito kiba duna ia ka 18 snem ki bym pat don dur vote, ki lah ban rah da ki license niah kali, ki kot reshon ki kmie ki kpa bad kiwei ki kot kiba lah ban pdiang", u la ong.
Shillong, 23 Naitung:Ka la long haduh 15 sngi eiei naduh ba ka Assistant Commissioner ka Food and Safety ka la phah sha ka jaka tohkitsha Guwahati ia u jingbam Yummy, hynrei haduh mynta khlem pat poi satia ka jubab.
U Rupang u la ioh ban iakren bad ka Assistant Commissioner ka FoodSafety, ka Kong DBS Mukhim mynta ka sngi, ka la ong ba kam patioh ia ka kaiphod na Guwahati ba la phah tohkit ia u jingbam yum myhadien ba la ioh kem pang san ngut ki khynnah ba la pyndonkam ia une ujingbam.
“Nga la phah 7 tarik Naitung sha ka Public Health Laboratory ha Guwahati", la iathuh Kong Mukhim.
Ha ka 5 tarik Nai tung, san ngut ki khynnah na shnong Lawsohtun, lakam ba ki la kem pang hadien ba la bam ia u yummy bad la pynkit shajaka sumar ia ki.
Ka Kong Mukhim ka la ong ba ha ka jingshisha ka Laboratory ka don hakane ka nongbah Shillong ban leh ia ki jing tohkit, ia ki jingbam ba sniew babha, hynrei namar bym don u nongtrei Food Analyst, ym lah ban leh hangne.
“Namar bym don u Food Analyst hangne, la hap ban phah test noh shaduhGuwahati", la ong ka Asst Commssioner ka Food Safety.
Katkum ka jingong ka Kong Mukhim, ha ka jingshisha, ka dei ban ioh iaka repod namar ka la bun sngi la dep phah.
Kala iathuh ba lada lap ha ka jingtohkit, ba u jingbam u sniew shisha, katnad kan sa ujor mukotduma ia u nongdie, ia ka kompeni shna jingbam.
Ha kajuh ka por, ka la iathuh ba haduh mynta ki jingbam khutia mutiaba la shah khang ban die ha iew, dei tang u jingbam Maggi hynrei kiweikim pat don kano kano ka jingpynmih hukum na ka sorkar ban khang ia ki.
Shillong, 23 Naitung:Hadien ba la paw pyrthei ki jingeh ki samla pule ka Kiang Nangbah College lyngba ki jingia khih ki jong ki ha kine ki sngi ba la dep; ka UDP hapoh ka jing ialam jong u Bah Paul Lyngdoh Working president ka la leit jurip  ia katei ka jaka pule.
Ha katei ka jingleit jurip la don lang bah Embhah Syiemlieh MLA ka Mawlai, U President State Youth Wing UDP,  u ma Moonlight Pariat, MDC, u ma Marki Mulieh MDC, Ma Michel Saioo President UDP East & West Jaintia Hills District, u ma Girison Lamare General Secretary UDP East& West Jaintia Hills District, bad ki nong ialam ka seng UDP.Kitei ki nongialam ka UDP ki la leit ban ia kynduh ia ki dkhot ka KNGCSU kiba kynthup ia u Jersom Shylla Cultural Secretary bad ki katto katne ki dkhot ka KNGCSU.Ha kane ka jing iakynduh ki dkhot ka KNGCSU hapoh ka jingialam jong u Jerson Shylla, ki la pyni ia ki jingdawa ki jong ki ha khmat ki nong ialam ka UDP, kiba kynthup ia ka jingdawa  ban pynheh ne ban shna shuh ia ki kamra shong klass, bym ioh tulop ki nongtrei  kane ka College, ban thung shuh ia ki noghikai na ka bynta ki klas ba  mynstep bad mynsngi ruh kumjuh  katkum ki Semester system, ban plie noh ia ka Hostel kynthei, ban buh nong pahara ia ka college bad buh ruh ia ki CCTV, ban maramot ia ka  surok ha poh college  bad kiwei kiwei kiba kynthup ia ki Bos, namar ki don tang 2 tylli ki bos na ka bynta ki 3000 ngut ki khynnah kiba la siew bai bos lypa bad ki wei kiwei.
Hadien ka jingiakynduh bad ki nongialam ki samla pule ki nongialam ka UDP ki la leit ban jurip ia ka kamra klas ki samla pule, ia ka science block, ka laboratory bad ia ka Hostel shynrang ha kaba ki la lap ia ka jingeh ki samla pule katei ka kolej khamtam ka ingkhapngiah ha ki klas XI kiba ia shong klas haduh 6 ngut ha kawei ka ben.
U  bah Paul Lyngdoh U Working President ka UDP, haba kren bad ki nongthoh khubor, ula ong ka jingwan jong ki ha katei ka kolej ka dei ban lap dalade ia ki jingdonkam ka kolej, hadien ba ki la iohi ia ka jngiakhih ki samla haduh ba kin hap ban mih madan ban pynbor iaka sorkar ban pynioh iaki jngdawa jong ki.
“Ban pynshisha bad ban lap dalade ia ki jingshah ktah jong ka kolej ngi wan mynta ka sngi kum ka UDP bad ngi lap shisha ba ka jinglong jingman kane ka kolej ka dei kaba sniew, ha kaba ki samla pule ki shong khapngiah ha kawei kawei ka ben", la ong u bah Paul Lyngdoh.
U bah Paul, ula ong, ba nalor ba khapngiah ki kamra shong klas, ki tiar ki tar ba pyndonkam ha katei ka kolej ruh ki dei kiba la rim, khamtam ha ka Laboratory, kaba donkam ban pynthymmai ia ki tiar ki tar katkum ka juk mynta.
Ula ong ruh ba wat ka jinglong jingman ka Boy’s Hostel ka long kaba sniew shaba palat pud bad ka donkam kyrkieh ban maramot iaka khnang ban myntoi ki samla pule ka Kiang Nangbah Government College.
u la ong ruh haba kumne kumno yn ioh ia ka ta ka jingnang jingstad kaba biang  bad ha ba ia nujor bad ka Tura Government College  u la ong ba ka la biang nadong shadong kat kum ki jingdonkam ki jong ka, u la ong ba lada long  ha kane ka rukom kane kan wanrah ruh iaka jingpep skul shiteng jong ki khynnah.
Na ka liang jong u bah Paul u la ong ba na ka liang ka jong ki kum ka UDP, kin rah ia ka ne ka ripod sha ka ing dorbar thaw aiñ  namar ka long kaba don kam bha ban iakren; kaba ar  u la ong ban rah sha ka Public Account Committee PAC  ban  peit bniah ha kano ka rukom la pynlut ia ka mangtyngka na ka bynta kane ka college.
Shillong, 26 Naitung:Palat 200 ngut eiei kiba la pyndep ia ka jing pule ha ka tem ka put na ka Assembly Institute of Music ki la ioh syrnod ha kane ka sngi Saitjain.
Ka KJP Music Institute ka la pynlong ia kane ka prokram pynkup bu rom ba la wan pyndon burom da u CEM ka KHADC, Bah Pynshngain N.Syiem.
Kine kiba la ioh synod ki dei kiba la pyn dep ha ka jingpule ha ka Piano, Ksing, Duitara bad Tonic Solfa.
Haba kren ha kane ka sngi, u Bah Syiem u la ong ba ka tem ka put ka dei ka bynta ba kongsan ha ka jingim jong u bad u la ai ia ka jingiaroh ia ka KJP Music Institute kaba la shim ia kane ka sien jam ban ai jinghikai ha ka put ka  tem tynrai bad kiwei ki jait jingtem.
U la ong ruh ba ki samla kiba la pyndep ia ka jingpule kin nym dei ban kut tang halade hynrei kin sam lang sha kiwei ruh.
U la kular ban noh synniang T.10 lak  da ka pisa ban pynheh shuh shuh ia ki kamra klas.
Shwa ia kane, u Pastor Thawmuit, u la ong ba ka jingrwai ka don ka bor ban long kum ka khubor ban pynkylla ia pyrthei.
U la iathuh ruh ba ha ka Ribaibal jong ka snem 1906, kiba bun ki briew ki la kylla kaba mut sha ki jaka trei, sha ki bri, dei namar ba ki rwai ia ki jingrwai iaroh jong ka Seion.
Ha kane ka sngi  la don lang u Chairman jong ka Board of Assembly Institute of Music, u Rev.S.Lakiang, u Director TBn.
SS Syiemlieh, u Administrative Secretary ka KJP Assembly, u Rev.ES Kharkrang, u Chairman ka Jingiaseng Samla KJP Assembly, u Rev.RR Rapsang, u Secretary ka Institute, u Bah DM Lartang, ki dkhot ka Board bad kiwei kiwei.
Shillong, 23 Naitung:Kawei na ki lad khubor ka TNT mynta ka sngi ka la ioh ban ia kren bad u Dr.Sushil Agarwal, Consultant Psychiatrist, International Hospital halor ka jingwan poi ka kong Victoria Kharkongor sha katei ka Hospital shuwa ban lap ia ka metiap jong ka ha thanad ki pulit ka Dispur Police Station.
Ha katei ka jingiakren bad utei u doktor katei ka khubor, ka la kylli na u balei la phah ban wan shaw ki pulit ka kong Victoria na katei ka Hospital ha ka por ba ka la wan poi hangtei,U Dr.Agarwal u la jubab da kaba ong ba ka International Hospital kam don Psychiatric Ward bad dei na kata ka daw ym shym la pynrung ia ka hapoh katei ka hospital bad ym don nos ha katei ka hospital ban peit ia ki nongpang kum ia ka kong Victoria (namar ba la kynnoh ba ka don jingduna ha ka bor pyrkhat).
Haba la kylli biang balei ba haba ka don ia ka diary bad ia ka mobile phone ha kti , ba utei u doktor um shym la phone sha kiba ha iing hasem jong ka? Utei u doktor u la jubab ba u la pyrshang ban phone katto katne ki nombar hynrei ym don ba shim phone, kumta u la phone noh ia ki pulit ba kin leit buh ia ka sha Guahati Medical College Hospital (GMCH) kaba don ia ka jaka sumar.
La kylli biang balei ba ka International Hospital kam shym la phone sha ka GHCH , hynrei ka la phone pynban sha ki pulit ban wan shaw ia ka kong Victoria ka bym shym la don dak sniew ne kam shym la leh ki kam runar, “Kumno ngan tip ba kam leh kam sniew?" jubab biang utei u doktor, bad u la iathuh ruh ba ka rukom leh ka kong Victoria ha ka por ba ka wan poi sha katei ka Hospital, da kaba peit da ka khmat briew u la ong ba ka dei kaba don jingduna bad kam don shuh ha ka bor pyrkhat kaba biang.
U Dr.Agarwal u la jubab biang halor katei ka juh ka jingkylli da kaba u ong ba ka GMCH kam ju pynrung ia ki nongpang hapoh Hospital lymda don nongwan buh ia ki nongpang, la kylli biang na utei u doktor kaei ka ban jia pat ia kito ki nongpang ki bym don ba ha iing hasem? , utei u doktor um shym la lait ang, iathuh katei ka lad khubor hynrei u la kren kyllain kumne kumtai ban iada ialade  bad um shym la lah ruh ban jubab shai ia ki jubab ba la kylli ia u balei  u la phah ban wan shimti da ki pulit ia ka Victoria na katei ak Hospital.
Jowai, 23 Naitung:U Gram Sevak uba trei ha Saipung Block, u maHelpful Patwet u la ioh jamin 2 sngi na ka iing bishar u ADM ha Khlieh riat hadien ba u la jahrngai bad shah thwet ha ki pulit la kumbashi taiew mynta halor ka jingsuba jur ba u la donkti lang bad u we ipat u Bunlangki Sukhlain ban pyniap dusmon ia u Elizar Tariang uba deiu khun jong u Dolloi ka Elaka Nongkhlieh, u ma Na-o Sukhlain.
Katei ka jingioh jamin jong utei u suba nongpyniap briew ka la pynkhuslai ym tang ia kiba haiing hasem jong utei uba shah pyniaphynrei wat ia ki pulit ruh kiba thwet ban iohkem ia u na ka bynta bankhuid ka jingtohkit.
Utei u ma Patwet ha ryngkat u Bunlang Sukhlain kiba dei na kaShnongrim ki la shah kynnoh ba ki la pyniap ia utei u Tariang ha kapor mynsngi mynshai hapoh shnong hi ha ka 15 tarik une u bnai.
Ha kajuh ka sngi, u Bunlangki u la wan aiti ha khmat ki pulit katba uPatwet pat u la phet rieh noh, la ong ka khubor.
Shitaiew hadien ba u la jahrngai bad shah thwet ha ki pulit ka EJH, hakane ka sngi ba-ar u la ioh jamin noh na ka Court jong u ADM,Khliehriat wat hapdeng ka jingkyrpad ki pulit ba um dei ban ai kanokano ka bail ia utei u suba donkti namar kan pynthut ia ka jing tohkitkaba janai.
Ki pulit ki la buh ka jingkyrpad ha ka sngi Nyng kong bad u la ioh bailpat ha ka sngi ba-ar, la iathuh ka khubor.
Shuh shuh ki pulit ki la phah ruh ia ki kyrteng jong ki ar ngut kinongsakhi kiba iohi mar khmat ia katei ka jingjia bad ruh ia kikyrteng jong ki 7 ngut ki dkhot ka VDP na ka bynta ban ioh shim tohkitia ki da ka iing bishar.
Na ka liang u ADM, KL NOngbri u la bynshet ia ka kam ban shim tohkitha ki lain gut ki EAC, ka kong DV Lyngdoh, L Kharmih bad u CP Mawkonkiba dei ki EAC ka Khliehriat.
Hynrei kaba lyngngoh pat la shim tohkit ia baroh kitei kiba 8 ngut(namar uwei na ki nongsakhi um shym la wan na ka daw bym ioh jingtipba tikna) da ka ADM RS Manner wat lada ym shym la ai bor da u ADM KLNongbri.
Kaba pynlyngngoh shuh shuh ka long ba nalor kitei kiba la phah da kipulit, katei ka ADM ka la shim tohkit ruh sa ia ki 6 ngut kiwei patkiba pynlyngngoh ia ki pulit tip kidei kiba naei namar kim shym laphah ia ka kyrteng jong ki sha ka iing bishar, la iathuh ka khuborpulit.
Haba kren sha ki lad pathai khubor, u ma Larsing Sukhlain u bakha traijong u Elizar u la iathuh ba u Helpful bad u Bunlangki kila donkti banpyniap ia utei u khun jong ki.
“Ngi dap da ka jingkhuslai ban iohi ia ki jingpyrshang jong u ban saitkhuid ia lade bad ruh halor ka jingai jamin ia u kaba kum ka jingshahU ma Larsing u la iathuh ruh ba ki don bun ngut kiba sakhi mar khmat ia ka jingshah pyniap u Elizar ha kitei ki ar ngut.
Ka kong Da-iing Sukhlain ka la iathuh ba ka jingshah pyniap u Elizarka la jia ha jan iing jong ka.
“Nga don ha iing bad nga dang kren phone ia ka khun jong nga kaba pulesha Shillong bad dei ha kata ka por nga iohsngew ia ka jinglynniar jongki briew bad nga la mih shabar bad nga iohi bad u Helpful bad uBunlangki ki dang pom ia u Elizar da ka wait" , la ong katei kalongkmie.
Katei ka longkmie ka la iathuh ruh ba ma ka ruh ka la lynniarbad klet ban pyndam ia ka phone ha kaba ka khun ka la iohsngew lut.
“Nga la pyrta jam ia ka kyrteng jong u Helpful ban ong ia ki wat pomwat pyniap hynrei kim shym la sngap satia.
Ha kaba nyngkong ngap ianoki pom bad dei hadien ba ki la phet noh hi, nga tur shajan ban iohi badei u Elizar", la ong ka kong Da-iing.
Katei ka longkmie kala iathuh ruh ba ka khun jong ka ka la ioh banrecord ia katei ka jingpyrta bad jinglyniar jong ka ha ka Voice Mailjong ka ha ka Mobile Phone jong ka.
Haba batai bniah, ka kong Da-iing ka la iathuh ba kawei na ki ar tylliki wait kiba la pyndonkam ka la slor noh ka tdong bad u Helpful u la tynrah ia ka tdongwait ha surok ban pynskhem biang ia ka hadien kata u la phet noh da kaba rah ruh ia baroh ar tylli ki wait ha kti jong u.
Ha kajuh ka por, ha ka jingtohkit ki pulit, ki la lap ba u Helpful ula jied ia ka wait kaba la slor ka sping bad u la pynskhem ia ka dakaba tied da ka tdong ha surok bad u la pom biang sa ar lai sien ia uElizar bad phet noh nadien nadien jong u Bunlangki.
U Bunlangki u la wan pyndem noh ha khmat ki pulit katba u Helpful pat u la phetrieh badjahrngai na shnong dei tad ha ka sngi ba-ar ba u sa wan mih kattahadien ba u la ioh jamin na ka iing bishar.
Ia kitei ki wait pat, u ma Helpful u la wan ban aiti ia ki sha ki VDPshnong bad ki VDP sha ki pulit.
“Dei ha ka step kaba bud ba u la phonesha uwei na ki dkhot ka VDP bad la lum ia ka jingialang ha kaba u lawan ban aiti ia kitei ki wait ha ki VDP", la ong ka khubor.
Na ka liang jong u ma Helpful Patwet pat u la kyntait bad saitkhuidialade ba u donkti ha katei ka kam.
“Ka la sdang ka jingpynkulmar u Elizar ha phyllaw iing jong nga.
Ha kata ka por nga don ha iing u Bunlangki bad haba ngi la ioh jingtipngi la mih bad iakren bad u bad ngam shym la poi pyrkhat u Bunlang ula shim da ka wait kaba don ha phyllaw iing jong nga ban beh ia uElizar bad pyniap ia u", la ong utei u ma Patwet.
“Ngam donkti, ki jingkynnoh ka long tang namar ka jingbishni bad ka jingkwah ban pynduhkam sorkar ia nga", u la ong.
New Delhi, 26 Naitung:U myntri rangbah duh ka ri India u Narendra Modi u la ong ba ka thain shatei Lam Mihngi kan ym kiew ha ka roi ka par, tang da kaba shu tuklar naba shong na Delhi bad dei na kata ka daw ba u la phah ia ki bor ka sorkar pdeng ba kin kiew bad leit dalade hi sha katei ka thain.
“Hato ka dei kaba lah ban long ban kyntiew ia ka thain shatei Lam Mihngi tang naba shong na Delhi? Em, ki ophisar kin leit jngoh bad kin peit kaei kaba donkam ban leh" ong u Narendra Modi ha ka prokram Radio Maan ki Baat.
U la ong ba ka kynhun ka sorkar pdeng na Delhi kan leit sha manla ki District bad ki shnong ka thain shatei Lam mihngi ban ia kynduh markhmat bad ki paidbah ban tip ia ka jingeh jong ki.
U la kren ruh ia ka jingdonka ban pynbiang bording ha ki nongkyndong , ha kaba u la ong ba ka sorkar kan pynbiang bording sha manla ki shnong.
“Kiei ki jingdonkam ba la pynbiang ha ki sor bad ki nongbah, ki dei ki juh kiba ki paidbah nong kyndong ruh ki donkam, bad ngi hap ban pynbiang lada ngi kwah ba ka ri jong ngi kan kiew" ong u Modi uba pynpaw ka jingsngewkhia namarba ki don tang khyndiat eh ki khynnah pule kiba shim ia ka sobjek saian ha ki jingpule ba kham shajrong jong ki, “Na ka 100 ngut tang marwei lane ar ngut kiba shim saian" u la ong bad u la pynshlur ruh ia ki samla pule ba ki dei ban jied ia ka sobjek saian.
Shillong, 26 Naitung:Ka Seng Samla Mawlai Nongkwar ( SSMN) kan pynlong ia ka jing pynkhuid Shnong haka 1 tarik u nailar  naduh ka por 8:00 baje mynstep.
Ha kane ka sngi kan don ka jing khang Shnong shipor kat bym pat dep ka jing pynkhuid Shnong.
Kumta ka Seng Samla Mawlai Nongkwar ka kyrpad ia baroh ki nong Shong Shnong jong ka Shnong Mawlai Nongkwar naduh block-1 haduh block -13 ba kin  iamih ryntih  khnang ba ka jing thmu kan long kaba iaid beit iaid ryntih.
Ka Seng Samla Mawlai Nongkwar lyngba ka kyrwoh ka kyrpad khamtam ia kito ki Trai jaka kiba don hapoh ka Shnong Mawlai Nongkwar ba ki dei ban wan khnang khnang ha kane ka sngi khnang ba kin  pynkhuid ia la ki jong ki jaka kiba ki la shu ieh shrah bad lada ki trai jaka ki bym kit khia ban pynkhuid ne sumar ia la ki jong ki jaka; ka  Seng Samla kan ym don ka jing kit khlieh lada don kano kano ka jingeh kaba ki iakynduh bad kitei ki  jaka jong ki.
Shillong, 26 Naitung:U Deputy Commissioner ka East Khasi Hills u Bah Peter S Dkhar  u la ong ba u la bthah ia ki ophisar na ka tnad Food and Civil Supplies ka district ban pynshisha ban tohkit hadien ba u la ioh shuh shuh ia ka jingud na ki nongbam khaw sorkar ki bym ioh satia ha shnong Wahkhen.
"Nga la bthah ia ki ophisar ban tohkit bniah hadien ba nga la ioh ia ka jingujor sa 28 ngut ha kane ka sngi Thohdieng ki bym ioh thikna ia u khaw reshon ha shnong Wahkhen", la ong u Bah Dkhar.
U Deputy Commissioner u la ong ba katkum ka jingujor ba u dang ioh ha kane ka sngi Thohdieng, la kynnoh ba u nongbat khaw ka Wahkhen um shym la ai khaw sa ia ki  28 tylli ki longing kane ka shnong.
"Ngi hap ban pynshisha ia kane ka jingkynnoh.
Ngin phah tohkit da ka magisterial inquiry lada ka jingkynnoh ka long kaba shisha", la maham u DC.U la ong ba un pyrshang ban pynbeit ia kane kynrum kynram kloi katba lah.
Lah ban kdew ba u DC dang shen u la hukum ba dei ban sam lut ia u khaw reshon sha ki 18 tylli ki longing ha Wahkhen kiba shah pynduh jubor ha kine ki ar snem ba la dep.
Kane ka rai jong u DC ka long hadien ba la lap da ka jingtohkit magisterial inquiry ba la leh da ka  magistrate Kong M.Shira Kshir.
Nongstoin, 26 Naitung :Hadien ka jingioh jingngtip ka ba bniah ba ju don ki briew kiba ju khaii tiar siat beain ha ka thain Shallang, ki bor pulit ka Shallang PS, ki la pynlong ia ka jingap pahara kaba jur ha katei ka thain bad ki la pynlong ruh ia ka jingtalasi ia ki kali khnang ban lap ksai ia kiba don kti ha katei ka kam be ain.
U bah S.Nongtnger SP ka WKHD, u la ong ba katei ka jingtrei shitom ka tnad pulit na Shallang PS, kam shym la lehnoh ei satia, ha kaba mynta ka janmiet jong ka sngi u Blei kila ioh ban kem noh ia u wei u snar khaii tiar siat beain na ka Shnong Nongchram kaba don ha ki thain Shallang.
Ia u tei u ba la shah kem noh la tip kyrteng kum u Prem R Sangma, u ba dei u snar khaii tiar siat ba shyrkhei na Byrnihat, u ba dang wan da ka sumno na Tura sha Shallang da ka jingthmu ban shalan ia ki tiar siat sha ki kynhun kai khlaw ha katei ka thain.
ki pulit kila ioh ban kurup ruh kawei ka pistol na u, ki pulit kila dep ban register case pyrshah ia u bad ka jingtohkit ka dang iaid shakhmat.
Shillong, 26 Naitung:Ka CSWO hapoh ka jingialam ka Kong Agnes Kharshiing ka la hiar sha Iewduh ha kane ka sngi Saitjain hadien ba la ioh jingujor na ki nongrep ba shah khniot bein ha ki nongrep ha ki nongkhaii bad u Syiem Mylliem ba peit ia ka Iewduh um leh eiei.
Haba pyntip ia kane, ka kong Kharshiing ka la ong ba ki nongrep kiba wan die ia ki mar rep jongki ha Iewduh ki la hap ban shu ai ei sha ki mahajon haduh 1 kilo na man ka 10 kilo ia ki mar rep jongki bad 10 kilo ki shah khate na ka 100 kilo bad kane ka dei ka jingnoin bein ia ki nongrep bapli.
"Kane ka dei ka jingiashet bad nion bein jong ki mahajon bad u Syiem Mylliem", la ong ka Kong Kharshiing kaba la bynrap, ba ki nongrep ki la ud la nam ia ka hadien ba la leit ud sha u Syiem ruh hynrei um patiaw eiei ia kane.
"Ha Iew Mawlong lei, tang shu slem katto katne minit ban pynkit ia ki mar rep la shah dain bai pynieng", la ong ka Kong Kharshiing kat kum ka jingiathuh jong ki nongrep kiba iakynduh ia kane ka apot.
“Ka Seng ka la sngew lyngngoh haba ka la lap ba ia ki jhur jong ki nongrep la thew ha mashin bad ha kane ka rukom u briew uba leit thew u buh dak ia u jhur ba la thew bad la rah ia u jhur sha u nongthied bad ia ki nongrep la shu ai da ka slip bad kin sa ioh pisa pat haduh janmiet", la ong ka President ka CSWO.Ia ka bai shang ruh la khate haduh 5 kilo bad lada ki thep ha plastik  kaba khia tang kumba 250 gram hynrei la khate 10%.
Ka la ong ruh ba ki nongrep ki la iathuh ba ki don ki nongthied kiba khniot bein ha ka por janmiet da kaba ong ba hap die ha ka dor tad, namar ba ka jingdawa ia ki mar ka la duna.
“Ki jhur kum u sohsaw la shu pyut ei namar ba ki nongrep kim lah ban rah biang namar ba kin shem jingeh ban rah biang sha la shnong haba ym lah die", ka la ong.
“Kane ka dei ka jingkhniot bein da ki mahajon bad u Syiem Mylliem u dei ban leh mardor ban pynlait na kane ka jingshah khnoit ki nongrep", la ong ka CSWO bad ka la kyntu ia ki nongrep ban nym shah ban khate bad lada kane ka jingleh kan iai bteng, ka CSWO kan ujor sha ka bor ba dei peit.
Ka jingthoh ka Controller of Legal Metrology kaba ong ym dei ban thew duna ne leh tam kam don jingmut satia namar ba ki nongthied ki la leh shalak ban ioh khnoit ia ki nongrep.
Ka CSWO ka la dawa ba ka sorkar ka dei ban leh eiei ban pynlait ia ki nongrep na kane ka jingshah khniot bein ki nongep bad ban buh ruh ia ki kudam khnang ba ki nongrep kin lah ban buh ia ki mar jongki lada ym lah die bad ban khang lad ia ka jingkhnoit ki nongthied ia ki nongrep bapli bym nang bym stad.
Ka CSWO ka la kyntu ia u Syiem Mylliem ba ia ki Restaurant ba die kyiad ha Iewduh dei ban khang noh syndon.
Shillong, 26 Naitung:Ka tnad pynroi ka jylla ka la don ka jingthmu ban sdang noh ia ka jingtei ia ka Times Square ha Polo la kumno kumno ha u Nailur mynta u snem.
Kane ka Iew kaba ka sorkar ka kwah ban thaw dur kum ka nongbah ka Times Square ha Ameri ka la aiti ha ka kompeni National Building Construction Corporation (NBCC) ba kan tei.
Haba pyntip ia kane, u Additional Chief Secretary ba peit ia ka tnad sor u Prashant Naik u la iathuh ba ka jingtei ia kane ka Iew ha Polo la thmu ban sdang noh hadien ba la pdiang ia ka jingshna dur ia kane ka iew.
Ia mynta, ka sorkar kan tei shwa na ka pisa kaba la mang kham myn shwa kaba long tang T.23 klur kaba long ka bynta ba nyngkong bad kan sa bteng shuh shuh ban tei hadien ba la ioh biang ia ka pisa.
La iathuh ba ka sorkar ka la aiti ha ka National Building Construction Corporation (NBCC) ba kan shna ia ka dur ka dar jong kane ka Iew bad na ka liang ka NBCC ka la dep aiti ia kane ka kam.
Katkum ka jingong u Naik, ka jingshna ha ka bynta ba nyngkong yn pyndep hapoh 18 bnai bad ia kane ka kam la aiti ha NBCC.Ka sorkar ka la dep pynpra naphang ia ki dukan ba don ha katei ka iew ha ki bnai ba la dep khnang ban shna thymmai ia kane ka iew.
Katkum ka jingong u Naik, ia ki dukan yn sam shwa ia kito kiba briew kiba la don kyrteng ha ka iew barim.
Jowai, 26 Naitung:Da ki hajar hajar ki paid riewngeit ka Niam-TreNiam-Tynrai ka Sein Raij Tuber, ki la iamih paidbah na kylleng ki shnong ki thaw kiba don ha East bad West Jaintia Hills ban wanrah iaka ‘Bhang Blai’ bad ban pynpoi ia ka shaduh sha shnong Tuberkmai-shnong ha ka biar kyntang lane ka Aitnar na ka bynta banpyndep ia ka lehniam lashai ka sngi Nyngkong.
Ia kane ka Lehniam Behdeinkhlam ba heh duh ha ri lum Jaintia kaba lapynlong ka Sein Raij Tuber- kaba dei ruh ka Sein Raij kaba heh bad bunpaid tam ka la sdang naduh ka sngi Thoh dieng bad yn pyn kut ia ka lashai ka sngi Lah sngi U Blei ha Tuberkmai Shnong.
U Lat ka jylla u V.Shanmuganathan un long u kongsan ban wan sakhi iakatei ka lehniam ba shisien shisnem ha ryngkat kiwei kiwei ki kynremki lyndang.
Mynta ka sngi, ka Lehniam ba kyrpang ki kynthup ia ka Knia Ryngkaw haKhloo Blai lane ‘Law Kyntang ha Tuberkmai Shnong.
La ngeit ba katba ympat dep ban Knia Ryngkaw, ym bit satia kano kano Sein Raij Shnong banmih bad ban leit shaw ia ka Bhang Blai.
Mar syndep ka Knia Ryngkaw da ki hajar hajar ngut ki paid riewngeit kaNiam-Tre kiba dang hap hapoh ka Sein Raij Tuber ki la ia mih paidbahna ki shnong ki shnong kiba don ha East bad West Jaintia Hills banleit shaw ia ka Bhang Blai na kawei ka khlaw kaba don ha Khliehtyrshi.
Ia katei ka Bhang Blai la rah lynti lynti ha ryngkat ka jingriew kibom ki ksing, ki Tangbhuri bad ka jingrisa kynoi lyngba ka sor Jowaihaduh ha Mihmyntdu.
Ha Mihmyntdu la pyndep ia ka Nguh ka Dem bad nakatei ka jaka la pynkit pat ia ka Bhang Blai da ka trok ban pynpoi iaka sha ka Biar kyntang lane ka Aitnar.
Ha katei ka jaka yn pyndep biang ia ka niam hashwa ba u paid u hajarun ieh ia ka shimeit haduh la shai kaba dei ka sngi khadduh ban pyndepia kane ka lehniam ba shisien shisnem.
U President ka Sein Raij Tuber, u ma Helping Phawa u la ong ba lakhmih lynti da ki phew hajar ki paidbah na kylleng ka bri uHynniewtrep kumjuh na bar jylla kin wan ban sakhi ia katei ka lehniam ha ka sngi nyngkong ha Tuberkmai Shnong.
Shillong,26 Naitung:U President ka UDP Mylliem Konstitwensi u bah Hamlet Dohling u la thoh sha u  Chief Engineer, PWD (R&B), Shil long ha kaba u la dawa ba katei ka tnad ka dei ban maramot noh ia shi lynter ka surok Upper Shillong kaba la sniew jubor.
Ki surok kiba donkam kyrkieh eh ban maramot mynta u bah Hamlet u la ong ba ka dei ka surok na Lummawbah, Nongkseh, Kynton shaduh sha St.Gabriel Higher Secondary School, ka Umlyngka, Nongumlong, Nongpyiur, Mawklot bad Lumpdeng.
Shillong, 20 Iaiong:Ka seng Hynniew trep People Federation (HPF) ka la pan jingtip da ka ain wad jingtip na ka sorkar halor ka jingpyn khreh ban tei ia ka Shillong Medical College da ka Public Private Partnership (PPP) kaba la thmu ban tei ha jaka ba don ha TB hospital ha Mawprem.
Ki nongialam ka seng kynthup u president u Bah Tyngshain Lapang ki la ong ba kim sngew iahap ia ka jingai pyniaid ia ka Shillong Medical College ha ka kompeni namar ba kane kan ktah ia ka lawei jong ki samla ha ka rung klas, bad kiwei ki jingioh bhah.
“Ngi kwah ba ka Shillong Medical College dei ban leh bad pyniaid hi ka sorkar jylla kumba leh ia ka Tura Medical College", la ong u Bah Lapang haba kren hynne ka sngi sha ki nongthoh khubor ha Shillong Press Club.
Ka jingpynkhreh na ka bynta ban tei ia kine ki ar tylli ki jaka pule doktor ha ka jylla, ka la mareh shakhmat bad na ka bynta ka Shillong Medical College, ka sorkar ka la dep iasoi MoU (Memorandum of Understanding) bad ka kompeni KPF ba kan pyniaid.
“Ngi la leit ban jurip ia ka jaka ban tei ia ka Shillong Medical College ha Mawprem, kam pat don dak eiei", la iathuh u nongialam ka HPF.Ka sorkar ka dang pynkhreh ban rah noh ia ka TB Hospital sha Umsawli bad hadien ba la pynkynriah, kan sa sdang noh ia ka kam ban tei ia ka Shillong Medical College ha katei ka jaka.
Ha ka jingpan jingtip, ka seng ka la  kwah ban tip katno la mang pisa ban tei ia kane ka College, lano ban pyndep, kaei ka kompeni kaban pyniaid, mynno la iasoi ia ka MoU, katno ngut ki nongpang kan pdiang, katno ngut kan pdiang ban pule doktor, katno tylli ki jaka pule yn buh bhah kyrpang ia ki samla ka jylla, la sdang ne em  ka jingtrei, katno la dep pynlait pisa sha ka kompeni.
Shillong, 20 Iaiong:Ka dkhot jong ka National Commission for Women (NCW) ka Laldiangliani Sailo ka la ong ba ka sorkar kadei ban ai skhim kyrpang na bynta  ki longkmie ki bym don lok shuh.
Ka la ong ba ka skhim T.1000 sha ki longkmie ki bym don shuh dei ban ai la ka jong namar ba ki longkmie ki dei kiba im jynjar ha ka imlang sahlang bad ka sorkar kadei ban leh khambha na bynta kine ki longkmie kiba iakynduh ia kum kine ki jingeh.
Haba kren mynta ka sngi  ha ka jingialang ba la pynlong da ka Meghalaya State Commission for Women (MSCW), ka Sailo ka la ong ba ka sorkar kadei ban ai bun ki jingiarap.
Ka jingialang halor kane ka phang ka jingeh jong ki kynthei  la plie da u Lamphang ka iing Dorbar u Abu Taher Mondal.
Ka Sailo ka la ong ba jingdonkam ban ai ia kane ka skhim kyrpang kam dei eh tang namar ba ki long marwei hynrei namar ki jingeh ba ki iakynduh ha ka imlang sahlang.
Ka la kyntu ba ka sorkar jylla kadei ban shim da ki lad ki lynti kiba biang ban namar kane kam dei eh tang na bynta ki kynthei hynrei na bynta ka imlang sahlang ruh.
Ka Sailo, ka la ong ba kham mynshwa ka sorkar jylla kam ju kynthup ia ki kynthei bym don lok ha kane ka skhim.
Hynrei mynta ka ong ba kane ka skhim bai bam tymmen kaba ka sorkar ka ai sha ki kynthei bym don lok kaba rit eh T.1000  shi bnai bad ka sngew ba dei ban pynkiew ia ka skhim khnang ba kan lah ban peit ialade ba ia ki khun ki kti“Ka jingeh ba ki kynthei marwei ki iakynduh ka long namar ba kim shym ioh ia ka jinghikai ba biang ha ka liang iohkam iohjam", la ong ka Sailo bad ka la bynrap ba kine ki kynthei kiba im marwei kidei ban ioh ia ka jinghikai ha ka liang ban iohkam iohjam khnang ban lah ban ieng la ki jong ki kjat.
Ki pulit ki dei ban phikir bha ia ki kynthei kia long marwei ban iarap wut wut haba ki iakynduh ia ki jingeh, la ong ka Sailo.
Shillong, 20 Iaiong:Ka tnad Meghalaya Urban Development Authority (MUDA) ka la dep phah shithi sha kumba 200 tam eiei ki jingtei kiba don ha ka thain Polo kiba lah ban shah pynpra namar ka jingskud jaka beain.
Ka MUDA ka la leh ia kane hadien ba la ioh ia ka hukum na ka NGT ba ka dei ban pyndep ia kane ka kam hapoh lai bnai.
Katkum ka jingtip ba la ioh lum, la iathuh ba  ka MUDA ka la phah ia ka shithi ha kane ka taiew ba la dep sha baroh ki jingtei kynthup ki iing, ki dukan kiba ieng ha shi lynter ka phud wah Umkhrah.
Lah ban kdew ba kane ka kam ka dei kaba la sahteng la kham slem namar ba mynshwa ha ka por ba ka sorkar ka thmu ban pynpra hadien ba la ioh ia ka hukum na ka iing kashari, ki briew kiba shong ha katei ka thain, ki la ujor kylla bad ka kashari ka la phah pynsangeh noh shwa.
Ka la wan paw biang mynta hadien ka jingwan tuklar ka National Green Tribunal (NGT)  hadien ba la ioh ia ka jingujor na ki nongshong shnong ka sor Shillong kiba pynpaw ia ka jingjaboh kane ka wah namar ka jingleh jong ki briew.
Ka NGT ha ka jingbishar ha u bnai Rymphang, khlem pynslem, ka la pynmih ia ka hukum ba ka MUDA ka dei ban pynpra noh naphang ia ki jingtei bad ki iing ba shna bad skud beain ha lynter ka phud wah Umkhrah.
Shillong, 20 Iaiong:Ka director ka Man bha Foundation ka Dr Rica Lamar ka la iathuh ba ki don 273 ngut ki kynthei ba khaii met kiba bun ki dei ba ri khun rei na ki 699 ngut kiba leh ia kane kam.
Ka Dr Lamar ka la ong ba ka jingkhein ka la pyni ba na ki 379 ngut kiba leh ia kane ka kam khaii met, 173 ngut ki dei kiba long marwei, 22 ngut kiba la iaphet lok, 4 ngut kiba iap lok bad 147 ngut kiba im bad kiwei pat.
Ka la ong ba ki khun ki kti jong kine ki kynthei, ki dei kiba dang don hapdeng 2 haduh 5 snem.
"Bun na kine kiba khaii met, ki leh ha iing ne ha ki hotel.
Katto katne na ki, ki dei kiba shang surok", la ong ka director ka Manbha Foundation  haba wanrah ia ka jingkren ha ka jingiadei bad kane ka phang kaba long hynne ha ka nongbah ha NEHU.Ka Dr Lamar ka la ong ha Jowai, na ki 320 ngut kiba rejister, ki don  100  ngut kiba long marwei.
"Bun na ki, ki shong ha ki Dhaba bad ha ki surok" ka la ong.
Ka director ka Manbha Foundation ka la ong ba kaba pynlong ia ki ban khaii met ka dei ka jingduk, ka jingbym ioh  lem kumba kiwei ki ioh nalor kiwei ki jingeh.
Kumba 90 percent na kine ki nongkhaii met, ki dei kiba shah iehnoh lok, kiba shah ialam bakla bad ka jingklim jong ki lok jongki bad don kiba u kpa u shu long mendih.
Ka Dr Lamar ka la ong ba khyndiat na ki kiba shah pynlong, tang ka ban pynhun ia ki lok bad kim shym la kitkhia ia ka kam iing bad kim don ka jingkitkhlieh kum ki kpa.
"Kane ka la pynlong ia ki ban pyndonkam ia ki shynrang na ka bynta ban ioh pisa", ka la ong.
Shillong, 20 Iaiong:Ki seng riewlum bapher bapher bad ka NPP nalor ki sengbhalang bad ki nongialam niam  kin ioh ia ka lad ban iakynduh ia u president rangbah ka BJP u Amit  Shah ha ka jingwan jongu sha kane ka nongbah ka ban ong ha ka 22 tarik Iaiong.
Katkum ka prokram, ka UDP, ka HSPDP, ka KHNAM nalor ka NPP kin iakynduh ia u Amit Shah ha ka jong ka por jongki bad ka jingiakynduh kan long kumba shiteng kynta eiei.
Nalor ki seng sain pyrthei, ki nongialam sengbhalang, kum ka KSU, FKJGP, SSSS, CSWO bad kiwei kin ioh ia ka lad ban iakynduh ia u president ka BJP ha ka nongbah Shillong.
Ki nongialam niam na ki kynhun balang bapher bapher kane ka jylla ruh kin ioh ia ka lad ban iakynduh ia u President ka BJP.Ki seng jong  ki nongrep, ki seng jong ki dewiong kin iakynduh ia u President ka BJP.Ym tang, katta, u Shah un iakynduh bad un kren ruh ia ki nongialam bad ki nongtrei jong ka BJP ha kane ka jylla bad ban sngap ruh ia ki jingeh bad ki jinglah jongki haduh mynta ha kane ka jylla ha kaba ka party ka dang duna bha ka bor jongka.
Katkum ka jingtip na ka BJP, kan  nym don ka jingialang paidbah ha kane ka  jingwan jong u Shah hynrei kan don tang ka jingialang bad ki nongkyrshan, ki nongialam ka BJP, ki dkhot kaban long ha Polo Towers Hotel.
Shillong, 21 Iaiong:Ka sorkar ka la pynker da ki siej na baroh ar liang jong ka surok bah ka thain Upper Shillong haduh Rhino na ka bynta ban pdiang burom ia u president rangbahduh ka BJP u Amit Shah uban wan poi lashai ka sngi ha ka nongbah Shillong.
Kan dei ka sien ba nyngkong ia u hehduh ka BJP u Shah ba un wan ban iuhkjat ha kane ka nongbah hadien ba u la shimti ia ka kam nongialam ka party ha kine ki bnai ba la dep.
Ym tang ka jingpdiang burom hynrei na ka liang jong ki bor pulit, ki la pynlong ruh ia ka jingpahara kaba biang ia kane ka jingwan u president ka BJP hadien ba ka seng HNLC ka la khot ia ka pakhang shnong lashai ka sngi ban pynpaw pyrshah ia ka jingwan jongu ha kane ka jylla.
Ha kane ka jingwan , u Shah un iakynduh ia ki nongialam seng sain pyrthei bym dei na ka Congress, ki nongialam niam, ki seng dewiong, ki sengbhalang bad kiwei nalor ki nongialam bad ki nongtrei ka party BHP ha kane ka jylla.
Shillong, 20 Iaiong:Ka tnad Meghalaya Urban Development Authority (MUDA) ka la dep phah shithi sha kumba 200 tam eiei ki jingtei kiba don ha ka thain Polo kiba lah ban shah pynpra namar ka jingskud jaka beain.
Ka MUDA ka la leh ia kane hadien ba la ioh ia ka hukum na ka NGT ba ka dei ban pyndep ia kane ka kam hapoh lai bnai.
Katkum ka jingtip ba la ioh lum, la iathuh ba  ka MUDA ka la phah ia ka shithi ha kane ka taiew ba la dep sha baroh ki jingtei kynthup ki iing, ki dukan kiba ieng ha shi lynter ka phud wah Umkhrah.
Lah ban kdew ba kane ka kam ka dei kaba la sahteng la kham slem namar ba mynshwa ha ka por ba ka sorkar ka thmu ban pynpra hadien ba la ioh ia ka hukum na ka iing kashari, ki briew kiba shong ha katei ka thain, ki la ujor kylla bad ka kashari ka la phah pynsangeh noh shwa.
Ka la wan paw biang mynta hadien ka jingwan tuklar ka National Green Tribunal (NGT)  hadien ba la ioh ia ka jingujor na ki nongshong shnong ka sor Shillong kiba pynpaw ia ka jingjaboh kane ka wah namar ka jingleh jong ki briew.
Ka NGT ha ka jingbishar ha u bnai Rymphang, khlem pynslem, ka la pynmih ia ka hukum ba ka MUDA ka dei ban pynpra noh naphang ia ki jingtei bad ki iing ba shna bad skud beain ha lynter ka phud wah Umkhrah.
New Delhi, 21 Iaiong:Ki  thymmei khubor ki la iathuh ba u nong ialam ka Islamic State (ISIS)  uba la mynsaw jur ha ka jinghiar thma ka Amerika ha u lber mynta u snem, mynta u la nang kham ioh bor bad hen u lah ban bteng noh ia ka kam nongialam jogn u hapoh katei ka kynhun.
Katkum ki lad khubor la ong ba u al-Baghdadi u la mynsaw jur ha u lber ha ka jinghiar thma ka Amerika ha al Baaj District jong ka Nineveh, kaba don ha khappud bad ka Syria.
La iathuh ba u Al-Baghdadi, u dei uba dang don  dang kumba 40 snem karta, bad u don haduh $10 million , u la shim ia ka kam nongialam jong ka ISIS ha u snem 2010, hadien ba u la pynkylla noh ia ka kynhun kaba don ha ka ka al-Qaida sha ka kynhun jong ka ISIS.Ka ISIS ka la pyllait ruh ia ka sur kren jong ka kaba ong ba kan sa hiar thma ha ki bynta bapher bapher jong ka pyrthei, kum ka kput namar katei ka hiar thma ka Amerika kaba la pynmynsaw ia u nongialam jong ka.
Shillong, 21 Iaiong:Ka seng ki nongkit nong ha Iewduh ka Hynniewtrep Nongkit nong Association (HNA) ki la pyntip ba ia ka jingialang kaba la buh ban long lashai ka sngi, la pynkynriah noh sha ka 24 tarik Iaiong, ym shuh ha ka 22 tarik kumba la pynbna kham mynshwa.
Kane ka jingialang ka seng HNA yn pynlong ha National Dorbar Hall, Mawkhar  ha ka por 1 baje nohphai sngi bad ka seng ka la kyrpad ia baroh ki nongkitnong ba kin pyllait por ba kin wan sha katei ka jingialang.
Ka seng ka la ong ba ha katei ka sngi ba don jingialang kin nym shah iano iano ba kin kitnong bad ki la kyrpad iaki trai, ki nongthied mar ba kin nym sngew eiei ba ha katei ka sngi yn nym don nongkitmar ha Iewduh.
Kane ka long katkum ka kyrwoh khubor ba la pyllait da u President ka HNA u bah B Jyrwa bad u Secretary bah Edwin Mungu.
Shillong, 21 Iaiong:Ka sorkar ka la khot tender, na ka bynta ban shna ia ka jaka theh jaboh ha ka jingheh kaba 8400 square meter ha Marten.
Ka thymmei khubor ka iathuh ba ba ka tarik ba khadduh ban thep tender, kan long ha ka 29 tarik Jymmang.
Katkum ka khubor sorkar, la ia thuh ba ia kane ka projek, la pdiang da ka North East Regional Capital Cities Development Investment Programme (NERC CDIP).
Ka khubor ka ia thuh ruh ba ka sorkar pdeng ka la pan ram na ka Asian Development Bank (ADB) na ka bynta ba kan kyrshan pisa ia kane ka projek ha kane ka jylla.
Shillong, 21Iaiong:Hadien ba la ioh jingtip lyngba ki lad pathai khubor ba ka HNLC ka khot pakhang shnong 12 kynta lashai ka sngi ka 22 tarik u iaiong, ka sorkar ka la kyntu ia ki paidbah ba kin mih sha khmat sha ki kam ki jam jong ki ha katei ka sngi ym ban don kano kano ka jingsheptieng.
Ka la kyntu ruh ia ki kali kamai ba ki dei ban mih kamai kumba ki ju leh manla ka sngi.
Ka sorkar ka la pyntip ba ha katei ka sngi ka la pynkhreh ki bor pahara kiba pyrkhing ban peit ba kan ym mih kano kano ka jingshah pyndik ki paid bah, bad ka la ong ba wat ha ki skul ruh ka la pynkhreh ki bor pahara kiba biang, kumta ka kyntu ba ki ophis sorkar, ki bank, ne ki skul ki dei ban plie ha katei ka sngi.
Ia katei la pynbna  da u Under Secretary  Political Department ka sorkar jylla.
Halor katei ka pakhang shnong ka HN LC, ki bor pyniaid distrik ka la pynbna ba ka la pynkhreh ia ki kali sorkar ban kit ia ki paidbah ba leit jingleit ka ban sdang naduh ka por 9:30 baje mynstep bad kitei ki bus kin iaid na Happy Valley lyngba ka  Madanrting, Nongthymmai, St.Edmunds, Dhankheti, Barik IGP, Kachari lyngba ka Malki Point.
Na Rynjah lyngba Pohkseh, Nongrim Hills, Laitumkhrah, IGP, Kachari lyngba  Malki Point.
From Mawiong lyngba Mawlai Petrol Pump, Mawdatbaki, Mawlai Mawroh, Golflink, Polo, IGP.Na Mawprem Karbom lyngba District Council Point, Motphran, Khyndailad, IGP, Kachari.
Na Laban lyngba Last Stop, Bishnupur, Kench’s Trace, IGP, Kachari.
Na Nongmensong lyngba  Demseiniong, Polo, IGP, Kachari.
Na Jaiaw Mawbynna lyngba Riatsamthiah, Wahingdoh, Umsohsun, Khyndailad, Kachari, IGP.Na  Lawsohtun lyngba Bishnupur – Last Stop – Rhino Point – IGP.Na Lumparing lyngba Madan Laban – Last Stop – Rhino Point – IGP.Na 7 mer Upper Shillong lyngba 5 mer,  – 4 mer,  – 3 mer,  – Lummawbah – Rilbong Point – Rhino Point – IGP.Na  Mawpat lyngba Langkyrding Mihngi – Lumshyiap – Golf Link, Polo, IGP.Jowai, 21 Iaiong:Kawei ka khynnah 15 snem kala lait salit na kti ki runa kiba thmu ban rahbor ia ka katba ka dang mih ia iing ban leit sha skul.
Kitei ki runar ki dei ki ba katei ka khynnah kam lah satia ban ithuh durkhmat.
Katkum ka khubor, la iathuh ba katei ka la jia ha ka por p0r baje ha Pana liar- kawei na ki shnong ha nongbah Jowai.
Katei ka khynnah ka la mih na iing ban leit khot ia kaba haiing jong ka ban leit skul, hynrei ha lynti kyndit la wan kitei ki runar da ka kali Maruti Van rong iong bad ki la patan ia ka shapoh kali, hynrei namar ba kitei ki runar ki la ioh ban bat tang na pla kot, ka la ioh lait ban law noh ia ka pla kot bad ka sa lait ia lade.
Halor kane na ka liang ki ba haiing ki la ujor sha ki pulit bad na ka liang ki pulit ki dang thwet ban ioh kem ia katei ka kali bad ia kiba donkti.
Islamabad, 21 Iaiong:Tang mar ia leh kmen ka Pakistan ia ka sngi plie ia ka jingnoh synniang ka China kaba $46 billion ha katei ka ri, ka seng lehnoh ka Teh reek-i-Taliban Pakistan (TTP) ha ka lah sngi u blei ka la kam ba ka la dep ban pyrshang pynher ia u namding ba ka la shna hi uba la tip kum u  “Omar-1".
Ban pynshisha ia katei ka jingkam jong ka, ka TTP kaba dei ka seng kaba don ha kylleng ki ri ka la pynmih ia ka jingkren jong ka ryngkat ki jing ring dur kiba la pyni ia ka jingdon jong ka ia ki naming khlain bor.
Ha ka jingring dur la pyni ia ki jnit ki jnat kiba don hapoh utei u namding  shuwa ban pynher ia u, katei ka kynhun ka la kam ba utei u namding u dei uba ka la shna  da ki buit lajong.
U nongaiktien katei ka seng u Muhammad Khurassani, u la ong ba ia utei u namding lah ban leh ha kiba bun rukom katkum ka jingdonkam, bad kan pynlyngnoh ru ia ki nongshun jong ki, “Da ka jingkyrkhu U Alah, phin sa iohi shen ba ki nongshun jong ngi kin sa lynniar" u la ong.
U tei u nongaiktien katei ka seng u la ong ruh ba ki enjiniar ka TTP ki lah ban saindur ia kiba bun ki tiar thma kiba katkum ka juk mynta, “Ngi dang ai jinghikai ia ki shipai jong ngi, ba kin ioh bor da kaba pyndonkam da ki teknoloji ka juk mynta, naduh ki riew kheinduh, ki bom grenade bad kiwei" u la ong biang.
Katba ka Pakistan pat ka la kam ba ka ioh pyniap haduh 2000 ngut ki lehnoh tang na ki thain jong kaNorth Waziristan bad Khyber ha une u snem ba la dep.
Shillong, 22 Iaiong:Ka Hynniewtrep Youth Council (HYC), Nongthymmai Circle  ha ka 21 tarik mynta u bnai ka la leit ban pyndam ia ka jingthoh kaba la wah da ka Ministry of Resources Brahmaputra Board kaba don ha Dhan kheti, Shillong.
Ha katei ka jingthoh la pyrshang ban thoh ha ka ktien Khasi ban pyni ba ka um hangtei ka bha bad ka pahuh, hynrei la thoh pat ha ka ktien  Khasi ba ju kren ki dkhar ‘Babha um, Boon um’.
Halor katei ka jingthoh ka HYC Nongthymmai hapoh ka jingialam u President u Bryanmazer Dkhar ka la ong ba kane ka dei ka jingkhein dewthala ia ka ktien Khasi bad ka la maham jur ba nangne shakhmat kino kino ki jingthoh kiba wah bad kiba thoh ha ka ktien Khasi ki dei ban long  ki jingthoh kiba kit jingmut bad ba don nongrim, katei ka seng ka la pynkynmaw ba lada ka ktien ka im, ka jaitbynriew ruh ka im.
Shillong, 22 Iaiong:Ka leit ka wan jong ki paidbah ka la thut bha namar ka pakhang shnong ka HNLC hynne ka sngi kaba dei ka sngi wan jong u president rangbah ka BJP u Amit Shah ha kane ka nongbah Shillong.
Wat la ki dukan ha ki shnong kiba don ha kylleng ka nongbah ki plie, hynrei ka Iewduh bad ka Khyndai Lad, ki dukan ki la khang lut namar kane ka pakhang shnong.
Ka HNLC ka la khot ia ka pakhang shnong ba 12 kynta naduh ka 5 baje mynstep haduh 5 baje janmiet ban pyrshah ia ka jingwan u Shah, ka jingshah hiar thma ki iingmane Khristan, bad kiwei.
Ha kane ka sngi Pakhang shnong bun ki nongtrei ki duna bha kiba leit sha ophis, wat ha ka Secretariat, bad ki kali kiba iaid ki duna bha lait noh tang ki kali kamai ki bos saw,  bad ki kali.
Shillong, 22 Iaiong:Ha ka miet sngi saitjain ka la don ka jingsiat kuli ia ka  ophis u Pro Vice chancellor ka NEHU, kaba don ha Tura bad katei ka jingjia ka la pynkyndeh mynsiem ia kiba bun ba lang khamtam ki bor pyniaid jong katei ka skulbah, naba ki la suba jur ba ka lah ban dei ka kam bal eh da ki kynhun seng lehnoh ha ri Lum Garo.
Pynban ha ka sng hat majai ki pulit ka West Garo Hills ki la ioh kem ar ngut ki briew kiba la suba ba ki dei kiba la leh ia katei ka kam, kitei ki ar ngut kiba la shah kem ki dei kiba la tip kyrteng kum u Slayer  Ch Marak (31 snem ) bad u Markut A Sangma (26 snem),  baroh ar ngut ki dei na ka shnong Chasingre.
Haba la tohkit ki pulit ki la lap ba kitei ki ar ngut ki dei tang ki nongbeh mrad , bad ki la phla ha ki pulit ba ki la leit ban siat ia uwei u mrad heh uba don hapoh ka jaka ka NEHU ha Tura,  hynrei haba ki la siat u kuli u la her pynban sha ka ophis u VC ka NEHU.Ki pulit ki la kurup ia ki suloi tynsah jong ki, bad kumjuh 5 tylli ki kuli bym pat pyndonkam.
Shillong, 22 Iaiong:Ka UDP  ka la tei pop ia ka seng Cong ress halor ka jingmih ka kynrum kynran ha ka KHADC bad ia kane, ka la pynsngew hakhmat u hehduh ka BJP u Amit Shah ha kane ka sngi Balang ha ka jingia kyn duh jongka ha nong bah Shillong.
"Ka sorkar Congress ha kane ka jylla ka dei ka nongpynmih ia ka kynrum kynram ha ka synshar khadar ha KHA DC," la ong u general secretary ka UDP u Bah Allantry F Dkhar ha ka dorkhas ba la aiti ha u president ka BJP mynta ka sngi.
U Bah Dkhar u la ong ba ka sorkar ba ialam da ka Congress ka la rai ban pynjari ia ka synshar Administrator’s Rule, wat la ka ARPA ka don ha ka jingbun paid.
"Ka sorkar jylla ka la kyntait ia ka jingai jingmut jong u Lat ban pyrkhat biang ia ka rai ban pynjari synshar Administrator’s rule.
Kane ka dei ka nuksa ba ka sorkar Congress ka la pyrshang ban iaid lait ia ki kyndon ka riti synshar ka ri", la ong ka UDP bad bynrap ba ka la shu sieh ia u MDC shimiet shimiet tang ban pynbun briew kaba long pyrshah ia ka nongrim ka riti synshar ka ri", la ong u bah Dkhar.
Ha kawei ka liang ka UDP ka la pynsngew ba ka sorkar ka la shu pynjlan khlem nongrim ia ka Garo Hills Autonomous District Council(GHADC) wat la mih ka jingpyrshah na kiba bun ki paidbah ka jylla.
U la ong ba ka UDP kaba dei ka seng kaba heh tam ha kane ka jylla ka la iai pyrshang ban wanrah ia ka jinglong kawei jong baroh ki seng riewlum ha kane ka jylla na ka bynta ka roi ka par.
Ka UDP ka la iathuh ruh ha u president ka BJP ia ka jingpyndonkam ka Congress da ka bor jong ka pisa tang ban ioh ia ka jingjop.
"Ka bor jong ka pisa bad ka jingleh buit tuh ka dei ka kam jong ka party Congress tang namar ba ka don ha ka bor ha ka sorkar pdeng", la ong u Bah Dkhar.
Halor kane, ka UDP ka la kyntu ia u president ka BJP ba un tuklar khnang ba ki seng riewlum kin kiew ha kane ka jylla bad ban khang lad ia ka Congress.
Shillong, 22 Iaiong:Mynta ka miet ka la don ka jingia bamja miet  lang hapdeng u heh duh ka BJP u Amit Shah bad u President Rangbah ka NPP u Purno A Sangma ha Hotel Polo Towers.
Ia katei ka jing ia bamja miet lang la ong ba ka dei kaba la khot sngewbha da u Purno A Sangma ia u shah bad ia kiwei pat ki nongialam BJP.La iathuh ba ha katei ka jingiabamja miet la donlang u Ram Madhav, u General Secretary  ka BJP bad kumjuh ruh u President ka BJP na kane ka jylla u bah Khlur S Lyngdoh.
Ha katei ka jingiabam ja miet la ong ba ka la don bun ki jingiakren hapdeng kitei ki ar ngut ki hehduh jong ki ar seng sain pyrthei,  hynrei ym shym la ioh khubor kaba shai la ka don ne-em ka jingiakren ia ka sain pyrthei.
Hynrei la ong pat ba ka jingiakren ka long ba u Purno u la pynpaw ha u Amit Shah   ba kam don shuh ka shongsuk shongsain ha kane ka jylla, ba jubor palat ka jingbam sap ka sorkar Congress kaba bat ia ka bor synshar ha kane ka jylla,ha kaba ki lad khubor ki la iathuh ba u Purno u la pynpaw ha u President ka BJP ia ki kam bamsap kum ka sia lieh ki nonghikai, ka kam bret ei ia ki dawai kaba la kot da ki spah klur tyngka bad kiwei kiwei.
Shillong, 22 Iaiong:U President rangbah ka BJP u Amit Shah mynta ka sngi, u la kyntu ia baroh ki nongtrei ka BJP ha kane ka jylla ba kin lum jingthoh thik ba pa thik ia baroh ki kam bamsap jong ka sorkar Congress bad ban shon ha ki kot bad sa leit sam sha man ki longing ha kane ka jylla ba kin tip ia ka jingshisha.
Haba kren ha ki nongtrei jong ka seng mynta ka sngi ha Convention Centre ha Shillong, u Shah u la ong ba ki nongtrei ka BJP ki dei ban trei shitom bad kim dei ban tieng ban thad madan ia ki kam bamsap ka Congress ha kane ka jylla.
“Lum ha ki jingthoh baroh ki kam bamsap ka Congress ha kane ka jylla, sa shon ha ki kot lyngkdop bad sa sam sha baroh ki longing ha kane ka jylla", la ong u Shah.
U Shah uba wan lang ha kane ka nongbah Shillong lem bad u general secretary u Ram Madhav, u laong  ba lada ka sorkar jylla ka la pyndonkam hok ia ka pisa ba la ai da ka sorkar pdeng, ki paidbah ka jylla kin nym duk shuh mynta.
U la ong ba ka jingdon jong ki nongtrei bad ki dkhot ka party 20 hajar tam, kan sa pynkylla dur ia ka jylla lyngba ka jingkyrshan ki paidbah.
U la kyntu ia ki nongialam ka party ba kin buddien ia ki skhim ka sorkar pdeng kumno ka sorkar jylla ka la pyntreikam bad thad madan beit lada shem ia ka jingbamsap bad ka jingleh bakla jongki.
U la ong ba u Myntri Rangbahduh ka ri u Narendra Modi u la pynleit jingmut bha na ka bynta ban pynkiew sted ia kane ka dong mihngi lem bad kiwei ki bynta jong ka ri India.
“Hynrei kane kan urlong, lada ki paidbah kane ka dong mihngi kin pynlong ia ka BJP kaba khlain bad ka party kan ai jingiarap ei nadong shadong ia kane ka thain", la ong u Shah.
U la ong ba ka sorkar BJP ka la mang T.100 klur ban buh ia ki skul bah ban hikai ia ki jingialehkai ha Manipur bad ban pyntreikam ruh ia ka projek pynmih ding kaba 127 MW na kane ka jylla Meghalaya.
U la ong ba ka sorkar BJP ka la sdang ban pyntreikam ban shna ia ki jaka sah ne hostel ia ki samla pule na kane ka dong mihngi ha Bangalore, Delhi University bad ha JNU University.
Ym tang katta, ka sorkar pdeng ka la pynlong ruh ia ki tamasa na ka bynta kane ka thain ha nongbah Delhi na ka bynta ban pynim ia ki kolshor jong kane ka thain.
Shillong, 26naitung:Ka Mawlyndun Socio & Cultural Welfare Organisation ka la pyn long ka jingrakhe kyn maw burom ia u Tirot Sing ha ka 17 tarik u nai tung ha Mawlyndun.
Ia kane ka prokram la pyn iaid da u Phanuelson Khonglam President ka seng.
Ha kane ka sngi la ioh ki jingkren ki ba la iathuh bad pynkynmaw ia ka jingim u Tirot Sing u ba la aiti ban pha ia ka jingim na ka bynta ka jaidbynriew.
Ha kajuh ka por ka jingkren halor ka jingkordor ka jingnang jingstad kaba baroh dei ban shim khia bad iabeh.
Ka jingbym leit skul bad jingpep skul shiteng por kaba long ka jingtim bad jingbabe ka jingim.
Te da kawei ka sur la kyntu ia baroh ki kmie ki kpa, samla bad khynnah skul ba ki dei ban trei shitom bad beh sha ka jingnang jingstad, ha kaba la ioh ka jingkren na u Babu L.Kynta Nonghikai Mawlyndun U.P School Bah Robet Khonglam, Robinson Khonglam Rangbah Shnong Mawlyndun bad ka Kong Thlida Marbaniang President Women Social Welfare Organisation Pynursla.
Ha ka juh ka por la ioh ka jingpynkup burom ia u Kynnamlin Khongwet u ba la pass bha ha ka SSLC Examination 2015  da ka Kong Thlida Marbaniang , la pynkup burom ia utei u samla da ka song pisa bad ka sertiphiket.
La pynshongshit shuh shuh ia kane ka prokram  da ka jingrwai, jingshad  na ki Khynnah Skul, ka jingrwai na u Bah Janis Khongsdir, Kynnamlin Khongwet bad ka jingshad Mawja kaba baroh ki paidbah ki la shim bynta.
Katkum ka kyrwoh ba la phah da u  Wengstone Rangjem General Secretary ka seng.
Shillong, 28 Naitung:Ka jylla Meghalaya ka dang sah ram haduhT.429.04 klur ha ka NEEP CO ha kine ki snem ba ka la thied bording haduh mynta.
Ka NEEPCO ka la ioh pisa T.1186.24 klur haduh u Jylliew 2015 na ki jylla kane ka thain Mihngi ba thied bording na ka bad na kane, ka Meghalaya ka dang hap ban siew haduh T.429.04 klur.
La iathuh da u heh ka NEEPCO ba ka dor thied ka Meghalaya ba dang sah ban siew ka long T.288.21 klur bad ka mih tam T.140.23 namar ka jingbym lah ban siew biang por.
Ka jylla Nagaland ka sah ram tangT.0.05 klur katba ka   Manipur ka sahT.68.14 klur.
Ka jylla Arunachal Pradesh ka sah ram T.26.16 klur katba ka Mizoram ka sah T.68.14 klur.
Ka jylla Tripura ka sah ram tang T.89.74 klur ha ka NEEPCO.Shillong, 26 Naitung:Ki Khlieh Nongsyn shar shnong ka Shiliang Umkhen kiba don ha ka Synjuk ki Nongsynshar Shnong  Shiliang Um khen, ki la pyrshah lypa shuwa ba ki shipai kin wad jaka sha katei ka thain.
Haba ia kren bad u Rupang  u bah Khrawbuit Ryntathiang u General Secretary katei ka Synjuk, u la ong ba katei ka jing pyrshah ka la mih namar ba ki dak ki shin ki la paw shynna ba ki shipai suin ki kwah jaka ha katei ka thain.
