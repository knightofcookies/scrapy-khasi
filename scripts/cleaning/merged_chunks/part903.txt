Katba u dang iakren bad ka, kynsan kynsan u la ong ba u la hap ban buh shwa ia ka phun namar ba u don ka kam kyrkieh.
“Kane ka dei ka khyllipmat ba khadduh ba ngan ioh kren ia u", la ong ka Kong Pyngrope.
“Hadien kane, ka la pyrshang ban phun hynrei khlem jubab eiei ka phun.
Nga la sngew sih hynrei ngam khmih lynti ba kan jia eiei", la ong ka lok u Bah Marbaniang.
Ka Kong Pyngrope ka la iathuh ba ka ioh jingtip ia kane ka jingjia dei hadien ba u knie jongka u Bah Charles Pyngrope  bad u bakha jongka u Bah David Nongrum ki wan sha iing jongka ha ka por 12 baje mynmiet ban iathuh ia kane ka jingjia.
‘Hynrei ha kata ka por, la iathuh ba u lok jongu u aksiden", ka la ong.
Hynrei kaba sngew lyngngoh ka long ba ka la iathuh, ba kam shym la ioh eiei ka jingpyntip na ki pulit shaphang ka jingjia ia u lok jongka.
“Lada um dei ba wan u mama jong nga, ngim nym tip shaphang kane ka jingjia.
Ngam ngeit balei ki pulit kim shym la pyrshang ban pyntip sha nga bad suba jur ba ka don eiei  ha lyndet halor kane ka jingjia" ka la ong.
U para jong u Bah Marbaniang u la pynpaw ia ka jingsngew lyngngoh ba ki pulit ki la ong ba u hynmen jongu, u la khlad namar ba u siat hi ialade haba tang ia ka eksamin post mortem ruh kim pat dep ba ki dang ap ha Nongpoh Civil Hospital.
“Ngi pyrkhat ba u aksiden, bad ka long kaba lyngngoh ba ki lad pathai khubor ki la ioh jingtip wat kiba haiing kim pat tip eiei", la ong  u hynmen jong u Bah Marbaniang.
“Wat la u dei uba kham khynnah ha ka iing hynrei  u dei uwei uba la pynmih ia ka jinglong rangbah.
Ngam shym la ngeit ba u para jongnga un leh kumba ki la kam", la ong u hymen.
“Ngi kwah ba ka jingshisha ka dei ban mih “, la ong u hynmen u Bah Marbaniang.
Ha kawei ka liang ka CSWO ka la dawa ba dei ban pynlong ia ka jingtohkit da ka CBI halor ka jingiap jong une u heh pulit khnang ba ka jingshisha kan sa mih madan baroh.
Shillong, 28’lyngkot:Ka sorkar jylla lyngba ka Under Secretary ka kong E.M Lyng doh ka la phah ia ka shithi sha u Secretary ka Khasi Hills Autonomous District Council (KHADC) halor ka phang ka Khasi Hills Autonomous District (Village Administration Bill), ha kaba ha katei ka shithi ba ka sorkar ka la phah ka la kdew ba don katto katne tylli ki bynta jong ka Village Administration Bill ba ka KHADC ka la phah ki bym biang bad  ba ka KHADC kan dang hap ban pynbeit biang.
Halor katei ka shithi ba la ioh pdiang na ka sorkar jylla haba kren sha ki nongthohkhubor mynta ka sngi u EM ka Elaka u bah K.P Pangniang u la ong ba ka KHADC kan jubab da ka jingthoh sha ka tnad District Council Affairs kaba dei ka jingthoh kaba ka Council kan ai jingpynshai halor ki katto katne tylli ki mat kiba ka sorkar ka la kdew.
“Ka Bill kaba ngi la draft ka la biang, ngin phah da kato hi kajuh ka Bill hynrei ngin phah ruh da ka jingthoh ban jubab bad ban pynshai  ia kaei kaba ka sorkar ka kwah jingshai" ong u bah K.P Pangniang haba ia kren bad ki nongthohkhubor ha kamra treikam jong u.
Halor katei ka juh ka mat, u bah Pangniang u la iathuh ba mynta ka sngi u la ia kynduh ia ka Synjuk Ki Rangbah shnong kiba hap hapoh ka jaka Municipal, ha kaba ha katei ka jingialang hapdeng jong u bad ki Rangbah shnong u la ong ba ki rangbah shnong ki la mynjur ba kin leit lang ryngkat bad ki bor ka KHADC ban ia kynduh ia ka sorkar bad ban dawa na ka sorkar ba ka dei ban mynjur noh ia katei ka Bill, hadien ba ki la dep ban pynbeit.
Ha katei ka jingiakynduh bad ki nongialam ka Synjuk Ki Rangbah shnong ba la wanlang da u President , General Secretary,  kaba baroh ki dkhot jong ki –ki la wan 9 ngut,  u bah Pangniang u la ong ba  ki la ia kren ruh halor ka rai ka high Court kaba la ktah ia ka bor treikam  ki Rangbah shnong.
“Ki la shaniah tylli ha ka Council bad ki la kular ban ai ka jingiatreilang kaba jan hapdeng ka District council bad ki Hima, ban trei na ka bynta kaba bha bad ban pynbeit ia ki bynta kiba i donkam" pynkut u bah Pangniang.
Katkum ka jingiathuh u EM ka Elaka u la ong ba ha katei ka jingialang kaba la long ha kamra treikam jong u la donlang u Chief Executive Member ka KHADC u bah Adelbert Nongrum, u  Deputy CEM bah Teinwell Dkhar, u bah Morningstar Mawsor, EM, u Secretary ka KHADC bad 2 ngut ki Joint Secretary.
Shillong, 28’lyngkot:U nongialam ba la rim bad u radbah ka seng Congress uba bat ruh ia ka kam Vice President u bah Khan Khong Dkhar, mynhynnin ka sngi ka 27 tarik u kyllalyngkot u la phah ia ka shithi iehnoh kam jong u kum u Vice President bad kumjuh ruh na katei ka seng Congress, ha kaba ula phah sha u President katei ka MPCC u bah DD Lapang.
Ha ka shithi ba u la phah sha u bah DD Lapang, u bah Khan u la kdew ia la ki jong ki daw balei u la mih noh na katei ka seng kaba lah ban ong ba ka dei ka seng kaba u la long doh long snam.
U la kdew ba kawei na ki daw ba u la phaidien noh na katei ka seng ka dei namar ba ka don ka jingiashrut hapdeng para nongialam kaba dei ka thma pohing jong ki nongialam Congress.
“Ka jingiashrut para nongialam hapoh ka seng ka la pynsngew khia ia nga, bad hadien ba nga la pyrkhat sani bha bin pa bin, nga la shim ia ka rai ban iehnoh ia ka kam Vice President jong ka seng" ong ka shithi kaba u bah Khan u la phah sha u bah Lapang.
Shuh shuh ha ka shithi u la ong ba ka kam nongialam hapoh ka seng Congress mynta ka duh ia ka jingshaniah bad ka bor ban ialam, bad u la ong ruh ba ba katei ka seng ka la duh na ka jingshaniah na kiba bun ki dkhot bad ki para seng khamtam na ki paidbah kiba dei na ki nongkyndong.
U la pynpaw ruh ha ka shithi ba ia ka seng Congress mynta la pyniaid tang da ki khlieh briew shimet, “Kim salia eiei ia ka Party, ka rukom treikam jong ka  bad ka thong jong ka, kam don shuh ka jingiashai kdar ha ka jingiatreikam, bad kaba paw shai hi ba bun ki nongialam mynta ki khwan tang ia ka myntoi shimet" ong biang katei ka shithi.
Haba pynkynmaw ia ka jingim kaba u don la bun bun snem hapoh ka seng Congress u bah Khan u la ong “Ka Party ha kane ka jylla jong ngi kam long shuh kumba mynshuwa, kam don shuh ka thymmei treikam kaba ka seng ka ieng skhem" pynkut u bah Khan.
U Bah Khan haba kren sha ki nongthoh khubor ha kane ka sngi Balang u la ong ba u la shim ia kane ka rai namar ki daw shimet jongu.
“Ngam sngew suk haba nga shah pan jingshai ha u president ka MPCC ha u Nailar 2013 namar ka jingkynnoh ba nga donkti ban pynwit ia u kyrtong ka party ban jop elekshon na Pynursla constituency u Bah Prestone Tynsong ha ka MLA elekshon 2013", la ong u Bah Khan.
“Kaei kaba nga sngew bad ktah ka dei  namar ba ha ka MDC elekshon, ka party ka ai tiket sha u briew uba pyrshah ia u kyrtong ka party ha ka elekshon MLA.Nga sngew ka dei ka jingibein namar ba ia nga pat ka party ka pan jubab pynban wat la nga trei ban pynjop ia u kyrtong ka party", la ong u Bah Dkhar.
Lah ban kdew ba ka Congress ka la ai tiket ia u Bah Prestone na Pynursla hadien ba la iaknieh tiket bad u Bah Khan ha ka MLA elekshon ba la dep.
U Bah Khan u la ong ba watla u la ai ia ka jubab hynrei ka party kam shym la leh eiei pat.
“Nga la kylla long langknia khlem eiei kaba bakla", la ong u Bah Khan.
Hynrei ha kajuh ka por, u la ong ba un iai don ha ka sain pyrthei, wat hadien ba u la iehnoh na ka Congress.
Haba kylli hato don kiwei ki party kiba la wan khroh ia u, u Bah Khan u la ong ba ka dang kloi than ban iakren ia kane.
“Ngam pat rai eiei na ka bynta ka lawei ban iasoh bad kano ka  party hynrei ngan bteng beit ban trei na ka bynta ki paidbah katba nga lah"  la ong u Bah Khan.
Lah ban pynkynmaw ba u bah Khan u dei u MLA barim ka Nongshken Konstitwensi  bad u la shah jied kum u MLA na ka seng Congress la ar sien kynthih kata ha u snem 1998 bad ha u snem 2003.
U bah Khan u la shah pynrem noh ha u bah Donkupar Massar ha u snem 2008.
Ha u 2013 ka la wan ka jingphiah konstitwensi bad ha ka elekshon MLA ka Nongshken ka la hap noh ha ka Pynursla LA Constituency bad ha utei u snem u bah Khan u la shah pynduh tiket ha ka seng Congress ha kaba ia ka tiket la ioh da u bah Prestone Tynsong bad ha utei u snem u khlem iakhun shuh ha ka elekshon.
Lah ruh ban pynkynmaw ba ha u snem, 2006 ha ka por ba u bah J.D Rymbai u la long u myntri rangbah ka jylla, u bah Khan u dei uwei na ki MLA ka seng Congress uba ialam ia ka kynhun ki MLA Congress ban pyrshah ia u bah Rymbai  bad ka daw ka dei ba u la shah pynduh myntri bad kaba pynkham sngewsih shuh shuh ia u ha kato ka por ka dei ka jingioh shuki myntri u bah Prestone Tynsong uba u la shim ba u dei uba kham khynnah hapoh ka seng Congress ban ia u.
Da katei ka jingpyrshah u bah Khan kiwei pat ki MLA Congress ki bym shym la don ha ka thup myntri sorkar ha kato ka por ki la ieng pyrshah lang ia u bah Rymbai, bad ha u 2007 la wan shmti biang u bah Lapang ia ka kam MR.New Delhi, 29’lyngkot:U nongialam ka seng Congress u  Rahul Gandhi  mynta ka sngi palei u la ther tyngeh ia u myntri rangbah duh ka ri u Narendra Modi  da kaba ong ba u Modi u la pynbiej ia ki paidbah ka ri, da ka mat ban wanrah biang ia ki pisa tuh kiba don sha ki bank bar-ri.
U Rahul ha ka jingkren jong u, ha ka jingialang paidba kaba la long ha Seelampur, Delhi u la ong ba u Modi u la pyndonkam bakla ia ka pisa ki paidbah tang ban ioh ban thied ia ka  riam shisut jong u kaba shongdor T.10 lak tyngka ha ka por ba u President ka Amerika u Barrack Obama u la wan jngoh ia kane ka ri ha ka sngi rakhe Republic Day.
Ka riam sut u Modi ka dei kaba la suh pyndaitlang da ka kyrteng jong u hi.
U Rahul u la ong ruh ba u Modi um shym la lah ban pyndep ia ki kular jong u kata ban pynhiar ia ka jingkiew dor bad ban wanrah ia ki pisa tuh sha ka ri hapoh 100 sngi naduh ba u don ha ka bor.
U Modi u la kam ba un wanrah biang ia ka pisa tuh sha India bad un buh T.15 lak tyngka sha manla kawei pa kawei ka Account, hato phi la ioh ia kata ka T.15 lak tyngka?" kylli u Rahul na ki paidbah ha katei ka jingialang.
"Ka jingshisha ka long ba ka seng Congress  ka kwah ba kiba duk kin rung ha ka khana pateng  jong ka jingkiew ka Delhi, , ngi sngewthuh kaei ka jingmut ban kyntiew ia ka roi ka par, ngi kwah ba kiba duk ruh kin kynthup ha kata ka jingangnud jong ngi, ki samla jong ngi ki dei ban don ka jingsngew ba ka Delhi ruh ka dei ka jong  ki, ka thong jong ka BJP bad ka AAP ka dei ban kynjat ia kiba duk na ka thup jong ka roi ka par" ong u Rahul ha ka jingialap elekshon ha Delhi na bynta ka seng Congress.
Haba kynthoh pat ia ka AAP, u Rahul u la ong ba ka thong jong katei ka seng ka dei tang ban ym ailad ba ka Congress kan wan ha ka bor synshar ha Delhi,  la ong ba katei ka seng kaba ialam da u Arvind Kejriwal ka dei ka seng ka bym lah tang ban the lakam ia ka briew lajong ruh kum ka Kiran Bedi kaba la krad noh sha ka seng BJP, ka seng kaba la thong ia ka ban long kum ka myntri rangbah ka Delhi.
U Rahul u la kham ther tyngeh ia ka BJP h akatei ka jingialang paidbah ha kaba u la ong ba ka dei ka seng kaba kam ban leh bun kiei kiei hynrei haba ka la wan ha ka bor ka trei  tang shi dana  na kaei kaba ka la kular.
Shillong, 28’lyngkot:Da ki phew hajar ngut ki khon jong ki tnad ka Seng Khasi bad Sein bapher bapher napoh ka bri u hynniewtrep hyn niew skum bad ka ri ki 12 Doloi ki la wan tuid sha ka Lympung ka Sein Kyntu Sein Raij kaba la long ha ka 24 bad 25 tarik mynta u bnai kaba la long ha Sein Raij Jalaphet.
Ha katei ka Lympung ka la don ka sneng ka kraw na ki rangbah kumno ban ri ban sumar bad ban pynneh pynsah ia ka niam ka rukom, ka riti ka dustur.
Kane ka Lympung ka sdang ha ka por 10:00 baje mynstep da ka jing pynher ia ka Lama jong ka Seiñ da ki longkmie jong ka Seiñ Raij Jalaphet katba  ia ka lympung la pyniaid da u rangbah  Juwan Lamin u Vice – President jong ka Seng ha shwa ban sdang ia kane ka Lympung la ioh shwa ia ka nguh ka dem Blei na u rangbah Manbha Lamare Treasurer Seiñ Raij Shangpung,  la ioh ia ki kyntien pdiang burom na u rangbah Rullin Dkhar Executive Member ka Seiñ Raij Jalaphet, bud pat la ioh ia ka  General Report na u rangbah Mario Biam General Secretary ka Seiñ Kyntu Seiñ Raij – 12 Daloi, la ioh ruh ki jing kren na u rangbah  Lakhon Ryngkhlem halor ka phang “ Ki rangbah bad ki Samla ha ka juk mynta" , na u Rgh, Het Pohchen halor ka phang “ Ka Niam kat kam ka juk mynta" na u Rgh, Kyntiewbor Sohtun Executive Member ka Sengkhihlang ka phang" Pynskhem ia ka Tynrai ban im ka jaitbynriew", na u Rgh Chui Pohlynjar Doloi Elaka Nongtalang ka phang “ Ki Daloi ha ka Niam bad ka Synshar ka Khadar" la ioh ruh ia kyntien ai khublei na u Rgh, Meliyo Lyngdoh President ka Seiñ Raij Muthlong, kat ba ia ka Lama jong ka Seiñ Kyntu Seiñ Raij – 12 Daloi la pynhiar ia ka da u Rgh, Helping Phawa President Seiñ Raij Tuber, ha kane ka Lympung la ioh ruh ia ki Shad Tynrai na ki 31 tylli ki tnad Seiñ Raij bad na ka Seng Khasi Laitmawroh kiba ia shim bynta ha kane ka Lympung.
Ha kane ka Lympung jong ka Seiñ Kyntu Seiñ Raij – 12 Daloi lawan ban ia sakhilang da ki riew rangbah na ki tnad seng bapher bapher bad la iadon lang bad ngi u rangbah  Hopeful Bamon u M.L.A ka thain,  u ma  Hoping Stone Bareh M.D.C , u Rgh, Shitlang Pale  M.L.A barim , u Rgh, Puramon Kynjiñ  Acting Doloi jong ka Elaka Jowai bad kiwei kiwei de ki Rangbah na ki tnad Seng Khasi bad Seiñ Raij bapher bapher.
Ka seng ka la ai khublei ia baroh ki tnad sorkar kiba la don bynta ban pynbit pynbiang ia katei ka Lympung bad kumjuh ruh sha ki lad khubor kiba la pynphriang ia katei ka khubor.
Ka Seiñ Kyntu Seiñ Raij – 12 Doloi ha kawei pat ka liang ka ai ka jing kyrshan ka ba pura ia ka MDP ka ba dawa na ka Sorkar Jylla ban pynrung u wei na ki dkhot hapoh ka District Council ha KHADC bad ha JHADC na ka Seiñ Raij uwei ban mihkhmat ha JHADC bad na ka Seng Khasi uwei ban mihkhmat ha KHADC, kumta na ka liang jong ka Seiñ Kyntu Seiñ Raij – 12 Doloi ka  kyrpad ia ka Sorkar jylla hapoh ka jingialam u Dr.Mukul Sangma kum u myntri rangbah ka jylla ba un  sngap ia kane.
Kane ka long katkum ka jing pyllait khubor u Rgh, S.Sari Publicity Secretary ka Seiñ Kyntu Seiñ Raij – 12 Doloi.
Shillong, 29 ’lyngkot:“Kaba khraw tam ia kiei kiei kan long ka rep ka riang bad kum ki riew shemphang, to ngin ia phaikhmat ban pynkylla dur ia ka rep ka riang da ki buit stad kane ka juk na ka bynta ka jingmyntoi jong ngi bad ki paidbah ha ka lawei", la ong u Myntri Rangbah ka jylla u Dr Mukul Sangma haba kren plie mynta ka sngi ia ka jingialang kaba lai jong ka Meghalaya Agricultural Technical Government Employees’ Service Association (MATGESA) ha  Integrated Agriculture Training Centre  ha Upper Shillong.
Ia kane ka jingialang kaban neh ar sngi la pynlong ia ka jingiathir halor ka phang “Ka sorkar-MATGESA-Nongrep: ka jingiasnoh ka synshar", ban iakren ia ki mat kiba iadei bad ka rep ka riang.
Haba ong ba ka rep ka riang ka dei ka bynta kaba iadei ia baroh ha kaba 70 na 100 ki nongshong shnong ki im da ka rep ka riang, u Myntri Rangbah u la ong ba “lada ngim lah ban peit ia ki 70 percent ki nongshong shnong, ka ioh ka kot kan long kaba bakla bad ka jylla jong ngi kan iai kynduh ia ki jingeh".
U la kyntu ia ki ophisar ba kin trei borbah na ka bynta ban kynriew ia ki nongrep.
Haba ka sorkar ka pynmih kano ka skhim ban pynkhlain ia kiba duk, ka donkam ban pynthikna ba kan long kaba larkam ban weng ia ka jingduk, u la ong.
U la kyntu ia ki dkhot ka MATGESA kum ki briew kiba tbit ha ka rep ka riang ba kin wad ia ka jubab kaba dei ban ai ia ka jingiarap ia ki nongrep khnang ba kin kiew ha ka ioh ka kot bad ki lad pynmih.
“Lada kiwei ki jylla kum ka Maharashtra, Gujarat bad kiwei ki jylla kane ka thain shatei lammihngi ki lah ban kyntiew ia ka ioh ka kot na u pai, ka jylla jong ngi ruh ka dei ban kiew ha ka ioh ka kot da kaba pyndonkam da ki jingthung kiba mih kyrhai ha kane ka jaka na ka bynta ban kyntiew ia ka ioh ka kot jong ki nongrep bad ka jylla", la ong u Mukul.
U la ong ba tang ka jingrep ia u kba u khaw kam long kaba iohnong than, hynrei dei ban don sa kiwei ki lad ban pynbha ban kyntiew kum ki karkhana rit khnang ba ka ioh ka kot kan long kaba kiew.
Shwa ia kane, ka Director ka tnad ka rep ka riang ka D.Syiemiong ba ki dkhot jong ka MATGESA ki dei ki nongtrei sorkar bad ki dei ban pyndep ban trei ia kam kumba la bthah a ka sorkar katba ka President ka MATGESA, Tipsuk Pyrbot la ai ia ka jingken pdiang bad la aiti ruh ia ka dorkhas sha u myntri rangbah ka jylla.
Lah ban kdew ba ia ka MATGESA la thaw ha u snem 1980 da ka jingthmu ban trei na ka bynta ka jingbit jingbiang jong ki nongrep ka jylla.
Shillong, 29 ‘lyngkot:Ka Deputy Commissioner ka Ri Bhoi District ka Poja Panday ka la pynjari da ka kyndon 144 CrPC da kaba mana ia ka jingialum palat san ngut ki briew ha khmat ka ophis DC ha Ri Bhoi District, Nongpoh.
Ka DC ka la pynjari ia kane ka kyndon hadien ba ka KSU North Khasi Hills Ri-Bhoi ka la pynbna ba kan pynlong ia ka jingshong kyllain myngor ban pynpaw pyrshah ia ka jingshah banbein ki Khasi ha shnong Umsder (Block II) kiba sah ha khappud bad ka Assam.
Ka KSU ka la pynbna ba kan pynlong ia katei ka jingshong kyllain ha ka 31 tarik Kyllalyngkot kum ka dak ban pynpaw pyrshah ia kane ka jingshah lehbein ki Khasi ha katei ka thain.
Ha kane ka hukum, ka DC ka la mana ban rah ia kino kino ki tiar kiba lah ban pynmynsaw bad ban pynduh ia kino kino ki mar ki mata.
La mana ruh ban pynwit ia ka iaid ka ieng bad ka trei ka ktah jong ki paidbah, ki kali.4.
Shri Pon Radhakrishnan, Minister of State for Road Transport, Highway and Shipping briefing the media person during a press conference held today at Convention hall.
Shillong, 28 ’lyngkot:Ka Iew ki nongdie kot mynta ka la hiar bak-ly-bak haba ia nujor bad kip or mynshwa.
Ka daw ka long ba baroh ki skul khamtam ha sor Shillong ki ia pynlong kam khaii (business) hi ha man ki skul.
Haba kren bad katto katne ki nongdie kot ha Iewduh, ki la iathuh ba ka Iew die kot ka la hiar naduh katto katne snem ha kaba bun na ki skul ki la iadie hi ia ki kot ki kopi ha la ki skul sha ki khynnah skul.
“Ha ka jingshisha ki skul kim dei ban leh ia ki kam khaii kum ki nongdie kot nongdie kopi", la ong uwei na ki nongdie kot ha Iewduh.
Kat kum ka jingong une u nongdie kot u la iathuh ba kane ka rukom leh khaii ha ki jingdie kot ha ki skul ka kham duna ha ki nongkyndong.
“Lada ym don sa ki nongkyndong, ngi la shu shongkai ym don nong thied kot thied kopi shuh", la ong shuh shuh u nongdie kot.
U la ong ba ki skul kim dei ban kamai spah kamai pisa na ki khynnah skul bad kidei ban ailad ba kin thied hi na ki dukan ha kaba ki lah ban mon hi katkum ka jingdonkam jong ki.
Da kaba ki skul ki leh kumne, wat la ki khynnah kim mon ruh ki khynnah ki la hap ban thied beit kumba ki la buh ka jingbthah ki bor pyn iaid skul bad ka jingioh kamai jong ki skul ka long ka bym kom shuh na man uwei u khynnah skul.
U la ong ba ha ka jingshisha ki kopi ki long kumjuh hynrei ki skul ki shu shim kabu da kaba buh da ka dor ba kham rem tang da kaba ki shu tah da ki stikar jong ki kyrteng skul.
“Ki kopi kim don jingiapher lada ki thied na iew ruh nalor ki ioh ban mon bad kin jied hi katkum ka jingitynnad jong ki", la ong shuh shuh une u nongdie kot.
U la ong ba kane ka jingduna ha ka die ka thied kawei ka daw ruh ka long namar ba ka sorkar ha ki skul SSA ka la sam ei ia ki kot ki kopi sha ki khynnah skul.
“Ha kawei kawei ka skul SSA ka sorkar ka la sam kot ei sha man ki khynnah kumba saw tylli eiei kum ki sobjek Science, Social Science, Maths bad English bad ki khynnah ki hap ban thied tang ar tylli lai tylli eiei", la iathuh u nongdie kot.
Ka jinghiar ka Iew die kot ka la hiar palat ia ka 50 percent naduh ba ki skul ki leh ia kane ka rukom pyniaid.
Ha kawei ka liang la ioh jingtip ba don napdeng ki kmie ki kpa ki bym hun ia kane ka jingleh ki skul namar la long kumba shu pynbor ia ki khynnah ban thied watla kim shym la donkam ruh.
Shillong, 21 Jymmang:U Lat thymmai ka jylla u  V Shanmuga na than  u la pdiang ia ka kyrteng jong ki Executive Members (EMs) thymmai ka KHADC jong ka PDF ha kane ka sngi Palei.
Haba iakren bad u Chief Executive Member (CEM) u Bah Pynshngaiñ N Syiem u la ong ba un sam doh kyndang ia ki EM ha kane ka sngi Thoh dieng.
Saw ngut ki MDC kynriah na ARPA sha PDF kynthup ia bah  PT Sawkmie, Bah James Sylliang, Kong Grace Mary Kharpuri bad u Bah Hadrian Lyngdoh ki ioh bat EM ha kane ka kynti ruh.
Kiwei pat kiba ioh EM ki long u Bah Antonio War, Bah Jansing Tynsong, Bah Lamphrang Blah, Bah Banteidor Lyngdoh bad u Bah Donevan Wanlang.
Kawei ka shuki EM ym pat rai iano ban pyndap haduh mynta.
Ka thymmei khubor ka iathuh ba ki lah ban pynrung ia u MDC ka Jirang u Bah Victor Ranee lane ia u MDC ka Umroi Bah Albinus Lyngdoh.
Kine ki saw ngut kiba kynriah na ARPA, ki lah ban ioh bat ia ki tnad ba kham bun pisa kum ka Trade, Development, Forest bad Market.
La ioh jingtip ba u Bah Sawkmie uba la long Deputy CEM yn ioh ia ka tnad Development katba ka Kong Kharpuri kan ioh ia ka Professional Tax bad ka Market.
U Bah Sylliang un ioh ia ka Trade katba u Bah Hadrian un ioh ia ka tnad Forest department.
U Bah War un ioh ia ka Finance  katba u Bah Blah un ioh ia ka Elaka.
U CEM  un bat ia kiwei ki tnad bym ai ha kiwei ki EM.Na ka liang u CEM u la ong ba um pat rai la un bat kam ne em.
"Ngan peit hadien ba la sam ia ki tnad sha kiwei ki EM", la ong u Bah Syiem.
Shillong, 21 Jymmang:Ka Meghalaya Pra desh Congress Committee mynta ka sngi ka la thang ia ka dur Tyngshop jong u Myntri Rangbah Duh ka Ri u Narendra Modi hakhmat ka ophis jong ka BJP ha Tura.
Ka Youth Congress ka la kynnoh ba ka thang ia katei ak tyngshop u Modi na ka daw ba u la kren pyrshah ia ki riew khraw ka ri.
KaYouth Congress ka la dawa ba u Modi u dei ban pan map halor ki jingkren pyrshah jong u ia ki nongialam barim ka Ri India, Ka  kyrwoh na u President ka youth Congress u Richard Marak ka la ong ba mynshuwa haba u Modi u don shabar ri  ha Shanghai, China bad Seoul, South Korea u la lehrain ialade ban kam kum u nong India.
Dur: Ki samla ka seng Congress kiba la thang ia ka dur tyngshop jong u Modi ha khmat ophis ka BJP ha Tura.
Shillong,   21 Jymmang:U Convener ka National Human Right Commission jong ka trhain shatei Lam Mihngi u bah D.Malai u la ong ba jin lada ka sorkar ka shim khia halor ka kam ki Rangbah Shnong kan ym donkam ia ki seng bha lang, ne ki seng sain pyrthei ba kin ia khih da ka jingshah thngan bad kiwei pat ki lynt iakhih.
“Baroh ka bor ka shong ha ka sorkar, jin lada ka shimkhia, kin ym don kiba ia khih" ong u bah Malai.
Katkum ka jingong utei u rangbah u la ong ba ka la dei ka por ia ki sengbhalang , ki seng saon pyrthei bad ka sorkar ruh kumjuh ba kin ia snohktilang hajuh ban pyntreikam noh da ka Village Administration Bill.
Ula kyntu ia ka sorkar ba ka dei ban pynsted noh ia ka VAB.U la ong ba la pynkupbor ia ka KHADC ban pynneh pynsah ia ka riti ka dustur bad namarba ia katei ka Bill la pass da ka liang synshar bad liang pyrshah kumjuh ka donkam ia ka sorkar ban pynsted ym ban dang iai pynslem shuh.
Shillong, 21 Jymmang:Ha ka 20 tarik myn ta u bnai, u bah E P Kharbhih IAS uba long u Commissioner & Secretary ba dei peit ia katnad pule puthi ka sorkar ryng kat bad u bah M.Marba niang Dy.Director MBO SE ki la leit ban plie ia ka Kolej bad Higher Secondary School jong ka Khad sawphra Sports Association hapoh ka jingialam u bah Lawanpynshngain War, khun u bah Kitdor uba long u President bad u bah Boldness L Nongum , MLA barim uba dei ruh u  General Secretary jong katei ka seng.
U bah Kharbhih ha ka jingkren jong u hakhmat ki khynnah class X bad XII jong ka thain Mairang ha ka jingdon lang ki Principal, Ki Dkhot ka KSA bad ki ophisar ki tnad bapher bapher, U la ong ba ai ba ki skul ki kolej  ki dei ban long kum ka ingmane bad dei ban  khein kyntang ia ki,  “Haba ngi rung ha ki jaka kyntang, ka mynsiem jong ka jingiasngewpher ka duh noh wat ka jingsngew politik  ruh ka jah noh hynrei ka mynsiem jingiaieid bad jingialong kawei ka mih hapdeng jong ngi.
Nga kyrmen ba hapoh kane ka college bad Higher Secondary school ba la plie mynta ka sngi kan long kumta namar la seng ia ka da ka Association kaba ngi ai burom shibun eh ia kane ka seng ba nalor ki kam sports ka KSA la la shim sa ia une u mawjam ban seng skul bad college.
" U la ong.
U kyntu ruh ia baroh ki dkhot bad ki khynnah skul ba ki dei ban trei shitom bad bat bha ia ka por lada ngi kwah ban poi sha ka thong kumba ka motto jong ka College ka long ‘ Press towards the goal’.
U bah Boldness L.Nongum kum uwei na ki nongseng u la batai ia ka jingthmu balei ba la seng ia kane ka college.
Ha ka jingkren jong u u la iathuh ba ka jingplie ia kane ka college da ka KSA ka long ban iarap ia ki ba duk ki bym don lad ban leit pule sha shillong bad sha kiwei ki sorbah jong kane ka ri India jong ngi.
“Bun ki samla ki leit pule sha jngai ban wad ia ki jingpule ki ba kat kum kane ka juk kaba mynta kaba la ktah ia ka jinglut ki kmie ki kpa hynrei mynta kim da donkam shuh ban ia mareh sharum shaneng namar kita baroh ki la don ha khadsawphra.
’ U la pynkut da kaba shim na ka poitri u Soso Tham kaba ong “Jingshai ngi wad sawdong pyrthei, jingshai ka ri ngim tip ei ei".
U bah M.Marbaniang, I/c Director ka MBOSE u ba la pyllait paidbah ia ka kot jingtip shaphang  katei ka skul bad  u la kren kyntu kynpham ia ki khynnah kumno ba ki dei ban nang ban jied ia ka sobjek jong ki kumba la buh ha kane ka kot  khnang ba kin poi sha ka thong ha ka jingim jong ki.
La ioh ruh ka jingkren na u Sub-Divisional school Education office bah H.P Kurbah.
Ha katei ka sngi la plie ruh ia ki kor  kompitor jong katei  ka jaka pule da u Kongsan ryngkat ki jingduwai u Rev I W Nongsiej.
Ha katei ka sngi la pynshit pynshngain da ki jngrwai bad jingshad jong ki nonghikai bad ki samla ka Khadsawphra.
Ia ka jingialang la pyniaid da u bah Lawanpynshngain War bad kren ai khublei da ka kong  Aida C.War, Vice Principal ka college.
, katkum ka kyrwoh na  u bah Tripleborn Lyngdoh Nongum  Office Asst.Khadsawphra College.
Shillong, 21 Jymmang:Hadien hynriew sngi ba u CEM barim ka KHADC u Bah Adelbert Nongrum bad u samla Goldy Warjri ki la pyn long ia ka jingshah thngan ban dawa ia ka sorkar ban pdiang noh ia ka Village Administration Bill, 2014, ki dkhot jong ka dorbar shnong na Thyn roid ki la byrngem ban iasnoh kti lang ha ka jingshah thngan ba khlem buh por ban pynjur ia ka jingdawa ia ka sorkar.
U secretary ka Dorbar shnong Thynroid u Bah Harkin Warjri haba iakren bad ki nongthoh khubor hynne ka sngi Palei, u la ong, “Ngi ai ka jingkyrshan ba pura ia u Bah Nongrum bad lada donkam ngin wan ban iasnohkti lang ban shah thngan khlem buh  por", la ong u Bah Warjri.
Haba pynpaw ia ka jingsngew khia jur ia ka rai jong ka Meghalaya High Court kaba sloit ia ka iktiar jong ki bor shnong, u Bah Warjri u la ong ba ka jingdonkam mynta ka long baroh ban iawan ban iasnoh kti lang ban iakhih da ka lynti ka synshar paidbah khnang ban pynsah ban iada ia ka jaitbynriew.
U la ong ba ki rangbah shnong ki dei ki budlum jong ka imlang sahlang ka jaitbynriew.
“Lada ia ka bor jong ki la shim por, ka district council, ka hima bad ka bor shnong kin jah noh", u la ong.
Ka dorbar shnong ka kyntu ia baroh ki paidbah ba sngew khia kynthup ia ki seng sain pyrthei ban wan shakhmat ban iasnohkti lang bad ka jingshah thngan u Bah Nongrum na ka bynta ka jingbit jingbiang jong ka jaitbynriew.
U Bah Nongrum bad u samla Warjri ki la pynlong ia ka jingshah thngan ha ka sngi ba hynriew hynrei haduh mynta ka sorkar kam ai jubab eiei.
“Ngi kyntu ia ka kur Nongrum bad ka kur Warjri ba kin iawan paidbah ban ai ia ka jingkyrshan ia u Bah Nongrum bad u samla Goldy  halor kane ka mat, kaba donkam palat", la ong u secretary ka Thynroid.
U la ong watla um pyrshah ia ka ordinance ka sorkar kaban treikam hynriew bnai,  "Hynrei nga sngew lyngngoh kaei ka ordinance kaban weng ia ki jingeh haba tang hynriew bnai kan treikam bad haba ka don ka jingpyrshang ban pynduh ban pyndam ia ka riti dustur", u la ong.
U Bah Warjri u la pynrem jur ia ka jingbym ler jong ki 60 ngut ki MLA bad ki 30 ngut ki MDC ka Autonomous District Council ban pynbor ia ka sorkar ban pdiang ia kane ka Bill.
Shillong, 21 Jymmang:U MLA shimet na Sutnga-Saipung u Bah HopefulBamon u la ong ba haduh mynta u la dang rai ban neh kum u MLA shimetwatla don kiba wan ban khroh ia u ban rung sha ka party.
Haba kren hynne bad u Rupang, u Bah Bamon u MLA na East Jaintia Hillsu la ong haduh kane ka khyllip, um pat don kano kano ka jingthmu banpyniasoh bad kano kano ka party bad u kwah ban long MLA laitluid shwa.
Haba kylli, la don ne em ki party ba wan ban khroh ia u ban rung, uBah Bamon u la ong ba mynshwa, ka don ka jingkhroh na ka partyCongress ban pyniasoh bad ka, hynrei ym shym la pdiang ia kane kajingwan tryrwa jongki.
“Mynshwa ka party Congress, ki nongialam jongka, ki la wan ban khrohban iasoh noh bad kane ka party, hynrei ngam treh ban leit watla kidon kiba leit ban iasoh bad ka “, la ong u Bah Bamon.
Katkum ka jingong u Bah Bamon, kiwei kiwei ki party kim don kiba wankhot ne khroh ia u ban pyniasoh hynrei dei tang ki nongialam kaCongress kiba wan ban khot tangba um treh.
U la ong ba ka daw ba um kwah ban rung ka dei namar ba u dang kwah banlong MLA laitluid hynrei ym lah ban ong ia ka lawei.
“Kumba ka long mynta ngam pat kwah ban rung party hynrei ngin sa peitha ki sngi ban wan", u la ong.
Haba kylli hato ka BJP ka la wan ne em ban iakren eiei bad u, u Bah Bamon u la ong, ‘em’ kim pat wan iakren eiei bad kiwei ki seng ruh.
Shillong, 21 Jymmang:U MLA ka Sohra u Bah Titosstarwell Chyne u la kyntu ia ka sorkar jylla ba ka dei ban siew noh ia ka tulop jong ki nongtrei ka Mawmluh Cherra Cement Limited (MCCL) kiba la shu trei khlem ioh tulop la phra bnai mynta.
Katkum ka jingong u Bah Chyne, ka sorkar ka dei ban pynlait noh ia ka tulop jong ki nongtrei khnang ba kin lait na ka jakhom khait.
U MLA ka Sohra u la iathuh ba ki nongtrei ki la sdang ruh ia ka jingshong kyrain ba khlem buh por naduh hynnin ka sngi ban dawa pynlait ia ka tulop jongki.
U la ong ba ki nongtrei ka MCCL ki la iakynduh jingeh haduh bym tip shuh namar ka jingbym ioh tulop la phra bnai haduh ban shu shim ram ban thied ia ki jingdonkam ha iing.
“Wat ki khun ki kti jongki, namar ba kim don pisa shuh ban siew bai skul bad kiwei ki jingdonkam ha ki jingpule jongki" la ong u Bah Chyne.
U la ong ba ka MCCL ka dei ban wad ia ka jinglong jingman kane ka kompeni sorkar kaba la wanrah da ki mashin thymmai kaba la dei ban treikam naduh ka 15 tarik Jymmang  kumba la kular ka sorkar.
U la ong ba ka jingpyntreikam ia ki mashin thymmai la buh ba kan treikam hapoh ki khyndiat sngi ban wan  kumba la kular da ka kompeni kaba pyntreikam ia kane ka mashin thymmai.
Ka jingpynthymmai ia ka MCCL ka long kaba donkam namar ba ki mashin barim ki la tymmen bad kim lah shuh ban treikam bha kaba la pynhiar ia ka kamai kane ka kompeni sorkar.
Ka jingpynmih dewbilat kaba long 12000 metrik  ton ka la hiar sha ka 5000 sha 6000 metrik ton ha ka shi snem.
Ka khubor sorkar ka la kam ba ka kompeni kan sa lah ban pynmih dewbilat haduh 18000 metrik ton ha ka shi snem hadien ba la treikam ki mashin thymmai.
Ia kane ka kompeni la pynieng ha ki snem 1960 bad ka MCCL ka dei ka kompeni sorkar kaba rim tam ha ka jylla.
Jowai, 22 Jymmang:Uwei u briew u la khlad noh hashen hadien ba u la shah tynrah ha kawei ka trok kaba ym lah satia ban tip.
Utei u briew uba la tip kyrteng kum u Dameshwa Jyrwa uba dei u nongniah jong ka trok.
Kane ka la jia hapdeng ka por 1:00 haduh 2:00baje mynta ka step synia.
Ia ka met iap jong u la kit mynta ka sngi sha Mukhla hadien ba la pyndep ia ka Post-mortem.
Jowai, Jymmang 22: Ki pulit ka KHliehriat ki la ioh tam ia kawei ka metiap kaba la suba jur ba dei u bar jylla.
Ia katei ka metiap la lap na shnong Dkhiah West, East Jaintia Hills.
Ki pulit ki la iathuh ba haduh mynta ym pat shym la don ba wan kam ia katei ka metiap bad ka dang don ha jaka buh metiap ha Khliehriat CHC.Shillong, 21 Jymmang:Mynta ka miet sa uwei pat u khynnah samla u la wan ban ia snohkti lang ha ka jingshong shah thngan bad u bah Adelbert Nongrum  ryngkat u samla Goldy Warjri ha Mot Kiang Nangbah uba don hajan Civil Hospital, Shillong.
Utei u samla u dei uba la tip kyrteng kum u samla Ibankmen Bynnud Sohra, utei u samla u la don 22 snem karta bad u dei u khun khadduh jong i kong E.Bynnud  bad u bah M.Rajee  na ka shnong Pdeng shnong,Sohra.
U dei ruh u para khadduh ba ki hynriew ngut shi para bad u dei ruh u para trai jong u President ka KSU South Khasi Hill u samla D.Bynnud.
Utei u samla u la kiew na Sohra marwei hi mynta ka sngi da ka jingmut kaba skhem ban kyrshan ia  u bah Adelbert Nongrum uba dang shong shah thngan  na bynta ban pynbor ia ka sorkar ba ka dei ban mynjur noh kloi ia ka Village Administration bill.
Haba iakren bad u bah D.Bynnud u hynmen trai jong utei u samla  lyngba ka phone u la ong ba kam shym la don kano kano ka jingkhanglad na ing na semi a u para jong u ban leit shong shah thngan bad ka dei ka jingleit jong u da ka mon lajong namar ka jingsngewkhia halor ka jingshah sloit bor ki Rangbah Shnong.
U la iathuh ruh ba u para jong u u la kut jingmut ban shong shah thngan ryngkat bad ki lai-ngut u Goldy Warjri bad u bah Adelbert tad haduh ba ka sorkar kan sngap ia ka jingdawa jong ki ban mynjur noh ia ka VAB.U la iathuh ruh ba haduh mynta ym pat don ba leit peit na ing na sem ia u na Sohra, hynrei ki don katto katne ngut ki bahaing hasem  kiba sah ha Shillong kiba la leit ban synran ia u bad u la ong ba lashai ka sngi ki bahaing na Sohra kin leit khmih ia u.
Lah ban kdew ba nalor utei u samla uba la leit ban shong shah thngan ki dang bun kiwei pat ki samla bad ki kynhun seng bhang kiba la byrngem ban leit shong shah thngan ha katei ka jaka bad ka la don ruh ka jingbyrngem sa na ka dorbar shnong ban leit pynkhap ngiah shoin ia katei ka jaka shah thngan.
Shillong, 21 Jymmang:Ha ka 4 tarik u jym mang, 2015 ka HSPDP ka la lum ia ka jingialang jong ki Rangbah Shnong ha Khasi National dorbar Hall bad ha katei ka jingialang la pynbna sa kawei pat ka jingialang paidbah ha Madan Student ha ka 6 tarik u jymmang.
Na ka jingialang paidbah na Madan Student ka HSPDP ka la pynbna pat sa ka jingia khih da ka pakhang ophis kaba shi taiew, ka ban sdang naduh ka 13 tarik u jymmang, hynrei tang tang ar sngi la weng noh pat ia katei ka jingiakhih naba kam ler kam bad kam treikam.
Hadien ba la weng ia ka ka jingiakhih pakhang ophis, ha ka 19 tarik u jymmang ka HSPDP ka la lum sa ia ka jingialang ki Seng Sain pyrthei ban ia thaw noh da ka komiti  ban ia treikam  noh tang da kawei ka kynhun na ka bynta ban pyrkhat ia ka mat kaba ia dei bad ki Rangbah Shnong.
Ha katei ka jingialang kaba la long ha ing sah u bah Hopingstone Lyngdoh President HSPDP la thaw ia katei ka komiti ba la thaw kum ka Co-Ordination Committee bad la bthah ba ki dkhot jong katei ka komiti ki dei ban long 2 ngut na ka wei ka seng  bad ka HSPDP  ka la dep jied lypa ia 2 ngut ki dkhot jong ka ki ban long dkhot ha katei ka komiti kata  u bah Ardent M Basaiawmoit bad u bah Witting Mawsor.
Ka jingialang kaba la long ha ka 19 tarik  ka la pynbna ba kan shong biang ha ka 21 tarik ban pyrkhat ia ki kam ki jam bad mano ban ialam ia katei ka komiti ba ki la thaw, hynrei   ha ka jingialang kaba la long mynta ka miet ka 21 tarik  katei ka komiti ka la pulom noh naba ki seng sain pyrthei kim treh bad kim  sngew iahap,  ha kaba ka UDP ka la ai da ka jingthoh ban pyni ia ki daw ryngkat ki jingai jingmut,katba ka BJP pat ka la  ong ba ym shym la pyntip biang por ia ka, kiwei pat ki Party ki ong ba kin leit rah shuwa sha ka Party lajong ban ia pynbeit.
Hynrei ki tyllong khubor ki la iathuh ba ka jingbym treh kiwei pat ki Party ban ia don bynta ha katei ka komiti ba la pynbna ha ka miet 19 tarik ka dei na ka daw ba kham mynshuwa  ka HSPDP ka kyrkieh ban shim rai iakhih marwei hi , hynrei haba la pulom kitei ki jingiakhih jong ka ka la sdang pat sa ka wad paralok.
Ki tyllong khubor ki la ong ba lada ka HSPDP ka la lum ia baroh ki seng sain pyrthei, kumba leh ha kane ka kynti ba mynta shuwa ban ia khih da ka pakhang ophis  baro hkin ia snohktilang.
Hadien ba la pulom noh ka thaw komiti u bah Ardent ha ka jingia kren bad katto katne ki lad khubor u la ong ba ka Party HSPDP kan dang iai bteng ban leit pynshai paidbah halor ka jingeh  kaba iadei bad ka kam Rangbah Shnong.
Shillong, 21 Jymmang:Haba jubab ia ka jingkhot jingialang jong ka seng HSPDP ia baroh ki seng sain pyrthei kiba don ha ka liang pyrshah ban ia thaw da ka komiti ka ban pyrkhat ia ka kam ba iadei bad ki Rangbah Shnong, ka UDP ka la phah da ka jingthoh sha u Convenor jong ka jing ialang ki seng sain pyrthei, bad ha katei ka shithi la soi da u President Rangbah katei ka seng u Dr.Donkupar Roy ha kaba u la ong  ba ha ka 3 tarik u Kyllalyngkot , 2015 ka UDP ka la khot ia ka jingialang jong baroh ki Rangbah Shnong na Khasi bad Jaintia hill, ki sengbhalang bad kumjuh ruh ki seng sain pyrthei ha ka jingialang kaba la long ha ka Communitty Hall Jaiaw Shyiap, Lum pyllon.
Ka la pynkynmaw ba ha katei ka jingialang la ia kren shaphang ka village Adminstration Bill, bad ka la thaw ruh ia ka Sub Committee ha kaba ki dkhot ki kynthup ia 5 ngut ki Rangbah Shnong u bah S.D Khongwir, Chairman Mawlai Town Dorbar,   bah B.S lyngdoh, Rangbah Shnogn Riatsamthiah, bah Robert Dkhar Rangbah Shnong Lumdiengjri, bah Emlang Lytan Rangbah shnong Lumsohphoh Nongthymmai Pyllun, bad  bah B.Pyngrope Rangbah shnong Nongrah kynthup u bah Bindo M Lanong uba long u Convenor.
La thaw ia katei ka komiti ba kan beit bniah ia ka VAB bad  ban pynrung ia ki mat ba dang donkam bad kumjuh ruh ban weng noh ia ki bym lerkam, bad ia kitei ki mat dei ban phah sha ka KHADC ba kan leh ia kaba donkam.
Hadien ba la dep pynbit pynbiang ia kaba donkam katei ka komiti ka la phah ia ka jingai jingmut sha u CEM ka KHADC u bah Adelbert Nongrum  ha ka 3 tarik u rymphang ha ryngkat ka  jingiadonlang ki dkhot EC ka ARPA, la ong ka shithi ba la soi u Dr.Don.
Shuh shuh katei ka jingthoh  ba ka la UDP ka la thoh sha u Convenor ka la ong ba ki la io hjingtip ba ka Synjuk Ki Rangbah Shnong kin pynlong da ka jingialang paidbah ha ka 30 tarik mynta u bnai ha Madan Student ban ia kren halor katei ka mat.
Ka la ai jingmut ia ki seng sain pyrthei ba kan bha ba kin kyrshan lang ia ka Synjuk Ki Rangbah namarba ki ia ieng lang ha ka juh ka phang kata ba ka sorkar ka dei ban mynjur noh ia ka Village Administration Bill.
Shillong, 21 Jymmang:Ha ka sngi balang jong ka taiew,  ar ngut ki dkhot jong ka seng lehnoh United A’chick Liberation Army (UALA) ki la shah kem najan ka shnong Birubari kaba don ha  North West Garo hills.
La kem ia ki ryngkat ki tiar ialeh ba ki pyndonkam , la kem ha ka por ba ki pulit bad ki shipai ki leit khynra lehnoh ha katei ka thain.
Kitei ki ar ngut ki lehnoh ki dei kiba la tip kyrteng kum u Arnes Momin uba ju khot sin u Dikdik bad u  Lepin R Sangma ba ju khot sin u Dilsang Sangma, uba dei ruh u Commander jong ka Goalpara district in Assam.
La ioh kurup kawei ka 7.65 mm pistol, kawei ka suloi shna hi, bad ki kuli , la kurup ruh ia ka thuk thuk bad kiwei pat ki tiar donkam jong ki.
Kitei 2 ngut ki dei kiba ia don jingiajan bha  bad u Sinbirth Momin ba ju khot u Norok, u  ‘C-in-C’ ka UALA , bad ki dei kiba don kti ha ka jingpyniap briew ha Gandabari ha u naiwieng 2013, ha kaba 7 ngut ki jaitbynriew Rabha ki la shah pyniap.
Shillong,  22 Jymmang:Mynta ka sngi ka Sohra Challenge ka la phah da ka jingthoh sha ka sorkar jylla ba kan tuklar noh ia ki jingdkoh treikam jong ki tnad sorkar bapher bapher  ha ka thain Sohra   bad ka jingshah ieh bein katei ka thain ha kiba bun ki liang.
Ha katei ka shithi ba la soi da u Chairman jong ka u bah Batista Khongphai, ka Sohra Challenge ka la dawa na ka sorkar ba ka dei pynbiang noh ia ka jingtreikam ki tnad treikam jong ka ha Sohra.
Ha ka jingthoh ba la phah sha u myntri rangbah ka jylla ka Sohra Challenge ka la buh san tylli ki mat jingdaw aha khmat ka sorkar.
Kawei na ki mat dawa ba katei ka seng ka la buh sha ka sorkar, ka long ban pynbei tkyrkieh ia ka kam jong ka Mawmluh Cherra Cement Limited ( MCCL) bad ban phah tohkit ha ka CBI ban lap ia ki daw tynrai jong ka jingtroin jong ka.
Ha ka kyrwoh khubor  U Chairman katei ka seng u bah Batista Khongphai u la pynkynmaw ba u la pan jingtip lyngba ka ain wad jingtip na katei ka tnad ha u nailur, 2014 hynrei ki ophisar katei ka tnad ki leh kyllain ia ka jingpan jingtip jong u ha kaba u la ujor ruh sha u CIC.U la pynkynmaw ba u CIC u la pdiang ka jingujor jong u bad u la khot hajir ia u PIO ka MCCL , bad mynta utei u samla u la ong ba u dang ap ia ka rai ba khadduh u CIC shuwa ba un sei paidbah ia ka jingtyllun jong ka kam kaba iadei bad ka MCCL.Ha kaba iadei bad ka MCCL u la ong ba katkum ka jingtip jong u, u la ong ba don bun kiba la pan RTI ha shuwa jong u, kynthupki nongialam sengbhalang ha Sohra bad u la kyntu ba kitei ki nongpan RTI ki dei ban sei madan ia ki jingtip ba ki ioh lum na ka bynta ka jingbha ka MCCL bad u la kyntu ruh ba kim dei ban shah pynbiej ne shah pynngop da ki kam kontrak , ki kam thied tiar jot , pynbam pisa namarba katei ka long kum ka jingiasylla ban pyniap ia ka thain Sohra.
Kiwei pat ki mat kiba ka Sohra Challenge ka la  buh ha ka sorkar ki long ban pynbiang ia ka jingdkoh treikam ka CHC, Sohra, ban tukar ia ka rukom shna bai thang ding ka MeECL ia ki longing kiba tan ding thymmai ryngkat ka sut, kaba katei ka tnad ka pynslem hi ha kaba ia ka bait hang ding la shna 4,5,6 bnai hadien ba la tan ding.
Ki mat dawa ki kynthup ruh  ba ka sorkar ka dei ban pynkynriah kam noh ia ki ophisar kiba la trei palat 10 snem ha Sohra bad ki bym trei hok ia ka kam, bad ban pynioh noh ia ka jingiarap ia ki longing ba shah lynshop ha ki bor mariang naduh u snem 2013-2014.
U Chairman katei ka seng u la byrngem ba lada jia ba ka sorkar kam sngap ia kitei ki jingdawa un leit ban tur dalade man ka sngi sha phyllaw ka Secretariat ban pynkynmaw ia u myntri rangbah man ba u rung bad man ba u mih na kamra treikam jong u.
Shillong, 22 Jymmang:Ka Shillong Polytechnic kaba dei kawei na ki jaka pule ka sorkar jylla hynne ka sngi ka la kynjoh ia ka jingdap 50 snem ka jubili ksiar ha kaba u Symbud Myntri Rangbah ka jylla ba peit ia ka tnad pule puthi u Dr.R C Laloo u la don kum u kongsan nalor kiwei ki heh sorkar bad u MLA ka thain u Bah Embhahlang Syiemlieh uba pule ha kane ka jaka pule.
Haba pyrto ia ka jingiaid lynti.
Shillong, 22 Jymmang:Ka seng ki trai par malik dewiong ka  Move ment of Indigenous People’s Rights and Livelihood ( MIPRL) mynta ka sngi ka la leit ban ia kynduh ia u Lat ka jylla u V Shanmuganathan ban tuklar ban pynduh noh ia ka hukum ka jingkhang tih dewiong ka National Green Tribunal (NGT) ha Meghalaya bad ban tuklar halor ka village administration Bill (VAB).
Ka MIPRL ka la.
Jowai, 22 Jymmang:Ki pulit ka Khlieh riat ki la ioh tam ia kawei ka metiap kaba la suba jur ba dei u bar jylla.
Ia katei ka metiap la lap na shnong Dkhiah West, East Jaintia Hills.
Ki pulit ki la iathuh ba haduh mynta ym pat shym la don ba wan kam ia katei ka metiap bad ka dang don ha jaka buh metiap ha Khliehriat CHC.Shillong, 22 Jymmang:Namar ka jingbym patiaw ka sorkar ia ki jingdawa ban mynjur noh ia ka Village Administration Bill, wat la ki kynhun bapher bapher ki la pyn long da ka jingiakhih kynthup ka jingshong shah thngan u bah Adel bert Nongrum bad u Goldy Warjri kaba la dap hynniew sngi pura mynta, bad kaba  la wan ia soh biang sa uwei pat u samla na Sohra u Ibankmen Bynnud mynhynin ka miet, ka Khun Hynniewtrep National Awakening Movement (KHNAM) ka la thang ia ka tyngshop jong u myntri rangbah ka jylla u Dr.Mukul Sangma.
La thang ia ka tyngshop u Mukul ha ka jaka shah thngan jong ki 3 ngut kaba don ha u Mot Kiang Nangbah hajan Civil Hospital, Shillong.
La pynieng ia ka dur u Mukul ha ka kynroh kaba don ha katei ka jaka,  ha kaba la iohi la pynthep ha pla shadem jong u da ka song  Sikret ba thylli  (Silk Cut) bad ha pla patlun pat la thep da u bilor um thylli.
Shuwa ban thang ia katei ka dur u President Rangbah ka KHNAM u bah Pyndap Saibon u la kren sha ki paidbah ba don ha katei ka jaka ban pyntip ba ka jingthang ia katei ka tyngshop u Mukul ka dei  ka dak ba ka KHNAM ka pynpaw ia ka jingpyrshah ia ka sorkar namar ka jingbym patiaw ia ki jingdawa kiba la buh ha ka.
Haba kren ha katei ka jaka  u bah Pyndap u la ong ba don ruh ki briew kiba la leit ban pynsngewthuh bakla ia u paidbah sha manla ki shnong shaphang ka VAB, bad u la kynnoh ba kita ki briew ki dei ki Ejen jong ka seng seng Congress.
Hadien ba la dep kren u bah Pyndap ki nongialam ka KHNAM ki la synreit da ka sharak baroh shi rynieng katei ka dur, kaba la pynphong da ka patlun Jean rong iong bad ka sopti rong lieh, bad la ai ding puk da u bah Pyndap bad ka ding ka la ieng shipor ha katei ka jaka , bad  tang khyndiat minit ka la kylla dpei namarba ka dei kaba la sop pynwandur da ki phlang iap.
Shuwa ban thang ia ka dur u Mukul la iohi ia ki pulit jain iong kiba ieng pahara hajan katei ka jaka ioh ka mih kano kano ka jingkulmar, bad hadien ba la dep thang ki la leit phai noh.
Shillong, 22 Jymmang:Namar ka jingbym patiaw ka sorkar ia ki jingdawa ban mynjur noh ia ka Village Administration Bill, wat la ki kynhun bapher bapher ki la pynlong da ka jingiakhih kynthup ka jingshong shah thngan u bah Adelbert Nongrum bad u Goldy Warjri kaba la dap hynniew sngi pura mynta, bad kaba  la wan ia soh biang sa uwei pat u samla na Sohra u Ibankmen Bynnud mynhynin ka miet, ka Khun Hynniewtrep National Awakening Movement (KHNAM) ka la thang ia ka tyngshop jong u myntri rangbah ka jylla u Dr.Mukul Sangma.
La thang ia ka tyngshop u Mukul ha ka jaka shah thngan jong ki 3 ngut kaba don ha u Mot Kiang Nangbah hajan Civil Hospital, Shillong.
La pynieng ia ka dur u Mukul ha ka kynroh kaba don ha katei ka jaka,  ha kaba la iohi la pynthep ha pla shadem jong u da ka song  Sikret ba thylli  (Silk Cut) bad ha pla patlun pat la thep da u bilor um thylli.
Shuwa ban thang ia katei ka dur u President Rangbah ka KHNAM u bah Pyndap Saibon u la kren sha ki paidbah ba don ha katei ka jaka ban pyntip ba ka jingthang ia katei ka tyngshop u Mukul ka dei  ka dak ba ka KHNAM ka pynpaw ia ka jingpyrshah ia ka sorkar namar ka jingbym patiaw ia ki jingdawa kiba la buh ha ka.
Haba kren ha katei ka jaka  u bah Pyndap u la ong ba don ruh ki briew kiba la leit ban pynsngewthuh bakla ia u paidbah sha manla ki shnong shaphang ka VAB, bad u la kynnoh ba kita ki briew ki dei ki Ejen jong ka seng seng Congress.
Hadien ba la dep kren u bah Pyndap ki nongialam ka KHNAM ki la synreit da ka sharak baroh shi rynieng katei ka dur, kaba la pynphong da ka patlun Jean rong iong bad ka sopti rong lieh, bad la ai ding puk da u bah Pyndap bad ka ding ka la ieng shipor ha katei ka jaka , bad  tang khyndiat minit ka la kylla dpei namarba ka dei kaba la sop pynwandur da ki phlang iap.
Shuwa ban thang ia ka dur u Mukul la iohi ia ki pulit jain iong kiba ieng pahara hajan katei ka jaka ioh ka mih kano kano ka jingkulmar, bad hadien ba la dep thang ki la leit phai noh.
Shillong, 22 Jymmang:Ka bamsap bad ka jingleh shiliang khmat ha ka thungkam nonghikai ka la paw sa ha  kaba ka ophis SDSEO Jowai ka thungkam ia kiba rit mark bad pynduh ia kiba heh mark bad kane ka la paw ha ka jingtip da ka RTI.Ka Dorbar Shnong Mynkrem bad u Bah Patrikstone Daw na shnong Nongjngi ka West Jaintia Hills ki la pan jingtip da ka RTI na ka ophis ka tnad pule pulthi halor ka jingthung kam nonghikai ha ki skul ha ar tylli ki skul ka Mynkrem Government Lower Primary School  bad ka Nongjngi Khliehshnong Government LP School  na ka ophis u Sub-Divisional School Education Officer (SDSEO) Jowai  bad na ka Directorate of School Education and Literacy (DSEL).
Haba kren sha ki nongthoh khubor mynta ka sngi, u secretary ka shnong  Mynkrem u Bah Hesperly Khyriem  u la ong ba ka ophis u DI School Jowai kam shym la pynlong ia ka eksamin ban thung kam ia kiba lait ia ka kam Asst LP teacher  ha shnong Mynkrem Gov’t LP School.
ka kam ka la sah thylli naduh u snem 2012 hadien ba la pynkynriah kam noh ia u nonghikai.
“Ka jingtip da ka RTI  ka la pyni ba ki kandidet kiba la shah thung kam katkum ka jingthoh ba la phah ka SDSEO sha ka DSEL ha u bnai Lber mynta u snem, ka pyni ba ki kandidet kiba heh mark kim shym la paw hynrei la thung da ki kandidet kiba rit ki mark kiba ialeh ia kajuh ka kam", la ong u Bah Khyriem  bad kynnoh ba kine kiba rit mark ki la ioh kam namar ka jingleh sbun ki politishian bad ki heh ki hain.
U la ong ba katkum ka jinglap ka RTI, ka kandidet ba thung kam kaba ioh mark tang 47 per cent  ha ka  HSSLC (class XII) marksheet, katba kiwei kiba ioh haduh 55-60 per cent ki shah kyntait.
“Nalor kata, ka ophis SDSEO ha ka shithi ba la phah sha ka DSEL ka la ialam bakla da kaba pyni ba ka kandidet kaba thungkam ka ioh 50 per cent," la kynnoh u Bah Khyriem bad bynrap haba ka Dorbar  ka la leit iakynduh ia u SDSEO u la kam ba ka dei ka jingbakla shon bad yn pynbeit".
Hynrei na ka liang u SDSEO ym shym la phah ia ka aplikeshon jong ki ar ngut na shnong   Mynkrem sha ka DSEL.Ki don kumba 9 ngut kiba ialeh ia ka kam hynrei ha ka RTI la pyni ba don tang  hynniew ngut.
“Ar ngut kiba kyntait ki dei na ka shnong Mynkrem", la ong u Bah Khyriem bad ha ka jingshisha kine ki samla ki dei kiba ioh kham heh mark duh napdeng ki nongialeh ia ka eksamin.
“Ka dorbar kan shong jingialang shen ban shim ia ka rai halor kane ka jingleh sop sop ha ka thungkam nonghikai ha katei ka shnong da ka tnad ka pule puthi", u la u byrngem.
Jowai, 22 Jymmmang:Ka kynhun kaba kynthup na ki shnong bapher bapher kaba im sngi ban tuh ia ki masi ka la paw pyrthei ha rilum East Jaintia Hills.
Ka jingshah tuh masi ki nongri ki nongrep bad nongri masi ka la jia na ka por sha ka por ha ki thain Wapungshnong, Jalyiah, Lumchyrmit, Pamra bad kiwei kiwei.
Ha kane ka 19 tarik, katei ka kynhun tuh masi kaba don haduh kumba 6 ngut eiei ki la tuh haduh 6 tylli ki masi kiba dei trai da u ma Yom Dkhar bad kong Shympa Dkhar.
Katkum ka jingujor u Rangbah shnong Lumchyrmit, ha ka miet 19 tarik katei ka kynhun ka la wan da ka kali Gypsy bym don nombor bad ka tuh ia bun tylli ki masi hynrei napdeng kitei ki masi, 6 tylli ym lap dien satia.
La iathuh ba dei ha ka por ba la plie ia ka Sem Masi, ki masi ki la hylla bad dei ha katei ka por ki nongshong shnong ki la iohi ia kitei ki nongtuh bad mar mar ki la pyrta shnong ha kaba ki dkhot ka VDP ki la ioh bat ia uwei napdeng kitei ki 6 ngut.
Utei uba la shah kem ha ki VDP shnong u dei uba la tip kyrteng kum u Batmi Dkhar uba na ka shnong Pynthorsale.
Haba tohkit ia u da ki VDP Shnong, utei u Batmi Dkhar u la phla ba ka kynhun jong u ka la donkti ban tuh ia shibun tylli ki masi.
Ki paralok jong u kiba la lait phet kidei kiba la tip kyrteng kum u Bor Dkhar na ka shnong Wapungshnong, u Mihsalan Dkhar na Pynthorsale, u Tre Phawa na Pynthorsale bad u Arki Rymbai na ka shnong Musniang.
Ki pulit ki la suba jur ba katei ka kynhun ka la shallan tuh ia ki masi ba la tuh sha Bangladesh.
Ki VDP Shnong ka Lumchyrmit ki la kurup ruh ia katei ka kali Gypsy kaba bym don jingtap.
Hapoh katei ka kali la lap ia ka wat, ki khiewja, Shylliah bad ka plastic tarpaulin.
Ia katei ka kali bad ia utei u nongtuh la aiti sha ki pulit Ladrymbai bad u dang shah tohkit ha ki pulit.
Ki pulit ki dang twet ruh ia kitei ki paralok jong u.
Shillong, 22 Jymmang:Ka HNLC ka la byrngem ba kan khot da ka pakhang shnong kaba 48 kynta  ka ban sdang naduh ka miet 26 tarik ha ka por 6 baje janmiet haduh ka 6 baje janmiet jong ka 28 tarik, lada ka sorkar kam lah ban leh eiei halor ka mat kaba iadei bad ka jingshah sloit bor ki Rangbah Shnong.
Ka HNLC ka la ai por haduh ka 25 tarik ia ka sorkar ban leh eiei halor ka kam kaba iadei bad ki Rangbah Shnong.
Ha katei ka pakhang shnong ka la pynbna ba kan pyllait tang ia ki  jaka sumar, ki kali kit nongpang, ki kot khubor  bad ki jinglehniam.
Ha ka kyrwoh ba la pyllait paidbah da u bah Sainkupar Nongtraw  Publicity Secretary katei ka seng , u la ong ba ka HNLC ka kyrshan ia ka Synjuk Ki Rangbah Shnong, ki Syiem, ki doloi bad kiwei pat ki kynhun kiba ia khih ban pynbor ia ka sorkar ba kan mynjur noh ia ka Vilage Administration Bill.
Katei ka seng ka la khot ruh ia baroh ki Khlieh nongsynshar bad ki paidbah ba kin kyrshan ia ka jingsha thngan khlem pud u bah Adelbert Nongrum.
Halor ka jingkynkyntait ka sorkar ban mynjur ia ka VAB da kaba ai daw ba kam biang, ka HNLC ha ka kyrwoh ka la ong ba wat ka riti synshar ka ri India ruh dang hap ban pynkylla da ki spah sien namar ba kam biang, kumjuh ruh lah ban pynkylla  ia ki mat kiba donkam ia ka VAB, ka la ong.
Ha kaba iadei pat ka jingshah sloit bor ki Rangbah Shnong namar ki kam tait shnong , ki kam bamsap bad kiwei ka la ong ba ki don ki dorbar Shnong kiba bat ia ka bor bad ki lah ban  pynkdiah noh ia ka bor uta u briew uba leh ia ki kam bymman hynrei kam dei pat ban shah ktah salonsar.
Ka la kynthoh ruh halor ka ingiapynkhyllem shuki ha KHADC hakaba ka la ong ba ki MDC kyntiap seng ki  dei shisha ma ki, kita ki ingkhong shyllang mat bad ki la dei ban sngew lehrain ialade, ka la ong.
Halor ka jingiapynkhyllem shuki ha KHADC ka la kynnoh ba ka dei ka buit jong ka sorkar Congress kaba bunkam ha katei ka mat ban ia ka mat kaba iadei bad ka jingeh ki paidbah.
Ka HNLC ka la pynrem ruh halor ka jingshah kem ki 2 ngut ba la kynnoh ba ki dei ki dkhot ka HNLC, u Ruskin Phawa u tymmen ba la 55 snem bad u Joh Fiscer Lyngkhoi , ha kaba ka la ong ba ki pulit ki nang ai ding shuh shuh da kaba kem ia ki briew kiba lui lui.
Shillong, 24 Jymmang:Lashai ka sngi ka 25 tarik u jymang ka dei ka sngi ba ka KHNAM ka la khot ia ka jingialang paid bah ha Madan Student ban kyntu ia ki paidbah ban leit snohkti lang sha ka jaka shah thngan u bah Adelbert Nongrum ban pynbor ia ka sorka ba ka dei ban mynjur noh ia ka Village Administration Bill.
Ha ka jingshisha ka KHNAM ka la thmu ban iaid da ka proseshon na Madan Student shaduh sha jaka sha thngan u bah Adelbert, hynrei la pynpep noh ia katei ka jingiaid proseshon namarba ki khlem ioh jingbit ban iaid na ki lynti ba ki la pan jingbit hynrei u DC u la shah ia ki tang na Madan Student lyngba ka Motphran sha Stand Jeep, kaba katei ka seng kam sngew ler shuh ban iaid ha katei ka jaka.
Lah ban kdew ba ha ka sngi thohdieng ha ka jingiakren bad u President ka KHNAM u bah Pyndap Saibon u la ong ba ha ka tei ka jingialang yn kyntu ia ki paidbah ban ia snohkti lang ha ka jingiakhih kaba dang iaid mynta, bad hadien ka jingialang yn pyllait ia ki paidbah ba kin leit sha katei ka jaka ha la ka jong ka lynti ym shuh da ka jingiaid proseshon.
Shillong, 24 Jymmang:Ka jingiatai halor ka Village Administration Bill(VAB) ka KHADC ba la khot da ka Thma u Rangli (TUR) kan long ha ka 26tarik ha ka por 2 baje ha Don Bosco Youth Centre.
Kane ka jingialang kan iatai halor ba pynbeit ia ki jingdkoh kaba donha kane ka VAB kaba thmu ban pynlong ain ban pyn kup bor ia ki Rangbah shnong bad Dorbar shnong.
La khot sngew bha ia baroh khoit kiba kwah ban iashim bynta ha kane kajingialang ha katei ka sngi.
Shillong, 24 Jymmang:Ka  Nongkrem Dor bar Pyllun kaba la long ha ka 23 tarik u jymmang  ka la pynrem jur halor ka jingthmu ka sorkar ban pynkynriah noh ia u BDO ka Mawryngkneng C& RD Block, u bah AS Mukhim bad ka la kam ba utei u BDO u dei uba shakri bha ia ki paidbah jong katei ka thain bad ki kam ki jam ki iaid sted bha hapoh ka jingpeit jong u khamtam ka skhim 100 sngi ne ka MNREGA.Shillong, 22 Jymmang:Ha ka lah sngi u Blei ka 25 tarik u jym mang, ka KHNAM kan pynlong ia ka jingialang ha Madan Student ban pynshai ia ki paidbah ba kin ia snohkti lang ha ka jingiakhih kaba dang iaid mynta ha jaka shah thngan u bah Adelbert  Nongrum ha mot Kiang Nangbah ban pynbor ia ka sorkar ba kan mynjur noh ia ka Village Administration Bill.
U President ka KHNAM u bah Pyndap Saibon u la ong ba ha katei ka jingialang ka KHNAM kan kyrpad ia ki paidbah ba kin leit ia snohkti lang ha katei ka jingiakhih kaba dang iaid mynta ha mot Kiang Nangbah.
Ki tyllong khubor ki la iathuh ba ha ka jingshisha ka KHNAM ka la thmu ban pynlong da ka jingiaiaid proseshon hadien ba la wai ka jing ialang na Madan Student sha Motphran , Khyndailad ter ter haduh jaka shah thngan u bah Adelbert.
Hynrei la iathuh ba kam shym la ioh jingbit na u Deputy Commissioner ka East Khasi Hill ban iaid lyngba kitei ki lynti bad la ai jingbit ba ki lah ban iaid proseshon tang na Madan Student sha Motphran na Motphran sha Stand Jeep bad phai biang sha Madan Student.
Ki tyllong khubor ki la iathuh ba khyndiat kynta  shuwa ia kane , u Superitendent of Police u la mynjur ia katei ka jingpan jingbit ka KHNAM bad ki ap sa tang ka jingbit na u DC, hynrei kham hadien  katto katne kynta ki la ioh jubab ba u DC um shah ia ki ban iaid lyngba kitei ki lynti hynrei la shah tang na Madan Student-motphran-Stand Jeep.
Haba ia kren bad u bah Pyndap Saibon u la ong ba namar ka jingbym ioh jingbit na ka lynti iaid ba ki pan, ka KHNAM kam sngew ler shuh ban ia iaid paidbah bad kan pynlong noh tang ka jingialang paidbah bad na katei ka jingialang yn kyntu ia ki paidbah ba kin leit lang baroh sha ka jaka shah thngan ha la jong ka jong ka lynt ym shuh da ka jingiaiaid proseshon.
Utei u nongialam ka KHNAM u la ong ba ha katei ka sngi wat la ka KHNAM kan pynlong jingialang paidbah, hynrei u bah Adelbert Nongrum  un ym leit sha katei ka jaka bad un don beit ha jaka shah thngan jong u.
Shillong, 22 Jymmang:U Chief Executive Member ka KHADC u bah Pynshngain N Syiem mynta ka sngi u la bhah kam ia ki EM ka KHADC bad ha katei ka jingbhah kam la iohi ba u CEM u la pynhun ia ki saw ngut ki MDC ba kyntiap kyn hun da kaba ai bat ha kid a ki tnad kiba kham kongsan kum ka tnad khaii pateng, tnad khlaw, khajna nalor kiwei pat.
Ha katei ka jingbhah kam u CEM ia ki EM la iohi ba u Deputy CEM bah P.T Sawkmie u la ioh ban bat ia ka tnad Development, Health and Sanitation , katba u bah James Sylliang MDC ka Maw hati u la io hban bat ia ka tnad khaii pateng bad ka Enforcement.
U MDC ka Mawkyrwat u bah Ha drian Lyngdoh u la ioh ban bat ia ka tnad Taxation, Water Resources and Fisheries katba ka kong Grace Mary ka ioh ban bat ia ka tnad khlaw (Forest) bad ka shong lok bad ia phet lok ( Marriage and Divorce).
Kiwei pat ki EM ha katei ka bhah kam u CEM ki kynthup ia u bah Antonio War , MDC Laitumkhrah u bat ia ka tnad pla tyngka bad ka Arts and culture katba u bah Lamphrang blah u ioh ba bat ia ka tnad Elaka bad Revenue.
U bah Jansing Tynsong MDC Pynursla u ioh ban bat ia ka tnad Building bad Information and Technology, u bah Banteidor Lyngdoh MDC ka Mawkynrew u bat ia ka tnad Labour bad Sport and Youth Affairs bad u bah Donevan Kharwanlang u bat ia ka tnad Land bad Mine and Minerals.
Katba u CEM pat u bah pynshngain u bat ia ka tnad General Administration, Planning, ka iew, pule puthi, kynriah kam ki nongtrei bad kiwei pat ki tnad bym shym la bat da ki EM.Haba kren sha ki nongthohkhubor mynta ka sng u bah Syiem u la kyntait ba ka jingai bat ia ki tnad ba donkam sha ki saw ngut ki MDC kyntiap kynhun ka dei kaba la shah pynbor hynrei u la ong ba ka dei ka jingiapynbeit lang hapdeng jong ki.
“Nga ngeit skhem ba ki MDC kin sngewhun ia ka jingbhah kam jong nga, nga pyrshang katba lah ban pynhun lut ia baroh ki MDC" u la ong.
U bah Syiem u la ong ruh ba haduh mynta ym pat lah ban rai ia uwei u EM bad shen un sa pynbna.
Lah ban kdew ba u CEM um pat lah haduh mynta ruh ban shim rai la yn pynrung kam EM da u bah Albinus Lyngdoh ne da u bah Victor Rani.
Shillong, 24 Jymmang:Ka bos ban iadei paralok hapdeng ka India bad kaBangladesh ne ka Indo-Bangla Friendship Bus ka  la  wan poi hynnin kasngi ha Shillong kaba wan na Dhaka, ban iaid sha Shillong haduh Guwa hati.
Ia kane ka bos la talasi haduh 3 kynta ha khyrdop ka tnad Custom badla pynlong ia ka jingpahara bha ha kane ka nongbah.
Kane ka Bos ka don 22 tylli ki jaka shong  ka la mih na Dhaka bad 22ngut ki Heh Ophisar ka Bangladesh  bad ka la wan poi ha Shillong ha kapor 3 baje.
Ki Ophisar ka Bangladesh kiba wan ha kane ka bos kikynthup ia u Md Azharul Islam Khan uba dei u Jt Secretary jong ka Bangladesh Road Transport & Bridges Ministry.
U Md Azharul uba iakren haba la poi ha Shillong, u la ong ba karukom talasi jong ki Custom kaba slem haduh lai kynta, yn sa rahiakren hapdeng ki Heh Ophisar jong baroh artylli ki Ri khnang ban lahpynpoi sted ia ka bos ha ka por kaba biang kumba la buh.
U Md Azharul  u la ong ba un iakren ia ka jingrit palat ka jingkieng Dawki bad kumjuh ruh ka jingkhim jong ka surok ba kiew na Dawkishaneng, kaba dang don hapdeng ka jingpyntrei.
Ki heh ophisar ka Meghalaya ki la pdiang ia ki heh ka Banglafesh haOrchid Lake Resort ha Umiam.
Ka  Bos kan sa leit phai biang sha Dhaka ha ka sngi nyngkong ban wan bad kan iaid biang lyngba ka Nongbah Shillong.
Shillong, 24 Jymmang:Ka KSU South Khasi Hills (Sohra) ka ai ia kajingkyrshan ba pura ia ka MCCEU, MCCL Sohra ia ka jingthmu jong ki banshong kyrain ha ka 26 tarik Jymmang kum shi bynta na ka jingiakhihjong ki ban dawa siew noh ia ka tulop ba khlem ioh la phra bnaikynthih bad ruh ka jingbym lah ban pyntreikam ia ki mashin thymmaihaduh kine ki sngi.
Ha ka kyrwoh ba la pyllait u President ka KSU South Khasi Hills(Sohra) u bah M Bynnud bad u General Secy u bah R Thiang, ki la ong baka seng ka ai ka jingkyrshan ba pura bad ka la khot la wer ia baroh ki nongshong shnong, nongshong iew, ki nongkamai kali, ki Rangbah shnongjong ki shnong bapher bapher jong ka thain Sohra ba kin iawan ryntihha katei ka jingshong kyrain.
Ha kajuh ka por ka seng ka la kyntu ia ka sorkar ba kan pyntreikam nohia ki mashin thymmai khnang ba katei ka kompeni ka lah ban treikambiang ban ieng ha la ki jong ki kjat.
Shillong, 24 Jymmang:U CEM ka KHADC u Bah Pynshngaiñ N Syiem u la ongba un buddien ia ki kam ka Executive Committee (EC) barim ban thaw iaka polisi thungkam ha KHADC.“Kane ka dei kawei ka mad kaba hakhmat jong ka EC ba thymmai.
Nginpyrshang ban wanrah ia ka jinglong shai ha ka jingthungkam ha ka Council da kaba thaw ia ka Polisi thungkam", la ong u CEM ka KHADC u Bah Pynshngain N Syiem.
U la ong ba ka don ka jingbuh jingkylli ia ka rukom thungkam ha kaCouncil namar ba kam don ka polisi thungkam kaba shai.
“Ngi kwah ban wanrah ia ka jingkylla ha kane ka bynta", la ong u CEM.Shwa ia kane, u CEM barim ka  KHADC u Bah Adelbert Nongrum u la ongba ka Council kan thaw ia ka polisi thungkam hynrei um lah ban pyndepnamar ba u la shah pynkhyllem noh.
Ka Synjuk Seng Samla Shnong (SSSS) kham mynshwa ka la lap lyngba kaRTI ba ka jingthungkam ha KHADC ka long kaba thurmur khlem don kapolisi thungkam bad la thung tang da ka mon jong ki politishian.
U Bah Syiem  u la ong ba ka EC thymmai kan pule bniah ruh ia kajingkynnoh pyndonkam  bakla ia ka pisa jong ka Khasi Heritage Villageha Mawphlang.
“Ka EC barim ha ka por ba long CEM u Bah Ardent Miller Basaiawmoitka la thung ia ka jingtohkit halor kane.
Ngin pule bniah ia ka kaiphodka Inquiry committee shwa ban iaid shakhmat", la ong u CEM ka KHADC.Shillong, 24 Jymmang:Ha ka sngi saitjain jong ka taiew, u samla Goldy Warjri uba shong shah thngan bad u bah Adelbert Nongrum u la tlot palat bad la pynkit noh ia u sha Civil Hosptal, Shillong.
Utei u samla na Lumdiengjri u la sdang ban shong shah thngan ha ka juh ka sngi bad u bah Adelbert Nongrum ha ka 16 tarik u jymmang, 2015  bad la wan snohkti lang bad kitei ki ar ngut sa uwei pat u samla na Sohra u Ibankmen Bynnud, hynrei ha ka sngi saitjain s alai ngut ki la wan ban ia snohktilang sha katei ka jingshah thngan, kitei ki lain gut ki dei ki nongialam jong ka HANM, kiba la tip kyrteng kum u Bobby Basaiawmoit, Vice President ka HANM (Central Body), u samla Devijune Myrthong General Secretary ka North West Khasi Hills bad u samla Samborlang Lyngkhoi, Working President ka Nongkhlaw Circle.
U samla Goldy u la ioh tlot kynsan bad ka la don ka jingktah ha ka kpoh namarba la shi taiew tam mynta u la shong shah thngan , haba la pynkit ia u sha Civil Hospital ki doktor ki la  ong ba u hap ban bam khnang ba ka met jong u kan ym ktah ia ka koit ka khiah, hynrei utei u samla tang mar ia iohsngew ia katei ka jingbthah ki doktor  bak u la mih na Civil ban leit phai biang sha ka jaka shah thngan.
Utei u samla u la khie tlot ha ka por janmiet 5 baje eiei.
Katba ha katei ka juh ka sngi la iohi ia kiba bunbah ki paidbah kiba la tuid sha ka jaka shah thngan u bah Adelbert ban lei tai mynsiem ia ki, na Lumparing ki la wan da ka shnong ban ai mynsiem ia ki ba shah thngan.
Lah ban kdew ba baroh 6 ngut ki ba la shong shah thngan mynta ki la shim ia katei ka rai shah thngan ban pynbor ia ka sorkar ba ka dei ban ai jingmynjur noh ia ka Village Administration Bill khnang ba u Lat un mynjur ban pynlong ain noh ia ka , kaba dei ruh ka lynti ban pynkup bor biang ia ki Rangbah Shnong.
Shillong, 24 Jymmang:Haba pynrem jur ia ka sorkar namar ka jing bym lah jong ka ban myn jur ia ka Village Administration Bill da kaba ai daw ba dang bun kiba kwah jingshai, ka KHNAM ka la kynnoh ruh ba ka jingeh kaba wan ban tyllep mynta ia ka  jaitbynriew, ka dei na ka daw ba ki nongmihkhmat baroh shi katta ki bunkam tang ban leit sam borti, leit sam shatri, sam tin ne sam nep kup thiah bad ki la klet noh ban thaw ia ki ain kiba iada kyrpang ia ka jaitbynriew.
Ka KHNAM ka la kynnoh ba ki nongmihkhmat haduh mynta ki shu pyrta narieh narieh naba dum ban pynkulmar jingmut ia u paidbah namar ba ki sheptieng ba lada kin mih pyrthei ha ka elekshon 2018 kin hap shong ing noh.
Ka KHNAM ka la pynshai ba ka  VAB kan ai bor ia ki Rangbah Shnong bad Dorbar Shnong bad kan teh ruh ia ki da ki kyndon khnang ba kim ym lah ban pyndon kam bakla ia ka bor jong ki, ha kaba ka komiti kyrpang ba ka sorkar ka la thaw hapoh ka jingialam u bah D.D Lapang ka la  ai jingmut ban mynjur noh ia ka VAB, hynrei ka kynhun ki myntri ka sorkar congress ka la ai daw ba ka committee ka khlem iatai bha shwa ban shim ia ka rai.
Ka KHNAM ka la kynnoh ba ka sorkar ka la shu thaw kai ia ka komiti u bah Lapang tang ban pynbiej bad pynthame ia u paidbah, ka la pynrem jur ia baroh ki Myntri sorkar eh ki myntri jong ka seng congress ki ba dei ruh ki trai ri trai muluk, ki ba la shu sngap jar tang ban biang ka shuki, bad  ki klet ia ka jaitbynriew, ong ka kyrwoh na katei ka seng kaba la byrngem ruh  ban  nang iai pyrta paidbah ia ka jingshet shukor jong kine ki myntri, khnang ba baroh kine ki myntri kin hap ban shong iing noh ha ka elekshon  2018.
Ka seng ka kyntu ruh ia ki paidbah ban husiar na ki ejen  jong ka sorkar ki ba la sdang ban pynsngew thuh bakla ia u paidbah.
“Kane kam dei ka sien kaba nyngkong ba ka sorkar jylla ka sdang ban buh da ki ejen ban pynbiej ia u paidbah.
Ki paidbah ki dei ban kynmaw ba ha ki por ba jur bha ka jingpyrshah tih Uranium, ki mih bun tylli ki sengbhalang ki ba trei kum kita ki ejen ka Sorkar Jylla.
Hynrei ha kane ka kynti ki paidbah kim dei ban ngop ha ka buit shukor jong ka Sorkar jylla" ong shuh shuh ka kyrwoh na ka KHNAM.Ka la kynnoh biang ba ka  jingpynslem jong ka sorkar ban mynjur ia ka VAB kadei ruh ka buit ban ailad ia ki mynder ban buhai shnong ha ka jylla,  “Ka elekshon ka dang jngai hynrei mar shu duh bor ki Rangbah Shnong, la khap niah ka DC ophis man ka sngi da ki mynder ban thep kyrteng ha ka Electoral Roll  ka jylla, ne ban aplai rashon kad, sertiphiket jaka shong jaka sah bad kiwei.
" Ong biang ka kyrwoh na ka KHNAM.Shillong, 24 Jymmang:Ki pulit ka jylla haduh mynta kim pat ioh lad ban tohkit ia u Salah uddin Ahmed, u nongia lam ka BNP na ka ri Bangladesh uba la wan poi wir sha kane ka jylla.
U Ahmed haduh mynta u dang don hapoh ka jing sumar ha North Eastern Indira Gandhi Regional Institute of Health and Medical Sciences (NEIG RIHMS), bad haduh myn ta um pat don ha ka met kaba khlain.
“Ngim pat ioh ban tohkit ia u namarba u dang don hapdeng ka jingsumar" ong u SP City bah Vivek Syiem haba kren sha ki lad khubor.
Katba ha ka sngi thohdieng pat ka lok jong u Salahuddin ka Hasina Ahmed ka la pan jamin na u  1st  class judicial magistrate ban pyllait noh ia u , hynrei la iathuh ba ka kashari ka la buh sngi ban tian bishar ia u ha ka 29 tarik u jymmang, 2015 bad la pan ruh  ia ka ripod na ki ophisar kiba tohkit.
La iathuh ba shen ki pulit kin leit rah ia u Ahmed sha kashari hadien ba u la kham ioh bor.
Lah ban pynkynmaw ba ki pulit ki la ioh kem ia u Salahuddin na Golflink , Shillong katba u dang iaid wir ha katei jaka, Lah ruh ban pynkynmaw ba u Salahuddin u la ong ba um tip eiei ia ka jingwan poi jong u sha nongbah Shillong namar ba ha ka por ba la kit ia u ha ka kali la teh ia ki khmat jong u bad hadien ka jingiaid lynti kaba bun kynta la wan bret ia u sha katei ka jaka.
U la kynnoh ba u la shah rahbor na ingsah jong u ha ka 10 tarik u lber, 2015.
Nongpoh, 24 Jymmang:Ka Ri Bhoi Student Union (RBSU), Bhoirym bongCircle ha ka sngi Saitjain ka la  khynra kyaid ha ka surok Shil longBypass kaba jur palat ka jingiadih bad iadie kyiad ha kane ka surok.
Ka RBSU ka la pynlong ia ka jingkhynra kyiad hadien ba la ioh jingtip ba don ki briew kiba ju die kyiad beain ha surok Bye Pass.
Kane ka jingkhynra kyiad, ka la pynma ia ki nongdie bad ka seng ka lamaham ba kan bteng ia kane ka jingkhynra kyaid bad ban ai jingsneng iakiba leh beain.
La ialam ia ka jingkhynra da u president Bah Donbor Nongbri, lem bad usecretary Tynshain Makri bad ki nongialam ka RBYF ka Bhoirymbong.
Hakane ka jingkhynra, ki la ioh ban bat ia u wei na ki nongdie kyaidbeain u Bah Shembor Lamare na Mawbsein.
Shillong, 24 Jymmang:Tang hadien ba la ioh khubor ia ka jingkyr padjong u bah DD Lapang ban sangeh noh ban shah thngan namar ba ka sorkar ka la shim khia ia ka Village Administration Bill ka KHADC, u CEMbarim ka KHADC u Bah Adel bert Nongrum u la ong ba kam don  jingkyllieiei ia u ban weng noh ia ka jingshah thngan khlem buh por haduh ba kasorkar kan pas shwa ia ka Village Administration Bill, 2014.
“Ha ki por ba la dep, ngi la mad ia ki jingsuhsat namar ba kasorkar kam ju pyndep ia ka jingkular jongka.
Kawei ka mat ka dei kajingpynbeit ia u pud u sam bad ka Assam, kaba shu sah teng haduh kineki sngi watla ka sorkar ka ju kular ban leh ia kane tang ha ka porkaba lyngkot hadien ba la shah siat iap ha Langpih.
Kane ka dei kajingkyrpad kaba thymmai kaba kham sniew shuh shuh namar ba ka sorkarkam don ka jingkut jingmut ban pas ia ka Billa", la ong u Bah Nongrumha ki nongthoh khubor mynta ka sngi u Blei.
U CEM barim ka KHADC u la ong ba un bteng beit ia ka jingshah thngankhlem buh por haduh ba ka sorkar ka pyndep ia ka jingdawa ban pas nohia ka Bill ka Council.
U la ong ba ka sorkar kam ju shim khia ban pas ia ka Bill namar baka shu pynsah kai la bun snem wat hadien ba la pas da ka Council.
Halor ka jingkhot jingialang jong u myntri ka District Councils uBah HDR Lyngdoh ha ka 27 tarik ban iakren ia kane ka Bill, u BahNongrum u la ong ba ka sorkar mynta ka la jubab ia ka jingdawa kabanaduh mynshwa ban khot ia ka jingialang ban iakren ia kane ka Bill.
“Ha ka jinglong CEM ma nga, nga la ai jingmut ban don ka jingialanghapdeng ka Council bad ka sorkar halor kane ka Bill hynrei ka sorkarka sngap man man" la ong u Bah Nongrum.
Ha kajuh ka por, u la iaroh ia ka jingshimkhia jong u CEM ba myntaka KHADC u Bah Pynshngaiñ N Syiem ban pas noh ia kane ka bill.
‘Nga sngew tynnad ban iohi ba u Bah Syiem u la kynduh ia u Lat banpas noh ia kane ka Bill" la ong u CEM barim ka KHADC  uba dang iaidshakhmat ia ka jingshah thngan hynne ka sngi.
Shillong, 26 Jymmang:U MDC ka Mawlai uba dei ruh u Deputy CEM ka KHADC u bah PT Sawkmie u la pynpaw ba u kyrshan ia ka Dorbar bah ka Bri u Hynniewtrep ka ban long ha madan Polo ba la khot da ki Rangbah Shnong.
U la ai jingkyrkhu ba katei ka Dorbar kan long kaba iaid beit iaid ryntih bad u la kyntu ia ki paidbah ban ia mih ryntih sha katei ka dorbar  kaba la long namar ka jingshah sloit bor ki Rangbah Shnong.
U la kyrpad ia ki Rangbah Shnong ka Mawlai ba kin ia mih ryntih sha katei ka Dorbar bah , u la ong ba ka jingmih lang jong ki kan pyn ia tylli ia ka jaitbynriew.
Shillong, 26 Jymmang:Ka HYC ka la rai ban pynlong ia ka rally ha jaka shah thngan jong u CEM barim ka KHADC u Bah Adelbert Nongrum ha ka 29 tarik Jymmang, 2015 por 1 baje mynsngi ban pynjur ia ka sorkar ba kan pdiang noh ia ka Village Administration Bill ka KHADC bad ka JHADC.Ia kane ka rally la kyrshan bad yn iashim bynta lang ruh ka State Level Steering Committee kaba la thaw ha ka jingialang ha kane ka sngi Nyngkong ha ka jingialang ha Mawkynrew ha kaba la iadon lang ki nongialam na ka MIPRL, Ka Dorbar Ki Rangbah Shnong Ri Jaintia, Ka Dorbar Ki Rangbah Shnong Ri-Bhoi bad ki nongialam ka  HYC.Ha ka kyrwoh ba la pynlait, ka HYC ka la ong ba la thaw ia kane ka komiti na ka bynta ban iakhun ia ki mat kiba iadei bad ka jingshah sloit iktiar jong ki rangbah shnong ha ka Kashari.
Ka Komiti ka la rai lang ruh ban kyrshan ia kane ka rally ba la pynbeit ka HYC, kaba dei ka jingiakhih ban pynbor ia ka sorkar ba kan phah noh ia ka VAB ka KHADC bad JHADC  sha u Lat ka jylla ban pynkup bor ia ki rangbah shnong.
Ka HYC ka la kyntu ia ki rangbah shnong, ki paidbah ba kin iawan sha kane ka rally ban ai mynsiem ia u CEM barim uba pynlong ia ka jingshah thngan na ka bynta kane  kam bad ki paralok jongu ba ka sorkar kan pyntreikam noh khlem pynslem shuh.
Ka la kyntu ruh ia ki khynnah skul bad kolej ba kin iawan sha katei ka rally ha katei ka sngi.
Ka kynhun ki lehnoh ISIS ka la pyniap haduh 400 ngut ki kynthei bad khynnah ha kawei ka nongbah ka Syria ka Palmyra.
Ki ba la iohi ia katei ka jingjia da la ki jong ki khmat ki la iathuh ba ha ki surok bah la pynthiah lyngktar da ki metiap ha kaba katei ka kynhun lehnoh ka la ring dur ruh ia katei ka metiap.
Katei ka jingpyniap ka ISIS ka la jia hadien ba ki la dep ban pyniap ia kumba 300 ngut ki nongtrei sorkar kynthup ki shipai ha ki ar sngi ba la dep ha kylleng katei ka nongbah hadien ba ka la ioh kurup ia ka, bad la pynieng da ka lama iong jong ka ISIS ha katei ka nongbah ba la rim bha jong ka Syria.
Ki lad khubor ki la iathuh ba ka ISIS mynta ka la nang pynkhlain shuh shuh ia ka bor treikam jong ka da kaba ia teh lok bad ki Jihadi ka Iraq  bad dang ha ka taiew ba la dep ka la pyniap haduh 500 ngut ki briew tang mar ia kurup ia ka nongbah Ramadi.
Ki lad khubor ka Syria ki la iathuh ba ka tei ka jingpyniap im im peit peit ka ISIS ha Syria la tip kum ka Tadmur ha ka ktien Arab.
La iathuh ba kiba bun na kiba la shah pyniap ki dei ki nongtrei sorkar jong ka Syria ba kynthup ia ka Nos Rangbah jong kawei ak Hospital, ha kaba la pyniap lut ruh ia baroh ki bahaing hasem jong ka.
Ha ka jingring dur ba la pyllait paidbah da katei ka seng lehnoh ka la pyni ia ki 20 ngut ki shipai kiba la phah dem khohsiew ha madan shuwa ban pyniap ia ki.
Ki lad khubor ki la iathuh ba kitei ki shipai ki dei kiba la phah shajan ka nongbah Palmyra ban knieh noh ia ki jaka ba ka ISIS ka la ioh kurup.
La iathuh ruh ba ka ISIS ka la rah ia ki paidbah kynthup ki kynthei sha ki jaka kiba ym pat don bal ah ban tip, uwei na ki ophisar sorkar ka Syria u la iathuh ba ba katei baroh kaba la jia ka dei kaba don jingthmu, kaba u blei u kwah ban mih ki jingialeh ha kylleng ka nongbah Palmyra.
Shillong, 24 Jymmang:U Nongai jingmut ka sorkar u Bah DD Lapang u lakyntu ia u CEM barim ka KHADC Bah Adelbert Nongrum  ba un sangeh nohka jing shah thngan namar ba ka sorkar ka la shim khia ban leh wut wutban pdiang ia ka Village Administration Bill, ka KHADC 2014.
U Bah Lapang u la buh ia kane ka jingkyrpad ia u CEM bad kinongkyrshan jongu kiba pynlong jingshah thngan kaba la iaid palat shitaiew mynta ha u dur mot jong u Kiang Nangbah hajan Shillong CivilHospital.
“Nga kyntu ia u Bah Nongrum bad ki nongkyrshan jongu ba kin sangeh nohia ka jingshah thngan namar ba ka sorkar ka la shim khia ban leh kloiia ka VAB", la ong u Bah Lapang haba kren hynne ka sngi u Blei sha kinongthoh khubor.
U la iathuh ba u la kren ia u myntri ka tnad District Council Affairsu Bah HDR Lyngdoh uba la ong ba un khot noh ia ka jingialang ha ka 27tarik Jymmang ia ki CEM ka KHADC bad ka JHADC ban iakren ia kine ki artylli ki Bill ba la pdiang da ka Council ban ai bor ia ki rangbahshnog bad ki bor shnong.
“U Bah Lyngdoh u la iathuh ba ha ka jingialang kin pyrshang ban wanrahia ki kot ki sla jong ka Bill bad ban pynbeit ia ki jingdkoh shwa banshim ia ka rai ba kut ban phah sha u Lat", la ong u Bah Lapang.
Katkum ka jingong u Bah Lapang kine ki ar tylli ki Bill, ki don kijingduna namar ba ki iatyngkhuh bad ki ain jong ka sorkar jylla.
“Ka jingialang kan wad ia ki lad ki lynti ban pynbeit ia kine kijingdkoh" la ong u Bah Lapang.
Hynrei ha kajuh ka por, u Bah Lapang u la ong ba um lah ban kular baka sorkar kan pdiang noh ia kine ki Bill namar ba donkam ban iaidkatkum ki kyndon.
“Nga sngewthuh ba ngim lah ban pynbor iano iano ban sang eh ia kajingiakhih.
Hynrei ngi hap ban kiar na kaba pynlong ia ka jinglongjingman kaba sniew.
Namarkata, nga kyntu ia u bah Nongrum bad kinongkyrshan jongu, ba un sngewbha ban sangeh noh ia ka jingshah thngannamar ba ka sorkar jylla ka la shim khia ia ka village administrationbill," u la ong.
U la ong ba ka jingslem ban pdiang ia kane ka Bill, ka la wanrah iaka jingbitar na ki paidbah bad ki dorbar shnong.
U la ong ba ki paidbah khamtam ki samla pule ki iakynduh jingeh bhanamar ba ki donkam ia ki syrnod na ki Rangbah Shnong ban pyndep ia kijingdonkam jongki.
U Bah Lapang u la ong ba lada kam don kano kano ka jingdkoh kaba jurha kine ki Bill, ka sorkar kan pdiang noh.
Halor ka jingpynkhreh ka sorkar ia ka ordinance, u bah Lapang u laong ka sorkar kam lah ban shu khaprip ia ki khmat namarkata, ka wanrahia ka ordinance ban tem ia ka jingeh shipor haduh ban da pynbeit dakumwei pat.
U la ong ba ka ordinance kan nym ktah eiei ia ka bor jong ki district council.
“Ia ka ordinance lah ban weng bad pynkylla ha kano kano ka pornamar ba la shna tang shi por ban tem ia ka jingeh.
Ngim kwah ba kirangbah shnong ki shong khlem lah ban treikam", la ong u Bah Lapang.
U la ong ba ka ordinance ka la don ha kti jong u Lat ka jylla banioh ia ka jingpdiang.
Shillong, 26 jymmang:U Myntri ka sorkar pdeng ba peit ia ka tnad Atomic Energy Department u Jitendra Singh  ha kane ka sngi Hatmajai u la ong ba ka sorkar pdeng ka hap ban husiar shwa ban iaid shakhmat ia ka jingthmu tih ia u ranium ha kane ka jylla.
"Ki don ki kam ne projek kiba hap ban husiar haba thmu ban leh.
Ka sorkar pdeng borabor ka husiar haba thmu ban leh ia ki projek kiba iadei bad ka bor Niwkliar, atomik.
Ki lah ban wanrah ia shibun ki jingsngew syier, ka donkam ia ka jing mang pisa kaba heh bad ka jingshngan.
Ka donkam ban bishar bniah shwa ia kane ka kam", la ong u Singh haba jubab ia ka jingkylli la ka sorkar pdeng ka thmu ne em ban tih uranium ha kane ka jylla.
U la ong ba kane ka mat ka la mih hynrei ka tnad Atomic Energy ka dang pule bniah ia ka namar ba ka donkam ia ka jingplan bad ka kam kaba khia bha.
“Thikna, ba ka tnad ka dang pule bniah na ka bynta ban tih uranium.
Ngi la don ka Meghalaya ha ka jingpyrkhat jong ngi kum kawei na ki jaka ba don ha ka jingthmu ban rih uranium", la ong u Singh.
Kham mynshwa, ka jingplan ban tih uranium ka long tang ha ki thain shathie ka India.
Hynrei napdeng ki jaka ba thymmai, kam dei tang ka jylla Meghalaya hynrei ka Uttarakhand, Himachal Pradesh  ki la paw ha ka jingthmu ka sorkar pdeng.
Hynrei kane kan shim por namar ba ka donkam ia ka jingmang pisa kaba jur, ban wad bniah bad ban don ka jingshngain ia ki briew haba leh ia kane ka kam" u la ong bad bynrap, ngin buddien bad ngin shim ia ka rai lada ngin iaid shakhmat ne em".
Haba kylli hato kane kan slem namar ka jingtuklar bad kyntait ki sorkar jylla ban iatreilang, u Singh u la ong ba ka sorkar jylla kam da donkam eh kaba donkam ka long tang ha ka por bas dang.
“Katto katne ki jylla ki la pynpaw ia ka jingtieng namar ka jingma kaba lah ban mih na ka jingtih uranium hynrei kane kam long kaba shisha.
Kane ka la jia ha ka jylla kum ka Maharashtra.
Ki la don ka jingtieng lada tih uranium kin wanrah ia ka jingpang bampong hynrei kane kam dei kaba shisha", la ong u Singh.
U la ong ba la dep ban pynlong ia ka jingpule bniah ha Bhabha Atomic Research Centre la shem ba kam don kano kano ka jingma ia ka koit ka khiah.
“Ngi donkam ban ai ia ka jingshai ia ki paidbah halor kane.
Kam don kano kano ka jingma ia ka koit ka khiah haduh mynta.
Ym don uwei u saiantis uba pang haduh mynta" la ong u myntri ka  tnad Atomic Energy Department.
Shillong, 26  Jymmang:Ki dkhot jong ka Parliamentary Standing Committee ki la pynlong ia ka jingbishar ia ki kam pynroi ba la leh da ka sorkar pdeng lyngba ka North Eastern Council (NEC) hynne ka sngi ha nongbah Shillong.
Ki dkhot jong ka Parliamentary Standing Committee ki la pynlong ia ka jingiaphylliew jingmut bad ki heh jong ki sorkar jylla kane ka dong Mihngi ha State Convention Centre, Shillong.
Ia ka Parliamentary Standing Committee la ialam da u chairman u P Bhattacharya kynthup u S Banerjee, Ankit Bhatia, Chandrakant Khaire, Dilip Patel, Bheem Rao Patil, D K Mishra, Nagarajan P Ramen Deka, Adhir Ranjan Chowdhury,  Prem Singh Chandumajra,   Selvakumara bad u Chinayan baroh ki dei ki dkhot jong ka  Parliament.
Ha ka jingiakren, ka sorkar Meghalaya ka la pyntip ia ka jingeh jong ka jylla na ka jingpynduh noh ka sorkar pdeng ia ki jingiarap ia baroh ki skhim pynroi ha kane ka jylla.
U Chief Secretary ka jylla u Bah PBO Warjri u la ong ba ki jylla kane ka dong Mihngi lait noh ka Assam, kim don ka khajna kaba biang ban pyndap nalade ia ki jingdonkam bad ka jingpynsangeh ka sorkar pdeng ia ki jingiarap ka la ktah jur ia ki.
U la kyntu ia ka sorkar pdeng ba kan thaw ia ki lad ki lynti ban pynthikna ba ki jylla kin nym duh na ka jingiarap ba ka sorkar pdeng ka la ju ai kham mynshwa.
U la ong ba ka tnad DoNER  kam don ki nongtrei ba biang bad namar kata, ki skhim pynroi bunsien ki slem bad ki sahkut.
Halor kane, ka Committee ka kular ba kan peit ia kane ka jingeh jong ki jylla bad kan sa ai jingmut sha ka sorkar pdeng ba kan leh ia kaba donkam.
Halor ka jingkhang tih deiwong ha kane ka jylla, ka  Committee ka la ong ba donkam ban pynbha ia kane ka kam bad ka sorkar jylla ka dei ban pynthikna ba ka jingtih dewiong dei ban leh da ka juk stad mynta.
Shillong, 26 Jymmang:Ka Pakhang shnong ba la khot da ka HNLC kan sdang treikam naduh mynta ka janmiet 6 baje bad kan kut lashai ka 27 tarik u jymmang ha ka por 6 baje janmiet, hynrei tang hadien ar kynta kan sdang biang sa ka pakhang surok miet ka ban sdang naduh ka por 8 baje mynmiet haduh ka por 6 baje mynstep, bad katei ka pakhang surok miet kan kut haduh ka por 6 baje mynstep jong ka 2 tarik u jylliew.
Lah ban kdew ba kham ha shuwa ka HNLC ka la pynbna ia ka pakhang shnong ba 48 kynta hynrei ka la pynhiar noh sha ka 24 kynta, namar ba ka la don ka jingud na ki paidbah khamtam na ki khynnah pule kiba dang shu ioh resol bad kiba bunkam ban leit wad klas.
Shillong, 26 Jymmang:Ka Dorbar Shnong Mawpat pyllun ka la rai ban khang shnong ha ka 30 tarik Jymmang kaba dei ka Dorbah Bah Ka Bri u Hynniewtrep kaba la buh ban long ha madan Polo naduh ka por 11 baje mynstep.
Ka dorbar ka la shim ia kane ka rai ban khang shnong ha katei ka sngi ha ka jingialang kaba long ha kane ka sngi Nyngkong kaba la wan iashim bynta ki nongshong shnong, khnang ban pynlah ia ki paidbah ka shnong ban leit iashim bynta sha ka Dorbah Bah ka Bri u Hynniewtrep.
Ha ka jingpynbna ba la pynlait, u secretary ka Dorbar Shnong Mawpat Pyllun, u Bah E Khar-ir u la ong ka jingkhang shnong ka long ban kyrshan ha ka nongrim jong ka jingiatylli ka jaitbynriew, bad ka la shim ia ka rai ban kyntu ia ki baroh ki dorbar shnong kiba don ha bri u Hynniew Trep ban iapoi ryntih lang ha katei ka sngi khlem kano kano ka jingpyrkhat artatien da kumwei pat, na ka bynta ban pynneh pynsah ia ka riti dustur ba la saindur da u longshwa manshwa na ka bynta ka jingiatylli ka jaitbynriew.29Jymmang:Ka Synod College mynta ka sngi ka la rakhe ia ka jingkynjoh ka His tori department sha ka 50 snem.
Ia kane ka tnad Histori ha kane ka kolej la seng ha u snem 1965.
Ha kane ka jingra khe ia ka jingdap jubili ksiar kane ka kolej, ka Kong Helen Giri kaba dei ka Head barim jong  ka Creative Arts ka NEHU ka long ka kongsan ha kane ka sngi ha ryngkat ka jingdonlang bad u Principal u bah D Wanswet, ki nonghikai bad ki khynnah pule jong kane ka kolej.
Haba kren ha kane ka sngi, ka kong Helen Giri ka la ong ba ha ka por ba seng ia kane ka tnad histori ha kane ka jaka pule ki khynnah ki dang duna bha.
Hynrei mynta kane ka kolej ka la kiew ha ka rukom hikai ha kaba ki khynnah ki la kiew bha haba ianujor bad ka por ba mynshwa.
Ka kong Helen Giri ka la batai halor ka jingdonkam ban pynneh ia ka Histori kaba iadei bad ka put ka tem tynrai ki Khasi ki longshwa manshwa.
Ka la ong ba ka put ka tem tynrai kam dei tang ban shu  pynneh pynsah hynrei ha kane ka juk mynta kadei ruh ka lad aikam iajam ia ki samla ha kaba la bun ki kolej ki skul kiba la pynrung ha ki jaka pule jong ki.
Ka la ban jur shuh shuh ba ka por ka la dei ba ka sorkar kadei ban pynrung noh ia ka put ka tem kum kawei na ki sobjek ha ki kolej ha ka rukom ba tista.
Ha kane ka sngi, la ioh ruh ia ki jingrwai phawar, ka put tynrai ba har rukom na ki samla pule ka Sankardev kolej.26 Jymmang:Ki rangbah, ki longkmie, ki samla bad ki khynnah rit ki la tuid sha ka jingialang paidbah kaba ki nongtrei ka Mawmluh Cherra Cement Limited ki la pynlong mynta ka sngi ha Maw mluh ban ia kren halor ka jingbym ioh tulop jong ki kaba la 8 bnai tam mynta.
Ha katei ka jingia lang la wan ban ia shim bynta ruh da ki seng bhalang bapher bapher, ki seng samla shnong bad ki  kali kamai ka thain Sohra kiba la sangeh kamai lut ban kyrshan ia ka jingiakhih ki nongtrei ka MCCL.Ki sengbhalang kiba la donlang ha katei ka jingialang ki kynthup ia ki nongialam ka KSU, FKJGP, HYF, HYC , ka Seng Samla Khlieh shnong, Seng Samla Mawmluh, Seng longkmie Mawmluh , ka Sohra Sumo Association bad kiwei kiba la ai jingkren ha katei ka sngi.
La donlang ruh ki nong mihkhmat paidbah ha katei ka jingialang ba kynthup ia u MLA ka Sohra u bah Titos W Chyne, u MDC bah Donevan Kharwanlang, kham hadien la wan poi ruh sa u bah Ardent M Basaiawmoit MLA Nongkrem bad u bah Pyniaid Sing Syiem MDC  ka Mawryngkneng.
Ha katei ka jingialang kaba la kot hajar ngut ki paidbah la shim ia ka rai ba kin ai por hapoh ka 10 tarik u jylliew ia ka sorkar ba kan pyntreikam noh ia ka karkhana ba thymmai jong ka MCCL, katba ki nongtrei pat kin bteng beit ia ka jingiashong kyrain kat bym pat pyntreikam bad kat bym ioh tulop.
Ka sur kaba la mih na kiba bun bah ki nongkren ha katei ka jingialang ka long ba ki la dawa ba ka sorkar ka dei ban siew noh mardor ia ka tulop ki nongtrei, ban pynim biang ia ka karkhana kaba rim kaba la khang noh mynta bad ban pynsted ia ka jingpyntreikam noh ia ka karkhana ba thymmai, kaba hadien ki la shim ia ka rai ban ai por haduh ka 10 tarik u jylliew.
U MLA ka Sohra u bah Titos Chyne haba kren ha katei ka jingialang u la ong ba ka sorkar ka la wan buh maw nongrim ban tei ia ka plan kaba thymmai ha ka shi tarik u iaiong, 2005 kaba dei ka sngi thok bad  ha katei ka por la kular ban pyndep ia ka tang hapoh 3 snem, hynrei mynta la iohi shisha ba k i paidbah ka Sohra ki la shah thok, namar ba wat haduh 10 snem mynta ym pat lah ban pyndep ia katei ka karkhana thymmai.
U la kynthoh ruh halor ka rukom pyntreikam ia ka plan kaba thymmai namarba tang ia ka jingtei ym pat dep hynrei  ki tiar ki tar la thied bad pynbiang lypa khamtam ha Sohra ka jaka ba la tip kum kaba jur slap tam,  ha kaba ha ka por ba la jan dep ia ka jingtrei pat hap ban pynphai biang ia ki tiar ki tar namarba ki la duh noh, “Ka long thik kum ka ing ka ba dang shu pynieng paia, ki TV ki Refrigerator , ki tiar ki tar la dep thied lypa" ong u bah Titos.
Utei u nongmihkhmat ka Sohra u la ong ruh ba ka dawbah kaba pyntlot bad pyn ring swai ia ka MCCL ka dei ka jingbym biang ka rukom pyniaid ha kaba u la kynnoh ba la pyniaid hi ia baroh kawei ka karkhana tang da uwei u briew.
U la ban jur ia ka sorkar ba kam dei ban khein sting ia katei ka jingiakhih ki nong Sohra, namar ba ka ktien ka ju ong ka banse ka thom sha ka sang, bad ka long ruh kaba ma bha namarba katei ka jingiakynduh jingeh ki nongtrei MCCL ka la ktah ia u khiewja jong ki.
U bah Titos u la ong biang ba ka jingiakhih jong ka Sohra na bynta ka MCCL kam dei tang ban ioh tulop ki nongtrei hynrei ka jingiakhih ka dei ban iohi ba ka MCCL kan ieng beit pateng la pateng na bynta ki longdien ki ban wan.
U la kyntu ia ki paidbah ba ki dei ban shim da ki rai kiba rangbah ha katei ka ingiakynduh kaba la long mynta ka sngi lym kumta katei ka jingiakynduh jong ki kan long tang kum ka jingpynikhain.
Katei ka jingialang ka la rai ruh ban jied ia ki dkhot ki ban leit ia kynduh ia ka sorkar jylla ba kynthup ia ki sengbhalang ban pynbor ba kan leh eiei noh halor ki jingeh ka MCCL.Shillong,26 Jymmang:Ki pulit ki la pynjur ia ka jingpahara namar ka jingkhot pakhang shnong ba 24 kynta ka HNLC lashai ka sngi ha Khasi bad ha Jaintia Hills.
Na ka liang ki pulit ki la long kiba la khreh ban iada ia kano kano ha kane ka kynta pakhang shnong ban pynthikna ba ka iaid ka ieng bad ka suk ka sain kan iaid beit.
Haduh ba la thoh ia kane ka khubor, kam don kano kano ka jingjia ha kano kano ka bynta jong ka Khasi bad Jaintia Hills wat hadien ba la sdang ka pakhang shnong naduh ka por 6 baje janmiet ha kane ka sngi Hatmajai.
Ki paidbah nongiew nonghat la iohi ba ki la mareh bad iabeh ban leit phai kloi sha la iing namar ka jingsma ia ka pakhang shnong ha kylleng ki jaka jong ka nongbah Shillong.
Ki bor synshar district jong ka ri Khasi bad Jaintia Hills ki la pynlong ia ka jingpynkhreh kaba biang ban iada ia ki paidbah na kano kano ka jingjia bad ki la pynjari da ka kyndon 144 CrPC kaba mana ban iaid palat palat ia ka san ngut.
Nalor ki pulit ka jylla, ka sorkar ka la buh pahara ruh da ki CRPF ha kiba bun ki jaka ha ka nongbah.
Ka pakhang shnong ka HNLC kan kut lashai ka janmiet ka sngi Balang.
Shillong, 26 Jymmang:Ki kynthei ka Congress ki la thang ia ka dur jong u Myntri Rangbah duh ka ri u Narendra Modi ban pynpaw pyrshah ia ka jingkiew ki kam sniew pyrshah ia ki kynthei ha ka ri bad ka jingbym lah kane ka sorkar ban tem ia ki.
Ia ka dur jong u Modi la thang da ki kynthei Congress ki dkhot ka Meghalaya Pradesh Mahila Congress (MPMC) hakhmat ka ophis ka Congress Bhavan  ha kane ka sngi Hatmajai.
“Wat hadien shi snem ba la don ha ka sorkar NDA, ba ialam da u Narendra Modi  kam shym la lah ban tem ia ki kam sniew ia ki kynthei ha ka ri khamtam ha Dong Mihngi", la ong president ka MPMC ka Kong Joplin Shylla.
Ka la ong ba ki kynthei na kane ka thain dong Mihngi ki la dei ki langknia ban shah thombor bad ka sorkar pdeng pat kam shym la leh eiei ban tem ia kane bad ban pynshitom ia ki runar.
“Nga sngew ba kane ka sorkar kam shim khia bad ka jingthang ia ka dur jong u Modi ka long ban pyni ia ka jingpyrshah ia ka jingbym leh eiei ka sorkar halor ki jingeh jong ki kynthei", la ong ka Kong Shylla.
Shillong, 29’lyngkot:Ka KSU Soonapyr di, ka la byrngem ban khang tala ia u Tower Mobile jong ka kompani BSNL, lada jia ba katei ka kompeni kam shimkhia ban pynbiang net Work ha katei ka thain.
Ka KSU ka la ong ba ki paidbah nong shong shnong jong ka Soonapyrdi ki la pyrshah bad ujor sha ka seng na mar ka jingbym biang net work ka BSNL ha ka thain Narpuh, namar ka jingbym treikam u Tower jong ka.
Ka KSU ka la ong ruh ba lada ki paidbah ki la ngiah ia katei ka kompeni ym donkam hi ruh ban buh ia utei u tnum.
Ka seng ka la ong ba lada ka kom peni kam shimkhia kan khang tala noh ia utei u tnum, katkum ka kyrwoh khubor ba la phah da u samla T.L Gympad, President KSU Soonapyrdi.
Shillong,26 Jymmang:U Myntri ka tnad Development of Northeast Region (DoNER) u Jitendra Singh u la ong ba ka sorkar NDA ba ialam ka BJP ka buh hakhmat eh ban pynroi ia ka thain Dong Mihngi.
Ngi la don ka North Eastern Council (NEC)  kaba pynkhlain ban pyniaid sted ia ki kam pynroi ha kane ka thain", la ong u Singh haba kren sha ki nongthoh khubor hynne ka sngi Hatmajai ha nongbah Shillong.
U la ong ba ki skhim sorkar pdeng kin bteng beit la ngi ai kyrdan kyrpang ne em ia kane ka thain.
Katkum ka jingong jongu, ki skhim sorkar pdeng kin leit sha man ki jylla la ki ioh kyrdan kyrpang ne em khlem kano kano ka jingleh shiliang.
“Ka kyrdan kyrpang, ym dei ban kulmar ha kaba iadei bad ki skhim pynroi ka sorkar pdeng", la ong u Myntri ka DoNER.Halor ka jingkylli, la ka sorkar pdeng kan ai kyrdan kyrpang ne em ia kane ka thain, u Singh u la ong,  "Kane ka dei ka mat kaba iapher.
Ym lah ban len ba ki myntri tangbah jong kane ka dong Mihngi khamtam na u myntri rangbah ka jylla Tripura u la buh ia kane ka jingai jingmut bad ka sorkar pdeng ka shim ia ki lad ki lynti halor kane.
Hynrei ngam lah ban ong eiei namar ba kane ka kam hap ha ka tnad DoNER".
Kham mynshwa, ki  jylla jong kane ka dong Mihngi ki la buh jingkyrpad ia ka sorkar pdeng ba kan ai kyrdan kyrpang ia kane ka thain.
Ki myntri rangbah jong kane ka dong Mihngi ki la shim ia ka rai baroh ban dawa na ka sorkar pdeng ba kan ai kyrdan kyrpang ia kane ka thain", la ong u Myntri Rangbah ka Tripura u Manik Sarkar.
Ka jingdawa kyrdan kyrpang ia kane ka thain ka long ban pynioh jingiarap kyrpang na ka sorkar pdeng kaba dang sahdien", la ong u Sarkar.
Halor ka suk ka sain ha kane ka thai, u myntri ka DoNER u la ong ba wat ka tnad jongu kam peit ia kane hynrei ka jingsuk ka long kaba donkam na ka bynta ban pynlah ban pyniaid ia ki kam pynroi.
Lada ka jingiasiat ka jingiaumsnam ka don, phim lah ban pyniaid ia ki kam pynroi bad ngi sngew khia ia kane bad ka tnad kam pohiing ka ri ka la pynthikna ia ngi ba ka jingshngain ha ka jylla ka la kham bha ha kine ki sngi", la ong u Singh.
Shillong, 29 ’lyngkot:Hadien ba ka Public Action Committee ka Ing Dorbar Thaw-ain ka jylla ba la khlieh da u bah Hopingstone Lyngdoh ryngkat ki dkhot jong ka ba kynthup ia u bah Paul Lyngdoh, bah Pynshngain N syiem ki la leit jurip ia ka jaka ot doh kaba don ha Demthring, ki la pynpaw ka jingbym sngewhun,  namar ba ka kompeni kaba la aiti ban trei ia katei ka kam kam shym la pyndep ha ka por ba la ia kut bad kat kum ka jinglap jong ki ki la lap ba ym pat shym la shna eiei ha katei ka jaka ot doh lait noh tang ia ka ing trep.
Ka PAC ka la phah ia ka jinglap jong ka sha ka Ing Dorbar Thaw-ain ka jylla bad ka la poi ruh shaduh u pud ba ka PAC ka la bthah ba ka sorkar ka dei ban pan noh ia ka pisa ba la dep pyllait sha ka kompeni, bad ka la byrngem ba lada ym leh kumta kan pynngat mukotduma ia ka tnad ri jingri, ha kaba ka Secretary ka kong H.Mylliemngap ruh ka la phah jingthoh sha ka tnad ri jingri ba ka dei ban pan noh mardor ia ka pisa ba la pyllait namarba kam ia hap eiei bad ka kam.
Kham hadien la ioh jingtip ba na ka liang ka tnad ri jingri ruh ka la khot hajir ia ka kompeni ba trei ia katei ka kam.
Hynrei katei ka jinglap ka PAC bad ka jinglap ka myntri kaba dei peit ia ka tnad ri jingri ka jylla ka long pynban mar khongpong, ha kaba mynta ka sngi, ka myntri kaba peit ia kate ka tnad ka Deborah C.Marak ka la leit ban jurip ia katei ka jaka ot doh kaba don ha Demthring bad la synran lang ia ka da  u MLA ka thain uba dei ruh u Symbud Myntri Rangbah u Dr  RC Laloo bad ki MLA na Jaintia Hills kynthup u Bah Robinus Syngkon, Bah Stephenson Mukhim bad ki heh ka tnad kynthup ia ka Joint Director, Dr.(Mrs) W.Papang.
Ka myntri haba ka peit ia katei ka jaka ot doh ha ka jingjurip jong ka ka la pynpaw ka jingsngewhun ia ka jingiaid shaid shaid ka kam kaba la sdang ha u Naiwieng, 2014 bad ka la kyrmen ba ia katei ka kam yn pyndep hapoh ka por ba la buh kata hapoh ka 18 bnai.
La ban kdew ba ia katei ka jaka ot doh ha Demthring la thmu ban sdang naduh u snem 2012-2013 ha ka jingmang pisa kaba haduh T.7.62 klur tyngka.
Lah ruh ban kdew kham mynshwa ka tnad ri jingri ka jylla hadien ba la shah hukum ha ka Public Account Committee (PAC)  ka la khot hajir ia ka kompeni ba shna ia ka jaka shohdoh ha Jowai kaba na Chennai bad ia u nongiatreilang bad ka u Bah Rishan Rapsang ban pan jingshai halor ka jingslem ban trei ia ka kam na ka bynta katei ka jaka ot doh kaba shong dor T.7.65.
“Ngi la khot hajir ia ka kompeni bad ia u nongiatreilang bad ka ha kane ka sngi Balang’, la ong  u ophisar ka tnad ri jingri ka jylla ha kane ka sngi nyngkong.
Haba kubur ia ka jingpynslem ban shna ia katei ka jaka otdoh ha Jowai, u heh ka tnad ri jingri u la ong ba kin pan jingshai ruh balei kim lah ban sdang ia ka kam ia katei ka jingthmu.
“Ka long kaba shisha ba kane ka kam, kam pat iaid wat haduh la ar snem shiteng mynta", la ong ka khubor na kane ka tnad.
Ha kaba iadei bad ka pisa kaba la pynlait T.1.81 klur sha katei ka kompeni, ka khubor ka la ong ba ki la pynlait ia katei ka pisa katkum ka kyndon ba la pruid dak ha ka jingiateh ba la shna da ka NABARD namar ba ka dei ka nongbei pisa ia kane ka kam.
“Katkum ki kyndon ba la buh da ka NABARD,  ngi la pynlait 30 percent  ka pisa na kaba la mang baroh kum ka bai kit bai bah bad kiwei ki jingdonkam.
Namarkata, ka pisa kaba T.1.81 klur la pynlait sha katei ka kompeni", la ong ka khubor sorkar bad bynrap ba kajuh ka percentage la pynlait kumba ju leh ia ka jingshna ia ka jaka otdoh ha Shillong kaba don ha Mawlai Mawiong.
Sshillong, 30 ’lyngkot:Ka sorkar jylla ka la pynskhem ia u Rajiv Mehta kum u Director General of Police (DGP) ka Meghalaya bad un shimti ia kane ka kam naduh u bnai ban wan.
Ka thymmei khubor ka iathuh ba  u  Rajiv Mehta un shimti ia kane kam kum u DGP ka jylla naduh ka 5 tarik Rym phang ban wan.
U Rajiv Mehta u dei u heh pulit IPS jong u snem 1981 ka kynhun Assam-Meghalaya, bad u bat mynta kum u Director General of Narcotics Control Bureau (NCB).
Ia mynta ia kane ka kam DGP la bat shipor da u SK Jain hadien ba la shong thait noh u DGP barim u PJP Hanaman.
U Mehta  u la shah thung kum u heh DGP ba thymmai hadien ba u PJP Hanaman u la shong thait ha ka 31 tarik Nohprah mynshem snem.
Ka State Security Commission kaba shong kham mynshwa ban jied ia u DGP, ka la pynmih kyrteng san ngut ki ophisar IPS kiba lah ban shimti na ka bynta ka kam DGP.Shillong,29 ‘lyngkot:Ka sorkar Jylla, kam shym la pynduh noh satia ia ka jingtrei ia ka surok  sha Weiloi, Maw kyrwat lane ia ka surok kaba la tip ka Weiloi Rangblang, ong U Ma Sniawbhalang Dhar myntri kam shna surok jong ka sorkar Jylla, haba iakren bad ki kotkhubor mynta ka sngi.
Haba u nongthoh khubor, ula kylli ia u myntri kam shna surok jong ka sorkar India, U P Radhakrishnan mynta ka sngi, hynrei, utei u myntri, ula bthah ia U Ma Sniaw, ba un jubab bad ha ka jubab jongu, ula ong “Ka sorkar kam shym la pynsangeh ia katei ka surok bad ka mang kaba mynta ka long T.50klur bad ka jing pynkhreh, ka dang iaid shakhmat  bad ba kan dang mynjur sa ka Planning Department, ha shwa ban pan pisa na ka tnat DoNER" ong u myntri.
Hynrei, katei ka jubab, kam iahap, na kaei kaba la kam, da ka KSU South West Khasi Hills, namar ba U bah Forward Nongrem General Secretery ka seng, u iathuh ba ia katei ka surok, la pynduh noh, lyngba ka shithi, ba la phah da U Mukul Sangma, kaba 13tarik Nailur 2013 sha ka DoNER, ha kaba u ong ba ka jingtrei katba kum katei ka mang kaba mynshwa, ka long T.27klur.
U nongthoh khubor, ula kylli biang ia utei u myntri ka sorkar India, la katei ka tnat, ka la mang katno ia ka pisa ban shna ia ki surok, kiba la shah pynjulor ha ka jingshlei um, ba dang shen, ha Garo Hills bad halor katei ruh, um shym la jubab bad la pynjubab lem da U Secretery ka tnat PWD, ha kaba ula iathuh khana pynban, ba ki la wan ki briew jong ka tnat kam poh iing ha u bnai Risaw ba ladep ban lum ia ki jingkhein jingdiah, halor ka jingjulor jong ka Garo Hills bad na ka jingsngap jar jong utei u myntri, ka pyni shai, ba ka sorkar India, kam pat pyllait satia wat shi tyngka ruh, ban maramot ia ki surok bad ki jingkieng ba la lynshop da ka jingshlei um sha Garo Hills.
Kam kut tang katta, haba la kylli, ia ka jingsngew jong u myntri, ia ka jingkynthoh ba dang shen jong u myntri ka DoNER, ha ka jingialang jong ka NEC, ba ki jylla shatei dong mihngi, ki pynphai noh ia ka pisa haduh 70percent, na kaei kaba la mang da ka sorkar India bad halor katei ruh, u myntri, um shym la jubab satia bad ki la shu jubab, kiba ia don lang sha khmat bad u bad ki ong “Katei ka dei kawei pat ka mang pisa" bad kaba mut, ba kam dei ka mang kaba dei bad ka kam shna surok.
Ka jingiakren bad ki nongthoh khubor, ka paw shai, ba u myntri um shym la pynkhreh ban jubab dalade hi, hynrei, ki dei pynban da ki ophisar jongu bad ki ophisar ka sorkar Jylla.
Ha katei ka jingiakren, u myntri u iathuh ruh, ba ula leit jngoh ia ka jingtrei ia ka surok ban iaid saw kali, kaba na Guwahati sha Jorabat bad nangta kaba na Jorabat sha Shillong bad la iathuh ba ha katei ka jingtrei kaba ha Assam, kaba jrong 621 Kilometre la trei pyndep haduh 80percent.
Ha Meghalaya, la pyni ia ka surok kaba 337.86 kilometre, kaba shongdor T.2243.59klur, kaba na Nongstoin sha Domiasiat, na Umiam sha Shillong, Ranikor sha Baghmara bad Mawthabah sha Ranikor bad Nongstoin sha Cheragaon, ha kaba la sdang trei shakhmat bad la mynjur ruh ban pyntrei noh ia ka surok, ka ban iaid ar kali na Nongstoin sha Domiasiat lyngba ka Wahkaji, kaba jrong 61.57Kilometre bad kaba shongdor T.355.10klur.
Kitei ki jingtrei kiba dang sah saw tylli, kim pat iaid satia, namar ba ka sorkar Jylla, kam pat ai khyndew haduh 90 percent sha ka tnat pyntrei surok.
La iathuh shuh shuh u myntri, ba ka surok, kaba na Shillong sha Nongstoin bad nangta kaba na Nongstoin sha Rongjeng bad Tura, kaba jrong 264 Kilometre, kan lut T.2,158klur bad na ka bynta la mang ban siew ia ka bai khyndew bad kiwei ki jingdonkam, ka ban long T.180klur bad halor kane ka sorkar India, ka la buh T.164.94klur ha ka pla jong ka sorkar Jylla, halor ki jing pan pisa jong ka sorkar Jylla.
Shillong, 29’lyngkot:Na 331 ngut ki samla wad kam kiba la pass ia ka eksamin jong  ka District Selection Committee, East Khasi Hills ha ka Grade IV, baroh na ki, ki la ioh kam lut  lait noh sa tang 20 ngut ki kynthei.
Kham mynshuwa na ki 331 ngut ki samla wadkam don kiba ka sorkar ka la thep kam noh bad hadien ki sah sa 209 ngut ki bym pat ioh kam, hynrei kham hadien la thep kam biang na kitei ki 209 ngut bad kiba sah mynta ki dei sa tang 20 ngut ki kynthei ki bym pat ioh kam.
Kitei ki 20 ngut ki la phah da ka jingthoh sha ka sorkar ba ka dei ban thep kam noh ia ki, bad khadduh eh ki la phah jingthoh ha ka 8 tarik mynta u bnai, hynrei haduh mynta ka sorkar kam pat jubab eiei ia ki, bad dei na kata ka daw ki la shim biang da ka sienjam ban pynlong da ka jingshah thngan kaba khlem pud.
Kitei ki 20 ngut ki kynthei ki la sdang ia ka jingshah thngan jong ki naduh ka 27 tarik mynta u bnai, bad mynta ka jingshah thngan jong ki ka la kot sha ka lai sngi lai miet.
Na ka 20 ngut ki la don 12 ngut kiba la wan ban shah thngan katba 8 ngut pat kim shym la lait ban wan sha katei ka jingshah thngan na ka daw ka jingshitom bad ba ki dang rit khun.
Na ka 12 ngut pat kiba la shah thngan la lai sngi, mynta ki sah sa tang 8 ngut bad saw ngut na ki ki la ioh pang noh.
Haba ia kren bad u Rupang ka  nongialam kitei ki samla wad kam ka kong  PL Thabah ka la iathuh ba na ki 12 ngut, 4 ngut ki la ioh pang bad la pynkit ia ki shapoh hospital bad hadien ba ki la mih na hospital ki la poi biang sha ka jaka shah thngan ha Indoor Stadium, Jingkieng Nongthymmai, hynrei haba la poi biang sha katei ka jaka ki la kem pang biang bad ki para dkhot jong ki ki la phah noh sha ki sha ing.
Ka kong Thabah ka la iathuh ba haduh mynta la lai sngi ba ki shah thngan kim pat shym la ioh jubab na ka sorkar bad dei mynta ka sngi ba la wan ka majistor kaba dei ka kynthei (Garo) kaba kim tip kyrteng bad ka la bthah ia ki ban sangeh noh ia ka jingshah thngan ioh ba kan ktah ia ka koit ka khiah jong ki, hynrei na ka liang jong ki ki la pyneh  bad ki la ong ba katba ka sorkar kam pat jubab kin bteng ia ka jingshah thngan haduh ba kin da ioh kam.
Shuh shuh ka kong Thabah ka la iathuh ba ka la ioh jingtip lyngba ka majistor ba ka sorkar ka la thungkam ia lai ngut napdeng ki 20 ngut kitei ki samla sha thngan, ha kaba ka la ong ba haduh mynta na ka liang jong ki kim pat ioh jingtip iano ka sorkar ka la thungkam.
Ka Khasi Jaintia Labour union lyngba u President jong ka u ba A.P Sylliang ka la ai ka jingkyrshan ia kitei ki samla kiba shah thngan bad ka la kyntu ia ka sorkar ba ka dei ban thungkam noh ia ki.
U President katei ka seng u la ong ruh ba ki la wan ban peit ia kitei ki samla ha ka jaka sha thngan jong ki mynta ka sngi.
Shillong, 29 ’lyngkot:Ka National Green Tribunal (NGT), ka la ai por biang sa 14 sngi ban siew pyndep ia ka khajna na u dewiong ba la dep sei.
Ia kane la pynbna da ka NGT Special Circuit Bench jong ka Eastern Zone ba la pynlong mynta ka sngi ha Shillong.
Ha kajuh ka por, la rai ruh ba ka jingkhang tih dewiong kan dang iai bteng ha kane ka jylla.
“La bthah ia ki trai par dewiong ban siew ia ka khajna jong u dewiong ba la dep sei uba la pynshongdor ha ka jaka ba la buh hapoh 14 sngi.
Ka jingsiew ia ka khajna lah ban shu khein jhulum bad dei ban siew ha baroh ki bank ba la ithuh ka ri, da ka Real Time Gross Settlement (RTGS) “, la ong bthah u dkhot ka NGT u UD Salvi haba pynbna ia kane ka rai mynta ka sngi.
Ka jingshalan ia u dewiong kan iai bteng haduh ka 11 tarik Kyllalyngkot katkum ka hukum ba mynshwa.
Ha kajuh ka por u Justice Salvi u la bthah ia ka sorkar jylla ban pynsted ia ka kam ban shna ia ka kyndon ban tih dewiong, katkum kane ka juk, khnang ban khang lad ia ka jingtih dewiong lymmuh kaba ktah ia ka mariang.
Haduh mynta katkum ka kaiphod na ka sorkar jylla, ka la ioh lum khajna haduh T.77.25 klur na u dewiong  na ki 11,02,950 metric ton u dewiong ba la dep sei bad shalan.
Shwa ia kane, ka Expert Committee ka la kdew ba la don kumba 6.3 million tone u dewiong ba la dep tih ha kaba ka dor baroh kan long T.3078 klur bad ka khajna ban ioh ka sorkar kan long T.400 klur.
Ha NGT ka la bthah ruh ia ka sorkar ban buh ia ka jaka thew ban  shalan ia u dewiong ha Dalu bad ha Garampani ha u Lber bad ka la pdiang ruh ban buh ia ka jaka thew ha Myndihati.
Ka NGT ka la bthah ruh ia ka sorkar ba kan pyntreikam mardor ia kiwei ki jaka thew ki bym treikam  hapoh shiphew sngi.
Shwa ia kane, ka NGT ka la bthah ia ka sorkar jylla ban bud thik ia ki kyndon ba la buh da ka Committee, kaba la khlieh da u Additional chief secretary u KS Kropha ban buh 10 tylli ki jaka peit.
Ka la bthah ruh ia ka sorkar jylla ba kan ai ia ka jubab lem bad ka kaiphod kaba la leh ha u Naiwieng mynshem snem da ka tnad Mineral Resources na ka bynta ban pynkhuid ia ki jaboh kiba mih na ki par tih dewiong bad ia kane dei ban ai hapoh ar taiew.
Ha kawei ka liang, ka Tribunal ka la ai jamin ia saw ngut ki briew, namar ba ka dei ha ka por jongki, ba 15 ngut ki briew ki la iap, ha ka 6 tarik Naitung, 2012  ha  South Garo Hills district bad ki dei ban wan mih ha ka jingbishar kaban long biang ha ka 19 tarik Iaiong.
Ka la bthah ruh ban phah jingthoh sha u SP  ka Dhubri district, Assam  da kaba bthah ba un wanrah ki saw ngut ki briew kiba sakhi ha katei ka jingjia ha ka 19 tarik Iaiong.
“Kane kajuh ka jingthoh yn phah sha u Chief Secretary ka  Assam  ba un pynthikna ba u SP un wan ha katei ka sngi bishar", la ong ka Tribunal.
Ha ka jingshisha u SP ka Dhubri u la dei ban wan, hynrei u khlem wan bad na kane ka daw, ka la pynlong ia ka Tribunal ban pynmih ia kane ka hukum.
Ha kaba khadduh, ka NGT ka la thung ia san ngut ki Commissioner ba kin peit ba ki hukum ba ka la pynmih, kin treikam khlem jingbakla.
Kine ki san ngut kiba ka NGT ka la thung ki long u Bah JB Kharbhhih, u Bah K Rymbui, u Vikash Pradhan, u Naba Bhattacharjee bad ka Rosanna Lyngdoh.
“Kine ki Commissioner kin ai ia ka kaiphod sha ka Tribunal man u bnai", la ong u Justice Salvi bad bynrap ba ka sorkar jylla kan hap ban siew ia ki T.25,0000 man u bnai.
Shillong, 29’lyngkot:Halor ka jingiap jong uwei u heh pulit u Inspector P J Marbaniang, uba peit ia ka Pathar khmah Out post, ka HNYF ka la kynnoh ba kat kum ka jingiathuh jong ka kurim jong u, ha ki lad khubor ka paw ba ka don ka jingkhniot ba na sha lyndet ia utei u samla tang ban ioh pyllait jubor ia ki trok dewiong kiba u la bat.
Shuh shuh katei ka seng ka la pynpaw ia ka jingbym sngewthuh sngew thaw halor ka jingiap jong utei u samla uba ia ka met jong u la dep ban eksamin da ki doktor, katba ha ka kaiphod pat la paw ba ka Civil Hospital , Nongpoh ka pyni ba u la iap ha ka 24 tarik mynta u bnai, ha ka por 8:50 baje, katba ka GNRC pat ka pynpaw ha ka ripod ba u la iap ha ka 25 tarik ha ka por 3:12 baje mynstep.
Halor kitei ki ripod ka HNYF ka la ong ha ka kyrwoh ba ka sah ha ka umdum bad ki la tynruh ki jingkylli ha ka jingmut jingpyrkhat jong ka ban tip kaei pat ka daw ba la rah biang ia ka metiap jong utei u pulit sha kawei pat ka hospital? Ia ka met ba shitom jong u bah Marbaniang la rah nyngkong sha Civil Nongpoh ne sha GNRC? Mano ba pynbna nongkong ia ka jingiap u bah Marbaniang ki doktor na Civil Nongpoh ne GNRC? Shaei ki mobile jong u ki jah?.
Haba pynpaw ia ka jingkyrshan kumba la pynpaw da ka CSWO ka HNYF ruh ka la ong ba ka sngewdei ban lum jingtip na ki mobile phone jong utei u samla ban tip kaei kaba la jia ia u, bad ka la ong ruh ba  lada ka sorkar jylla ka long kaba khiud jingmut bad ka ba don jingkit khlieh ia la ka jaitbynriew bad ka jingaiti bad pyndep hok iala ka kam halor jong u bah (L) PJ Marbaniang, ka dei ban aiti shi syndon sha ka CBI ban tohkit halor kane ka bynta, ym sha kino kino komiti khnang ba ka jingtohkit kan long kaba kloi kaba khuid bad kaba shai.
Katei ka seng ka la  pynpaw ruh ka jingsngewlem sha baroh kiba ieid ba thoin u bah (L) Marbaniang.
New Delhi, 30 ‘lyngkot:Ka Jayanthi Nata rajan, ka nongialam ba radbah ka seng Congress, kaba la longdoh longsnam ha katei ka seng la palat 30 snem ka la pynbna paidbah ba ka phet noh na ka seng Congress.
Ka Jayanthi ka la thoh da ka shithi kaba jrong bha sha ka President ka seng Congress ka Sonia Gandhi ban pyni ia ki daw balei ba ka la iehnoh ia katei ka seng.
Ha ka shithi ka Jayanthi ka la pyni ba mynta la 11 bnai ka shu sah ha ka umdum, kata naduh ka 20 tarik u Nohprah 2013 haduh kine ki sngi, kaba dei ka sngi ba la phah ia ka ban weng noh ialade na ka shuki myntri ba ka bat.
Ha ka shithi ka la ong , ‘Madam, nga thoh sha phi da ka mynsiem ka jingsngewkhia , bad la palat 11 bnai nga la mad ki jingkhuslai ha ki jingmut jingpyrkhat  jong nga, bad nga la shah thad shah kren ha ki kot khubor’.
Ka la pynkynmaw ruh ialade ba ka dei ka dkhot jong ka seng Congress kaba la longdoh longsnam ha katei ka seng la palat 30 snem kata ha ka pateng kaba saw jong ka seng Congress.
Ka la pynkynmaw ba lai tylli ki pateng jong ka seng Congress ki dei ki pateng  kiba ia khun ban pynioh jinglait luid ia ka ri India kaba ki bahaing ba ha sem jong ka ruh ki ia don bynta lang.
Ka la pynkynmaw ba ka dei kawei na ki nongtrei shitrhem ka seng Congress kaba la ia soh bad katei ka seng naduh u snem 1984 bad ka la ong MP la saw sien bad ka la bat ruh ia ka kam myntri ka sorkar pdeng.
Ha ka shithi ka la ong ba la palat 30 snem ba ka la don bad ka seng kam ju don dak sniew eiei bad kam ju leh kulmar, hynrei ka dei ka briew kaba la ioh tang ki jingiaroh, hynrei kaba pynkyndit eh ia ka ka dei ha ka 20 tarik u nohprah 2013, ka sngi ba kyndit kyndit la phah ia ka ban risain na ka kam myntri khlem kano kano ka daw, kaba hadien ba ka risain u myntri rangbah duh ka ri ruh u Dr.Manmohon Singh u la thoh kylla da ka shithi sha ka ban ong ba u la pdiang ia ka shithi iehnoh kam myntri jong ka bad ha ka juh ka por u la iaroh ia ki kam kiba ka la leh da kaba ong ba ka dei ka jingnoh synniang kaba khraw tam.
“Ka 20 tarik u nohprah, 2013 ka long kumba tied da u tyrnem na khlieh jong nga kaba la wan ban pynjot ia nga, haduh mynta ngam lah ban sngewthuh kaei kaba nga la leh bakla , ka khubor ba la phah ia nga ban risain ka long kumba la rai pyniap ia nga" ong ka Jayanthi ha ka shithi sha ka Sonia Gandhi.
Ka la ong ba ha ka step kaba bud hadien ka jingiehnoh kam jong ka, la paw ha ki khlieh jong baroh ki khubor ia ka jingiehnoh kam jong ka, hynrei wat la katta ruh ka la ong ba don napdeng ki paralok ba jan bad u Rahul Gandhi kiba la khot nongthohkhubor bad ki la kren ba ka jingiehnoh kam jong ka ba kam dei na ka bynta ban trei hapoh ka seng.
Nalor katei ka Jayanthi ka la kyntait ha ka shithi ba ka jingpynslem ia ki projek ka sorkar ba kam dei na ka jingleh jong ka kumba la mih ki jingkynnoh.
Ha ka shithi ka la pynpaw ruh ia ka sngi ba ka ia kynduh khadduh bad ka Sonia kaba ka ong ba ha katei ka sngi ka la pynpaw ia ka jingkulmar jingmut namar ba kam sngewthuh eiei kaei kaba la jia ia ka, hynrei ka Sonia ka la ong ia ka ba mynta ka dei ka por elekshon bad kumta ba kan pynleit jingmut ban pynkhlain ia ka seng.
Ka la ong ruh ba ha u kyllalyngkot 2014, la weng sa ia ka kyrteng jong ka, na ka kam nongai ktien ka seng Congress, ha katei ka shithi ba khadduh kaba jrong jong ka  jong ka sha ka Sonia Gandhi shuwa ba kan risain noh ka Jayanthi ka la pynpaw bun kiei kiei kiba ka seng Congress ka pyni ba kam don mon ia ka, hynrei ka la ong ‘Madam , sngewbha pyntip seh ia nga kaei ba nga la leh bakla, namar kane ka rai ban thoh shithi sha phi ka dei ka rai ba nga la shim hadien ka jingduwai kaba saw bnai’.
Shillong, 29 ’lyngkot:Ka National Green Tribunal (NGT) Special Circuit Bench ka Eastern Zone ha kane ka sngi palei ka la bthah ia ka Meghalaya Urban Development Authority (MUDA) ban pynpra naphang ia ki jingtei beain kiba ieng ha phudwah Umkhrah bad Umshyrpi,  kat kum ki kyndon ka ain.
“Kane ka kam kaba donkam kyrkieh, la bthah ba ka sorkar jylla ka dei ban weng ia baroh ki jingtei beain baroh kiba don ha phud wah  hapoh lai bnai.
Ka jingpynpra ia ki jingtei dei ban leh hadien ba la leh ia ka jingjurip kaba bniah katkum ki kyndon ka ain", la ong u dkhot ka NGT u Justice UD Salvi  bad u dkhot jongka u Ranjan Chatterjee.
Ka NGT ka la pynmih ia kane ka hukum hadien ba la pynlong ia ka jingsngap ia ka jingujor da u nongiasaid ia ka mariang u Naba Bhattacharjee,  halor ka jingma na ka jingjaboh jong ka wah Umkhrah bad ka wah Umshyrpi  ha kane ka sngi Palei.
U Justice Salvi u la ong ba u Deputy commissioner bad u superintendent of police  ka East Khasi Hills  ki dei ban ai ia ka jingiatreilang baroh katba donkam ia ka MUDA ha ka jingleit pynpra jongka ia ki jingtei beain.
Ka Tribunal ka la pynmih ia kane ka hukum hadien ba la sngap ia ka jingwanrah da u nongiasaid ain ka sorkar u Ranjan Mukherjee  ia ka rai jong ka Divisional Bench ka Gauhati High Court  ha u snem 2011 kaba hukum ia ka MUDA ban pynpra ia ki jingtei beain ha phud wah Umkhrah.
Haba kdew ia kane ka hukum ka Kashari, u Mukherjee u la ong ba ka Kashari ka la pynksan ia ka sorkar katkum ka bye laws jong ka  MUDA  ba dei ban pynpra ia ki jingtei beain kiba ieng ha lynter ka phud wah Umkhrah.
U nongiasaid ain ka sorkar haba pynsngew ia kane, u la pynpaw ia ka jingsngew lyngngoh halor ka jingbym leh eiei wat haba la jan dap san snem hadien ba ka Division Bench ka la pynmih ia ka hukum.
“Ka jingpynpra la dei ban leh naduh kham mynshwa", la ong u Mukherjee.
Katba u nongiasaid ain ka Greater Iew Polo Welfare Association (GIWPA) u K Paul  u la wan kynsan kynsan ha ka por janmiet jong ka jingpynlong ia ka jingbishar ban pan jingshai ia ka rai jong ka NGT ban pynpra ia ki jingtei beain ha kitei ki phudwah kiba don ha ka nongbah.
U la kdew ia ka rai jong ka Kashari Division Bench, da kaba ong ba ka Kashari ka la pynmih ia ka rai ha u snem 2011 da kaba kyntait ia ka notis jong ka MUDA  ban pynpra ia ki jingtei beain ha phud wah Umkhrah.
Lah ban kdew ba ha u snem 1995-96 haba u Bah James Marvin Pariat u long u myntri ka tnad Urban Affairs  bad u Prashant Naik kum u Deputy commissioner ka East Khasi Hills,  la pynlong ia ka jingpynpra ia ki jingtei beain ha shi lynter ka wah Umkhrah.
Shwa ia kane, u Bhattacharjee u la kyrpad ia ka Tribunal ba kine ki wah ki dei kiba kongsan ha ka nongbah bad donkam ban iada ia ki.
Nalor ka sorkar jylla, u Bhattacharjee u la kwah ba ka Tribunal ka dei ban bthah ia kiwei ki tnad kum ka Shillong Municipal Board, Meghalaya Urban Development Authority (MUDA), Meghalaya State Pollution Control Board, Khasi Hills Autonomous District Council (KHADC) bad kiwei ban leh wut wut ban iada ia kine ki wah.
Ka Tribunal ka la buh ia ka tarik ban bishar biang ha Shillong ha ka 16 tarik Iaiong halor kane ka kam.
Shillong, 30 ‘lyngkot:U EM ka KHADC u ba peit ia ka Iew ka hat u bah Donkupar Sumer, uba dei ruh u MDC ka Umsning mynta ka sngi u la hiar sha ka shnong  Mawser ban jurip na ka bynta ban shna ia ka iew thymmai ka ban long shisien shi taiew ha katei ka shnong.
Ka jingleit jurip ban shna iew thymmai ha ka shnong Mawser ka dei hadien ba ka KHADC ka la ioh jaka lyngba ka jingai sngewbha u trai jaka u Bah Jo Mawlong ia shi bynta ka jaka ka jong u kaba don ha katei ka shnong.
Ia katei ka jingthmu ban shna iew thymmai la mynjur da ki rangbah shnong katei ka thain ha ka jingialang kaba u MDC u la khot ia ki ha karma treikam jong u.
Ka jaka ba la thmu ban tei ia katei ka iew, ka dei ka jaka kaba kdup haduh kumba 30 tylli ki shnong ki thaw kiba don hapoh ka thain.
Ki rangbah shnong jong ki 9 seng hadien ba ki la mynjur ban thaw iew thymmai ha katei ka shnong ki la thaw da ka komiti kaba la tip kum ka Mawser Market Committee bad katei ka komiti kan iaid shakhmat ban pynbiang ia baroh ki jingdonkam sha ka District Council   haduh ban da ioh ka jingmynjur ban thaw ia ka iew thymmai, bad ka jingthmu ban thaw ia katei ka iew ka long bay n long trai hi da katei ka komiti ym da ka district Council.
U Bah Don Sumer u la iathuh ba hadien kane ka jingwan jurip un sa leit pat ban iakren bad pynsngew hakhmat u CEM ka KHADC na ka bynta ban kyrpad ruh ban pynmang lem ia ka pisa ban ioh ban sdang noh ia kane ka kam, khnang ba kan iaid shaid shaid bad ioh ban plie noh shwa ban wan ka aiom lyuir.
“Ia mynta hi ban pyniaid ia kane ka kam baroh shakhmat kan shong ha ka jingstad jong katei ka committee ki rangbah shnong, namar la aiti ha ki ban pynbeit lut ia ki kam ki jam bad kumjuh ruh ban ia soi ia ka soskular bad u trai jaka uba la noh sngewbha ia ka jaka," la ong u MDC.Ha kane ka sngi la pynshai shuh shuh ha kaba iadei bad katei ka iew ia ki rangbah shnong da ki ophisar jong ka Council ba kynthup ia u Joint Secretary Bah RS Wanniang lem u engineer bad u surveyor uba la shim jingkhein ia ka jaka, ia kaba la buh ban ioh kumba 20 hajar sq/ft.
Shillong, 30 ’lyngkot:Ki Kandidet kiba pas ia ka eksam DSC jong ka Grade IV ki la weng noh ia ka jingiakhih shah thngan jong ki kaba la neh saw sngi lai miet kynthih hadien ba ka sorkar ka kular ban thung kam noh ia ki hapoh hynriew bnai.
“Ka sorkar ka la kular ban thung kam noh iangi baroh arphew ngut ki khynthei hapoh u bnai Naitung mynta u snem", la ong ka Kong EL Thabah kawei na ki kandidet ba pas ia kane ka eksam DSC.Kine ki arphew ngut ki kandidet ki la shim ia kane ka rai hynne ka janmiet sngi Thohdieng hadien ba ka Magistrate ka la wanmih sha ki, bad ka la pybna ba ka sorkar ka la pynjlan biang ia ka samoi thung kam sa hynriew bnai.
Ha ka jingshisha ka jingpynjan por ka sorkar ia ki mynshwa ka la kut noh ha ka 31 Kyllalyngkot 2015 bad mynta ka sorkar ka la pynjlan por biang ia ki sa hynriew bnai ban thung kam noh ia ki.
Lah ban kdew ba ka jingiakhih shah thngan jong kine ki kandidet ba la neh saw sngi lai miet, lai ngut napdeng jong ki  la poi sha Shillong Civil hospital.
Shillong, 30 ‘lyngkot:Ka dorbar ki Khlieh Nongsynshar hapoh ka jingialam u bah John F kharshing mynta ka sngi ka la ia kynduh biang ban iatai halor kaei kaba la mih na ka  jingkhot ia kren ka sorkar ha ka 20 tarik u kyllalyngkot.
Ha katei ka jingiakynduh ka la shim ruh ia ka rai ban kyntu ia baroh ki Dorbar shnong, dorbar Raid, dorbar Hima ba ki dei ban lum ia ka dorbar kyrkieh ban ia thir bha halor ka shithi kaba wan na ka tnad MHA bad kumjuh ruh halor ka hukum ba ka high Court ka la pynmih dang shen bad ia ki rai jong ki ki dei ban phah sha ka ophis jong ka dorbar ki Khlieh nongsynshar.
Halor katei ka hukum ka high Court ka jingialang ki khlieh nongsynshar ka la shim ruh ia ka rai ban thaw ia kawei ka komiti ka ban peit  ba ki Khlieh nongsynshar kin thaw lad ban pynpaw ia ka jingpyrshah jong ki ia ka rai ka high Court sha ka Division Bench.
Ka la shim ruh ia ka rai ban phah biang ia ka dorkhast sha ka Sorkar Jylla Meghalaya ban phah noh kham kloi ia ka jubap halor ka jingpyntrei kam ia ka Instrument of Accession and Annexed Agreement 17, 1948, bad ka kaiphod halor ki Hima Khasi States, kumba la pan da ka tnad Ministry of Home Affairs, (MHA) Sorkar India lyngba ka shithi kaba la phah sha u Chief Secretary, Meghalaya ha ka 27 tarik u naiwieng 2014, ha shuwa ban pynbeit thymmai ia ka Sixth Scheduled.
Ka Sorkar Meghalaya bad District Council ki dei ban bsuh ia ka Instrument of Accession(IOA & AA) hapoh ka Constitution Ri India, kumba ioh ki jaidbynriew Kashmir ha kaba paw ka IOA jong ki lyngba ka Article 370.
Ka la shim ruh ia ka rai ban   bteng ia ka jingdawa ban ioh ia ka Regional Council kaba kyrpang na ka bynta ki Khlieh Nongsynshar bad ban kyntu ia ka Sorkar Meghalaya ban pynbeit ia ki kyndon jong ka 6th Scheduled ha kaba yn batai shai ban don ka Regional Council na ka bynta ki Khlieh Nongsynshar.
Ban kyntait ia ka jingtyrwa ban pynrung ia uwei u Khlieh Nongsynshar kum u MDC ba shu sieh, namar kum ban shu pynkynmaw ka Dorbar Ki Khlieh Nongsynshar ha u snem 2003 ka la kyntait ia ka kaiphod bad ka jingtyrwa na ka National Commission for Review of the Working of the Constitution (NCRWC) jong ka Sorkar NDA ban sieh san(5) ngut ki Khlieh Nongsynshar kum ki MDC.Kawei pat ka rai ba ki la shim ka dei ban kyntu ia ki bor KHADC ban thaw lad ban pynbeit thymmai ia ka Village Administration Bill ha kaba ka dei ban weng noh ia ka jingbatai Village Development Council bad ha kaba dei ban shaniah ia ki Dorbar Shnong ba kin thaw ia la ki jong ki Committee, ym ban pynmih ar tylli ki bor hapoh kawei ka Shnong, bad ha kaba ka Village Administration Bill ka dei ban long la ka jong ka jong na ka bynta ki 54 tylli ki Hima/Elaka.
Shillong, 30 ‘lyngkot:Ka FKJGP Seng kmie lyngba ka kyrwoh na u Chief Organiser u bah Marbud Dkhar ka la pynbna ba kan don ka jingialang jong katei ka seng ha ka ophis Seng kmie ha Mawlai mot Syiar ha ak por 1 baje mynsngi , bad katei ka jingialang ka long ban pyrkhat na ka bynta ka 13 tarik ka sngi ba ka FKJGP kan pynkut noh ia ka rakhe 25 snem jong ka, ka ban long ha Soso Tham Auditorium, ka kyrwoh ka la kyrpad ia baroh ki President/Secretary  Unit ba Circle kiba hap hapoh ka East Khasi Hills bad Shillong City ba kin poi khnang sha katei ka jingialang.
Ha kawei pat ka khubor, ka FKJGP Jaintia hills kum shi bynta na ka jingrakhe ia ka jingdap 25 snem jong ka , mynta ka sngi ka la pynlong ia ka jingtah dur bad jingthoh ha kylleng ka sor Jowai  bad katei ka jingthoh ka dei kaba la thoh halor ka phang ba pynduh noh ia ka jingshongkha khynnah bad ba ki samla ki de ban kiar na ka jingshongkha ha ka rta kaba rit.
Katei ka seng ka la leit tah ia kitei ki jingthoh ha kylleng ki dong jong ka sor Jowai.
Shillong, 30 ’lyngkot:U Myntri sorkar barim bad u MLA/MDC barim ka Congress u Bah KK Dkhar u la ong ba ka jingmih jongu na ka seng Congress, kam dei tang marwei hynrei ki nongbud shadien kiba bun.
U Bah Khan uba la phah ia ka shithi iehnoh ia ka Congress ha kane ka sngi Hatmajai, u la ong ba shwa ba un shim ia kane ka rai ban mih noh na ka seng Congress kaba u la don la 26 snem, u la iakren iasyllok shwa bad ki paidbah ba ju kyrshan bad don bad u.
“Watla nga la phah shithi iehkam marwei, khlem ialam ia ki paidbah, hynrei ki nongkyrshan ki don bad nga, nga la iasyllok iakren shwa ban shim ia kane ka rai rangbah", la ong u bah Khan haba iakren mynta ka sngi bad u Rupang halor ka jingiehkam jongu na ka Congress.
U Bah Khan u la jop ar sien kum u MLA ka Nongshken bad lai sien kum u MDC na ka party Congress bad u la don ha kane ka seng la 26 snem naduh ba u la risain ia ka kam sorkar ban shakri noh ia ka kam paidbah.
U la ong ba ka daw ka jingiehnoh jongu na ka seng Congress, ka dei namar ba kam long shuh kum mynshwa.
“Nga dei u dkhot ba shisur ka party, ha ka elekshon MLA ruh wat la nga la duh ia ka tiket hynrei nga la kyrshan ia u kyrtong jong ka seng, pynban ka seng ka la niew bein ia nga", la ong u Bah Khan.
“Mynta ka seng Congress kam don shuh ka jinglong shisur ne ryntih hynrei ka la iaid lait na ki kyndon ka jinglong ryntih kaba la pynlong ia nga ban shim haduh kane ka rai ban mih noh syndon", la ong u Bah Khan.
“Naduh ba nga la shah jied MDC lai sien, ngam ju bat EM shisien ruh namar  ba ngam dei uba kwah ban iaknieh, wat la nga la long  kham rangbah ban ia kiwei", la ong u Bah Khan bad u la bynrap, ba ha ka la don ki khep ha kaba ka seng ka la tyrwa ia ka kyrteng jongu ban shimti wat ia ka shuki CEM ha KHADC, hynrei u hap ban lenlade ban iehnoh namar ban ailad ia kiwei.
Kawei kaba pynsngewsih ia u Bah Khan kum u shipai ba shisur jong katei ka seng, ka dei ruh ka jingpynkhein ka seng ban ai tiket ha ka MDC elekshon.
U Bah Khan u la ong ba ha ka elekshon MDC, ka party ka ai tiket ia u briew uba ju  ialeh pyrshah ia ka seng bad kane ka jingleh ka long mar khongpong ia kaei ba ka seng ka ju treikam, la ong u Bah Khan.
Haba twad jingmut kaei ka rai jongu nangne shakhmat hadien ba la iehnoh ia ka party Congress, u Bah Khan u la ong ba ia mynta u dang shong shwa kumto namar ba um kwah ban shim rai kyrkieh.
“Ka dang long kloi than ia nga ban ong eiei halor kane", la ong u Bah Khan.
Haba kylli pat la ka MPCC ka la pdiang ne em ia ka shithi iehkam jongu,  u Bah Khan u la ong ba haduh mynta um pat ioh ia kano kano ka jingthoh na ka MPCC hynrei u shu phun da u president ka MPCC u Bah DD Lapang uba la kyrpad ba un pyrkhat biang ia ka rai.
“Nga la shah pynlong langknia ha ka seng namar ba nga long shisur bad ryntih kum u dkhot ka seng", la ong u Bah Khan bad bynrap, hynrei haba ngam lah shah shuh, nga leh beit da ka kam.
Shillong, 30 ’lyngkot:Kiba haiing hasem jong u pulit ba peit ia ka Patharkhmah Outpost, U Bah Pearlystone Joshua Marbaniang, kynthup ia ka lok jongu ka Kong Chaleth Pyngrope, ki la ujor ejahar ha ki pulit ha Nongpoh mynta ka sngi Thohdieng.
U Bah Marbaniang u la khlad noh hadien ba la kynnoh ba u la siat hi ialade ha jaka sah ha ka 24 tarik mynta u bnai bad hadien kane, namar ka jingsuba eiei ha lyndet, kiba haiing ki la ujor pyrshah da ka ejahar ban sei ia ka jingshisha.
Ki pulit ki la kam ba u Bah Marbaniang u la siat hi ialade da ka pistol.
Hynrei na ka liang kiba haiing kynthup ka lok jongu, ki la kyntait mardor ia kane ka jingkam jong ki pulit ba u siat hi bad suba jur ba don eiei ha lyndet.
Kaba pynsngew aratien shuh ia kane ka jingkhlad jong une u heh pulit, ka long ha katei ka miet shwa ba un shah siat, u la bat ia kumba 35 tylli ki trok kiba kit dewiong beainna ka surok Mairang sha Azara ka Assam.
Ka jingiap jong u bah Marbaniang ka la pynsah umdum ia kiba haiing bad la don ka jingdawa ba dei ban pynlong ia ka jingtohkit kaba bniah halor kane ka jingiap jongu.
Ha kane ka sngi Thohdieng, ka lok jong u Bah Marbaniang ka Kong Chaleth Pyngrope ka la ong ba ka la dep ujor da ka ejahar ha Nongpoh police station.
Ka la kyntait mardor ia ka jingkam ba u lok jongka, u la siat iap hi.
U bakha jongka uba dei u MLA ka Mawryngkneng u Bah David Nongrum u la ong ba la dep ujor da ka ejahar bad ai ba ka ain kan leh ia kaba donkam ban pynlong ia ka jingtohkit halor kane ka kam.
“Ngim pdiang ba u Bah Marbabiang un pyniap hi ialade", u la ong.
Ha kajuh ka por, ka Civil Society Women’s Organization (CSWO)  ka la dawa ba dei ban pynlong ia ka jingtohkit da kaba aiti ha ka CBI ia kane ka kam khnang ba ka jingshisha kan paw baroh.
Shillong, 30 ’lyngkot:Ka komiti kaba la khlieh da u Symbud Myntri Rangbah ka jylla u Bah Rowell Lyngdoh  kaba la thung ban bishar bniah ia ka ain Prohibition of Benami Transaction Act, 1980 bad ka Tenants Verification Draft Bill, ka la pynkhreh ba kan leit aiti ha ka sorkar ha ka taiew ban wan.
Haba kren hynne sha ki nongthoh khubor u Bah Rowell u la ong ba kane ka komiti ka la shim ia ki jingai jingmut na ki paidbah bad kan sa aiti ia ka kaiphod sha ka sorkar ba ia ka Tenants Verification Draft Bill  dei ban pynbeit da kaba ai kyrteng kum ka Meghalaya  Regulation and   Verification of Households Bills.
Haba kren ba la ioh shibun ki jingai jingmut halor kane, u Bah Rowel u la ong ba watla ka KHADC bad ka JHADC kam shym la ai ia kano kano ka jingai jingmut, ka komiti ka la ioh ia ka jingai jingmut na ki SPs bad ki Deputy Commissioners  nalor ki  Syiems, ki rangbah shnong bad kiwei de.
“Ka komiti ka la bsuh ruh ia ki kyndon kiba kham pyrkhing ba u briew uba pynkhein ia ia Benami Transaction Act  dei ban kem khlem ai jamin nalor ka kuna bad ka set pathok", la ong u Bah Rowel.
Kane ka komti jong u Bah Rowel ka la shim ruh ia ka jingai jingmut jong ka Meghalaya State Legal Service Authority ba dei ban pynlong ia ka jingpynshai paidbah namar ba bun ki briew kim tip ia kane ka ain Benami transaction Act.
U la kdew ba kane ka Benami Transaction Bill ka don ka jingiadei bad ka jingwan rung ki briew nabar bad ka jingthaw ia kane ka ain kaba thymmai kan tehlakam ia kum kane ka jingwan rung beain ki briew nabar kiba thmu ban wan sah iing ha kane ka jylla.
“Ia ka jingwan rung ki briew nabar dei ban tehlakam bad ki briew ki dei ban pynieng shkor ba ki dei ban tehlakam ia kane ym da ka bor hynrei da ka bor jabieng", la ong u Bah Rowel bad bynrap ba ka ain Land Transfer Act bad kiwei ki ain ki la iarap ia ka jylla ban tehlakam ia ka jingwan rung ki briew nabar.
Nalor ka komiti jong u Bah Rowel, ka sorkar ka la thung ruh ia ka komiti kaba la khlieh da u Additional DGP u SK Jain bad ka komiti kaba la khlieh da u Chief Secretary Bah Barkos Warjri  ban ai jingmut sha ka sorkar halor kumno ban tehlakam ia ka jingwan  rung ki briew nabar sha kane ka jylla.
Shillong, 30 K’lyngkot:Ka Khasi Hills Autonomous District Council (KHADC) ka la pynkhreh ia ka jubab ban phah sha ka sorkar jylla halor ka jingpynphai kylla biang jong ka sorkar jylla ia ka Bill halor ki Rang bah Shnong kaba la tip kum ka “The Khasi Hills Autonomous District (Village Administration) Bill, 2014.
Katkum ka khubor ba la ioh lum mynta ka sngi la iathuh ka District Council kan phah ia kane ka jubab ha kane ka taiew ban wan bad hadien kane kin sa leit buddien na ka bynta ban dawa na ka sorkar jylla ba kan pynsted ban phah ia kane ka bills ha u Lat ka jylla bad kumjuh ruh ban ioh noh ia ka jingmynjur.
Hadien ba ka KHADC ka la pynkhreh ia kane ka Bills bad phah sha ka sokar jylla ka la khmih lynti ba kane ka ain kan ioh ia ka jingmynjur, hynrei ka sorkar jylla kam shym la phah satia sha u lat, hynrei ka la pynphai kylla sha ka District Council halor ka nongrim ba ym shym la pynpaw satia ia ka rukom bad ki kyndon ban thaw ia ki Dorbar Shnong bad ki mat kiba iadei bad ka synshar paidbah.
La kdew ruh da ka sorkar ba kat kum kane ka bills ka jingdon ki Dorbar Shnong ka iatakhuh bad ki long duplicate jong ka sorkar jylla bad ki iatakhuh ruh bad ki ain kiba la don lypa jong ka District Council.
Lah ban kdew hangne ba na ka liang jong ki Rangbah Shnong ki la don ha ka umdum bad ki la syier na ka bynta ban ai ia kino kino ki certificate hadien ba ka Iingbishar ka la kdiah noh ia ka bor bad ka itkiar jong ki Rangbah Shnong halor ka nongrim ba kim shym la treikam satia lyngba ka jingithuh da ka ain, hynrei ba la shu leh be-ain.
Hadien ba la ioh ia ka jingmynjur jong u lat halor katei ka Bills na ka liang jong ki Rangbah shnong kin treikam katkum katei ka ain ba la pynkhreh da ka District Council.
Shillong, 1 Rymphang:Namar ba ki don bun bah ki jingshah mudui mukotduma jong ki kotkhubor, kumta ki Editor jong ki kot khubor bapher, ki la kynduh ha Shillong, ha ki khyndiat sngi ba ladep, na ka bynta ban ia kren halor katei ka phang.
Ki Editor, ki la pynpaw ia ka jingsngew khia, ha kaba ki Editor bad ki Publisher, ki la shu shah khot hajir man ka por sha kashari, ha kiba bun ki khep bad kaba la buh jingeh, ba kin pyndep hok, ia la ka jong ka kam,  kaba man ka sngi jongki, kum ki nongthoh kot khubor bad kaba la pyn long ia ki, ba kin bun kam, tang ban leit shah khot hajir sha ki kashari bapher bapher.
Halor kane ka phang, ki Editor, ki khot ia ki paidbah nongpule, ha ryngkat bad ki tnat sorkar ruh, ba haba ki shem ia kano kano ka jing bym biang, ha ka rukom thoh khubor, lane ba ki sngew diaw bad sngew pyrshah, ba kin phah ia ki jingpynshai jongki sha kito ki kotkhubor lane ba kin leit sha ka Press Council of India, na ka bynta ba kin ioh ia ki jingshisha kiba kham stet bad ban lait na ki jing ia leit kiew kashari ba man ka por.
Ka Meghalaya Editors and Publishers¡¯ Association (MEPA), ka pynsngew ruh ba kan iakren bad ki bor pyniaid jong ka Press Council of India, ba kin pynlong ia ki seminar bad kiwei de ki jingai jingmut, halor ki kyndon jong ki jingtreikam jong ka Council bad ki jingiadei bad ki lad ki lynt banweng ia ki jingeh jong ki kotkhubor nangne shakhmat.
Shillong, 1 Rymphang:Ka jingialang jong ka Synjuk Ki Rangbah Shnong ha kane ka sngi Saitjain ka la shim ia ka rai ban bteng beit ban ai syrnod ia ki trai shnong kano kano ka shnong haba ki donkam.
Kane ka rai jong ka SKRS ban bteng ia ka jingai syrnod ia ki nong shong shnong ka long hadien ba ka kashari High Court ka Meghalaya ka la pynmih ia ka rai ba ki Rangbah Shnong kim lah shuh ban ai syrnod.
“Ia mynta, la iathuh ba bun bah ki nongshong shnong ha ki shnong bapher bapher ki wan pan syrnod na u Rangbah Shnong kum ka syrnod jaka sah, ban plie bank, ban pan bording na MeCEL", la ong u president ka SKRS u Dr Werlok Kharshiing haba kren ha kane ka sngi Saitjain hadien ba la wai ka jingialang kaba long ha Community Hall ha Jaiaw Lumpyllon.
“Ki briew kiba donkam hok ia kine ki syrnod ki iakynduh jingeh namar ba bun ki Rangbah Shnong kim treh shuh ban ai syrnod hadien ba la pynmih ka Kashari ia ka hukum", la ong u Dr Kharshiing.
U President ka SKRS u la ong ba ki la shim ia kane ka rai ban bteng ban ai syrnod na ka bynta ka jingbit jingbiang jong ki paidbah.
Ha kajuh ka por, u vice president ka SKRS u Bah H Syiem u la iathuh ba haduh mynta ki rangbah shnong kim pat ioh pdiang ia ka hukum na ka kashari kaban bthah ia ki Rangbah Shnong ban sangeh ban ai syrnod.
“Ki Rangbah Shnong kim iohi kano kano ka kopi ia ka rai ka Kashari.
Ngi shu tip ia ka rai ka Kashari na ki kot khubor", la ong u Bah Syiem.
Shillong, 1 Rymphang:Ka Fact Finding Team (FTT) kaba la thaw da ki kynhun liang pyr shah kin iakynduh lashem taiew ban ialum ban pynbiang ia ki jingtip ba la ioh lum na ka jingwan jurip na kylleng ki projek bording ha ka jylla ha ki bnai ba la dep.
“Ngin iakynduh lashem taiew shwa ba ngin iaid shakhmat ban lum ban lang ia ki jingtip halor ka jinglong jingman ka bording ha kane ka jylla shwa ban phah sha ka sorkar", la ong u  chairman ka FTT u Dr Jemino Mawthoh.
U la ong ba ha ka jingshisha, ka Komiti ka la sdang ia ki kam ban lum ia ki jingtip na ka jingwan jurip tangba ym pat lah ban pyndep.
U la kren shai ba kane ka jingleit jurip sha man ki projek bording ha ka jylla, kam dei ka kam ban shim kabu politik hynrei ka jinglong jingman ha ka jylla ka la pynbor ia ki ban shim ia ka sienjam haduh ban iaid ha kane ka lynti ban leit jurip bad ban wad ia ki jingtip ia ka jinglong jingman jong ki projek ha ka jylla.
“Ngi kwah ban ai jingmut sha ka sorkar na ka bynta ban pynbha ia ka rukom pynmih bording bad ka rukom ka rukom treikam", la ong u Dr Mawthoh.
U Dr Mawthoh u la  ong ba ka jingialang kaba long dang shen bad ki heh ka MeECL ba la don lang u Chief Secretary Bah PBO Warjri ka long kaba seisoh.
“La iathuh ia ngi ba ka jinglong jingman ka bording ha kane ka jylla kan kham bha ha u snem 2015 bad 2016.
Ha kine ki ar snem ban wan, ka lah ban don ka jingpahuh bording ruh haduh bym lah ban pyndonkam", la ong u Dr Mawthoh.
Ka daw ban ioh pahuh ka bording ka long ba ka jingsam bording na kiwei ki kompeni kan kham biang nalor ba ka Central Power Generating Stations ka la rai ban pynduna ia ka dor thied bording.
U chairman ka FTT u la ong ba ka komiti ka la sakhi ba la don ka jingkham bha ha ka rukom treikam ka MeECL.Shillong, 1 Rymphang:Da ki hajar ngut ki paidbah kiba dang don ha ka niam Tynrai ki la pynlong ia ka jingkiew pyneh rngiew ha u Lum Sohpetbneng mynta ka sngi.
Naduh ki khynah, ki samla ki tymmen ki kro ki la kiew pyneh ia une u Lum Sohpet Bneng uba la ngeit ba shisien mynno la don ka Jingkieng Ksiar ban pyniasoh ia ka Bneng bad ka Khyndew mynba ka hok ka dang synshar ia u Khyn Hynniewtrep.
Shwa ban pynlong ia ka jingkiew sha kliar u Lum, la don ka dem ka nguh da ki rangbah ka seng tynrai kiba la pyn long ia ka jingduwai phirat bad ruh halor u lum.
Ki paidbah naduh kylleng ki jaka jong ka ri Khasi bad Jaintia kynthup na West Khasi Hills, East Khasi Hills, Ri-Bhoi bad na Jaintia Hills district kiba dang ksoh ha ka niam tynrai ki la shim bynta ha kane ka jingkiew kaba ju long man u snem.
Naduh u Khynriam, U Pnar, U Bhoi, U War, Maram, Lyngngam  bad u  Diko kiba don ha kane ka jylla ki la pynlong kum u Hynniewtrep.
Ka jingpynlong ia ka jingkiew lum ka long ban pyneh rngiew ban beh noh ia ka khlam ka ngoh ka pang ka shitom bad ban duwai na u Blei ba un da un ker ia ka ri na ki jingma kiba la thmu ban pynjot thiaw ia kane ka ri.
Halor jong u Lum sohpet Bneng la pynlong ia ka jingknia ka jing khriam bad ka nguh ka dem da ki longshwa ryngkat ka um khuid um suba bad ka jingshad pyni kolshor kaba ju long man u snem.
Shillong, 1 Rymphang:“Mar ia ioh posting sha Patharkhmah khlem wan phai iing shuh I lok jong nga", la ong I kong Chaleth Pyngrope I lok jong u Bah Pearlystone Joshua Marbaniang, ba peit ia ka Patharkhmah Police Outpost ba shah kynnoh ba siat hi ialade.
U Rupang, ha kane ka sngi Saitjain u la ioh ban iakren bad I Kong Pyngrope iba don iwei I khun, I la iathuh ba u lok jong I, u dang shu shimti dang ar taiew kum u Officer-incharge ka Police Outpost ha Patharkhmah, hynrei namar ba dang tehkam ba don Republic Day um shym pat ioh ban wan phai iing.
“I (lok) I la ong ba in wan phai iing hadien ba la kut ka Republic Day ba la kham kylluid kam hynrei ka jia noh kumne haduh ba im wan phai iing shuh syndon", la iathuh sngewsih kthang I kong Pyngrope.
“Shwa ba kan jia kumne, ngi dang iakren phun kumba ju long bad I la iathuh ianga ba I la bat ia 30 tylli ki trok kit dewiong beain ba iaid na surok Mairang sha Assam.
Katba dang iakren I la ong ban buh shwa ka phun namar ba don kam kyrkieh bad hadien kane ka khyllipmat nga pyrshang ban phun biang ia I hadien khatsan arphew minit eiei hynrei I khlem shim phun shuh watla ka ring ka phun", la iathuh shuh shuh I lok jong u Bah Marbaniang bad la bynrap ba “la thoh da message (SMS) ruh hynrei khlem ioh jubab eiei bad kane ka la long ha ka por kumba 9 baje duna janmiet".
I la iathuh ba khlem mutdur ba kan jia eiei bad dei kynsan kumba iuh tdong bsein ba ha ka por 12 baje duna eiei shiteng synia, ba la wan pyntip da I bakha jongka, u Bah David Nongrum ba I lok jongka, u la mynsaw namar ba siat da ka suloi pistol.
Kane ka la pynlyngngoh ngain ia I bad ym nang leh eiei shuh.
“Lada ym wan pyntip I bakha (David Nongrum) nga tharai ngim nym tip eiei", la ong  I Kong Pyngrope.
“Khlem don ba pyntip eiei na ka liang ki pulit ia nga", ka la iathuh.
Ka la ong ba na ka liang jongka bad kiba haiing, kim ngeit satia ba u lok jongka, yn leh ia katei ka kam ban siat hi ialade namar u dei uba sngewthuh bad shisur ha ka jingiadei ha ka iing ha sem, bad ki paralok parajor ruh.
Ka la pynpaw ia ka jinglyngngoh ia ka jingtip ia ka por ka jingkhlad jong u lok jongka, kaba iapher hapdeng ka Civil Hospital Nongpoh  bad na GNRC Guwahati.
“Kumno ka Civil Hospital Nongpoh ka ong ba I khlad ha ka por 8:50 baje janmiet ha ka 24 tarik Kyllalyngkot katba ha GNRC I khlad ha ka por 3:12 baje mynstep ha ka 25 tarik Kyllalyngkot", la ong I lok u Bah Marbaniang.
“Ngim kdew kti iano iano hynrei ngi kwah ba ka jingshisha ka dei ban mih na kane ka jingjia", la ong ka lok u Bah Marbaniang.
I la bynrap, “ngi dawa ba ka sorkar ka dei ban thung da ka jingtohkit kaba laitluit halor kane ka jingjia khnang ban sei madan ia ka jingshisha baroh", la ong ka kong Pyngrope kaba kyntait mardor ia ka jingkam jong ki pulit ba u lok jongka un siat hi ialade.
Ha kane ka sngi Thohdieng ba la dep, ka la ujor ejahar ha Nongpoh Police Station bad la phah ruh sha sha ka myntri tnad kampohiing, u DGP ka jylla.
Haba kylli lano ka kaiphod post mortem yn ioh, I la iathuh ba katkum ka jingong na ki bor ba dei peit, yn sa ioh ha kane ka taiew ban wan.
Lah ban kdew ba u Bah Marbaniang u la khlad noh hadien ba la kynnoh ba u la siat hi ialade ha jaka sah ha ka 24 tarik mynta u bnai hynrei na ka liang kiba haiing ki suba eiei ha lyndet halor kane ka jingjia.
Ka jingiap jong u bah Marbaniang ka la pynsah umdum ia kiba haiing bad la don ka jingdawa ba dei ban pynlong ia ka jingtohkit kaba bniah halor kane ka jingiap jongu.
Ha kajuh ka por, ka Civil Society Women’s Organization (CSWO)  ka la dawa ba dei ban pynlong ia ka jingtohkit da kaba aiti ha ka CBI ia kane ka kam khnang ba ka jingshisha kan paw baroh.
Shillong, 1 Rymphang:Ka Combined Ame teur Club, ka shnong Mission Shillong ka la pynkut noh ia ka jingrakhe dap 100 snem kane ka seng ha kane ka sngi Saitjain ha Durbar Hall ha Mission.
Ia kane ka sngi la pynshongkun da ka jingdon lang ka myntri sorkar kaba dei ka MLA na ka thain Ka Kong Roshan Warjri, u MDC Bah James Ban Basaiawmoit, u Rangbah shnong Bah GS Basan, bad ki riew rangbah ki seng ia kane ka klob.
Ha ka jingkren jongka, ka Kong Roshan Warjri ka la ong kum ki paidbah la dei ban don ia ka jingiatrei lang ryngkat ryngkat bad khamtam eh ban iamih ban iashim bynta ha kino kino ki kam la ka long jong ka shnong ne ki kam kiba iadei bad ki skhim pynroi jong ka sorkar ne kiwei kiwei khnang ban lah pat ban kyntiew ym tang ia ka shnong ka thaw hynrei kumjuh ruh ia ka imlang ka sahlang.
“Kane ka jingrakhe ia ka jingkynmaw dap shispah snem kam dei pat ban shu kut noh hynrei ba nangne shakhmat la donkam pat ban sain dur thymmai ban ialeh ban pynmih biang ia ki sap ki phong bad ia kiei kiei kiba don hakhmat’, la ong ka Myntri.
Ka Kong Roshan ka la ong ba ha ki por kiba la leit, la ju sakhi ba kiba bun ki iing ki ju kwah ia la ki jong ki khun ban leit pule doktor, enjiniar hynrei mynta la iohi ba ki kmie ki kpa ki la sngewthuh bad long shemphang ban jied katkum ka sap jong ki khun bad ban plie lad pat ba ki khun jong ki kin nang lah ban kiew ha ki kam ba ki don sap.
Ka Kong Roshan ka la pyllait paidbah ruh ia ka ‘thupsahkynmaw’ jong ka CAC.Shwa ia kane, la ioh ruh ia ka jingkren na u MDC u Bah Basaiawmoit uba la pynpaw ba kane ka sngi kan nym dei ban long tang ka sngi ban khang pyrda ia ka jingrakhe hynrei ban bteng ban nang pynkhlaiñ bad kyntiew shuh shuh ia ka CAC khnang ba yn nanglah ban kyntiew ia ka burom kaba la jah shipor ka jong ka.
U Bah Ban ruh u la pynpaw ba ka jingiashim bynta jong ki paidbah ha kino kino ki kam ka long kaba donkam bha namar ka pynkhlaiñ bad kyntiew ia kano kano ka bynta bad ruh ba ka long ruh kum ka jingai mynsiem ia kiwei pat.
La pynlong ruh ia ka jingsam khusnam sha ki nongiashim bynta kiba la jop ha ka jingialehkai bapher bapher bad khamtam lei ka khusnam kaba kyrpang kaba la sam sha i heprit Isadora Lyngdoh iba la lah ban wanrah ia ka nam bad burom ym tang ia ka shnong hynrei ia ka jylla hi baroh kawei, da kaba i la lah ban jop bad khur takma ksiar ha ki rynsan ialehkai Karate ba la long ha Goa bad Mumbai.
La pynphuh pynphieng ruh ia kane ka sngi da ki jingrwai bad ruh ka jingpynher ia ki 100 tylli ki balloon bad ruh ka jingplie ia u maw pynsah jingkynmaw.
Shillong, 1 Rymphang:U Myntri sorkar pdeng ba peit ia ka umbam umdih u Ram Kripal Yadav u la mad  ia ka um na dam Mawphlang ha ka jingleit jngoh jong u mynta ka sngi.
Ym tang katta, u la bam ruh ia u kwai ba la ai da ka kong Saralin Wankhar ka shnong Nonglum, haba u la leit rung ha iing jongka ban kylli shaphang ka painkhana kaba la ai da ka sorkar pdeng sha man ki thliew iing.
U Yadav u la leit jngoh ia ka shnong Mawphlang bad ruh ia ka dam, bad  ha kane ka por, u la leit ban iakren ruh bad ki briew katei ka shnong ban kylli pyrthew shaphang ka skhim painkhan ba ka sorkar pdeng ka la ai sha ki paidbah bad kumno ka jinglong jingman jongka.
Ha kane ka jingleit jngoh, u Yadav u la iathuh ha ki briew katei ka shnong ba ka sorkar pdeng ka la pynheh ia ka bai shna painkhana na kaba T.3,000 sha ka T.12,000 hapoh ka skhim Total Sanitation Campaign.
Kane ka jingleit rung u myntri sorkar pdeng ha iing trep, ka la pynlyngngoh ia ka Kong Saralin Wankhar namar ba kat u myntri sorkar un wan rung ha iing trep ka nongkyndong.
Kum ka dak ka jingpdiang burom haba wan kai ki briew ha ka burom Khasi, ka kong Wankhar ka la tyrwa da u kwai ha kaba u Yadav u la pdiang  sngewbha bad bam ia u kwai.
U la jngoh ia ka jaka shet bad ka painkhana jongka.
Kane ka jingleh jong u Yadav ka long hadien ba u Myntri Rangbahduh ka ri u Narendra Modi u la bthah ia ki myntri ba ki dei ban leit ban jngoh ia ka jinglong jingman jong ki skhim ba ka sorkar pdeng ka pynteikam la ki treikam shisha ne em ban ai jingmyntoi ia ki paidbah ka ri.
Ka kong Wankhar ha kawei ka liang, ka la sngew lyngngoh ia kane ka jingwan  jurip u myntri sorkar haduh ba un wan rung syndon haduh iin trep jongka.
“Ngam mutdur ba u myntri sorkar pdeng un wan rung ha I iing jong nga I iing trep bad ban iakren bad ngi kiba duk ba biej", ka la ong.
U Yadav haba iakren bad ki paidbah kiba la pynpaw ia ki jingeh ha shnong, u la ong ba un iakren bad u Myntri Rangbahduh ka ri ban pynkylla dur ia katei ka shnong bad u la kular ba un wan jngoh biang ha kawei ka por.
Shillong, 3 Rymphang:Ka sorkar jylla ka la pan na ka KHADC na ka bynta ban aiti ia katei ka surok na Wahkaji sha Mawthapdah kaba dei jong ka Council, namar ba ka sorkar India lyngba ka tnad Road Transport and Highways ka la pynrung ban shna ia ka surok ba ar kali na Nong stoin sha Mawthabah kaba 68 km kaba la mang T.470 klur.
Haba kren mynta ka sngi, sha ki nongthoh khubor  u Executive Member ba peit ia ka tnad Mining and Geology jong ka Council, u Bah Donkupar Sumer, u la pynthikna ia kane ba ka sorkar jylla ka la phah ia ka jingthoh sha ka Council hynrei na ka liang ka Council kam pat shim ia ka rai namar ba kan sa shong da ka jingialang.
U la ong ba ka daw ka jingpan jong ka sorkar jylla ia katei ka surok, ka long ba ka sorkar pdeng ka la pynrung ia ka projek ban shna surok kaban ngiam ar tylli ar kali (two lane) shi sien iaid na Nongstoin sha Mawthabah.
U la iathuh ba kane ka surok ka dang don hapdeng ka jingshna haduh mynta bad na ka 20 km la dep siang rong tang 6.5 km bad sah sa 13 km eiei.
Ia kane ka surok la bei pisa da ka UCIL ha ka jingmang kaba T.38 klur ha u snem 2005 eiei.
U Bah Sumer u la ong ba ka jingsah kut khlem lah ban pyndep ia kane ka surok, ka dei namar ba ka UCIl ka sangeh ban bei pisa kaba dang sah sa T.6 klur eiei.
“Ngi la  ioh T.32 klur na ka UCIL bad kaba khadduh kaba ka la ioh pdiang ia ka pisa na kane ka UCIL ka dei ha u Jymmang u snem ba la dep, kaba long T.1.30 klur", la ong u Bah Sumer.
U la ong ba ka Council ka dang thoh sha ka UCIL la ka dang don mon ne em ban pynlait pisa kaba dang sah na ka bynta ban shna pyndep ia katei kaba dang sah.
U la kyntait ia ka jingkynnoh ba ka la don ka jingpyndonkam bakla ia ka pisa ha ka jingshna ia katei ka surok kaba la wanrah ia ka jingpynslem.
“Ngi siew lut ia baroh ki bill jong ki kontraktor mar ia ioh ia ka pisa na ka UCIL", la ong u Bah Sumer bad kyntait ba kam shym la don kano kano ka jingpyndonkam bakla ia ka pisa.
Ha kane ka sngi Nyngkong,  u CEM, ki EM ka Council ki la pynlong ia ka jingleit jurip ia katei ka surok  ban bishar bniah ia ka  jingiaid ka kam bad ban iapyrkhat aiu ban leh hadien ba ka sorkar jylla ka la pan ban aiti sha ka sorkar na ka bynta ban shna ia katei ka surok two lane.
