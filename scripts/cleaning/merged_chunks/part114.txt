Katba ha ki phutbol ki shlei ki stadium bad ha kiwei kiwei.
Ha ka Khristmas bad Ester la Kumno kumno kiba poi ingmane ki long tang 10 na ka 100", la ong u pynpaw u Pastor JF Jyrwa.
Katkum ka jingong u Pastor Jyrwa, kane ka la bat ia ki nongialam Balang bad ki riew shemphang ha ka ktien Theology.
Ula ong ba uwei u Pastor na Germany, ula thoh ba hato ka Balang ne Niam Khristan kala shah rat ha diengphna u Khrist.
Hynrei ka jubab halor kane ka long, ka shithi u Paul sha ki nong-Korin ka ong, “Namar kata ka ktien kaba shaphang ka diengphna ka long shisha ha kita kiba jot noh ka jingbiej hynrei ha ngi kiba ioh lait im, ka long ka bor jong ka jingim".
Ha kane ka jingiaseng bah la wan don bynta lang ki nongialam paidbah ba kynthup ia u MP ka Shillong u bah Vincent H Pala, u symbud myntri rangbah bah Prestone Tynsong, ki myntri bah Samlin Malngiang bad bah Metbah Lyngdoh nalor kiwei.
Shillong:"Haduh mynta ym pat rai" ong ka jubab na U Pastor PBM Basaiawmoit, halor ka jing kylli ba la phah da ka email mynta ka sngi, kaba kylli, la un iakhun MP ne em mynta ka kynti 2019.
Haba la kylli biang pat, “Lano un rai", U Pastor, ula jubab da kaba ong “Ngan sa iathuh mo ! Hap iashong pyrkhat bha nyngkong shi iing shi sem, nangta bad kito kiba la kylli kum maphi bad pynshlur ban ieng".
U Pastor, ula ong shuh shuh “Arsien, la mih sha madan hynrei khlem lah poi sha ka thong, wat la ha ka snem 2014, palat 1,68, 000 ngut ki la kwah eh ba ngan long ka Sur jongki ha Lok Sabha bad ki la iatrei shitom ruh ha kaba kiba bun ki khlem ithuh bad ioh ia kynduh ia nga.
Ki la pynmih umsyep ban pynphriang khubor bad iawer ban thep sha nga da la ka mon sngewbha bad lut na la u jong u saipan.
Ia ki baroh, ngan yn lah ban siew kylliang bad ka jingsngewnguh eh ia ki baroh, ka dang iai kyrsoi, wat la ngam lah ban tip la ha kane ka kynti, kan long kum ha ka snem 2014 + sa ki ban dang ioh thep vote thymmai.
Dang hap thew hap woh ia kine kiei kiei baroh".
La ong biang ka kyrwoh “Hynrei, kumba nga la trei hi ha la ka jingsngewkhia ha kine ki San snem ba la leit ia ki kam ba nga sngew ba dei ban leh, kum u nongshong shnong ka Ri India, kum u rit paid riewlum bad rit paid ha ka niam, ngan dang iai bteng hi ia ka kam ryngkat bad kiwei kiba don kajuh ka jingsngewkhia bad jingsngew kitkhlieh kiba ia sngewthuh jingmut lang khamtam na ka bynta kiba ym don ba sngap bad bym shah shkor ia ka jingshem jingmad ka jingud jingnam namar ba ki long kiba duk ba rangli, ba shah set ia ka tyng-am (made voiceless) haba dawa la ka hok bad kiwei kiwei".
Shillong:U bah Jemino Mawthoh, u nongialam jong ka seng UDP, ula pynthikna myn hynnin ka janmiet, ba ula pynkhreh, ba un iakhun beit ia kane ka elekshon Lok Sabbha 2019, ka ban long ha ka 11tarik Iaiong 2019.
Haba u nongthoh khubor, ula kylli, la un iakhun kum u kandidet jong ka seng UDP, U bah Mawthoh, ula ong “Yn ia kynduh ia ki paralok kiba don ha kane ka sorkar synrop MDA, ban poi sha u kandidet monlang jong baroh ki seng, kiba don ha ka kynhun sorkar".
Ha kajuh ka por, ula pyntip, ba na ka liang jongu, ula iaid shakhmat, na ka bynta ka jing pynkhreh ia kane ka elekshon 2019, hynrei wat la katta, u don ka jingkhmih lynti ia ki paralok, kiba don ha kane ka sorkar MDA, ba kin poi sha ka jing ia beit jingmut, ban ioh ia u kandidet monlang.
U Bah Mawthoh, ula pynkynmaw ruh ba ha u snem 2014, ki seng trai ri, ba kynthup ia ka UDP, HSPDP, KHNAM, ki la tyrwa ia u, ba un iakhun kum u kandidet synrop jong ki seng trai ri, hynrei, ula ong biang “Nga khlem treh" katba ula ong shuh “Ka por ka lah ih bad nga lah kloi mynta".
U bah Mawthoh, u pynpaw ruh ba ka jing ia sngewjan, ka don bha hapdeng ki paralok MDA bad ka don ruh ka jing ia sngewthuh jingmut bad kumta u shaniah, ha ki nongialam jong ka MDA, ba kin rai ia u kandidet monlang.
U bah Mawthoh, u iathuh ruh, ba ha ka elekshon MDC, kaba la dep, ula ioh lad ban iaid sha ki 16,17 tylli ki Constituency ha Khasi bad Jaintia Hills bad ka jingthmu jongu, ka long ban ioh ban iarap ia ki kandidet MDC bad kumjuh ruh, ban pynkhreh ialade, na bynta ka elekshon MP 2019.
Shillong: Ha ka step phyrngap jong ka 10 tarik mynta u bnai, ki runar ki bym lah ban tip ki la thang dusmon ia ka Jingkieng ban leit sha Hat Mawdon kaba don sharum jong ka shnong Lawbah, katei ka dei ka jingkieng kaba don sharum jong ka shnong Nonglait shuwa ban poi sha Nongtrai.
Katei ka jingkieng kaba la siang da ki dieng sawdong ka la ingkhong bad dkut mar shiteng, la antad ba katei ka jingjia ka dei kaba la jia ha ka por 2 ne 3 baje dang step phyrngap.
Namarba ka dei ka jingkieng kaba ki paidbah ki donkam palat la iathuh ba ki bor shnong ki la mih ryntih mynta ka sngi ban maramot dalade hi.
Nongpoh: U Bah Jason S Mawlong, MLA ka Umsning, hynnin ka sngi Saitjain, u la pyllait paidbah ia kawei ka kali kit nongpang Ambulance, ka ban sa ai jingshakri ia ki 5 tylli ki shnong kiba hap hapoh ka Umsning Constituency.
La pyllait paidbah ia katei ka Ambulance ha shnong Sumer Saw Nombor bad kiba la donlang ha katei ka sngi, ki kynthup ia u Rangbah shnong ka Sumer Saw Nombor u bah Rishan Diengdoh, u Bah Dipul R Ryntathiang, ki nongkitkam ka PDF Umsning Zonal Committee lem bad kiwei kiwei ki riew rangbah jong katei ka thain.
Kitei ki san tylli ki shnong ki ban sa ioh jingmyntoi na katei ka Ambulance, ki kynthup ia ka shnong Sumer Saw Nombor, Byrwa, Lawbyrwa, Umramblei bad Umtham.
Ki nongialam shnong jong katei ka thain, ki la pynpaw ia ka jingsngewnguh shikatdei halor ka jingshimkhia da u Bah Jason S Mawlong, ban pynioh ia katei ka Ambulance, kaba dei ruh kawei na jingdonkam jong ki paidbah.
Ha katei hi kajuh ka sngi, u Bah Jason Mawlong, u la leit ban pyllait paidbah ia ar-tylli ki lieng kiba u la ai sngewbha sha kawei na ki jaka jngohkai Pyrthei kaba don ha shnong Rongmesek kaba dei kawei.
Shillong: U Lat ka jylla u Tathagata Roy u la ong ba ka jylla ka la pynkhreh shaid shaid na ka bynta ban pynbiang ia ki jingdonkam ban pdiang ia ka lumpung national games kaban long ha u snem 2022.
Ha ka jingkren maitphang ha ka sngi thohdieng, ha ka dorbar mang tyngka ka jylla, u Lat u la ong ba ka sorkar ka la pynkhreh ia ka plan ban pynthikna ba kane ka lumpung bah ka ri, kan long kaba jop.
“La thaw bun ki komiti halor kane bad ia ka drfat master plan ruh la pynkhreh", u la ong.
U la ong ba ka tnad ialehkai ka jylla, ka pyntreikam ruh bun ki prokram ban kyntiew ia ki jingialehkai kum ka Intensive Sports and Youth Development, Chief Minister’s Career Guidance and Counselling Scheme, ka Chief Minister Youth Development Programme, Youth for Green Campaign, Youth Exchange Programme bad ka Meghalaya Mission Football.
Nalor kine, ka sorkar ka pyntreikam ruh ia ka Khelo India Scheme, kaba bei pisa ka sorkar pdeng.
Ka la kyrshan ruh ia ki nongialehkai mareh bad kiwei ban leit iashim bynta shabar jylla bad shabar ri bad ha ka lumpung 1st North East Olympic Games kaba long ha Imphal, Manipur, ka Meghalaya ka la khur takma 38 tylli ha ki 10 tylli ki jait jingialehkai.
Shillong: U Chief Electoral Officer ka jylla u bah Federick Kharkongor ha ka jingiakren bad ki nongthohkhubor mynta ka sngi u la ong ba ki kyndon elekshon kin treikam mardor noh bad lashai ka sngi yn pyntip sha baroh 11 ngut ki Deputy Commissioner ba kin peit ba kan ym don ka jingpynkheiñ ia ki kyndon elekshon.
U la ong ba kan ym don jingktah satia ia ka dorbar mang tyngka kaba dang iaid mynta hynrei u la ong ba ka sorkar kan ym lah pat  ban pynbna ia kino kino ki skhim.
U CEO u la ong ruh ba ka sngi thep kyrteng jong ki kyrtong kan long naduh ka 18 tarik u lber bad kan kut haduh ka 25 tarik bad ka jingpeit bniah ia ki kot ki sla kan long ha ka 26 tarik u Lber.
Ka jingthep vote kan long ha ka 11 tarik u iaiong bad ka sngi niew vote pat kan long ha ka 23 tarik u  jymmang.
Ki nongthep vote baroh na ka bynta ka Shillong bad Tura konstitwensi ki don 18,92,616 ngut kaba la kiew 3 lak tam na u 2014 kata 15,65,820 ngut.
U la ong ba ha kane ka elekshon yn pyndonkam ia ki EVM bad VVPAT.Na ka bynta ka jingiaid beit iaid   ryntih jong ka elekshon ka tnad elekshon kan khot jingialang lashai ka  sngi ia baroh ki seng saiñpyrthei ban ia kren sani bha bad kan pan bor pahara shuh na ka sorkar pdeng ban peit ba kan ym don ka jingpynthud ia ka elekshon.
Ki kyrtong kiba ia khun ia ka elekshon ki lah ban pynlut pisa tang hapoh ka T.70 lak tyngka.
Ha kajuh ka por u CEO u la pynbna ruh ba ka elekshon shiteng samoi ha Selsella konstitwensi ruh kan long ha  katei kajuh ka sngi, yn pynlong ia ka elekshon shiteng samoi ha Selsella konstitwensi hadien ka jingsah thylli katei ka konstitwensi namar ka jingkhlad noh jong u MLA ba la shah jied ha ka elekshon 2018 u Clement Marak.
Shillong:U Pastor PBM, ula pynpaw ia ka jingsngew lynga bad sngew lyngngoh, namar ba ka slem palat ka sniew vote, kaba long haduh ka 23tarik Jymmang 2019.
“Hapdeng kine ki  42/43 sngi ap result, yn lut ka buh nongpahara ia ki EVM ha kaba u paid nongthep vote, un  ym don por ban syntiat bad ia u, yn ym shah ban tuklar ei ei bad hap shaniah tylli ha ki nongpahara bad nongpyniaid ia ka ilekshon".
Ka kyrwoh na U Pastor, ka ong kumne harum –“Dang  pynbna u Chief Election Commissioner ia ki sngi thep vote na ka bynta ka ilekshon Lok Sabha kaba nga ngeit ki lad pathai khubor, ki lah ioh ka jingtip kaba bniah.
Sngewtynnad ba naduh mynta ka sngi 10 tarik U Lber, 2019, ka Model Code of Conduct ka la trei kam.
Kaba sngew lyng-a  bad lyngngoh ka dei ka jingslem palat ka sngi niew vote – 23 tarik U Jymmang, 2019 na ka sngi thep vote hangne ha Meghalaya bad 89 tylli de kiwei ki Constituency – 11 Iaiong, 2019 katba ha Punjab bad kiwei, yn thep vote ha ka 19 tarik U Jymmang, tang saw sngi shwa ka sngi niew vote katba ka jingap hangne, kan long haduh shi bnai, 12 sngi.
Hapdeng kine ki  42/43 sngi ap result, yn lut ka buh nongpahara ia ki EVM ha kaba u paid nongthep vote, un  ym don por ban syntiat bad ia u, yn ym shah ban tuklar ei ei bad hap shaniah tylli ha ki nongpahara bad nongpyniaid ia ka ilekshon.
Ka jingbuh haduh 7 sien – seven phases – ia ki sngi thep vote, ka pyni ba ia u paid nongthep vote, dang duna ka jingshisha wat la ngi ong ba ka Ri Synshar Paidbah – democracy – bad ngi iohi ba ka nang jur kata ka trust deficit ia uba phah nongmihkhmat ban synshar bad thaw Ain na bynta ka bit ka biang, ka bha ka miat, ka suk ka soain ki 1.3 billion ngut ki nongshong shnong ha India.
Nga lah kren ha ka jingiakynduh lang ha ophis ka Election Commission ha Delhi myn ha u Jymmang, 2013, ba balei ym pynlong jingiathep vote ha kajuh ka sngi bad mar ia kut ka por thep vote, sdang niew noh hangto hangto hi lane sha Block Office, SubDivisional Office khnang ban ioh noh ia ka result, ban duna ka jinglut buh nongpahara bad lait na ka suba sniew kaei kaba lah hapdeng ka sngi thep vote bad ka sngi niew vote.
Phewse, ha kane ka kynti, ngi hangne, ngin hap ap haduh 42/43 sngi ban ioh ia ka result.72 snem duna, la ioh jinglaitluid ka Ri India, hynrei nang ran shadien, nang jur ka jingbymshaniah bad nang jop ka bor peisa ha ki sngi bad taiew khreh thep vote.
Ngi khmih lynti aiu na kane ka ilekshon ?Sngewbha iathuh bad noh synniang lang.
Ka jingeh kane ha khmat jongngi.
Mano ban pyrkhat lem ia kata ??? Peit ia ka jing duna Um hapoh dam Umiam kan ktah mationg ia kiba Shong ha Sor Shillong bad ki Shnong ba marjan.
Ym tang kata, kat kum ka khubor ngi tip ruh ka don ka jing lait um na ka Dam.
Sa kawei ruh ka jing slem ban shna ia ki Hydel projects hapoh Jylla ka lah don dak lypa lyngba ka jing pynduh Light ba khah shi khah man ka sngi.
Sha ki Shnong kyndong lei bun bym juh ioh Light tikna bad ka Bill Light ka poi beit thik thik.
Wat lada ki Meter kim juh iaid lane ym juh don ba wan peit (Reading) ia ki Meter.
Hynrei katta ruh lah shu shna antad ia ki Bill Light.
Kawei imat ki lah shu khein kyllum beit na ka power katno meter ka Light ki Supply sha u wei u Transformer ja ka shibnai.
Ha kata ka rukom ki shna bill ruh sha ki Shnong ki Thaw bad ki iing ki Sem.
Ka jing duna ki nongtrei bad ka jing leh sting ruh ka dei kawei kaba sngewsih namar shibun ki jing Im ba la duh noh na ka jing bat bording.
Mano ban peit ia kane ka iap ka Im ka Jait bynriew jongngi?Wanlem Langchiang.
Ka liengsuin Ethiopian, ka Boeing 737, ka la kem ding ha ka step jong ka Sngi U Blei, ha ka jingleit na  Addis Ababa sha Nairobi, ha kaba baroh 157 ngut ki briew ki la iap ba kynthup ia 8ngut ki nongtrei jong katei ka liengsuin, ong ka khubor.
La iathuh ba katei ka liengsuin, ka mih ha ka por 8.38 baje mynstep na ka kad liengsuin Bole bad ka la jah noh hadien hynriew minit, ha kaba la antad, ba ka la poi hajan  Bishoftu.
Ka politics ha ka juk mynta,.
Shillong: Ka Meghalaya, kan leit ban jied ia ki arngut ki dkhot jongka sha Lok Sabbha, ha ka 11tarik Iaiong 2019.
Shillong: Ki phra tylli ki Jylla jong ka dong shatei lam mihngi, kin thep vote ha ki lai kylla, na  bynta ban jied ia ki dkhot sha Lok Sabbha bad ki tarik, ki long ha ka 11,18 bad 23tarik Iaiong 2019.
Ka  Arunachal Pradesh, Meghalaya, Mizoram, Nagaland bad ka Sikkim kin thep vote tang shi sngi, katba ka  Manipur bad ka Tripura kin long ar sien, katba ka Assam, kan long lai sien.
Shillong:Kin don 22 tylli ki Jylla, ki ban leit thep vote ha ka shisngi bad kitei ki long  ka Andhra Pradesh, Arunachal Pradesh, Goa, Gujarat, Haryana, Himachal Pradesh, Kerala, Meghalaya, Mizoram, Nagaland, Punjab, Sikkim, Telangana, Tamil Nadu, Uttarakhand, Andaman Niccobar, Dadra and Nagar haveli, Daman and Diu, Lakshdweep, Delhi, Pondicherry, Chandigarh.
Ki jylla, ki ban leit ar sien sha ki jaka thep vote, ki long ka  Karnataka, Manipur, Rajasthan bad ka Tripura.
Ki Jylla, kiba leit lai sien ki long ka  Assam, Chhattisgarh.
Ki Jylla ki ban thep vote saw sien ki long ka  Jharkhand, Madhya Pradesh, Maharashtra, Odisha.
Ki Jylla ki ban thep vote san sien, ki long ka  Jammu and Kashmir.
Ki jylla ki ban thep vote hynniew sien, ki long ka  Bihar, Uttar Pradesh bad ka West Bengal.
Shillong: Ka Election Commission jong ka India, ka la pynbna mynta ka janmiet, ba ka elekshon sha ka dorbar bah Lok Sabbha jong ka Ri, kan long ha ki hynniew kylla mynta ka sien.
Ka jingthep kyrteng, kan kut haduh ka 25tarik Lber 2019 bad ka kylla kaba nyngkong ban thep vote, kan dei ha ka  11tarik Iaiong, ka kylla kaba ar ha ka 18tarik Iaiong, ka  kylla kaba lai, ha ka 23tarik Iaiong bad ka kylla kaba saw, ha ka 29tarik Iaiong, ka kylla kaba san, ha ka 6tarik Jymmang, ka kylla kaba hynriew ha ka 12tarik Jymmang bad ka kylla kaba hynniew kan long ha ka 19tarik Jymmang.
Ka jingniew vote, kan long ha ka 23tarik Jymmang 2019.
Ka sain pyrthei ka la hiar shi katdei ha kine ki sngi ha America, ha kaba kawei ka nongbah rit, kaba kyrteng Fair Haven, kaba don ha Vermont, ka ka la jied noh da u blang, ba un long kum u mayor jong katei ka nongbah.
Utei u blang, u dei uba kyrteng U Lincoln, ula shah jied ha katei ka elekshon kaba don 2,500ngut ki briew bad utei u blang, u dei uba don dang lai snem ka rta.
U Lincoln, ula jop da 15 vote ia kiwei pat ki kandidet, ha kaba kiwei pat kiba ialeh ki long ka khnai, ki ksew bad ki miaw ruh.
Ka Fair Haven, kam don mayor satia haduh mynta.
U Joseph Gunter, uba dei U Manager jong ka Fair Haven, ula iohi ia ka nongbah Omena, Michigan, ba ka la jied ia ka miaw, kum ka khlieh jong katei ka shnong, kumta, ula rai ban  pynlong ia ka elekshon, kaba ia syriem ia katei ka jingleh ka Omena, da ka jingthmu ban ioh tei ia ka madan ialehkai, jong katei ka nongbah.
U Lincoln, uba la ioh 13 vote, ula pynrem ia U Sammie, uba dei u ksew.
Utei u blang, u dei uba la long trai da uwei u nonghikai skul bad utei un ioh jinghikai, na ka bynta ban shim bynta ha ki prokam kiba kham kongsan ha katei ka shnong, katba u dang long U Mayor na ka bynta shisnem.
“Ka  Memorial Day parade, ka Apple Fest bad kiwei de ki prokram kiba ngi shait pynlong man la ka sngi thohdieng" ong U Gunter.
Kiba wan thep vote ha katei ka sngi, ki don tang 53 ngut, hynrei U Gunter, u shim ba kane ka jing pyrshang kan lah ban wan rah ia ka jingshim bynta kaba kham bun ha u snem u ban sa wan.
Lah ia wai artat.
Shillong: Ka jing ia kynduh jong ka kynhun sorkar  Meghalaya Democratic Alliance, kan long ha ka taiew ka ban wan, na ka bynta ban iakren ia ka jingbuh ia u kandidet ionglang jong baroh ki seng sain pyrthei kiba don ha ka sorkar Jylla, ong U Bah Prestone Tynsong, myntri rangbah ba ar ka sorkar Jylla, hynnin ka sngi.
U bah Tynsong, ula ong ba ka  National People’s Party (NPP), kam pat shym la kynran noh, na ka jingiakren ban don ia u kandidet ionglang na bynta ka  Shillong bad ka Tura Parliamentary Constituency.
“Ngim pat shym la kynran noh, na ka jing wad ia u kyrtong ionglang ha baroh ar tylli ki Constituency.
Ka MDA Co-ordination Committee, kan ia kynduh ha ka taiew ban wan, ban shim ia katei ka rai halor katei ka phang" ong U bah Prestone Tynsong, Deputy Chief Minister ka sorkar Jylla, hynnin ka sngi.
Nongstoiñ: U Bah T Lyngwa, District Election Officer (DEO) u ba long ruh u Deputy Commissioner jong ka West Khasi Hills District, ha ka jingialang ai jinghikai kaba la long hynnin ka sngi hapoh Conference Hall jong ka ophis DC, u la wer ia ki ophisar sorkar, ki seng saiñ pyrthei kiba napoh ka District bad ki nongthoh khubor ba kin long kiba la pynkhreh na ka bynta ka ilekshon sha Lok Sabha.
Ka jingthmu jong katei ka prokram ai jinghikai ka long ban pynkynmaw ia ki jingdonkam ba ki nongpeit bad khih ia katei ka ilekshon kin don ia ka jingkitkhlieh khamtam ban pynlong ia katei ka ilekshon kaba iaid beit iaid ryntih.
Na ka liang jong u bah S.Warjri, EAC (Election) u ba dei ruh u wei na ki ophisar hapoh ka District u la pynshai ia ka rukom treikam bad ka jingkitkhlieh jong baroh ki tnad kiba iadon bynta bad ka ilekshon kiba kynthup naduh ka jingbuh jingkhein jingdiah bad jinglut jingsep (Accounting & Expenditure), ki kynhun pulit wut wut (flying squad) bad kiwei kiwei.
Shuh shuh u bah Warjri u la pynshai ruh ha kaba iadei bad ki jingpynkylla jong ki ain bad kiwei kiwei ia kaba la leh da ka Election Commission jong ka Ri India (ECI), bad u la pyntip ruh halor u apps ha kaba ki paidbah ki lah ban pyndonkam lyngba ki mobile na ka bynta kane ka ilekshon ban wan.
Shillong: La dep ban bhah kam na ka bynta ki Executive Member ha ka Executive Committee kaba thymmai kaba ialam da u bah Teinwell Dkhar kum u Chief Executive Member (CEM).
Ha katei ka jingbhah kam ki MDC kiba la ioh ia ka kam EM ki long 5 ngut na ka UDP (kynthup ia u CEM), 4 ngut na ka NPP, 1 HSPDP bad 1 PDF.Ki 5 ngut ki MDC ka UDP kiba ioh ia ka shuki EM ki long u bah Teinwell ( CEM), u bah Paul Lyngdoh MDC ka Jaiaw, u bah Titos W Chyne MDC ka Sohra, u bah Teibor Pathaw MDC ka Mawlai bad u bah Jambor War MDC ka Mawthadraishan.
Na ka NPP pat ki long u bah Pyniaid Sing Syiem MDC ka Sohryngkham uba la bat ruh ia ka kam Deputy CEM, u bah Victor Ranee MDC ka jirang, u bah Rangkynsai Kharbuki MDC ka Umroi bad u bah Mitchel Wankhar MDC ka Laban Mawprem.
Na ka HSPDP pat u bah Martle Mukhim bad na ka PDF pat ka kong Macdalyn Sawkmie Mawlong.
La dep ruh ban bhah kam ia kitei ki EM ba kin peit la ki jong ki jong ki tnad treikam bad katkum katei ka jingbhah kam u bah Teinwell CEM un bat ia ka General Administration, ka kam Forest Establishment, ki kam aiñ, ki kam thungkam bad ki kam pynkynriah kam bad kiwei pat ki tnad kiba ym don ba bat.
U Deputy CEM u bah Pyniaid u bah ia ka kam pla tyngka bad ia ka Elaka.
U bah Paul lyngdoh u bat ia ka kam khaïi pateng, ka kam khyndew kam shyiap bad ka tnad pule puthi, u bah Titos W Chyne u la bat ia ka kam Coucil Building bad ki jingdon jingem jong ka Council, ka tnad Planning bad ka tnad kaba peit ia ki dawai kynbat ne ka Traditional Medicine.
U bah Martle Mukhim u bat ia ka kam shongkha shongman ne ka Marriage and Divorce bad kumjuh ia ka roi ka par (Development), u bah Victor Ranee u bat ia ka kam lum pisa ne ka Revenue Collection, ka tnad ka koit ka khiah bad ka kam khuid kam suba.
U bah Teibor Pathaw u bat ia ka kam laisen sha ki nongbylla bar jylla ne ka Labour License bad ka kam pulit District Councilne ka Enforcement.
U bah Mitchel Wankhar u bat ia ka Town Committee, Land bad ki mar pohkhyndew, ka kong Macdalyn Sawkmie Mawlong ka bat ia ka kam khajna (Taxation) bad ka Information and Technology, u bah Rangkynsai Kharbuki u bat ia ka kam Youth Affairs, Water Resources bad Arts and Culture bad u bah Jambor War pat u bat ia ka kam iew bad Fisheries.
Nongpoh: Ki Nongialam ka KSU North Khasi Hills Eastern Border Area, hynnin ka sngi ki la leit ban iakynduh ia ka Kong RM Kurbah, Deputy Commissioner ka Ri Bhoi, na ka bynta ban iakren halor ki kam pyni bor da ka Assam ha ki shnong Khasi, kiba don hapoh ka Raid Nongtung, Block-2 ha Ri Bhoi.
Kitei ki nongialam ka KSU, kiba la leit ban kynduh bad dorkhas sha ka DC, ki kynthup ia u President ka KSU EBA, u samla Banjop Maring, u Bah Augustine Nongrum Secretary jong ka KSU EBA, u Samla Stevenson Kharkrang lem bad buun ngut ki dkhot ka seng.
Hadien ba la dep ka jingkynduh DC, u Samla Banjop Maring, haba kren sha ki nongthohkhubor, u la ong ba ka daw hi kaba la pynlong ia ka seng ba kan leit kynduh ia ka DC, ka dei hadien ba kam lah shah shuh ban iohi ia ka jingleh kuman da ka sorkar jylla, haba iadei bad ka jingeh kaba la iakynduh da ki paidbah kiba sah ha katei ka thain.
Haba kren halor ki kam lehdonbor da ka sorkar Assam, u Samla Banjop Maring, u la ong ba ka sakhi kaba shai kdar halor ka jingwan pynpra da ki Pulit ka Assam ia ka Building jong ka skul SSA kaba don ha Khlieh Umwang, ym tang katta ka shnong Madan Umwang ruh ka la mad ia kajuh ka apot bad kata ia ka skul kaba la tei ha katei ka shnong, la wan ban pynpra noh da ki Pulit ka Assam.
“Kum ka seng kam lah khlem da pynpaw ia ka jingbitar, haba iohi ba ki shnong Khasi ki shah pyndik, hynrei na ka liang ka sorkar jylla ym shem la iohi dak ei ei ba ka la shimkhia, hynrei ka leh mynleh klet bad kam shem la shimkhia satia" ong u Samla Banjop Maring.
Shuh shuh, u la ong ruh, ba ka sorkar Assam kam mab bad ka pynsangeh beit ia kino kino ki kam pynroi ha ki shnong Khasi, kiba la ioh jingiarap na ka sorkar jylla, hynrei ka long pat kaba sngewlyngoh ban iohi ba ka sorkar jylla pat kam lah ban leh ei ei haba ka Assam ka wanrah ia ki kam pynroi ha ki shnong Khasi, ka nuksa halor kane ka dei ia ka Madan Football kaba la wanrah da ka Assam ha shnong Umlaper.
Namarkata, hadien ba ngi la iai ud na ka por sha ka por bad lada ngim iohi soh ei ei kaba mih, ka por kan sa poi ba ngi hap ban pyni noh da ki kam, kaba long kum ka dak ban pyrshah halor ki kam leh donbor da ka Assam ha ki shnong Khasi kiba don ha Khappud bad ka Assam.
Shillong: Hynnin ka sngi, la pynlong ia ka kashari paidbah, ha kaba la lamkhmat da U Mohammad Yaqoob Mir, Chief Justice of Meghalaya High Court, uba dei ruh u shah khot sngewbha jong ka  Meghalaya State Legal Services Authority, the National Lok Adalat.
Ha katei ka jing ia said ki don 246 tylli ki mukotduma, kiba la ia beit bad kiba shongdor T.71, 05, 090, ha kaba la sakhi da ki 28 tylli ki bench, kiba la thaw da ki  District Legal Services ha ka Jylla, ba kynthup ruh ia ka High Court jong ka Meghalaya.
Kitei ki mukotduma, ki kynthup ia ki bai mobile bad ki bai telephone, ki jing ia tyngkhuh kali, ha kaba la shim ha katei ka kashari paidbah.
Ka Meghalaya State Legal Services Authority, ka khot ia kiwei ruh ba kin wan sha katei ka kashari, na ka bynta ba kin lah ban pyndep kham kloi ia ki mukotduma jongki, lyngba kitei ki kashari paidbah, ba shait pynlong man ka por.
Member Secretary, MSLSA.Shillong: U Myntri rangbah ka jylla u Conrad K Sangma, u la ong ba ka jingkyntait ki MLA ka Congress ban shong hapoh iing dorbar ha ka por ba ai jingkren u Lat ka jylla, ka dei ka jingibein ia ka kyrdan jong u Lat.
Haba kren myn hynnin ka sngi hadien ba la wai ka jingkren u Lat, u Conrad u la ong, “Nga sngew ba kam long kaba dei ia ki MLA ka Congress ban kiar na kaba shong hapoh iing dorbar, ka dei ka jing ibein ia ka shuki u Lat".
U Conrad u la ong ba kane ka dei ka jingjia ba nyngkong ha ka jylla ba ki MLA kin pyrshah ia u Lat.
“Kum u riew shimet u Lat u thoh na Tweeter account jong u, ym na ka ophis u Lat.
Ka jingbym shong ha ka jingkren u Lat ka dei ka sien ba nyngkong ha jylla ban leh ia kane", u la ong.
Shillong: U myntri rangbah ka jylla u Conrad K Sangma, u la ong ba ka dang duna palat ka dohsniang, ha kane ka jylla bad ha ka thaiñ shatei Lam mihngi bad dei na kata ka daw ka sorkar ka la pynkhreh ban ai da ka skhim jingiarap (Grant) bad ka ram kaba jem bha (loan) na ka bynta ki nongri jingri ban pynshlur ia ki ha ka ri sniang bad kiwei pat ki jingri kum ka syiar.
U Conrad u la ong ba ka thaiñ shatei lam mihngi baroh kawei ka donkam dohsniang 3.1 Metric Tonnes ha ka shisngi, hynrei kaba lah ban pynmih hi nangne pat ka long tang 1.2 lak Metric Tonne bad ka dang duna sa 1.9 lak metric tonne.
Dei na kane ka daw u Conrad u la ong ba ka sorkar kan thaw ia ki lad ki lynti ban pynshlur ia ka ri jingri ha kane ka jylla bad ba ki samla kiba khlem kam khlem jam kin lah ban seng ia la ki kam jong ki ha kaba ka sorkar kan sdang da kaba mang shuwa T.10 klur tyngka.
Shuh shuh haba kren ha ka jingiamir jingmut ban kyntiew ia ka kam ri sniang bad ri syiar kaba la long myn hynnin ka sngi ha State Convention Centre, Shillong u Conrad u la ong ba ka sorkar ka don jingmut ruh ban jied ia ki shnong kiba smat ne ka Smart Village bad na ka bynta kane u la ong ba ka sorkar ka la ia soi kular bad ka University of Berkley, California ba kan pynbiang ia ki tiar ki tar ban kyntiew ia ki shnong kiba shah jied kum kata ka Smart Village bad na bynta kane ka la don ka jingiakren ban mang pisa T.11 klur tyngka.
Nga kwah ban Ri Masi khemdud,  ka Skhim aiu ka don?Ri sniang te jynjar ban wad jynbam,hap shu thied lynterIa ki tei ki scheme lane loan ban ri jingri  lah bn ioh man ki briew ne ioh tang kiba don certificate ba lah pass training shaphang ki sniang ki syiar.
Nongpoh: Ki 25 ngut ki samla Khasi kiba la shah behkam noh napoh ka Toll Plaza kaba don hapoh ka shnong Pahammawlien 20Mer ha Ri Bhoi, myn hynnin ka sngi, ki la leit ban pynsngew sha ka Deputy Commissioner ka Ri Bhoi, na ka bynta ban pynsngew halor ka jingeh kaba ki la iakynduh, kata hadien ba ki la shah behkam noh na katei ka Toll Plaza.
Haba kren sha ki nongthohkhubor, ha ka sur jong kitei ki 25 ngut, u Samla Robert Maring, u la ong ba kum ki samla ki da sngewkhia shikatdei haba mih kum kitei ki kymrum kynran, namar nalor ba ki la shah behkam na katei ka Toll Plaza, hynrei ki mad pat sa ia ka jingshah kren kaba laiphew jait.
Haba pynshai halor ka jingkynnoh ba dei kitei ki 25 ngut, kiba la kynnoh ba ki la duhkam namar ba katei ka Kompani kam lah shuh ban siew ia ka bainong jong ki, namar ba la hap ban ai Donation sha ki Sengbhalang, utei u Samla u la iathuh ba ia kitei ki kyntien ym dei ba la kren da kitei ki 25 ngut, hynrei la kren da u Bah Jyan Sylliang, u Rangbah shnong ka Pahammawlein 20Mer, ha ka por ba ki leit ban iakynduh ia u hadien ba ki la shah behkam, ha kaba u la ong ba thungkam biang ia kitei ki 25 ngut, ka mut ba kino kino ki kynhun Sengbhalang kaba kynthup ia ka KSU, FKJGP, RBYF bad HNYF kim ioh shuh ban leit shim ia ka Donation napoh jong katei ka Toll Plaza.
U la iathuh ruh, ba ha ka por ba kitei ki 25 ngut ki la leit ban kynduh ia utei u Rangbah shnong ha Iing Durbar jong katei ka shnong, u Bah Jyan Sylliang, u la ong pynban ba lada siew 5500 manla u Bnai sha kitei ki 25 ngut, ka la poi haduh T.1,30,000 (Lak) tam ha ka shibnai, kumta lada ai noh ia kitei ki 25 ngut, kaba mut ba ki sengbhalang kim lah shuh ban shim ia ka Donation na katei ka Toll Plaza.
Watla ngi sngewthuh ba ngi la shah leh shilliang khmat iangi ki 25 ngut kiba la shah behnoh na katei ka Toll Plaza, hynrei ngi la shim ia ka rai ba ngim dei ban tieng lane artatien, hynrei ban iaid beit shakhmat ban ioh biang iala ka jong ka hok, u la bynrap.
Ha kane ka sngi kaba la synran ryngkat da u President ka HNYF, u Bah Marcus Marten, ha kaba u la iathuh ba ha ka jingiakren bad ka DC, ka Kong RM Kurbah, na ka liang jong ka DC, ka la kular ban shimkhia ha ka ban buddien halor ka jingshah behkam ia kitei ki 25 ngut ki samla Khasi.
U la ong ruh, ba lada ki samla Khasi ki shah behkam ban trei ha ki Kompani bar jylla, kiba don hapoh ka jylla, shano pat ki samla Khasi kin leit wadkam, namarkata kum ka seng hi kan iaid shakhmat ban kyrshan ia kitei ki 25 ngut ki samla Khasi kiba la shah behkam noh na katei ka Toll Plaza.
Nongstoiñ: Ka kynhun ialehkai jong ka Umiam United ka la ioh ban khur ia ka jingjop ha ka jingiakhun ia ka quarter final kaba lai pyrshah ia ka kynhun ialehkai jong ka Shillong Lajong FC bad lyngba katei ka jingjop ka Umiam United ka la rung syndon shaduh ka semi final jong ka lympung 2nd Invitation Knock out Football Tournament 2018-19 bala pyniaid da ka New Nongstoiñ Sport Social & Cultural Club (NNSSCC).
Katei ka nam jop jong ka Umiam United kala wan hadien ba kala lah ban pynliem noh ia ka Shillong Lajong da 2 kol la 1 kol ha ka jingiakhun quarter final kaba la long hynne ka sngi ha ka madan ialehkai jong ka shnong New Nongstoiñ.
Ia kitei ki 2 tylli ki kol kiba kynsai jong ka Umiam United la ioh ban thep da u Gamelial Kharlyngdoh ha ka minit kaba 44 bad 68 katba ia ka 1 kol jong ka Shillong Lajong pat la ioh ban thep da u Laldan Mawria ha ka minit kaba 39.
Ia ka khusnam man of thr match ah katei ka sngi la ioh ban khur da u Micky Tynsong jong ka Umiam United bad na ka liang jong ka NNSSCC kala pyntip ba ka jingiakhun quarter final kaba khatduh jong katei ka lympung kan long biang ha ka 12 tarik mynta u bnai ha kaba ka kynhun ialehkai jong ka Littlestar Academy kan iakhun pyrshah ia ka Laban SC.Shillong: Ka Smit kaba dei ka lahduh mynshem bad ka Assam Rifles ki la ioh ia ka jingjop ha ka jingiakhun myn hynnin ka sngi ha ka 4th Assam Rifles Invitational Football Tournament ba long ha madan shipai ha Laitkor.
Ha ka jingiakhun por mynstep, ka Smit ka la pynliem ia ka Kith United da 4-1 katba ka Assam Rifles ka pynliem da 5-0 ia ka Umphrup.
U Banpynkhrawnam Nongkhlaw ka Smit u la thep ha ka 4 minit bad u paralok jongu u Wallamsuk Nongkhlaw u la pynkiew jingkhein ha ka 32 minit.
U JL Marshillong u la thep kawei ia ka Kith United ha ka 41 minit.
Ka Smit ka la thep biang sa ar da u Banshanlang Nongdhar (61′) bad u R Khongjoh (80′).
Ha kawei ka jingialehkai, u Lalboy Kipjen ula thep 3 kol ia ka Assam Rifles ha ka 32, 54 bad 58 minit.
Kawei la thep da u M Chetry ha ka 84 minit bad sa ha ka 88 minit ban pyntam syndon 5-0 ia ka Umphrup.
Lashai ka sngi, ka Mawpdang pyrshah ia ka Madanryting por 10:30AM, bud sa ka Nongthymmai pyrshah ia ka Nongkrem por 1:30 PM ha madan Assam Rifles ha Laitkor.
: Ka iing dorbar thawain mynta ka sngi, ka la pynkyndit ia ka liangsynshar Meghalaya Democratic Alliance (MDA) hadien ba ka liangpyrshah ka Congress ka la kyntait syndet ban shong dorbar ha ka por ba ai jingkren u Lat ka jylla u Tathagata Roy ha ka sien shong dorbar kaba nyngkong kane ka dorbar mang tyngka mynta u snem.
Kane ka jingkiar ki MLA ka Congress ban don hapoh ka iing dorbar ka dei ban pynpaw pyrshah ia ka jingkren  u Lat ia ki paidbah ka Kashmir, hadien ka jingshah pyniap 40 ngut ki shipai CRPF ha Pulwana, Kashmir.
Dang shen hadien ba la shah pyniap ki shipai India ha Kashmir ha u lehnoh ba pha jingim, u Lat ha ka Tweeter u la thoh (tweet) da kaba pynrem ia ka jingjia bad ula ong ba dei ban kiar ban thied ban pyndonkam baroh kiei kiei kiba dei na Kashmir.
Haba pynrem jur ia kane ka jingkren u Lat, u nongialam liangpyrshah u Dr Mukul Sangma ula ong ba ka jingkren jong u Lat ka Meghalaya, ka dei ka bym lah ban pdiang.
“U myntri rangbahduh ka ri u la dei ban weng ia u Lat naduh ka sngi ba u kren namar ba kum u briew uba bat hakhlieh ia ka riti synshar ka ri, ka long ka bym lah ban pdiang", la ong u Dr Mukul.
Haba takrain ia kane ka jingleh u Lat, u Dr Mukul u la buh jingkyll ia u Lat, “Hato u briew uba bat ia ka kyrdan ba ha khlieh ka ri kum u Lat ka jylla, yn pynmih kum kane ka khubor kaban wanrah ia ka jingiapait hapdeng ki nongshong shnong ka ri".
Ha kawei ka liang, u Myntri rangbah ka jylla u Conrad K Sangma u la pynpaw ia ka jingbym sngew iahap ia ka sien jam ba ka Congress ka la leh namar ba ka pyni ba ki ibein ia ka kyrdan jong u Lat uba la pynkhamti da ka riti synshar ka ri.
“Nga sngew ba kam long kaba dei ia ki MLA ka Congress ban kiar na kaba shong hapoh iing dorbar, ka dei ka jingibien ia ka shuki u Lat", la ong u Conrad.
U Conrad u la ong ba kane ka dei ka jingjia ba nyngkong ha ka jylla ba ki MLA kin pyrshah ia u Lat.
U la ong ba u Lat u la pynmih ia ka jingthoh jong u kum u riew shimet  na Tweeter account jong u, ym na ka ophis u Lat.
Shillong: Ka Shillong Lajong FC ka la shah pynliem 2-3 ha ka Mohun Bagan  ha ka jingiakhun kaba khadduh jong ka lumpung Hero I-League 2018-19 kaba long mynta ka sngi ha  JN Stadium ha Shillong.
Ha ka jingiakhun, u nongialehkai ka Mohun Bagan u Dipanda Dicka  u la thep ha ka 4 minit hynrei ka Lajong lyngba u Phrangki Buam u la pyniakhaid ha ka 45+minit.
U la thep biang ha ka kyllamiet ha ka 53 mni.
Hynrei u  Sony Norde ka Mohun Bagan u la thep biang ha ka 78 minit bad sa u Britto P M ha ka 88 minit.
U Coach ka Lajong u Alison u la pynkylla san ngut ha kane ka jingialehkai da kaba pyniakhun ia u Kitboklang Pale, Samuel Lalmuanpuia, Samuel Kynshi bad u Nabin Rabha.
Kane ka dei ka jingialehkai kaba khadduh ia ka Lajong ha kane ka lumpung bad ka la sahkut ha trai duh ha ka jingkamai point ha kane ka aiom.
Hadien 20 tylli ki jingialehkai, ka Shillong Lajong ka la don ha ka kyrdan kaba 11 da kaba kamai 11 point.
U Phrangki Buam u thep 6 kol bud sa u Samuel Kynshi da 5 kol bad u Mahesh Naorem u ioh thep 4 kol.
U kpa, jong kawei ka thei samla, uba na ka Jylla Chumphon, kaba don shathie jong ka Thailand, u tyrwa ia uno uno u samla shynrang, uba treh ban ia poi kha bad ka khun samla jongu, kaba dang samla sotti bad ba un ai buskit  USD 314,166, lane kaba long T.2,19,65,701.
La iathuh ba U  Arnon Rodthong, ula sngew kutlad jur, haba ka khun samla jongu, kaba dang 26 snem, kam shym la ia poi kha shuh satia bad dei na katei ka daw, ba u sa rai ban shu ai khusnam ia uno uno uba ia poi kha bad ka.
Ka Karnista, ka dei ka samla kaba pyndep ia ka gradueate jongka bad ka kren padiah bha ia ka China bad ka English.
Utei u heh spah, u kwah ba utei uba i mon ia ka khun jongu, um dei satia ban long uba stad eh, hynrei, tangba un shu lah ban thoh bad pule.
“Wat wan rah ia ki kyrdan pule jongngi ha kane ka iing" ong u kpa bad ula ong shuh shuh, ba u donkam ia u briew uba smat bad ym dei uba jaituh bad u bym leh lutphut.
U Arnon, u dei u nongrep bad u don ia shibun bah ka kam ha katei ka shnong jongu bad dei na katei ka daw, ba u kwah ban ioh ia u pyrsa kurim, u ban peit ia ka kam jongu.
Ka Karnsita, ka la lyngngoh, haba ka iohi ia katei ka khubor shaphang ka jingkwah jong u kpa jongka bad ka ong shuh shuh “Ka long kaba shisha ba nga dang shong marwei, tangba lada nga ia poi kha bad no bad no ruh, nga kwah ia u briew uba kitkhia bad uba ieid ia la ka jong ka iing ka sem".
Ex-Rev.K.LangrinLada ngin pule ia ki dkhot ha ka Gospel katba kum u Loukas 19:1 ter ter ngin shem ba u nongthoh u la thoh ia ka jingjia kaba shisha mynba u Jisu u dang don ha kane ka pyrthei.
Kata ka long ba haba u Jisu u la iaid lyngba ia ka shnong Jerikho ki paidbah jong kata ka shnong ki la pdiang sngewbha ia u.
Ha kata ka sngi da ki hajar hajar ki briew ki la bud ia u Jisu, namar ki niew ia u kum u riewkhraw.
Nga kynmaw ha ka snem 1984 haba u Rajiv Gandhi u la wan poi ha Shillong da ki lak ngut ki briew ki la ialeit peit.
Wat ma ngi naduh Riangdo ngi la leit tang namar ba ngi kwah ban iohi ia uta u Prime Minister ka ri India.
Ha ka por ba u Jisu u la leit rung ha ka shnong Jerikho, ki paidbah ki la pdiang sngewbha ia u da ki jingrwai, ki jingshad ryngkat bad ki jingriam (jain) thymmai ba ki phong.
Napdeng ki hajar ki briew kiba bud ia u Jisu, don kiba bud tang ban ioh jingbam, don kiba shu leit peitkai, don kiba kwah ba u Jisu un iaroh ia ki bad don pat kiba kwah ba u Jisu un kyrkhu ia ki bad ia ki iing ki sem jong ki.
Nalor jong kiba kum kita ki briew, u la don sa uwei pat u briew uba la im marwei khlem lok khlem jor, namar ym don shuh wat uwei ruh ha kata ka shnong uba dang ieit ia u.
ka kyrteng jong uta u briew ka long u Sakhaios.
U Sakhaios u la im marwei namar baroh ki la isih ia u.
ka Baibl kam shym iathuh la u Sakhaios u la don khun ne em.
Tangba la iathuh ba u don la ka iing.
Don bun ki daw ba ki briew ki la isih ia u Sakhaios.
Kawei kaba kham ha khmat eh ka dei na ka daw ba u la bam klop ha kaba khrong khajna.
Une u Sakhaios haba u iohsngew ba u Jisu u la wan iaid lyngba ia ka shnong Jerikho, ma u ruh u la kwah ban iohi, kum uno uta u Jisu.
Hynrei kata ka jingkwah iohi jong u Sakhaios ia u Jisu ka pher bak-ly-bak na ka jingkwah iohi jong kiwei.
watla u Sakhaios u kwah eh ban iohi ia u Jisu, pynban um nud ban tur shajan.
ka daw ka long namar u sngewlehrain ia kita ki paidbah, ba kin tang shu iohi ia u kin kynnoh ‘U Nongpop’ bad kin bynthiew bein.
Kumta marwei u la shu peit na jngai.
Hynrei kata ka jingpeit jong u na jngai kam pynhun ia u namarba um iohi.
Don artylli ki daw ba u Sakhaios um iohi ia u Jisu.
Kaba nyngkong ka long namar u Jisu u don hadeng jong u paidbah.
Kaba ar pat ka long namar u long uba lyngkot ka rynieng.
Hynrei hapdeng jong ka jingbuhkhoh ha ka mynsiem jong u, kawei ka lad ka la plie wang ia u kumno un leh khnang ban iohi ia u Jisu.
U don uwei u diengdumbur uba ieng harud kata ka lynti ba iaid u Jisu.
U Sakhaios u la iohi ia uta u dieng bad u la mareh sha u bad u la kiew joit ban shong ha ki tnad jong u.
Hangta kein u Sakhaios u la kmen namar ba u la lah ban iohi ia u Jisu uba um pat ju iohi mynno mynno ruh.
Dei hangne ba ngi sngewthuh ba wat u dieng u isynei ia u nongpop ia uba ki briew ki la isih.
Ia u briew uba ki para briew ki la isih, ka mariang pat ka peit isynei ia u.
kata ka la paw shai ha kaba u diengdumbur u Ia iarap ia u Sakhaios ban iohi ia u Jisu.
Khlem uta u dieng u Sakhaios um lah ban iohi ia u Jisu.
Katba u Sakhaios u dang shong halor u diengdumbur, ki tnad bad ki sla ki la khih.
Hangta u Jisu u la peit sha uta u dieng bad u la iohi ia u briew.
U Jisu mar ia iohi u la tip syndon ia ka kyrteng ‘Sakhaios’.
U Jisu ym tang ba u iohi ia ka dur khmat bad tip ia ka kyrteng, hynrei u la iohi ruh ia ka dohnud bad ka mynsiem jong u nongpop uba la thrang eh ban kylla bamut.
Na kata ka daw ba u Jisu u la ong , “Ko Sakhaios, to da hiar noh kloi kloi ruh naba ha kane ka snni ka dei ia nga ban sah ha iing jong me".
U Sakhaios u la hiar na uta u dieng da ka jingkmen bad u la ialam ia u Jisu sha iing.
Ka khubor ba nga don ban ai ia phi ki nongpule hangne ka long, “Hajar hajar ki briew ki bud ia u Jisu, hynrei la don tang uwei uba kwah ban kylla bamut".
Bad ka la jia kumta ia ki nong Jerikho.
Dei na kata ka daw ba ki la ia kren khnium ia u Jisu bad ki la ia ong, “U la leit hapoh iing ban thiah basa bad u nongpop".
Ka daw ba ki paidbah ki la khnium ia u Jisu ka long namar haba ki la pdiang sngewbha ia u pynban um shym la iaroh bad um shym la kyrkhu ia ki.
Kita ki paibah ki nang khmih lynti ba u Jisu un iaroh ia ki jain thymmai jong ki, ia ki jingleh hok bad jingkhuid jong ki; bad ba un kyrkhu ia ka shnong jong ki baroh kawei.
Hynrei kam long kumta kumba ki la khmih lynti.
U Jisu u la iakren pynban bad u briew uba pop, U la leit rung pynban ha ka iing jong u nongpop uba la shah ibein ha ka shnong ka thaw baroh.
Balei ba u Jisu u leh kumta? Namar u Jisu um ju bishar ia ka riam ka beit bad ia ki jinglehrong ba kynja pyrthei, hynrei u peit bad bishar ia ka dohnud bad kaba shapoh.
Napdeng kita ki hajar ki paidbah kiba la bud ia u, u Jisu um shym la iohi wat tang uwei ruh uba don ka mynsiem ban kylla bamut na ki pop.
Ki brew ha kato ka por ki kwah ban pynpaw tang ia ki rongphong ba kynja pyrthei, katba ka dohnud jong ki ka jngai na u Blei.
Dei tang u Sakhaios uba la kwah ban kylla bamut.
Kumta ruh dei tang ha u Saskhaios ba u Jisu u la ong, “Ha kane ka sngi ka jingpynim ka la wan ha kane ka iing, namar u ruh u long u khun u Abraham".
Halor kane ka jingjia to ngin ia kylli – lada u Jisu un wan iaid lyngba jong nga jong phi kaei mo ka ban jia? Baroh ki briew kin pdiang sngewbha, tangba kata ka jingpdiang jong ki kam pynhun ia u Jisu.
Namar bun kin pdiang da ka jingarsap, kin pdiang ryngkat da ka jingbishni briew, da ka jinglorni para shnong, da ka jingsarong, da ka jingbymkhuid bad da ki rong ba kynja pyrthei.
Lehse ha kata ka shnong Jerikho ki don 700 ne 800 iing, ba baroh ki la pdiang ia u Jisu, pynban dei tang ha ka iing jong u Sakhaios ba u Jisu u la leit rung, kaba long ka iing kaba baroh ki la isih ban peit.
Lada u Jisu un wan rung ha ka shnong jong ngi ne jong phi u Jisu un sa jied hi ha ka iing jongno un leit rung.
Ngi dei ban sngewthuh ba ha ka jingleit rung ha ka iing jongno jongno kam dei ka jingjied jong ngi.
Dei ma u hi u ban jied.
Ngi ki briew ngim lah ban pynbor ne ban buh program ba u Jisu un wan rung ha ka iing jongno jongno watla ngi la khreh ka bam ka dih kaba biang ne lada ngi la decorate itynnad ia ka iing.
Naduh kata ka por ba u Jisu u la kyrkhu ia ka iing jong u Sakhaios la pyndap miar da ka jingkmen, da ka jingsuk, da ka burom bad ka jingkhuid watla ki briew baroh ki la isih ia u.
nongpule baieit, ma nga bad ma phi ngin leh aiu ha kane ka snem kaba thymmai na ka bynta ialade, na ka bynta ki para briew bad na ka bynta u Blei uba la iai ri sumar bad iai kyrkhu ia ngi? To ngin shim ia ka nuksa ba la pyni da u Sakhaios lada ngi kwah ba u Jisu un wan jngoh ia ki iing jong ngi.
To u Blei un kyrkhu ia phi baroh katba kiba la pule ia kane ka khubor kaba lyngkot jong nga.
Amen.
U sakkhaios u trei kum ei ha jukmyntaNga kwah ba phin pynrung ia ka Bible baroh kawei ha ka ktien khasi,garo ha Kane Ka add Jong phi.
Shillong: U bah Stedlang Wahlang bad ka kong Ribha Dkhar, ki la ujor sha ki pulit ba u khun jongki, U Augustine Dkhar, ula leit ban pynkulmar ha ka iing shong iing sah jongki ha Moolang bad ula byrngem ruh ban pyniap ia la ki jong ki kmie ki kpa, ong ka jing ujor jongki sha ki pulit myn hynnin ka sngi.
Shillong: U Chief Executive Member (CEM) ba thymmai ka Khasi Hills Autonomous District Council (KHADC) u Bah Teinwel Dkhar u la ong ba ia ka Village Administration Bill (VAB) yn sa peit hadien hynrei kaba donkam eh mynta ka long ban pynlong ain ne codify ban ithuh ia ki riti dustur jong ki shnong, ki Hima, ki Raid.
Haba kren myn hynnin ka sngi sha ki lad pathai khubor hadien ba la shah jied kum u CEM, u bah Teinwel u la ong ba, “Ngi la phah ia ki bill ha ki por ba la dep hynrei ki sah teng bad kane ka dei kaba donkam bha ban pynwan dur ia ka jingtreikam jong ka Council", u la ong.
U la ong biang, “Hap ban pynbeit ia kane bad ngin shim khia ia ka Village Administration Bill, ban eksamin biang hynrei kaba donkam eh ka dei ka jingpynlong ain ia ki riti dustur jong kito ki Hima ki bym pat leh ia kane".
Katkum ka jingong u CEM, ka jingbym pynlong ain ia ki riti dustur, ka la pyntlot ia ki shnong ki thaw, ki raid ki hima.
“Ngin phah pynbiang ia ki shnong ki thaw ban pynlong ain ia ki riti dustur namar ba khlem pynlong ain ne codify, ka shong tlot ka synshar ka khadar, ia VAB ia mynta shi por, ngin eksamin bha hynrei ka kham donkam shwa ka jingpynlong ain ne Codify ia ki riti dustur", u la bynrap.
U Bah Teinwel u la ong ba kaba kongsan mynta ka donkam ban pynwan dur bha ia ka rukom treikam ka Council khnang ba ki Bill kiba la phah kin nym shah kyntait kumba la jia ha ki por ba la dep.
“Ngi donkam ban pynwan dur bha ia ki tnad ha Council khnang lada ngi rah ia ki mat shabar, ngin long kiba jop, balei ki phiel ki mat jong ngi haba phah sha ka sorkar ka long namar ba khlem da pyrkhat, hato lada ki Bill ki poi sha ka sorkar ki long khaw ne kiban jop ne kiban rem, namar ngi dei ban iaid ha ka lynti kaba dei.
Ngin leh ia kaba bha tam bad ngin iashong da ka Executive Committee khnang ba ngin ioh ia ki nongtrei kiba lah", u la ong.
U la ong ba lada donkam wat ban wanrah da ki ophisar MCS, ban pynwan dur bha ia ka tnad Engeneering ban pynkhlain ia ka Council.
“Lada sngew donkam lah ban shim da ki ophisar na ka jylla, ngin pyrshang ngin sa eksamin ia kane", u la ong bad bynrap, “Ngin buddien ia ki kam ba la leh ka EC barim ka kam Them Iewmawlong jong ki kharmetor, ka jingai license khaïi ia ki bar jylla, ka Bill ILP, Clan Bill, Lineage Bill bad kiwei.
Shillong:La iathuh ba ka Meghalaya Pradesh Congress Committee, ka la tyrwa ia ka kyrteng jong U Ma Vincent Pala bad ka Deborah Marak, kum ki kandidet ban iakhun na bynta ka elekshon Lok Sabbha na Shillong bad Tura Constituency.
Ha ki khyndiat taiew ba ladep, ka la don ka jing iakren ban pyn iakhun da U Mukul Sangma, na bynta ka Tura Constituency, hynrei la sngewthuh ba U Sangma, um shym la mynjur satia, namar ba u kwah ban dang iai bteng, ha ka sain pyrthei ha ka Jylla bad kumta ha ka jaka jongu, la tyrwa noh da ka kyrteng jong ka Deborah Marak.
U Ma Vincent Pala, ha kane ka sien kaba mynta, kan dei ka sien kaba lai, ba un ia khun kum u kandidet jong ka seng Congress, na bynta ka Shillong Lok Sabbha seat, ha kaba ula jop ar sien kynthih ha ki sien ialeh ba ladep ha ki snem 2009 bad 2014.
Shillong: Ka seng All Jaintia Dancers Association, ka dei kawei na ki seng kaba wad ia ki riew donsap ha ka Shad hapoh Rilum Jaintia ka pyntip paidbah ba kan sdang noh shen ia ka jing iakob shah ba heh duh hapoh Rilum Jaintia kaba tip kum ka Dance Jaintia Dance Dance Little Champ Season-1.
Ka Seng ka pyntip shuh shuh ba ia ki audition lah ban send lyngba ki video ha ka Whatsapp number ba ka seng ka la dep ai lyngba ki jing pynbna bad shuh shuh ia ki video ym dei ban edit bad ruh ym ban tam ia ka 2 minit bad dei ban pynpoi ia ka hapoh ka 22 tarik mynta u bnai (March).
Lyngba kine ki video yn sa jied mano ki ban ioh rung sha ka Semifinal ka ban long ha ka 30 tarik mynta u bnai ha District Libraty, Mynthong Jowai.
Ia kane ka jing iakob, yn shim bynta tang da ki khynnah kiba dang hapoh 14 snem ka rta.
Na ka liang ka seng ka khot ka iawer baroh ki khynnah hapoh ka Rilum Jaintia kiba don ka sap ban shad ban mih shakhmat ban kum ia kane ka kabu ba ki ioh kaba biang tam.
Na ka liang ka seng ka pyntip shuh shuh ha kane ka jingiakob, na ka audition yn jied direct sha ka Semifinal, ong ka kyrwoh na u President, samla K.Rymbai.
Jowai: Mynta ka sngi Thohdieng kan sdang ka jingiaseng samla kaba 17 jong ka KJP Synod Mihngi ha Balang Wapungskur, East Jaintia Hills bad ki dkhot ka Balang baroh ki la dep ban pynkhreh nadong shadong ban pdiang ia katei ka jingiaseng kaba heh jong ka Balang Presbyterian.
Ka khubor kaba la ioh na u Pastor T Dkhar, uba dei u Pastor In charge ka Balang Wapung, u la iathuh ba kane ka jingiaseng samla ka KJP Synod Mihngi kan kut ha ka sngi U Blei bad ha kane ka sngi, ki nongiathuh khana lane nongkren ba kyrpang ki long u Pastor BD Shangdiar u ban ai ka jingkren ha ka jingiaseng paidbah haka por 10:00 mynstep bad u Pastor SG Ryngksai ha ka jingiaseng nohphai sngi kaba 1:30 pm katba u Pastor EL Kharmawphlang pat un ai ka jingkren halor ka subject ba la buh ha ka jingiaseng por 6:30pm.
Na ka liang ka Balang ka la mana ia kino kino ki ba wan die jingbam sha katei ka jaka.
Ha kajuh ka por ka Balang ka khot ka wer ia baroh ki para ba ngeit na kiba lang bapher bapher bad kiba na kiwei pat ki Balang sha katei ka jingiaseng ba kin ioh ka jingkyrkhu na u Trai.
Kane ka long katkum u Kyrwoh na u Tymmen Basan, Tbn S.Ed Rymbai ka Balang Wapungskur.
Jowai: Ka NYK Jowai, ka la ioh ban pynlong ia ka jingai jing hikai ha ka shnong Mawlong halor ka kam thain jingthain, kaba la sdang naduh ka 7tarik Nohprah 2018 haduh ka 7tarik Lber 2019.
Ia kane ka prokram la ioh ban pynlong man la ka sngi naduh ka por 7.00 haduh 8.00 baje mynstep, ha kaba la pynlong ha Community Hall jong ka shnong Mawlong.
Ki nongiashim bynta ki ki long 50 ngut, ha kaba 30 ngut ki shynrang bad 20 ngut ki kynthei.
Ki nongai jinghikai ha kane ka prokram ki don 6 ngut bad ki long ki briew kiba la tbit bha ha ka kam thaiñ.
Ia kane ka prokram la pynlong kum shi bynta ban ai jinghikai ia ki samla ki bym don kam don jam ba kin nang ban thaiñ ia ki jait jingthaiñ khnang ba kin lah ban kamai jakpoh na kane ka kam bad kumjuh ban pynneh pynsah ia ka rukom thaiñ jong ki barim bajah.
Lyngba kane ka prokram la wanrah shibun ka jingmyntoi ia ki samla kiba la nang ban thain jingthaiñ lyngba ka jingioh jinghikai jong ki.
Nongstoiñ: Ka jingiakhun quarter final kaba lai jong ka lympung 2nd Invitation Knock out Football Tournament 2018-19, bala pyniaid da ka New Nongstoiñ Sport Social & Cultural Club (NNSSCC) kan long biang mynta ka sngi ha kaba ki ar tylli ki kynhun ki ban iakhun ha katei ka quarter final kin long hapdeng ka Shillong Lajong FC pyrshah ia ka Umiam FC.Katei ka jingiakhun ka ban long hapdeng kitei ki ar tylli ki kynhun la khih lynti ruh ba kan long kaba itynnad bha namar ba baroh ar tylli ki kynhun ki long kiba khlain bor bha bad kiba don ruh ia ki rangialehkai kiba kynsai bad kum ban shu pynkynmaw ba ka Umiam Fc kala lah ban pynliem noh ia ka Kith United kaba dei ruh kawei ka kynhun ba pawnam bha hapoh ka thaiñ WKHD.Na ka liang jong ki nong pyniaid kila pyntip ba katei ka jingialehkai quarter ka ban long ha pdeng kitei ki ar tylli ki kynhun kan sdang ha kapor 1:30 PM ha ka madan ialehkai jong ka shnong New Nongstoiñ kumta na ka liang jong ka NNSSCC ka khot ka wer ia ki piadbah ka thaiñ ba kin wan ban sakhi dala ki jong ki khmat ia katei ka jingiakhun hapdeng kitei ki ar tylli ki kynhun.
Shillong: Ka Lawsohtun bad ka Seven Brothers ki la ioh ia ka jingjop ha ka jingiakhun myn hynnin ka sngi ha ka lumping 4th Assam Rifles Invitational Football Tournament ba la long ha madan Assam Rifles ha Laitkor.
Ha ka jingiakhun kaba mynstep, ka Lawsohtun ka la pynliem ia ka Eastern Pirates d 3-1.
Ia kine ki kol la thep da u Riborlang Dkhar ha ka 6 minit ia ka Lawsohtun hynrei la shah pynphai hadien 2 minit ha u Samuel Shadap ka Pirates.
Hynrei hadien kane, ka la Lawsohtun ka la ioh biang ban thep sa ar kol da u Roikhih Nongtdu (61′) bad u Dibinroy Nongspung (63′).
Ha ka jingiakhun ha ka por janmiet, ka Seven Brothers ka la pynliem ia ka Sawmer da 3-2.
Ka Seven Brothers ka la thep ha ka 22 minit da u Donlad Diengdoh hynrei na ka Sawmer la pynphai da u Teiban Khongkai ha ka 42 minit.
Hynrei ha ka 51 minit, ka Seven Brothers ka la thep biang da u Khongkai 51 minit.
Mynta ka sngi, ka Smit kan iakhun ia ka Kith United por 10:30 AM, bad ka Assam Rifles pyrshah ia ka Umphrup por 1:30PM.Baroh ki jingialehkai kin long ha Laitkor.
Jowai: U ma Thombor Shiwat u la jop suk ia ka shuki CEM mynta ka sngi khlem don mano mano ba ialeh pyrshah.
U ma Thombor Shiwat, MDC na Nartiang uba la jop kum u kyrtong ka NPP u dei uba la ju long teng ruh kum u CEM ha kine ki san snem ba la dep.
Haba kren hadien ka jingshah jied jong u kum u nongialam ka Executive Committee kaba thymmai, u ma Thombor u la kyntu ia ki para MDC baroh ban ai ka jingiatreilang bad u na ka bynta ban wanrah ia ka roi ka par ha ka District khlem da niew shilliang ia kano kano ka constituencies.
U Ma Lakhon Biam, U Chairman ka JHADC(haneng) U Ma Thombor Shiwat“Phi baroh ki dkhot kane ka iing dorbar, phi ruh phi long CEM haman la ka Constituency jong phi bad sngewbha ai ka jingiatreilang bad nga ban lah ban trei khambha na ka bynta ban kyntiew ia ki kam jong ka District Council ban shakri khambha ia ki paidbah", la ong u ma Thombor Shiwat.
Haba kren pat sha ki lad pathai khubor ha kamra treikam jong u, u la pynpaw ia ka jingangnud jong u ban wad ia ki lad ki lynti ban pynduh ia ka jinghiran pisa hapoh ka District bad ruh ban wad ki lad ki lynti ban pyndep ia ka Iawmusiang nalor kiwei kiwei.
“Kaba nyngkong eh, ngan pyrshang ban wad ki lad ki lynti ban pynduh ia ka jingkyrduh pisa hapoh ka Council namar wat tang ban siew tulop sha ki nongtrei ruh ka la long ka jingeh ia ka Council", la ong utei u CEM ba thymmai ka JHADC.Shwa ban pynlong ia ka election jied CEM, ha ka por 11:00 am la pynlong shwa ia ka Election ban jied ia u Lamphang ka Council ha kaba ia ka dorbar la pyniaid da u Deputy Commissioner ka Jaintia Hills, u ma Garod LNS Dykes.
Na ka bynta katei ka kam ruh, ym don ba ialeh pyrshah bad u ma Lakhon Biam u la jop suk.
U ma Lakhon Biam u dei uba la jop na Nangbah Constituency bad kane ka la long hadien ka jingshahrem ha kane ka Election Assembly 2018.
U dei ruh u Engineer bad ju trei kum u SDO ka tnad PWD (NEC) ha Khliehriat bad namar ba u la rai ban mih madan sha ka lympung sain hima sima u la iehnoh ia katei ka kam.
Na ka liang ki dkhot ka Iing Dorbar ki la pynpaw ia ka jingiaroh halor ka jingjop u ma Lakhon kum u Chairman ka Council bad ki la kyntu ruh ia u ba un nym leh shilliang khmat iano iano ruh hynrei u dei ban ailad ia ki ban kren hapoh ka iing dorbar halor ka jingeh jong ki paidbah.
Shillong: 3 ngut ki pulit kiba dei ban pahara ia U bah David Lyngdoh lane U Bah Jyllud, ki la shah sospon mynta ka sngi, hadien ka jinglait phet tuh jong U Bah Jyllud na ka painkhana jong ka kashari U Deputy Commissioner, East Khasi Hills, Shillong.
U bah Steve Rynjah Superintendent of Police, haba kren ha ka kotkhubor The Shillong Times, u iathuh ba ia kitei ki lai ngut na sospon, halor ka jingleh sting jongki, ia la ka jong ka kam bad la ong ruh ba ki pulit, ki dang buddien bha ia utei u runar, ha kaba la kyrmen, ba kin ioh kem shen ha ki khyndiat sngi ban sa wan.
U Bah Jyllud, u dei uba donkti ha shibun ki kam tuh kam thiem kiba har rukom bad ula shah kem bad lait phet bun bunsien bad ula shah kem na Umdihar ha U Naitung 2017 bad hadien, ula shah kem biang ha U Nailar 2017 na Laitumkhrah bad ula shah set phatok ha Nongpoh haduh ba un da lait phet biang hynnin ka sngi.
Ka kynhun United Democratic Alliance (UDA) ka la jop suk baroh ar tylli ki kam khlem don nongialeh ha ka iing dorbar ka KHADC mynta ka sngi.
U Bah Pynshngain N Syiem (NPP) u la shah jied kum u chairman ka KHADC bad kumjuh u bah Teinwel Dkhar (UDP) kum u CEM khlem don ba ialeh pyrshah satia ha ka dorbar kaba long mynta ka sngi.
Ka UDA kaba don 19 ngut ki MDC ka la jop ia kine ki kam hadien ba ka seng Congress kaba don 10 ngut ki MDC ha ka liangpyrshah kam shym la sei kyrtong ban iakhun ia kine ki kam hynrei ka shu pyndem noh beit.
Ka UDA ka don 19 ngut ki MDC ba kynthup ia ka Regional Party Alliance (RDA) ba don ka UDP 7 bad HSPDP 2 katba ka People Democratic Alliance (PDA) ka kynthup ia ka NPP 7, PDF 1 bad 2 Independent.
Haba kren khublei ia kine ki ar ngut ki dkhot ba la shah jied sha kane ka kam, u MDC  ka Nongkrem u bah Lambor Malngiang u la ong ba ka jingioh lad jong u ban bat ar khiew ja (MDC/MLA) ka dei namar ka jingshlur u bah Pynshngain ban iakhun pyrshah ia ka ain khang bam ar maloi ka sorkar jylla, kaba khlem treikam satia.
Ha kajuh ka por, u la pynpaw ia ka jingsngew kmen ba u para thain jong u, u bah Teinwel Dkhar u la shah jied ia kane ka shuki CEM.Katba u bah Paul Lyngdoh u MDC na Jaiaw u la ong ba u sngew donkam ban rwai ri Khasi shwa ban sdang ka dorbar kumba leh ha iing dorbar thawain ka jylla bad ka ri ba ki MLA ki rwai ia ka jingrwai ka ri.
U Bah Paul u la ong ba ka donkam ruh ban pynbam smai da ka ktien Khasi ia ki MDC.Na ka liang u MDC ka Mawlai u bah Teibor Pathaw ula ai jingmut ba dei ban pynbam smai ia ki MDC da u protem chairman ym da ki ophisar namar ba ia ki MDC la jied da ki paidbah, bad dei ban leh kumba leh ha iing dorbar ka jylla.
Hynrei haba shim bynta ha ka jingkren khublei, ki MDC na ka liangpyrshah ki la pynpaw ba ki sngew thut bha ia ka jingpynkhamti ia ka kam CEM tang shi snem ha u Bah Teinwel bad ki la kwah ba u dei ban ialam haduh ba kut ka samoi san snem.
Na ka liang u MDC ka Mylliem u Bah Ronnie V Lyngdoh, ka MDC ka Nongskhen ka Kong Grace Mary Kharpuri, bad kumjuh u MDC ka mawkyrwat u bah Carnes Sohshang ki la pynpaw ba ki sngew kwah ba u Bah Teinwel u dei ban neh haduh ba kut ka san snem namar ba u dei u MDC uba la shemphang bad tbit bha nalor ka jingbat jong u bun ki kam ha ka Council.
Lah ban kdew ba ka UDP ka la ailad ia u bah Teinwel ban ialam CEM tang shi snem bad hadien kane, mar ar snem yn iasam hapdeng u bah Paul Lyngdoh bad u bah Titossterwell Chyne.
P.B.M.BasaiawmoitMan ka snem, ka 8 Tarik U Lber, ka dei ka Sngi Kyrpang ki Kynthei shityllup ka pyrthei bad mynta ka snem, ka mat pdeng (theme) ka dei “Ka jingryngkat ka jingthew tarajur na ka bynta kaba bha" (Balance for Better).
Hangne hapdeng ka jaidbynriew Khasi (Khynriam, U Pnar, U Bhoi U War), ka don mo ka jingialang mar-ryngkat ki Kynthei bad ki Shynrang ?Ki don napdeng jongngi, kiba sngew ba ka tarajur ka noh sha ki Kynthei namar ka jingai pateng ia ka Nongtyng-ur ka leit sha ki Kynthei bad kaba khambun, sha ka khadduh kaba long kum ka bai seng ban kitkhlieh ia ki kmie ki kpa, ki kni ba sah iingkur ha ki sngi jinglong Tymmen jong ki, ia ki khunruit iap kmie bad ba ka Dorbar kur/kpoh ka dei ban long ha iing khadduh.
Ka khadduh, ha ka jingshisha, ka long tang ka sordar bad kam lah ban kam trai ia ka nongtymmen.
Ki don kiba khohnioh ruh ia ka jinghiar pateng ka jaid sha bad na ka Kynthei bad ki kwah ban pynkylla noh.
La don ruh ka jingthmu ban pynduh jaid Khasi ia ki Khun jong ka kynthei ha kaba u ‘men kpa u dei u khyllah jaid.
Hynrei, lait nangta, ka kynthei kam don bynta ha ka synshar khadar, ha ka kam korbar ia kiba bun kiei kiei naduh ka niam haduh ka imlang sahlang bad kiwei kiwei ki bynta ka jingim briew ba man ka sngi.
Ho-oid, ka kamai kajih, ka trei ka ktah, ka sumar iing ka sumar khun, la long kum u masi bordi bad ym don por ban shong thait, ban pynhiar mynsiem.
Haba ia saindur ia kano kano la ha ki shnong ki thaw, ki it ki hima bad ki ilaka, ngim da sngewdonkam ia ka jingnoh synniang lang ki kynthei, lane ngim pynrung dkhot lang ia ki namar ngi sngew ba kim dei ki bynta ba ki kynthei kin tuklar, ba kin korbar, wat tang ban ai jingmut khyndiat khynsoit.
Hato, ka don mo ka jingialong mar-ryngkat hapdeng ki Kynthei bad ki Shynrang Khasi ?Kan da bha shibun lada kiba bun, napdeng ki Kynthei bad ki Shynrang kiba don kylleng wat shabar ki pud ki sam ka Bri – kiba don ha Assam, Manipur, Mizoram, Nagaland, Tripura bad ha kiwei ki bynta ka Ri India bad wat sha shiliang duriaw, kin ia noh synniang lang halor kane ka bynta la kan dei ban nang pyndap shuh shuh da kaba kdew pyni ia ki jingduna kiba don ban ioh ia ka jingialong mar-ryngkat Kynthei bad Shynrang.
Na ka liang jong ngi ka Meghalaya People Committe on Aadhaar(MPCA) ngi pynpaw ka jingsngewsih halor ka jingmih ha ka kot khubor, kaba ia dei bad ka jingthmu jong ka Synod ban weng ia ka jinglong Pastor jong i Pastor PBM Basaiamoit bad i Pastor Kyrsoibor Pyrtuh.
Katkum ka jingsngewthuh jong ngi kane ka dei ka jingbishar jong ka Synod ia kine ki arngut ki Pastor ha man ba long Synod bad mynta ruh kan don ka Synod ha Umthlong,Nongthliew.
Kumta ngi sngewthuh ba kan dei beit halor ka issue kaba kine ki pastor ki shah tian bishar namar ka jingialap pyrshah jong ki ia u Aadhaar.
Kumta kane ka issue kadei kaba lah seng nongrim halor ka jingshah ktah jong ka hok long briew man briew (Privacy)kaba ktah shibun ia ngi, ka jingiakhih jong ngi ka long halor ka jingbym kwah jong kiba bun ki briew ban leh Aadhaar,namar u ktah bha ia ngi ki briew lyngba ka Biometric, ka influx bad ka Privacy.
Kumta ki Riew Rangbah, ki Long Kmie, ki Khun Samla bad ki Seng bhalang kum ka KSU ki lah ia mih shakhmat ban pyrshah bad ruh ban ialap ia ka jingma jong u Aadhaar.
Kumta ka MPCA kam dei ka seng hynrei ka dei ka jingiamir lang ki Riewshimet, ka seng KSU bad kiwei kiwei kiba sngewkhia halor ki jingeh bad jingma kiba  mih na ka jinglumthup bad jingpynrung kyrteng sha ka UIDAI.Ka MPCA ka khlem pynkulmar ne ialam bakla ia ki briew hynrei ka pyrshang ban iada ia ka hok jong ki paidbah.
Kumta ka jingia khih jong ngi ka MPCA lyngba ka Opt-Out Campaing kaba  lah poi shaduh sha Supreme Court bad ruh ngi nang iai ia khih haduh mynta.
Halor kane ngi kyrpad ia ka Synod ba kin nym rai ia kano kano ka ban pynsngewsih ia u Paidbah jong ka Ri bad ka Jaitbynriew.
Namar ngi ieng halor ka nongrim kaba shah ia ngi ban ia khih namar ngi im ha ka Ri kaba synshar laitluit khlem da teh kyndon.
Ngeit kum ka MPCA ngin bun ha ka jingduwai ba kin nym shim ia ka rai kaba pynsngewsih.
Khublei Shibun,Auguster JyrwaPastor P.B.SyngkliRapborlang Nongrum.
Shillong: U President rangbah jong ka NPP uba dei ruh u myntri rangbah ka jylla Meghalaya u la thaw ia ka kynhun jong ka NPP ha ka thaiñ shatei Lam mihngi kaba la tip kum ka North East Co-ordination Committee (NECC) bad ia katei ka komiti yn khlieh da u bah D.D Lapang kum u Chairman.
U Conrad u la thung ia u bah Prestone Tynsong, Joy Kumar Singh Yunam (myntri rangbah ba-ar ka jylla Manipur) bad ia ka Agatha Sangma kum ki dkhot rangbah jong katei ka komiti.
U la thung ia u Semford B Sangma kum u General Secretary, Tangya Baling MLA ka Arunachal Pradesh kum u Co-Chairman, Letpao Hoakip u myntri ka sorkar Manipur kum u L Khumo Khiamniugan myntri ka sorkar Nagaland kum ki Vice Chairman bad u Dilip Bora, Lalrintlunga Jahau kum ki dkhot.
U Conrad u la thaw ia katei ka komiti ba kan peit kumno ban pynkhlaiñ ia ka Party NPP ha baroh ki jylla jong ka thaiñ Shatei Lam Mihngi.
Shillong: Ha ka 4 tarik mynta u bnai, uwei u khynnah ba dang 14 snem u la duhei la ka jingim tang na ka daw ka jingbakla, katei ka jingjia ka la jia ha Shnongpdeng.
Utei u khynnah uba la tip kyrteng kum u James Brooklyn Kharkrang u dei uba wan bamkhana ryngkat kiwei pat ki paralok kiba la wan da ka bos kaba don ia u nombar ML-10B 8166.
Ka la jia ha ka por ba utei u khynnah u hiar na katei ka bos hynrei katei ka bos kaba ki wan bamkhana ka la kum tynrah da ka tdong ia utei u khynnah.
La pynkit ia u mar mar sha CHC Dawki hynrei haba la poi hangtei ki doktor ki la pynbna ba u la iap lypa shuwa ban poi sha katei ka jaka sumar.
Shillong: U Myntri Rangbah ka jylla u Conrad K Sangma u la ong ba ki don bun ki jingtynjuh ia kane ka sorkar ha ka jingiaid lynti jongka hapoh kane ka shi snem.
Haba kren sha ki lad pathai khubor myn hynnin ka sngi halor ka jingdap shi snem ka sorkar Meghalaya Democratic Alliance (MDA), u Conrad u la ong ba ka jingkhang tih dewiong ka dei kawei ka jingtynjuh ia kane ka sorkar nalor ka jingiakajia pud.
“Ngi sngew khia bha ia kane ka kam khappud, kane ka kam kaba jwat bha bad kaei kaba donkam ka long ban pynthikna ba ki paidbah ki dei ban shong suk.
Ka kam pynroi ka dei kawei bad ka jingshngain ka dei kawei ia ki paidbah.
Ka sorkar ka long borabor ban iakren ha ka mieh ban pynbeit ia kane ka jingeh hynrei kan shim por namar ba ka dei kaba kyllain bad kaba jwat", u la ong.
U la ong ba ka jing iakajia pud, ka dei kaba jwat bha namar ba ka la sdang naduh mynshwa bad kam dei kaba mih dang hynnin ka sngi bad ka sorkar ka sngew khia bha ia kane.
U la ong ba ka sorkar kan iai buddien ban wad ia ki lad ki lynti ban pynbeit ia kane ka kam kaba sohsat bha bad kan nym shong thait.
Ha kawei ka liang u la ong ba ka sorkar ka don ruh ka jingthmu na ka bynta ban thaw kam thaw jam na ka bynta ki samla ba khlem kam khlem jam.
“Kano kano ka kam kaba leh ka sorkar ka long ban thaw ban pynmih kam ia ki samla, la ka dei ha ka liang ka rep ka riang, ka imlang sahlang, ka pule puthi, ka kam jngohkai ne kano kano ka dei na ka bynta ka kam ka jam", u la ong.
U la ong ba ka kam seng kam seng jam ka dei kawei ka lad ia ki samla ban ieng ha ka jong ka kjat namar ba ki kam sorkar kim don jaka shuh.
Shillong: Myn hynnin ka sngi ha ka por shiteng sngi eiei u bah David Lyngdoh uba ki ju khot sin u bah Jyllud u phet na kti ki pulit shuwa ban leit rah ia u sha District & Session Court.
Katkum ki tyllong khubor kiba la ioh lum la iathuh ba shuwa ba ki pulit kin leit rah sha kashari, u bah Jyllud u la ong ba u sam paiñkhana bad ki la pynrung ia u hapoh paiñkhana kaba don hapoh ka ophis Deputy Commissioner, East Khasi Hills, Shillong hynrei hadien katto katne por ba um mih shuh, ki la kyndang ia ka paiñkhana bad ki lap ba um don shuh bad u la phet tuh na kawei ka jingkhangit rit (Skylight) kaba don hapoh katei ka paiñkhana.
Kawei na ki jingkhang iit, kaba la lait phet U Bah Jyllud na ophis U DC Shillong.
Tang mar kumta hi ki pulit ki la thwet ha kylleng ka nongbah Shillong, khamtam ha ki jaka kiba don marjan bad ka ophis Deputy Commissioner bad ki la phah jingtip ruh sha kiwei pat ki thanad pulit ban thwet ia u bah Jyllud.
Ka Superitendent of Police ka East Khasi Hills ka kong C A Lyngwa ka la ong ba ki pulit ki la pynap shrip ha kiba bun ki jaka ban ioh kem biang ia u bah Jyllud uba ju lait phet na ka por sha ka por na kti ki pulit.
Ka la ong ba u dei ruh uba la shah kem ha kiba bun ki kes bad ki kam runar jong u.
U bah Jyllud u dei uba la shah kem bunsien na ki kam runar runar jong u ba kynthup ka kam tuh bad ka kam prongtuh ha ing briew ha ka por mynmiet ban jyllud bad syrpud syrpai ia ki kynthei kiba dang ioh thiah.
Kham mynshuwa u bah Jyllud u la lait phet na kti ki pulit ha Civil Hospital, Shillong ha ka por ba leit ialam ia u ban phah eksamin hadien ba u shah kem bad hadien la ioh kem biang ia u bad la set ha Ri-Bhoi, hynrei mynta ka sngi la wanrah ban ialam sha kashari bad katba ka por ban ialam sha kashari kam pat dei la buh ia u ha DC ophis ryngkat ka jingpahara ki pulit hynrei shuwa ban ialam noh sha kashari u la sam paiñkhana bad na paiñkhana u la ioh ban phet biang.
Shillong: Ka sorkar synrop ka Meghalaya Democratic Alliance (MDA) ka la dap shi snem thik myn hynnin ka sngi, ka 6 tarik u Lber 2019.
Shi bynta ban rakhe ia kane ka jingdap shi snem, mynta ka sngi, u Myntri Rangbah ka jylla u Conrad K Sangma u la pyllait ia ka kot lyngkdop kaba thoh ia ki kam ba kane ka sorkar ka la leh.
Haba kren sha ki lad pathai khubor mynta ka sngi, u Conrad u la ong ba ka sorkar jylla ka la ioh pdiang palat shi hajar klur na ka sorkar pdeng na ka bynta ban pyntrei ia ka skhim 100 sngi ne ka NREGS ha kane ka jylla.
Katkum ka jingong u myntri rangbah, ka tnad Community and Rural Development, ka jylla ka dei kawei kaba trei borbah na ka bynta ban kyntiew ia ki nongkyndong.
“Ngi la ioh palat T.1000 klur ha ka dur jong ka National Rural Employment Generation Scheme (NREGS) bad ka jylla ka dei dei kawei kaba leh bha tam ha kane ka skhim ha ka ri India", la ong u Conrad.
U la ong ba kane ka sorkar kam kwah ban rakhe da kaba iakhawai dawai, hynrei ka jingdap shi snem ka long ban phai dien ia ki kam ba la leh bad kumno ban iaid nangne shakhmat.
Ia kane ka sorkar la ialam da ka NPP ryngkat ka UDP, HSPDP, PDF, BJP bad ki MLA shimet.
La pynlong ruh ia ka jingduwai ha kane ka sngi ha Main Secretariat, Shillong.
U Conrad u la jer ia ki kam ba kane ka sorkar ka la leh kiba kynthup ka jingthaw ia ka Directorate of Food Processing bad ka jingpyntreikam ia ki mission nalor ka jingioh pisa bun na ka sorkar pdeng.
“Ngim kwah ban iakhawai leh sngewbha ia ka jingdap shi snem hynrei ngi kwah ban phai dien ia kiei kiba ngi la leh", u la ong.
U la ong ba kane ka sorkar ka la lah ban thaw bad pyntreikam ia ka Education Policy bad ka la ioh ruh ar tylli ki kolej kawei ha Patharkhmah bad kawei ha Rongjeng nalor ki 11 tylli ki Residential Schools ha ka jylla ba la mang pisa da ka sorkar pdeng.
Ha ka liang ki lynti syngkien, u Conrad u la ong ba ha u snem 2018-19, ka jingmang pisa ia ka skhim PMGSY ka long T.1050 klur na kaba mynshem snem 2017-18 kaba T.220 klur bad ka la ioh na ka Central Road Fund T.250 klur na kaba mynshwa kaba long tang T.60-70 klur.
Mynta u snem ka sorkar ka la ioh ruh T.50 klur ba kynthup T.25 klur ia ka Tura bad T.25 klur ia ka Sohra na ka DoNER bad ka la pyntreikam ia ka Pradhan Mantri Ujjwala Yojana la pyntreikam T.125 klur katba ka Saubhagya skhim ka dang iaid ban jied ia ki longïing ha ka jylla.
Na ka tnad Water Resources, ka jylla ka la ioh jingmang pisa T.300 klur mynta u snem bad T.85 klur na ka tnad jngohkai lyngba ka Swadesh Darshan scheme.
U Myntri rangbah u la ong ba ka sorkar ka la pyntreikam ia ka Milk Mission ne ka mishon pynmih dud kaba la ioh ia ka jingmang pisa kaba T.215 klur, ia ka kam ri sniang la pan T.200 klur, la pyntreikam ruh ia ka Lakadong Mission ha ka jingmang pisa kaba T.75 klur, Jackfruit Mission ha ka jingmang pisa kaba T.80 klur, ka Mushroom Mission ha ka jingmang pisa kaba T.50 klur bad ki kam ki la iaid mynta.
Kumjuh u la ong ba ka iTEAMS Call Centre ka la ai jingiarap bha ia ki nongrep ha ka jylla ha kaba ki don 17 hajar ki nongrep kiba la rejister bad 4 lak metrik ton ki mar la shalan hapoh ka jingjngai kaba 84000 km hapoh kane ka shi snem.
Ia ka Aquaculture Mission-II la mang pisa T.377 klur na ka bynta san snem ban wan bad T.94 klur la dep mang pisa mynta u snem.
Shillong: U MDC ka Congress na Mylliem konstitwensi u bah Ronnie V Lyngdoh, u la iathuh lypa ba kane ka Executive Committee kaba thymmai kaba yn ialam da u bah Teinwell Dkhar kum u CEM kan dei ka EC kaba tlot bad u la ong ba ka seng Congress kan shongkhop ha ka Liang pyrshah bad kan ym pynkhih satia ia ka EC, hynrei kan shim pat ia ka bynta kum ka liangpyrshah bad u la ong ruh ba kan poi ka por ba ka seng Congress kan shimti ia ka bor synshar.
U bah Ronnie u la ong ba u tikna ba kane ka EC kan dei kaba tlot naba kin don 3 tylli ki EC bad kata kan dei ka EC jong u bah Tein, ka EC jong u bah Titos W Chyne bad ka EC jong u bah Paul Lyngdoh.
“Ka jingpynbna lypa ba kin don 3 tylli ki EC ka dei ka dak ba kan dei ka EC kaba tlot" ong u bah Ronnie haba pyntip ruh ba ka seng Congress kam shym la treh ban thep kyrteng na ka daw ba kam biang briew.
Lah ban kdew ba hadien ba u la shah jied kum u MDC na Myliem konstitwensi da kaba pynliem ia ka kong Teilinia Thangkhiew u bah Ronnie u la shah jied ruh kum u nongaiktien jong ki MDC ka seng Congress.
Shillong: Ka Deputy Commissioner, ka East Khasi Hills, ka kong  Matsiewdor War, ka la pynsmai mynta ka sngi, ia ki MDC thymmai jong ka Khasi District Council.
Na ki 29ngut ki MDC, ki don ar ngut kiba bam smai ha ka ktien Khasi bad kitei ki long U Bah Pyniaid Sing Syiem MDC ka NPP na Sohryngkham bad U bah Teibor Pathaw, uba dei U MDC shimet, uba la pyniasoh ialade sha ka seng UDP.U Bah Teinwell Dkhar, uba dei u kyrtong ka seng UDP, un jop suk kum U Chief Executive Member ba thymmai jong ka KHADC bad U bah Pynshngain N Syiem ruh un jop suk kum u lamphang dorbar ba thymmai jong ka Council, namar ba ka Congress, kam buh kyrtong satia ban ialeh pyrshah.
Kitei ki arngut, ki la dep thep kyrteng mynta ka sngi, ha khmat U Secretary ka tnat Legislative jong ka Council bad ka jingjied ia kitei ki arngut, kan long ha ka Sngi Palei.
Shillong: Ka JCI Shillong Pine City kan pynlong ia ka jingiamareh ha ka 8 tarik Lber ha Shillong.
Kiba kwah ban iashim bynta ki lah ban leit ai kyrteng ha katei ka sngi ha Shillong Club hapdeng 6:30 am haduh 7:30 am.
Ia kane ka jingmareh yn khaweh lama ka Deputy Commissioner ka Kong Matsiewdor War.
Nongstoiñ: Ka kynhun ialehkai jong ka Ryntih SC kala ioh ban khur ia ka nam lahduh ha ka lympung Rani Motor’s Knock out Football Tournamement (RMKOFT) 2018-19 bala pyniaid da ka Laitkseh Sport Club (LSC).
Ka jinglah jong ka Ryntih SC ban khur ia katei ka nam lahduh kadei hadien ba kala lah ban pynliem noh ia ka kynhun ialehkai jong ka Laban SC ha ka jingiakhun phainal kaba la long hynnin ka sngi ha ka madan Mawkynjoin jong ka shnong Laitkseh.
U MLA ka Nongstoin katba u dang aiti ia ka khusnam sha ka Ryntih kaba ioh khur ia ka nam lahduh ha ka lympung RMKOFT ha Laitkseh.
Haba phai sha katei ka jingiakhun phainal kaba la long ha pdeng kitei ki ar tylli ki kynhun ba radbah na sor Shillong kala long shisha ka jingialehkai kaba itynnad haduh katta katta ha kaba ki paidbah na kylleng ka sor bad nongkyndong kila ia tuid sha ka shnong Laitkseh ban wan sakhi ia katei ka jingiakhun phainal.
Na ka liang jong ka Ryntih SC kala ioh ban lam khmat nyngkong lyngba ki ar tylli ki kol ha ka kylla step ia kaba la ioh ban thep da u Arbis Kharkongor ha ka minit kaba 14 bad u Ebormi Buam ha ka minit kaba 39 katba na ka liang jong ka Laban watla kala iakhun tyngeh ban pynphai ia kitei ki kol kam shymla lah satia tad haduh ban da kut noh ka kylla step.
Haba bteng ia ka jingiakhun ha ka kylla miet Kala nang kham itynnad shuh shuh namar ka jingiakhun dohiap jong ka Laban hynrei ka bok kam shymla don satia bad ka Laban ha katei ka sngi bad ha shwa ban wai noh ka jingialehkai ka Ryntih kala ioh ban khyrwit sa ia ka kol kaba lai ha ka minit kaba 90+1 ia kaba la ioh ban thep da u Devinroy Nongspung kaba la pynlong syndon ia ka Ryntih ban ioh ia ka jingjop.
Ia katei ka lympung la wan ban pynhap pyrda da u MLA ka Nongstoiñ u bah Macmillan Byrsat ha ryngkat ka jingiadonlang ruh u sordar ka Shnong Laitkseh u bah H.Thongni, u sordar ka Shnong Upper Laitkseh bah E.K.Kharit, i kong O.Marboh i ba wan na ka Amrit Cement bad kiwei kiwei kiba la sam ruh ia ki khusnam sha ki baroh ar tylli ki team bad ia ki khusnam ba kyrpang.
Ka kynhun ialehkai jong ka Ryntih SC kala ioh ban khur ia ka song pisa kaba T.3 lak ryngkat ka trophy katba ka kynhun kaba wan ba ar pat ka Laban SC kala ioh ia ka song pisa kaba T.1 lak 20 hajar ha ryngkat ka trophy bad ki khusnam ba kyrpang.
Ha katei ka sngi ki khusnam ba kyrpang kynthup ia ka nam most promising players ha kaba la ioh da u Pynbha Suting na ka Laban SC, man of the match Brolington Warlarpih na ka Ryntih SC, swift players of the match Arbis Kharkohngor na ka Ryntih SC, best Defender Banpynkhrawnam Nongkhlaw na ka Ryntih SC, best goalkepper u Maitshaphrang Kharumniud na ka Ryntih SC, top scorer u Bickyson Kharkohngor na ka Laban SC, best players da u Devinroy Nongspung jong Ryntih SC.Shillong: Ka lumpung ialehkai phutbol kaba saw ka Assam Rifles Invitational Football Tournament ka la sdang myn hynnin ka sngi ha madan Jawaharlal Nehru Stadium, Polo ha kaba ka Lawmali SC ka la iakhun pyrshah ia ka Narwan SC na East Jaintia Hills.
Ha kane ka jingialehkai, ka Lawmali ka la pynliem da 3-1 iaka ia ka Narwan.
Ha kane ka jingialehkai, ki don baroh 16 tylli ki kynhun ba iashim bynta kaban pynkut haduh ka 16 tarik mynta u bnai.
Ia kane ka jingialehkai la pynlong ban rakhe ia ka jingdap 184 snem ka Assam Rifles.
Ia ka jingialehkai la plie da u Director General ka Assam Rifles u Lt Gen Sukhdeep Sangwan, uba la pdiang sngewbha ia ki nongialehkai ha kane ka lumpung.
“Ka jingialehkai phutbol ka dei ka lynti jong ka jingim bad balei nga ong ia kane ka dei namar ba ka jylla Meghalaya ka dei kaba nyngkong ban pynlong ia ka Baby League," la ong u Lt Gen Sangwan.
U la ong ba ka Assam Rifles ka dei kawei ka paralok jong ki riewlum ha kaba ka jaka treikam jongka ka don ha Shillong bad kan iaid don bad ki paidbah kane ka thain.
“Ngi tyrwa ia ki jingiarap na ka bynta ban pynlong ia ka Baby League ha Laitkor ban kyntiew ia ka phutbol ha Meghalaya" la ong u Lt Gen Sangwan.
Kiba iashim bynta ha kane ka lumpung ki long ka Smit, ka Assam Rifles, Lawsohtun, Eastern Pirates, Seven Brothers, Sawmer, Kith United, Umphrup, Mawpdang, Madanryting, Nongthymmai, Nongkrem, Mawpat bad ka Mawkhar.
Lashai ka sngi ka jingialehkai kan long hapdeng ka Lawsohtun pyrshah ia ka Eastern Pirates por 10:30 am, ka Seven Brothers pyrshah ia ka Sawmer por 1:30pm.
Baroh kane ka jingialehkai kan long ha madan Assam Rifles ha Laitkor.
Ka jingring dur da u satellite uba khlain bor bha, ka pyni ba ka skul kaba la pyniaid da ka seng ehrang ka  Jaish-e-Mohammad (JeM) kaba don shatei ka Pakistan, kam shym la julor eiei satia bad ka dang ieng hi ha kajuh ka jaka ba ka don.
Ka Reuters, kaba dei ka lad pathai khubor kaba heh tam, ka wad ia katei ka jingtip, hadien ba ka India, ka kam ba ki liengsuin ia pom jong, ki la ther bom bad pynjot thiaw ia ki ktem jong katei ka seng ehrang bad ba ki la iap ruh bun bah ki lehnoh, ha katei ka ktem.
Kitei ki dur ki dei kiba la pyni paidbah da ka  Planet Labs Inc, kaba dei ka kompeni pyniaid satellite na San Francisco, ka pyni ia ki hynriew tylli ki iing, kiba dei ha katei ka jaka jong ka madrasa, ha ka 4tarik Lber 2019, kaba long hynriew sngi hadien ka jinghiar thma ki liengsuin iapom ka India.
Haduh mynta, kim pat don ki satellite, kiba lah ban ring dur kaba khlain bha, hynrei ka  Planet Labs, ka don ia kitei ki dur kiba lah ban ring shai bha wat ia ki dur ki dur rit haduh 72 cm (28 inches)  bad katei ka pyni ia ka dur kaba shai, ia katei ka jaka, kaba la ther bom da ki tup ka India.
Katei ka dur, ka pyni shai ba kam don jing kylla eiei na kaba la shon ha U Iaiong 2018 bad kam don kano kano ka thliew ha katei ka jingtei bad kam don kano kano ka jingpra lane ka jingkhyllem ki dieng sha rud jong katei ka madrasa.
Lyngba kitei ki dur, ka mih ka jing artatien halor ka jingkam jong ka sorkar India, ba ka jinghiar thma jong ki liengsuin iapom ka India, ha ka 26tarik Rymphang 2019, ka la dei ha ka ktem jong ki lehnoh hajan ka shnong Jaba bad ka nongbah Balakot, kaba don ha ka Jylla Pakhtunkhwa.
U Jeffrey Lewis, director ka East Asia Nonproliferation Project ha ka  Middlebury Institute of International Studies, uba la peit bniah ia kitei ki jingshon dur jong ki sattlite ha ki 15snem ba ladep, u pynthikna ia katei ka jingtei kaba la pyni lyngba katei ka dur satellite.
“Katei ka jingring dur, ka pyni ba kam don kano kano ka jingther bom" ula ong shuh shuh.
Ym tang katta, u nongthoh khubor jong ka Reuters, ula leit jngoh ia katei ka jaka ar sngi kynthih ha ka Sngi Hat Majai bad ka Sngi Palei bad ula iakren bad ki briew kiba don ha katei ka jaka hynrei ki la iathuh ba kam don kano kano ka jaka, kaba la julor lane ki briew kiba la iap.
La iathuh ba ka don ka jingbthei bom kaba jur ha katei ka step, tangba la antad ba ki bom, ki leit hap ha jrong jong ki dieng.
La pyni ruh ia ki sharing kiba don hajan ka shnong Jaba, ha kaba ki don saw tylli ki thliew kiba heh bad ki dieng kseh kiba la orpait, wat la ym shym la iohi ia ki jingjulor kiba jubor ha katei ka por 3baje mynstep jong ka 26tarik Rymphang 2019.
U MP ka seng BJP bad U MLA hi jong katei ka seng, ki la poi sha ka jing ia ktah kti mynta ka janmiet Sngi Balang bad ka daw ka long namar ba ka kyrteng jong U MP, kam shym don ha ka jingbuh maw nongrim ia kawei ka projek ha  Sant Kabir Nagar.
Kito kiba iohi, ki la ia ring video, halor katei ka jing ia shoh jong kitei ki nongialam bad katei ka video, ka la dei kaba ki briew ki ia peit bha ha ka social media.
U MP jong ka seng BJP, U  Sharad Tripathi, ula khluit khlieh ia U Rakesh Singh, U MLA jong katei ka seng, tang na ka daw ba ka kyrteng jongu, kam don satia ha utei u maw nongrim, na ka bynta ban shna surok ha katei ka jaka bad halor katei, U MLA ula kam ba katei ka dei kaba ula bthah hi ma u ban nym thoh ia ka kyrteng jong U MP.U MP, uba shong bad kiwei pat ki para nongtrei parti, ula leit tur beit beit sha utei U MLA bad ula law ia la ka juti bad ula shoh ia U MLA, da ka juti jongu bad katei ka la pyn kyndit ia baroh kiba don ha katei ka jaka.
Ha katei ka por, U MLA ruh, ula khie bitar bad ula shoh kylla ia U MP bad hangta ka la don ka jing ia shoh kaba jur bha shipor hapdeng kitei ki arngut.
U khlieh duh jong ka seng BJP ha Uttar Pradesh, U MN Pandey, u iathuh ba ula khot ia kitei ki arngut sha Lucknow, ha kaba ula kren shai, ba ka seng kan pynsaja tyngeh ia kitei ki arngut halor katei ka jingjia.
Shillong: U Bah Jyllud, ula lait phet mynta ka sngi, na ki pulit kiba pahara ia u, ha ka lynti ba un leit shah bishar ha ophis U Deputy Commissioner, East Khasi Hills, Shillong.
Katei ka jingjia, ka la jia ha ka por 12baje shiteng sngi, ong ka khubor.
U Bah Jyllud, uba dei uwei na ki runar kiba triem bha, ula shah kem ar snem mynshwa, ha kaba la kynnoh ruh, ba u ju leit jyllud ia ki kynthei ha ka por ba u ioh rung ha ki iing sah jongki, ha ka por mynmiet.
La wan ialam ia u sha Shillong, na Nongpoh mynta ka sngi bad ula lait phet bak, katba ki pulit ki dang ialam sha kashari.
Kham mynshwa ruh U Bah Jyllud, ula lait phet na ki pulit ha ka por, ba ki leit ialam shim dawai ia u na Civil Hospital, Shillong.
Guwahati: U Conrad Sangma, President ba rangbah duh jong ka  National People’s Party (NPP), ula pynsngew ba ka seng NPP, ka don jingthmu ban iakhun lut ha baroh ki 25 tylli ki Constituency jong ka Lok Sabbha na ka thain shatei lam mihngi bad ula iathuh ruh ba ka seng ka kwah ban nang pynkhlain ia ka jingdon jong ki ktem jongka ha ki bynta bapher jong ka thain shatei lam mihngi.
Ka NPP, kan sdang ban plie ia ka shnat trei kam ba thymmai jongka ha Assam lashai ka sngi balang.
Na ka liang jong ka NPP, ka la thung ia U  Dilip Kumar Borah, ba un long kum u nongialam jong ka seng NPP ha Assam.
Shillong: Ka All Meghalaya SSA School Teachers Association hapoh ka jingialam jong u Bah L.Marngar ka dawa na ka sorkar Meghalaya Democratic Alliance, (MDA)  ba ka dei ban pyllait noh ia ka tulop jong ki nonghikai SSA kaba la 4 bnai kynthih kata naduh u Naiwieng 2018 haduh u Rymphang mynta 2019, khnang ba ka iing ka sem jong ki nonghikai kan nym ia kynduh jingeh.
Ka Association ka pynpaw ia ka jingsngewkhia kaba khraw halor ka jingpynslem kaba man ka por, da ka sorkar ban pyllait ia ka tulop jong kinonghikai SSA bad haba ki nonghikai ki leit ban dawa ia la ka hok, ka sorkar ai daw ba kam pat ioh pdiang ia ka pisa na ka sorkar pdeng na ka bynta ban siew tulop ia ki bad  dei na kane ka daw bunsien ki nonghikai SSA kim banse ki hap ban mih sha surok bad pynlong da ka jingiakhih bapher bapher ban ioh  ia la ka hok.
Ka AMSSASTA ka buh jing kylli ia ka kata ka Corpus Fund ba ka sorkar ka la thaw ban ban siew tulop ha ka por ba ka sorkar kam pat ioh pisa na ka sorkar pdeng, namar ba ka jingslem tulop ka nang iai bteng wat haduh mynta.
Kumta ban iakren khambha ia kane ka AMSSASTA, Central Body kan pynlong da ka General Executive Committee ha ka 8tarik mynta u bnai ha Khasi National Durbar Hall Mawkhar, Shillong ha ka por 11 baje mynstep, ban iakren ha katei ka sngi  ki long halor ka jingsahteng tulop bad ka Arrear jong ki nonghikai SSA, ong ka kyrwoh na U Bah  D.Maring, Publicity Secretary, AMSSASTA Central Body.
U Bah Macmillan Byrat, MLA ka Nongstoiñ u la buh maw maw nongrim na ka bynta ban tei ia ka Eklavya Model Residential School hapoh ka Shnong Sohparu kaba hap hapoh ka West Khasi Hills District.
U-MLA-ka-Nongstoiñha-ryngkat-u-DC-bah-T.-Lyngwa-lem-bad-ki-trai-khyndew-ha-ka-jingialang-plie-ia-u-maw-nongrim:RupangKa kong R.Khongwang, DSEO Nongstoiñ ka la pynshai ba katei ka EMRS ka dei ka skhim na ka sorkar pdeng, ba la peit la khmih da ka Ministry Tribal Affair kaba angnud ban pynioh ia ka jingnang jingstad kaba paka kyrpang na ka bynta ki riew lum (ST) kiba shong basah ha Ri India bad ka Ministry ka thmu ruh ban tei ia kiba kum kitei ki jait skul habaroh ki 36 tylli ki Block ka Meghalaya kiba ka jingbun briew, ka dei ban kot sha ka Arphew hajar ngut ki nongshong shnong.
Na ka liang jong u MLA ka Nongstoiñ haba ai jingkren kum u kongsan ha katei ka jingialang plie maw nongrim u la ai khublei ia ia ka kong B.Kharbani, kaba dei ka trai jaka kaba la ai sngewsbha 13 acre ia jaka  ban ioh tei ia katei ka skul.
“Ha kane ka juk kaba mynta, ka jingnang jingstad ka long ka atiar kaba khlain ban rat dyngkhong ia ka jingduk ka jingbiej bad ka jingsahdien kiba long ki kynjri bad ki saiteh sai khum ia ka ri bad ka jaitbynriew" ong u bah Macmillan Byrsat.
Shuh shuh u la ong ruh ba ka jingwan jong katei ka skul, kan ai jingnang jingstad ia ki khynnah ka thaiñ ka ban ia ryngkat bad ki skul ka ri thor bad kumjuh katei ka skul kan iarap ruh ia ki kmie ki kpa na ka jinglut ksan namar kin nym hap phah shuh ia ki khun ban pule shabar, kumta u MLA u la kyrpad ia ki paitbah ba kin iasnoh kti lang bad u nongmih khmat khnang bay n lah ban wanrah ia shibun ki kam pynroi ka ban long ka jingmyntoi ia ki shnong ki thaw bad ia ka District baroh kawei.
Ha katei ka sngi plie ia u tei u maw nongrim nalor u MLA la iadon lang ruh U Bah T Lyngwa, Deputy Commissioner ka West Khasi hills, ki ophisar na ka tnad pule puthi (Education), PWD R&B, PHE bad u Bah Bransly Rynshiang, Sordar ka shong Sangriang u Secretary Shnong, bad ki sordar shnong na ki shnong ba markhap bad ki nongshong shnong ka thaiñ.
Da u Bah Philip MarweiñNga sngew ban ong ba ka jingai jingmut jong u bah Philip Marwein ia kine ki ar tylli ki EC thymmai KHADC bad JKHDC ka la long ka por ba la dei biang bha ba ki MDCs ki dei ban leh.
Ai ba kine ki 5 snem kin syrdep bad maramot ia ki jingjot jingpei lyngba kine ki 67 snem kiba la dep leit.
U Nitin Gadkari, myntri pyniaid kali ka sorkar India, ula kren ha ka Sngi U Blei ba ladep ha ka jingialang jong ka   Nagpur Municipal Corporation ba lada ka India, ka lah ban pynlang ia ka umjung jong ki nongshong shnong, kumta kan long kaba donkam shi katdei ban shna sboh na bynta ki jingthung jingtep bad kumta kam donkam shuh ban thied ia ki dawai sboh na shabar jong ka Ri.
Kane ka jingai jingmut ka dei kaba U Gadkari, ula kren ha u snem 2015 ruh, ha kaba ula ong ba u ju pynlang haduh 50 litar ka umjung ha ka kper jongu bad ula iathuh ba ki jingthung kiba ioh ia ka umjung, ki kham bha shibun, ban ia kito kiba ioh beit tang ka um suda bad ha u snem 2017, u myntri, ula ai jingmut ruh ban don ka jaka pynlung umjung.
Ha ka Sngi U Blei ba ladep, U Gadkari, ula kren biang ia katei ka juh ka phang, ha kaba u iathuh ba ula bthah ia ki kad liengsuin, ba kin pynlang ia ka um pynjhieh.
Ka India, ka donkam 30 million ton ka urea man la ka snem bad na katei ka don 24 million ton kaba shna hi ha ka Ri bad 6 million ton, kaba hap shalan na shabar ri.
Shillong: Ka kynhun Regional Democratic Alliance (RDA) ba kynthup ia ka United Democratic Party (UDP) bad ka Hills State Leaders People Democratic Party (HSPDP) bad ka kynhun People Democratic Alliance (PDA) ba kynthup ia ka NPP, PDF bad MDC shimet kila thaw ia ka United Democratic Alliance (UDA) ha KHADC ban ialam ia ka Executive Committee (EC).
Haba kren hadien ba la wai ka jingialang myn hynnin ka sngi, u chairman ka UDA u Bah Teinwel Dkhar u ban long ruh u CEM, ula iathuh ba ia ka kam chairman la bynshet ha u Bah Pynshngain Syiem na ka NPP, katba ia kiwei ki kam kynthup ban thung Executive Member (EM) yn sa leh hadien ba la bam smai.
U Bah Teinwel ula iathuh ba ia ka kam secretary ka UDA, la bynshet ha u Bah Pyniaid Syiem na ka NPP, uba la long ruh u nongialam Parliamentary Party hadien ba la shimti noh u Bah Pynshngain kum u chairman.
Ka UDA ban ialam ka UDP ha KHADC ka don 19 ngut ki MDC ba kynthup ia ka UDP 7, NPP 7, HSPDP 2, PDF 1 bad 2 ngut ki MDC shimet ba kynthup ia u bah Lambor Malngiang bad u Bah Latiplang Kharkongor.
“Ngin neh haduh san snem", la kam ki nongialam ka UDA ba kynthup ia u Bah Teinwel, bah Pynshngain, bah Martle kiba don lang ha kane ka jingialang.
Kila kam ba ka jingkhyllem bad ka jingmih bun ki EC ha KHADC ha kane ka san snem ba la dep, kan nym jia shuh ha kane ka kynti.
Kyrmen ba ka EC thymmai ha KHADC jong ka UDA kan (UDP+NPP+HSPDP+PDF+IND) ba kan pynkloi ban pynlong ain noh ia baroh ki Bill ba dang sahteng jong ki EC ba la leit noh khnang ba ka jaidbynriew hynniew trep barit paid jong ngi kan dang neh ha shrieh pyrthei, lym kumta kan jah rngai na kane ka sla pyrthei.
Nongpoh: Khyndiat sngi hadien ba ki 25 ngut ki samla kiba la shah behkam na ka Toll Plaza kaba don ha Pahammawlein 20Mer, ki la kynnoh ba ka dawbah kaba la pynlong ia ki ba kin shah behkam, ka dei namar ba ki nongpyniaid ka Toll Plaza kim lah shuh ban siew bainong, namar ia ka bainong kaba dei ban siew sha kitei ki 25ngut ki samla, la hap ban siew noh sha ki sengbhalang kiba ju leit shim synniang na katei ka Toll Plaza.
Halor katei ka jing kynnoh, kumta ki nongialam jong lai tylli ki kynhun sengbhalang, kiba kynthup ia ka KSU, FKJGP bad RBYF, ki la hiar sha katei ka jaka ban pan jingshai na ki bor ba dei peit jong katei ka Toll Plaza.
Haba kynduh ia ki nongpyniaid jong katei ka Toll Plaza, ki nongialam jong kitei ki Lai seng, ki la ioh ban iakren bad ki heh ka Eagle Infra India Ltd, ia kaba la wan ban iakren da u Anup Bal kum u Toll Manager, ha kaba na ka liang jong u, u la ong ba kam don kaba kum kata ka jingwan shim synniang, da ki sengbhalang naduh ba la shimti da ka Eagle Infra.
Haba batai pat halor ka jingshah wengkam ia kitei ki 25 ngut, u la ong ba ia kitei ki 25 ngut ki samla la thepkam ha ka por ba la shimwai da kawei ka Kompani kaba la tip kum ka (Sahakar), hynrei kane ka Kompani kaba la shimwai mynta kam shem la don jingtip ei ei ruh em halor kitei ki 25 ngut.
Haba iadei bad katei ka jingshah kynnoh, na ka liang ki nongialam jong kitei ki 3 seng, ia kaba la kren ha ki lad pathaikhubor da u Bah Lumlang Mawnai, u la ong kum ki nongialam seng hi ki pynpaw ia ka jingsngewkhia haba mih kum kitei ki jingshah kynthoh kiba la pynthoh bria ia ki seng kiba don ha Ri Bhoi hi baroh kawei.
Ha kajuh ruh ka por, na ka liang u Bah Jayand Sylliang, Rangbah Shnong ka Pahammawlein, u la pynshai lang halor katei ka jingshahkynnoh, ha kaba u la ong ba kam don kaba kum kata ka jingshim donation da ki sengbhalang, kumba la kynthoh da kitei ki 25 ngut ki samla kiba la shah wengkam na kane ka khyrdop khrong khajna jong ka NHAI.Ki nongialam sengbhalang ha Ri Bhoi, kiba la leit ban kynduh ia ki heh jong katei ka Toll Plaza, ki kynthup ia u samla Ferdynald Kharkamni na ka KSU, u Bah Bipul Thangkhiew na ka RBYF Bah Lui Lyngdoh bad u Bah Lumlang Mawnai na ka FKJGP.Lah ruh ban pynkynmaw, ba ka daw kaba la pynkhih khohreh ia ki nongialam sengbhalang ha Ri Bhoi, ka dei hadien ba u Samla Robert Maring, u la pynpaw paidbah ba u Rangbah shnong ka Pahammawlein, u la ong ba lada thungkam biang ia kitei ki 25 ngut, ka mut ba kino kino ki kynhun Sengbhalang ki ioh shuh ban leit shim ia ka Donation napoh jong katei ka Toll Plaza.
Biang hi ba kalong kumta.
Shillong: Ka Khasi Students Union, Umthlong-Nongthliew Circle lyngba kane ka kyrwoh khubor ka pyntip bad maham tyngeh ban khang pyrshah ia ki bar jylla (Non-Tribal) ban wan die jingdie ha ka ka sngi long jingiaseng jong ka Khasi Jaintia Presbyterian Synod Sepngi kaba long ha ka Balang Presbyterian Umthlong kaba hap hapoh ka Area Nongthliew ha ki 7-10 tarik Lber 2019.
Shillong:Ha ka 2tarik Lber 2019, ha ka por 10.45 baje mynstep, hadien ba la pynbna ia ka result elekshon MDC jong ka 14-Mowkaiaw, ki nong kyrshan jong u kandidet NPP kiba rem kiba don kumba 100/150ngut eiei, ki la leit tur sha ki iing jong ki nong kyrshan jong u kandidet UDP bad ki la kawang maw bad pynjot ia ki 3,4 tylli ki iing briew.
Ym tang katta, ki la pynjot ruh ia ki katto katne tylli ki kali, kiba dei ki nong kyrshan jong u kandidet UDP bad la iathuh ruh ba ki la don kiba kawang maw ia ki kali kiba iaid ha ka surok bah ha Khliehtyrshi, ha kaba ki la don bun tylli ki kali kiba la julor, wat la ym don pat ki briew kiba la mynsaw na kitei ki jingjia.
Shillong: Wat la ka Indian National Congress (INC) kaba jop bun tam ki MDC sha ka KHADC, hynrei kan hap ban shong khop ha ka liangpyrshah namar ba kiwei ki party ki la kyntait ban iatreilang.
Ka Congress ka jop tang 10 ngut ki MDC ha ka ing kaba 30 ngut.
Haba kren myn hynnin ka sngi hadien ka jingiakynduh lang ki MDC ka party, u nongialam ka Congress Parliamentary Party (CPP) ha KHADC, u Bah Lamphrang Blah u la ong ba ka party kan shong ha ka liang pyrshah bad kam pat khmih lynti ban ialam ia ka executive committee.
“Ngin shong ha ka liangpyrshah bad kan nym sei kyrtong ban iakhun ia ka shuki CEM", la ong u bah Lamphrang.
Hynrei ha kajuh ka por, u la ong ba ka jingkhang ka plie lada don ki party kiba kwah ia ka jingiarap ka party na ka bynta katei ka shuki.
Ula kam ba hadien ka elekshon MDC ki paidbah ki la pynpaw ba ki dang don ka jingshaniah ha ka seng Congress da kaba ki la ai ka jingkyrshan khamtam ha Khasi Hills.
Ka Congress ka la jied ia ka kam secretary ka CPP, ha ka MDC na Nongshken, ka Kong Grace Mary Kharpuri.
Ka kong Grace ka la ong baroh ki MDC ki la rai ba kim pat kwah ban iakhun ban ioh ialam ia ka EC, hynrei kin pynlong ia ka liang pyrshah kaba khlain bha ha kane ka kynti.
Ka la bynrap ba mynta baroh ki MDC ka Congress ki iatylli bad skhem ban pynkhlain ia ka liang pyrshah ha KHADC.Guwahati: Ka sorkar India, lyngba ka tnat shang pyrthei, ka la mynjur ban pyniaid ia ki liengsuin um ha ka wah Brahmaputra ha Guwahati bad nangta sa ha wah Umiam ha ka nongbah Shillong.
U Ma Vincent Pala, u iathuh ba ula iakren bad u myntri kam kam liengsuin ka sorkar India, U Suresh Prabhu, ha kaba u myntri kam liengsuin, ula mynjur ia katei ka phang.
Kitei ki liengsuin, ki dei kiba dei hi ki liengsuin, kiba lah ban sangeh halor um bad ki dei ruh kiba lah ban sangeh ha ki kad liengsuin.
Na ka tnat liengsuin jong ka sorkar India, ka la mynjur, na ka bynta ban don ki jaka hiar jong ki liengsuin halor um bad kitei ki kynthup ia ka pung Chilika ha Odisha bad nanga ka Sardar Sarovar dam bad ka wah Sabarmati ha Gujarat, ha kaba kin dei ki jaka hiar jong kitei ki liengsuin.
Nalor kitei ka tnat liengsuin jong ka sorkar India, ka don jingthmu ruh ban buh ia kitei ki jaka hiar khyndew jong ki liengsuin ha ki wah bah ha Odisha, Gujarat, Assam, Maharashtra bad Andhra Pradesh.
Shillong: Ka St.Anthony College ka la pynliem ia ka Shillong College da 3 ron ha ka jingiaknieh ia ka nam lahduh jong ki shynrang ha ka lumpung NEHU Inter College Cricket (Men) Tournament 2018-19 kaba long ha NEHU Permanent Campus Shillong.
Haba tied nyngkong, ka St.Anthony’s College ka kamai 138 ron ha ka 20 over bad ka buh thong 139 ron ia ka Shillong College.
Ka Shillong College haba beh ia kane ka thong, ka la lah ban kamai 136 ron ha ka 20 over hadien ba la hap 3 wicket.
Da kane ka St.Anthony’s College ka la pynliem ia ka Shillong College da 3 ron.
U Rahul Shah ka St.Anthony’s College u la ioh ia ka khusnam Man of the Final Match katba u Kishan Lyngdoh na Shillong College u la ioh ia ka khusnam Man of the Tournament.
Ha kane ka sngi kut la don lang u Asst.Director ka tnad ialehkai NEHU u N.Das uba la sam ia ki khusnam sha ki nongjop bad ba long baar.
Nongstoiñ: Ka Laitkseh Sport Club (LSC) kaba dei ka nongpyniaid jong ka lympung kynjatbol kaba la tip kum ka Rani Motor’s Knock out Football Tournamement (RMKOFT) kaba dei ruh kawei na ki lympung kynjatbol kaba la bna nam bha hapoh ka District bad ha ka Jylla hi baroh kawei kala pynkhreh ban pt hap pyrda noh ia katei ka lympung ka ban long ruh ha ka 6 tarik mynta u bnai.
Ki ar tylli ki kynhun kiba radbah bha jong katei ka lympung ki ban sa iaknieh ia ka nam lahduh jong katei ka lympung kin long hapdeng ka Ryntih SC pyrshah ia ka Laban SC kine baroh ar tylli ki kynhun ki dei ki kynhun kiba la paw bad bna nam bha ha ka Nongbah Shillong bad kidei ruh ki kynhun kiba la ialehkai hapoh ka Shillong League.
Ka kynhun ka ban ioh khur ia ka nam lahduh ha katei ka sngi kan ioh ban khur ia ka song pisa kaba The.3 lak ryngkat ka trophy katba ka kynhun kaba wan ba ar pat kan ioh ban rah ia ka song pisa kaba T.1 lak 20 hajar ryngkat ka trophy bad nalor kitei kin dang don shuh shuh sa kiwei pat ki khusnam kiba kyrpang.
Kumta na ka liang jong ka LSC ka khot ka wer ia ki paidbah riew ieid phutbol jong ka thaiñ kiba na jan bad na jngai ba kin wan ban sakhi ia katei ka jingiakhun phainal ka ban long hapdeng kitei ki ar tylli ki kynhun ha ka 6 tarik mynta u bnai ha ka madan Mawkynjoin Laitkseh.
Shillong: Ka kynhun ialehkai iakura ki samla ka NEHU kin leit iashim bynta sha ka lumpung All India Inter University Kickboxing Championship 2019 ba kynthup ia ki shynrang bad kynthei, ka ban long naduh ka 8-11 tarik Lber 2019 ha Andhra Pradesh University, Visakhapatnam.
Kane ka kynhun ka la mih myn hynnin ka sngi na Shillong bad ki baroh 11 ngut ki nongiakura.
Kine ki long 1.
Samla Belldona Pakyntein (Low Kick -48kg), 2.
Bah Sparkle Rynghang (Low Kick- 57kg), 3 Bah Bashaibha Khriam (Full Contact -63.5kg), 4 Bah Stepphyrnai Kharpein (Point Fighting -52kg), 5 bah Hameshaniah Suiam (Point Fighting -57 kg), 6 Bah Morning Star Dkhar (Point Fighting-63kg), 7.
bah Nangsan Marbaniang (Kick Light -52kg), 8.
Bah Ioonis Mynsong (Kick Light -63kg), 9.
Bah Fourwell Fourwell Lyngshiang Khongmalai kum u Team Manager, 11 Kong Monica Nongrum kum Team Coach bad Kong Lambhadaka Patlong kum Team Observer.
Ki Seng Samla Shnong ki dei U wei na ki Lai Tylli ki Mawbyrsiew ban Tei ia ka Imlang Sahlang nalor Ki Seng Longkmie bad Ka Dorbar Shnong.
Kumta Ki Shnong ki dei ban don beit la ka jong Ka Seng Samla hapoh la ki shnong.
Haba ki samla ki khlain ka shnong baroh kawei ka khlain.
Haba ki samla ka shnong ki dei kiba tipbriew tipblei kata ka shnong ka long kaba shongsuk shongsain.
Haba ki samla ka shnong ki long kiba khlem akor kiba lapmiet ha kiei kiei kiba sniew kata ka shnong ka long kaba khynwin da kiei kiei ki jingsniew.
Mynta kawei ka KRUIN kaba kynrei bha ha ka Jylla jong ngi khamtam hapoh Sor Shillong bad kiwei kiwei ki bynta hapoh ka Jylla jong ngi ka dei U Drug bad ki kynja jingdih pynbuaid.
Kumta donkam Ki Seng Samla kiba don bun ki Samla kiba long Ki Nongkit Ktien Syiem/AMBASADOR ban ialeh pyrshah bad ban ioh ban teh lakam ia kane ka Kruin kaba wan ban pynjot ia ki khun samla lud bad ki samla kumjuh ki rangbah hapoh ka shnong ka thaw.
Haba Ki Samla ka Shnong ki don ia ka Jingmut kaba Khlain kin lait na kine kiei kiei bad kin kylla long ki Nongnoh Synniang hapoh la ka dong, ka shnong bad ha ka imlang sahlang hi baroh kawei.
Mynshem snem ha ka jingrakhe International Day against Drug Abuse and Illicit Trafficking hapoh U Soso Tham Auditorium kata ha ka 26June 2018 halor ka Theme, “U davies R Marak, SP ka East Khasi Hills District u la ong ia kine ki kyntien kiba kum u Samla nga dap da ka jingsngewkhia kata baKum ki Samla ngi don ia ka BYNTA kaba khraw ban ialeh ia une u KRUIN BAMPONG ia ki para samla ki heprit jong ngi da kaba ngin im ka jingim kaba lait na kine kiei kiei kiba ktah ia ka KOIT ka KHIAH jong ngi.
Da kaba pyni nuksa ia la ki para ki hymmen nyngkong nangta ia kiwei pat ki para samla hapoh la ka dong ka shnong bad ka Imlang ka Sahlang.
To Ngin ia kren bad ai mynsiem ia kiwei Ki HEPRIT SAMLA Jongngi ban IM ka Jingim kaba bha kaba don ka THONG ha la ka JINGIM BAN LONG U/KA NONGMUNA U/KA NONGTEI HA LA ING HA LA DONG HA LA SHNONG BAD HA KA IMLANG KA SAHLANG BAD KA RI BAD JAITBYNRIEW.kmno ban thoh write up iaka seng Samla shnong.
Shillong: U Conrad K Sangma, myntri rangbah ka Jylla, ula plie mynta ka sngi, ia u mot sah kynmaw, ha kaba pyn kylla kyrteng ia ka  Dikki Bandi Stadium ha Tura sha ka “P.A.Sangma Stadium" bad nangta sa ka surok Araimile – Dakopgre – Walbakgre sha ka “P.A.Sangma road" ha ryngkat ka jingdon jong U  James K.Sangma, myntri kam poh iing ka sorkar Jylla bad nangta sa U  Thomas A.Sangma Chief Advisor jong u myntri rangbah bad nangta sa ka kurim jong U  P.A.Sangma, ka  Soradini K.Sangma.
Ha u bnai ba ladep, ka jingialang jong ka kynhun myntri, ka la rai ban pynkylla kyrteng ia ka surok ha Tura sha ka kyrteng U PA Sangma.
La pynlong ia ka jingialang ba kyrpang mynta ka sngi, ban kynmaw burom ia ka lyngkhuh sngi iap kaba lai jong U PA Sangma.
Haba plie ia u mot sah kynmaw ha ka  P.A.Sangma Stadium ha Dakopgre, U Conrad, ula ong ba U PA Sangma, ula trei ia katei ka Stadium, la ar phew snem mynshwa bad ula bei pisa na ka MP Scheme bad ia katei ka Stadium, la ju tip kum ka MP Stadium, ha kaba la pynkylla kyrteng noh hadien kum ka  Dikki Bandi Stadium.
“Ka sorkar jongngi, ka la rai ban pynkylla kyrteng biang, kum ka jing ai burom ia utei u nongialam ba la khlad noh, uba la noh synniang shi katdei ia ka Ri hi baroh kawei.
"La pynlong ruh ia ka jing ia seng ha katei ka jaka tep ia U PA Sangma, ha ka jingdon lang kiwei pat ki paralok parajor.
Ha kajuh ka sngi, la pynlong ruh ia ka jingialang kaba kyrpang, ba la pynlong da ka Synod College Shillong bad ka PA Sangma Foundation ha  ka District Auditorium Tura, ha kaba la kren da U Bah DD Lapang,  Chief Advisor jong ka sorkar Meghalaya.
Haba kren ha katei ka jingialang, U Bah Lapang, ula ong ba U PA Sangma, ula ai mynsiem ia kane ka pateng bynriew bad u dei u briew, uba sngewkhia bha ia ka jinglong jingman jong ka imlang sahlang bad uba la ju trei ruh, ia ka bha ka miat jong uba bun balang.
U Conrad Sangma, myntri rangbah ka Jylla, ula pynbna ruh ban plie ia ka  Tribal Research Institute ha Babadam ha West Garo Hills, kaba dei ka jing angnud kaba la slem jong U PA Sangma bad u iathuh ruh ba la bei pisa da ka Ministry of Tribal Affairs, kaba shongdor T.41klur bad yn plie ia u maw nongrim jong katei ka Institute ha ka 5tarik Lber 2019 ha Babadam.
Shillong: Ka KSU Nongthymmai Circle, hapoh ka jingialam u Genl secy samla Richard Mawkhiew, General Secretary, ka la leit mardor sha ophis jong ka Vodafone, ban pynsangeh ia ka jingthung kam da u bar Jylla.
Katei ka seng, ka la ioh jingtip ba ka company Vodafone, ka mut ban thung da u bar jylla ia ka kam Administrator, ban peit ia ka nongbah Shillong bad ki jaka marjan bad kumta ki dkhot jongka ki  la leit mardor sha ka jaka treikam katei ka company ha Laitumkhrah, Shillong ban pynsangeh mardor ia katei ka jingthmu thung kam.
Ha ka jingiakynduh bad u ASM kane ka company, ki nongialam ka seng ki la pynpaw ia ka jingpyrshah ban wanrah da u bar jylla bad kane ka long ka jingiuhroit iaka jinglong trai ri trai muluk,  nalor ka jingkyrduh kam kaba jur hapdeng ki samla khasi ba la pass ha ki kyrdan pule ba kham shajrong.
“Lada phim thep da ki trai ri ban trei ngim banse ban wan khang tala noh ia kane ka kompani"  la byrthen u samla Richard Mawkhiew ia ki heh ka kompani Vodaphone.
Shillong: Ki dkhot thymmai jong ka Khasi District Council, kin bam smai, ha ka 6tarik Lber 2019 ha District Council Hall, Shillong.
Na ka liang jong U Lat ka Jylla, ula bthah ia ka dorbar ba nyngkong jong ka KHADC, ba kan ia kynduh ha ka por 11baje mynstep jong ka 6tarik Lber 2019, na ka bynta ba kin bam smai ki dkhot thymmai jong ka iing dorbar KHADC.U Lat ula buh sngi ruh ha ka 8tarik Lber 2019, ha ka por 11baje mynstep, na ka bynta ban jied ia u lamphang dorbar jong ka KHADC.Ka Deputy Commissioner, East Khasi Hills district kan pyniaid ia katei ka dorbar ba nyngkong, ha kaba kan pynsmair uh ia ki dkhot ba thymmai, katba kum ka  rule 24 jong ka Assam & Meghalaya Autonomous Districts (Constitution of District Councils) Rules, 1951 bad ba kan pyniaid ruh ia ka jingjied ia u lamphang dorbar jong ka KHADC.Katba kum ka jing ia mynjur jong ki seng synrop, la pynbeit ba ka NPP kan khlieh ia ka EC ha Jaintia District Council, katba ka UDP kan khlieh ia ka EC ha Khasi District Council.
Ka rukom khap tmain jong u shipai suin jong ka India, U Abhinandan Varthaman, ka la khring ia bun bah kiwei pat ki shynrang ruh, ha kaba ki la pynbud lem ia ka rukom khap tmain jong utei u shipai suin ka India.
U Abhinandan, ula shah kem ha ki shipai Pakistan, haba u hap na ka liengsuin iapom jongu bad ula wan phai noh sha India, ha ka Sngi Thohdieng ba ladep bad u paidlang ka India, ula iohi ia ka rukom khap tmain jongu bad kumta, ki la pynbud lem ia katei ka rukom khap tmain jong U Varthaman ha kine ki sngi sha kylleng ka Ri India.
Katei ka rukom khap tmain, kaba lehse lah ban shim ba ka dei ha ka dur jong ka suloi lane kaba dei ka rukom long jong u tmain jong u blang, la tip ha kine ki sngi, da ka kyrteng  Abhinandan bad katei ka rukom khap, ka iaid bha ha kiba bun ki shynrang ha ki bynta jong ka India.
Na ka bynta ka Aizawl, la thep da u A.Kromah ar tylli ki kol katba mar kawei la thep da u   Lalkhawpuimawia bad u I.Vanlalruatfela.
Katba ia ka Lajong la thep da u Donboklang Lyngdoh shwa ban wai syndon ka jingialehkai.
Ha ka jingiakhun, u  A.Kromah u la thep ha ka 40 minit ka kyllastep bad hadien ka kylla miet ka la pynbud81Lalkhawpuimawia.
Hadien kane, u A.Kromah u la thep biang ha ka 83 minit bad sa u I.Vanlalruatfela ha ka 89 minit shwa ba u nongialehkai ka Lajong u Donoklang un thep ha ka 90+3.
Da kane ka jingialehkai, ka Lajong ka la pynkut ia kane ka lumpung ha kane ka samoi da ka jingshah rem ha ka jingialehkai shabar na la iing bad ka don ha trai duh na ki 11 tylli ki klob ban kamai point ha kane ka i-league.
Ka dang sah sa tang kawei ka jingialehkai pyrshah ia ka Mohun Bagan  ha ka 8 tarik Lber por 5 pm ha  JN Stadium, Shillong.
AIS SujaKawei na ki dkhot na ka Baibl ia kaba u soitan um kwah ba ki briew kin tip ka long na ka shithi u Paul Apostol sha ki Hebru 2:14-15.
This verse, satan would not like the people to known, namar ka thma kaba khrawtam kaba u briew u ialeh hangne ha pyrthei, kam don ha ki kot History jong ka pyrthei, hynrei ka don ha Kalbari bad a ka jingshah iap jong u Jisu, u soitan u la shah rem (satan defeated), ha ka jingshisha u soitan u la dei ban kmen namar ba u Jisu u la iap, hynrei kam long kumta, hynrei te u sheptieng pynban namnar u sngew shyrkhei tang shu peit ia ka snam ba la mih na u Jisu halor ka Diengphna ha Kalbari, namar ka don ka Bor ha ka snam ba phylla u Jisu Khrist.
U tang shu iohi ia ka snam ba la mih na Kalbari, u la phet iap phet im um nud jan shuh, namar ka BOR ha ka snam ban map ia ki pop baroh.
To ngin iapeit ia kata ka dkhot kaba ong kumne: “Namar kata haba kita ki khun ki long ki nongioh bynta NA KA DOH KA SNAM, ma u hi ruh da kajuh ka rukom u la shim bynta na ki juh; ba da ka jingiap UN ioh pynduh noh ia uta uba don ka bor KA JINGPYNIAP, uta u long u soitan kein.
Bad ba un (JISU) ioh pylliat ia kita baroh kiba da kaba SHEPTIENG ia ka jingiap ki la ju long baroh shi rta hapoh ka JINGLONG MRAW" Hebru 2:14-15.
Ka mut, lada ngi long kita ioh bynta na ka Doh ka Snam, kum ki briew, te ia u Jisu u khun u Blei ruh ka long ha kajuh hi ka rukom.
Ba da ka jingiap u Jisu da ka snam kaba laphlei nalor Diengphna, u Jisu u la pynduh noh ia ka Bor u ksuid bad u soitan uta kein uba don tang ka bor ka Jingpyniap ia ki briew.
Bad dei da ka jingmihsnam jong u Jisu, la pyllait ia kita kiba la ban da ka jingsheptieng ia ka jingiap hapoh ka jingshahteh mraw ha u ksuid u soitan.
Namar u soitan ha shwa ba un pyniap duh ia u briew, u da pynsheptieng shwa kat haduh ba u briew un da duh jingkyrmen.
Hynrei mynta to tip ki mraw baroh ba naduh ba u Jisu u la iap halor Diengphna bad u la mihpat biang, u soitan u la tlot bor um don bor shuh namar da ka SNAM, u Blei u la siewspah ia u briew la thied da ka dor barem tam ha u lum ha Kalbari.
Kumta to tip ba ym donkam shuh ban tieng ia u ksuid u soitan.
Ha ka jingshisha, u soitan u la tlot bor ngai lyngai 2000 snam tam mynta namar ba u Jisu u la dep siew spah ia u briew na kti u soitan, u soitan um don hok shuh ban dawa ia kata na u briew lait sa tang ba lada u briew um NGEIT bad ka jingbymngeit u briew ka sah ha u hi khlem pynbor, namar u bymngeit te u la rem lypa.
Ioanis 3:18.
U briew um dei shuh u MRAW jong u soitan kata lada u NGEIT.Balei? Namar u Jisu u la dep pyllait la dep siew spah, ia u briew naduh AR hajar snem tam mynta.
Kaba donkam ka long ban NGEIT bad khot ia ka kyrteng JISU kaba long ka kyrteng halor ki kyrteng baroh, bad ba ka don ka daw, ha Kitab Jingpynpaw.
Dei na kata ka daw, ha ka Kitab Jingpynpaw la ong kumne:- “Ngi la jop ma ngi ia u soitan, namar kata ka snam jong uta u khunlangbrot (snam u Jisu)" Jingpynpaw 12:11.
Dei tang kiba ngeit ki ioh ia ka jingjop.
Ki bym ngeit ki la rem lypa, ong ka ktien.
Ha kane ka dkhot Hebru 2:14-15, la ong ba u soitan u dei u nongpyntieng, uba thok ba shukor ia ki briew ban iathuh da kaba ong ba u Jisu, um donbor bad ba ka snam jong u kam treikam, um lah ban pyllait, bad kiba kum kita ter ter, khnang ban pynsheptieng ia ki briew.
Kumta u soitan mynta u nang tang ban shukor ban pynsheptieng ia ki briew ha ka pyrthei.
Ki jingsheptieng da ki jingpang, ka jingkyrduh, ka jingsuk, ka jingsheptieng ba fails ki kam ki jam, ka jingtieng ia ki briew bad ka jingsheptieng ia kita kiei kiei ki ban sa wan sa jia ba ka jingsheptieng bakhraw dei ia ka jingiap.
Hynrei ia kane ruh u Jisu u la dep ong, wat sheptieng namar Nga la jop ia ki bor ka Jingiap.
Kumta ngi iohi ba u Blei um shym buh ma u ia ka mynsiem Jingsheptieng hynrei dei u soitan kein.
Sngap ka ktien u Blei ka ong – “Namar u Blei um shym la ai ha ngi ka mynsiem ka Jingsheptieng hynrei ka jong ka BOR, ka JINGIEIT, bad jingleh ADKAR" 2 Thimothy 1:7.
Hangne ngi sngewthuh pleng ba kata ka mynsiem sheptieng ka wan na u ksuid u soitan.
Namar kata to Ngeit ba ym donkam ban sheptieng haba wan ki jingpynsheptieng.
Namar ki jingsheptieng baroh ki wan na u soitan (spirit of fears).
Kynmaw ba u sing shwa ba un bam doh ia uno uno u mrad u da kyrhuh triem ba kita ki mrad kin sheptieng bad u ioh ban bam, suk ia ki.
Kumta ruh u long u soitan ia ki briew.
Ka ktien u Blei ka hikai da kaba ong – “To ialeh pyrshah ia u soitan, te un phet iap noh na phi" Resist the Devil and he will flee from you" Jakob 4:7.
Namar kata to tip bad to ngeit, ba da ka jingiap u Jisu halor Diengphna la siewspah ia ki briew baroh na ka kti u soitan.
Ha ka snam u Jisu u soitan um don bor shuh, ki jingsheptieng ruh ki la duh la wai noh, wat ka jingiap ka lah ban bat ia u briew namar ba ia u Jisu la pynmih pat na kiba iap.
Loukas 24:6-7.
Dei halor kine ki jingshisha baroh ba u soitan u ialeh ban buh rieh ia ki jingsngwthuh jong u briew ia ka ktien u Blei bad um kwah ba ki briew kin tip ia kane ka jingshisha ioh ba ki briew kin ngeit.
Namar kata “Wat long te u bymngeit hynrei u bangeit" Ioanis 20:27.
“Suk kita ki bym shym la iohi hynrei ki ngeit pynban" Ioanis 20:29.
Shillong: Hadien bun bun snem ba u la shah rem ha kiba bun ki elekshon, u bah Martle Mukhim mynta ka kynti u la lah ban jop ha kane ka elekshon MDC 2019 na ka Party HSPDP na Mawkynrew konstitwensi.
U bah Martle u dei u MLA bad MDC barim jong katei ka thaiñ na Dienglieng konstitwensi hynrei hadien ba la pynduh noh ia ka Dienglieng bad ba la wanrah da ka Mawkynrew u bah Martle um ju jop elekshon shuh bad dei tang mynta ka kynti ba u la jop da kaba pynliem ia ka kong Amanda Pakynteiñ ka lok jong u myntri sorkar u bah Banteidor Lyngdoh.
U bah Martle u la shongshit bha ha madan Polo, hadien ba u la tip ia ka jingjop bad haba ia kren bad ki nongthohkhubor u la ong ba ka jingjop jong u ka dei namar ba haduh mynta ka dang neh ia ka jingiaieit jong u bad ki paidbah.
“Ka jingiaieit jong nga bad ki paidbah ka la neh la slem slem bah bad haduh mynta ruh ka dang neh" u la ong.
“Ha manla ki khep ba nga rem elekshon hadien katto katne por ki paidbah ki ju wan beit sha nga bad ki babe ba ki pynrem ia nga hynrei ngat ia ka jingieit u paidbah bad u paidbah ruh u bat ia ka jingieit jong nga" ong biang u bah heh Mar uba ki ju khot ieit sha katei ka thaiñ.
U la ong ba ka jingieit jong u bad ki paidbah ka dei baroh shirta hynrei haba wan ka elekshon u ong ba ki paidbah ki kulmar jingmut noh naba ka long kumba shah lynthem da u maw ha ka bor ka pisa.
“Haba wan ka elekshon ka la long beit kumba ki paidbah ki shah lynthem da u maw bad ki klet ia nga hynrei da lah kut ka elekshon ki ju kynmaw ia nga, ngan ai kajuh ka jingieit ia ki paidbah kumba nga ju leh baroh shi katta" u la ong.
U la kdew ba ki bunbah ki kam ba ka District Council ka hap ban leh bad ma u ruh un ialeh kumno ban pynbit ban pynbiang ia baroh ki jingdonkam.
Long live Bah Martle Mukhim.
To long kum u (late) Maieit Hopingstone Lyngdoh u paralok jongphi mynshuwa.
Nongstoiñ: U bah Gabriel Wahlang, uba la iakhun na ka seng Congress napoh Nongstoiñ Constituency, u la hap ban iai ap haduh lai sien lai wat ban poi sha ka thong jong ka jingjop bad kane ka jingjop ha ka sien kaba lai, ka la ai jingkyrmen ia u bad khamtam ia ka seng Congress ha Nongstoiñ.
U bah Gabriel Wahlang u la long teng kum u MDC shu sieh bad hadien ka jingkhlad noh u MLA barim jong ka Nongstoiñ Constituency u Bah Hopingstone Lyngdoh (Bam kwai ha dwar u Blei) u bah Wahlang u la ia ai reng nyngkong eh ha ka ilekshon shiteng samoi, hynrei ha katei ka ilekshon ruh ka Congress watla ka don ha ka bor synshar kam shym la ioh ia ka jingjop.
Hadien katei ka ilekshon shiteng samoi, la wan biang sa ka ilekshon sha ka Iing Dorbar thaw ain jong ka Jylla ha u snem 2018 bad ha katei ka kynti ruh u bah Gabriel Wahlang u la ieng ban iakhun ha ka sien kaba ar, hynrei sniew bok ba ha katei ka kynti ruh u la shah rem noh ha u bah Macmillan Byrsat u MLA ba mynta jong ka Nongstoiñ uba la ieng na ka NPP tang da 60 vote.
Hadien ba u la shah rem noh haduh ar sien iakhun u bah Gabriel Wahlang u la pyrshang biang sa ha ka sien kaba lai bad kaba lah ruh ban long ka sien iakhun ilekshon kaba khatduh ia u bad dei syndon ha kane kaba lai sien lai wat ki paidbah ka Nongstoiñ kila jied bad pynjop don burom ia u ha kaba u la ioh ia ka vote kaba la poi haduh 14905.
Katei ka jingjop jong u bah Gabriel Wahlang, ka la pynkmem shi katdei eh ia ka Party Congress napoh Nongstoiñ namar ba kala hap ban ap haduh 15 tylli ki snem ban ioh biang ia ka jingjop ha ka ilekshon MDC kata hadien jong u bah Nestingdar Nongdkhar u ba la ioh ia ka jingjop kum u MDC jong ka Congress ba Nongstoiñ ha u snem 2004 haduh 2009.
Haba iakren sha ki nongthoh khubor hadien ba u bah Wahlang u la jop kum u MLA u ba thymmai jong ka Nongstoiñ u la ong ba un wahrah ia ka jingiadei kaba jan bad u paidbah bad un trei shitom ruh na ka bynta ban nang pynbha ia ka thain Nongstoiñ baroh kawei.
Shuh shuh u la ai khublei ruh ia ki paidbah kiba la jied bad pynjop donburom ia u ha kane ka ilekshon bad ong ruh ba kane ka dei ka jingjop jong u paidbah ka Nongstoiñ Konstitwensi.
Shillong: Ki don bun ngut ki MLA ki bym lah ban pynjop ia ki kyrtong MDC jong ki mynta ka kynti, kitei ki kynthup ia u bah Process T Sawkmie u MLA ka Congress na Mawlai um shym la lah ban pynjop ia u kyrtong jong katei ka seng u bah Marbud Dkhar.
U bah Mohendro Rapsang MLA ka West Shillong um shym la lah ban pynjop ia u bah Auguster Jyrwa na Jaiaw, u bah Adelbert Nongrum MLA ka North Shillong um shym la lah ban pynjop ia ki kyrtong ka KHNAM na Jaiaw bad Mawkhar -Pynthor.
U bah Banteidor Lyngdoh (bah Paidang) um shym la lah ban pynjop ia ka kyrtong ka PDF na Mawkynrew kaba dei ka lok jong u ka kong Amanda Pakynteiñ, u bah Hamlet Dohling um shym la lah ban pynjop ia ka kong Teilinia Thangkhiew na Mylliem konstitwensi.
U bah Prestone Tynsong um shym la lah ban pynjop ia u bah Holiwell Khongstid na Nongshken bad u bah Jansing Tynsong na Lyngkyrdem-Laitkroh, u bah Renikton Lyngdoh Tongkhar um shym la lah ban pynjop ia u bah Nolip na Mawkyrwat, u bah Macmillan Byrsat um shym la lah ban pynjop ia u kyrtong NPP na Nongstoin, u bah Dasakhiat Lamare um shym la lah ban pynjop ia u kyrtong NPP na Mawhati, u bah Sanbor Shullai um shym la lah ban pynjop ia u bah Ricky Shullai na Laban-Mawprem, u bah Charles Pyngrope um shym la lah ban pynjop ia u kyrtong Congress na Nongthymmai,u bah David Nongrum um shym la lah ban pynjop ia u kyrtong Congress na Sohryngkham kumjuh u bah Himalaya Shangpliang um shym la lah ban pynjop ia u kyrtong Congress na Mawsynram bad u bah Gavin Mylliem um shym la lah ban pynjop ia u kyrtong PDF na Sohra.
U bah Metbah Lyngdoh bad u bah S.K Sun ruh ki khlem lah ban pynjop ia ki kyrtong jong ki.
Hynrei la iohi pat ba don ki MLA kiba la leh bha bad ki la lah ban pynjop ia ki kyrtong ba ki pynieng , u Dr.Donkupar Roy u la pynjop baroh 2 tylli na Sohra bad Shella konstitwensi, u bah Kimfa Marbaniang u la pynjop ia u kyrtong Congress na Rambrai, ka kong Ampareen Lyngdoh ka la pynjop ia u lok jong ka na Malki-Laitumkhrah, u bah Jason Sawkmie Mawlong u la lah ban pynjop ia ka hynmen jong u na Umsning, u MLA ka Nongpoh, Umroi, Jirang ki la pynjop ia ki kyrtong jong ki.
U bah Samlin Malngiang u la lah ban pynjop ia u kyrtong jong u na Sohiong kumjuh u bah Pius Marweiñ u la lah ban pynjop ia u kyrtong ka UDP na Langrin bad u bah Brolding Nongsiej u la lah ban pynjop ia u kyrtong ka UDP na Mawthadraishan u bah Jambor War.
Na kitei haneng la iohi ba dei tang u bah Samlin Malngiang na ki myntri sorkar uba lah ban pynjop ia u kyrtong jong ki, la iohi kiwei pat ki myntri sorkar kiba kynthup ia u bah Prestone Tynsong, bah Metbah Lyngdoh, bah Banteidor Lyngdoh, bah Hamlet Dohling kim shym la lah ban pynjop ia ki kyrtong jong ki.
Ha kane ka elekshon MDC mynta ki la don 2 ngut ki MLA ba mynta kiba la ia khun ia ka elekshon bad kitei ki la jop bad mynta ki bat ar kam MLA bad MDC.Kitei ki 2 ngut ki long u bah Lambor Malngiang na Nongkrem konstitwensi bad u bah Gigur Myrthong na Mawshynrut konstitwensi.
U MLA Jong ka umroi ruh u khlem lah ban pynjop ia u kyrtong MDC Jong u.
Sngewbha pynbeit is ka jingbakla Jong phi ban ai khuborNamar ka jinglehbha jong u ba ngi sa kyrshan ia i bah Gigur MyrthongKa jinglah bad jingbymlah ban pynjop ia ki kyrtong lajong namar ba bun ki Polling ki iapher na ka MLA election.
Shillong:Kane ka elekshon MDC 2019 ka dei kaba kham phylla ha KHADC ha kaba bun ki MDC barim ki la liem lut mynta ka kynti, ki la don haduh 15 ngut ki MDC barim kiba la rem noh.
Kitei ki 15 ngut ki MDC barim kiba la shah rem noh ha kane ka elekshon ki long ka kong Teilinia Thangkhiew na Mylliem konstitwensi, u bah James Ban Basaiawmoit na Mawkhar-Pynthor, u bah L.G Nongsiej na Nongstoiñ, u bah Equator Nongrang na Mairang, bah Hadrian Lyngdoh na Mawkyrwat, u bah Jansing Tynsong na Lyngkyrdem-Laitkroh, u bah Neil Antonio War na Malki-Laitumkhrah, u bah Donkupar Sumer na Umsning, u bah James Sylliang na Mawhati, u bah Albinus Lyngdoh na Umroi, ka kong Rona Khymdeit na Nongpoh, u bah Donevan Kharwanlang na Sohra bad u bah Ricky Shullai na Laban-Mawprem.
Ki don pat 7 ngut ki MDC barim ki bym shym la ia khun shuh ha kane ka elekshon MDC bad kitei ki long u bah Manstudy Nongrem na Langrin, u bah Kimfa Marbaniang na Rambrai, u bah Samlin Malngiang na Sohiong-Nongspung, u bah Process T Sawkmie na Mawlai, u bah Banteidor Lyngdoh na Mawkynrew, u bah H.S Shylla na Nongkrem bad u bah Adelbert Nongrum na Jaiaw.
Ha kane ka kynti ba mynta ki don ruh 7 ngut ki MDC barim kiba dang wan phai biang bad kitei ki long ka kong Grace Mary Kharpuri na Nongshken, u bah Lamphrang Blah na Mawphlang, u bah Victor Ranee na Jirang, u bah Teinwell Dkhar na Shella, u bah Latiplang Kharkongor na Nongthymmai, u bah Pynshngaiñ N Syiem na Mawkhar-Pynthor bad u bah Pyniaid Sing Syiem na Sohryngkham.
Ha kane ka kynti ba mynta ki don 22 ngut ki durkhmat thymmai ha KHADC kiba dang shu jop bad nalor kitei ki don ruh kiba la long teng ki MDC mynshuwa kum u bah Ronnie V Lyngdoh ka Mylliem, u bah Martle Mukhim ka Mawkynrew, u bah Lambor Malngiang ka Nongkrem, u bah Titos W Chyne ka Sohra.
Ha ka samoi treikam kaba la dep ha KHADC ki la don 2 ngut ki longkmie bad mynta ka kynti ruh ki don 2 ngut ki longkmie bad kitei ki long ka kong Grace bad ka kong Macdalyne Sawkmie Mawlong kaba dang shu jop na Umsning, mynshuwa ka don ka kong Grace bad ka kong Rona.
Shillong: Ka UDP ka la jied ia u Bah Teinwel Dkhar u MDC na Shella ban shimti ia ka kam CEM ha KHADC.Ia kane la iathuh da u president ka UDP u Dr Donkupar Roy hadien ba la wai ka jingialang.
U Dr Donkupar ula ong ba u Bah Teinwel un ialam ia ka Executive Committee shi snem bad hadien kata, kin sa bujli da u Bah Paul Lyngdoh ne u Bah Titossterwell Chyne.
Katkum ka jingong u Dr Donkupar, hapoh kane ka san snem, kine lai ngut kata u Bah Teinwel, Bah Paul bad bah Titossterwell kin iakylliang.
Ka UDP ka don 7 ngut ki MDC bad 9 nalor 2 ngut ka HSPDP hapoh ka lama ka Regional Party Alliance (RPA).
Ha kawei ka liang, u nongialam ka NPP, u bah Prestone Tynsong ula ong ba ka la thaw ia ka People Democratic Alliance (PDA) namar ba wan lang ka MDC ka PDF ka Kong Macdalyn Mawlong bad u bah Lambor Malngiang u MDC shimet.
U Bah Pynshngain Syiem la jied kum u Parliament Party (PP) ka NPP.4 ki EM sha UDP nalor u CEM, 1 HSPDP, kiwei sha ka PDAKa kynhun ka Regional Party Alliance (RDA) kin ioh san ngut ki EM nalor u CEM kata 4 EM na UDP, uwei na ka HSPDP nalor u CEM.Kiwei pat kin leit sha ka People Democratic Alliance (PDA) ban ialam ka NPP ba don lang ka PDF bad MDC shimet u bah Lambor Malngiang.
Na ka liang u President ka UDP, u Dr Donkupar ula iathuh ba ka kam chairman bad deputy chairman kin leit sha ka NPP khnang ban iahap tara ka rukom iabhah shuki.
Ula iathuh ba ka jingialang ban pynbna nadong shadong kan long lashai ka sngi ha por janmiet ban pynbeit hapdeng ka RDA bad ka PDA.Ki traibal ha kylleng ka India, kin khot ia ka  Bharat Bandh lane ka pakhang shnong ha ka 5tarik Lber 2019, na ka bynta ban pyrshah halor ka rai jong ka Supreme Court, na ka bynta ban beh shnong ia ki traibal, kiba don ha ki jaka khlaw bapher jong ka Ri.
Ki traibal ha  Gujarat, Rajasthan, West Bengal, Jharkhand, Chhattisgarh, Madhya Pradesh bad ha kiwei de ki bynta ka thain shatei lam mihngi kin shim bynta ha katei ka pakhang shnong.
Ka rai jong ka kashari, ka long ban beh shnong noh ia ki 10lak ngut ki trai shnong, ha kaba la shim ba ym shym la pdiang satia ia ka jingkam trai jongki ia ki jaka ba ki shong ki sah ha kitei ki Jylla bapher.
Ki traibal, ki dawa ba ka sorkar India, kan wan rah da ka ain ban dawa ia ki hok jongki, kumba la buh ha ki kyndon jong ka  Forest Rights Act.
U Ashok Bharti, uba dei u nongialam ki Dalit bad ki traibal, u iathuh ba yn weng noh ia katei ka pakhang shnong, lada yn pdiang noh ia ki jingdawa jongki.
Ka Supreme Court, ka la pynmih ia katei ka hukum, ha ka 13tarik Rymphang 2019, ha kaba ka hukum ban beh shnong ia 10lak ki traibal, kiba shong shnong ha ki jaka khlaw ha ki 16tylli ki Jylla.
Ka rai jong ka Supreme Court, ka dei hadien ba ka sorkar India, kam shym la lah ban weng noh ia katei ka ain, kaba iada ia ka hok shong shnong jong ki traibal ha kitei ki Jylla bapher.
U None of The Above (NOTA) ha Umroi Constituency, u la wanrah ia ka khubor kaba kham phylla ha katei ka Konstitwensi bad kata ka long hadien ba u la lah ban pynliem ia arngut ki kyrtong kiba la aireng ha kane ka ilekshon MDC.Kitei ki arngut ki kyrtong MDC kiba la shah pynliem ha u NOTA, ki kynthup ia uBah Arban Ha-Uni Sutnga, uba ka aireng na ka Party JDU uba la ioh 164 vote bad u Bah Baniateilang Lapang u la ioh 103, hynrei u NOTA u la ioh haduh 178 vote na katei ka Konstitwensi.
Shillong: Hynnin ka sngi, ki BSF, ki la ioh kem ia 16 tylli ki masi na hat Lyngkhat, ha East Khasi Hills District, kiba shongdor T.3.5lak.
Ha kawei pat ka jingjia, hynnin hi ka sngi, ki BSF, ki la ioh kem ia 37 tylli ki masi na Hawaitilla, West Jaintia Hills bad na  Jatrakona, South Garo Hills, kiba shongdor T.7lak.
Lah ruh ban kdew hangne, ba na kitei ki saw ngut ki Kyrtong ka UDP, arngut ki la dei lypa ki MDC bad kata kaba kynthup ia ka Kong Rona Khymdeit na Nongpoh bad u Bah Donkupar Sumer na Umsning.
Katba kitei ki arngut pat ki kyrtong ki kynthup ia u Bah Kisborly Kharbani na Mawhati bad u Bah F.D Ramsiej na Umroi Konstitwensi.
Na kitei ki Saw ngut ki kyrtong ka UDP, dei tang ka Kong Rona Khymdeit, ka kyrtong na Nongpoh, kaba la lah ban wan ha ka kyrdan ba-ar, kata hadien ba ka la ioh haduh 8445 vote, hynrei ka la shah pynliem noh ha u Bah Balajied Ranee, u kyrtong na ka Party Congress, uba la ioh haduh 11887 vote.
Kaba sah nangta ka long ba kitei ki kyrtong ka UDP, ki la wan ha ka kyrdan balai bad ba saw, ha kaba u Bah Donkupar Sumer, MDC ka Umsning, u la wan ha ka kyrdan balai, u Bah Kisborly Kharbani, na Mawhati Konstitwensi u la ioh tang 3829 bad u la wan ha ka kyrdan kaba kaba Saw bad ka la long kumjuh ia u Bah Bah F.D Ramsiej uba la ioh tang 1563 vote bad uba la wan ha ka kyrdan ba Saw na Umroi.
Shillong: Palat spah tylli ki dukan bad ki kudam ki la ingkhong ha ka jingbam duh jong ka ding, ha ka step jong ka Sngi Saitjain ha Rongjeng, East Garo Hills District.
Ka jingkem ding, ka sdang naduh ka por 11.20 mynstep bad ka bteng haduh lai kynta, haduh ban da lah ban pynlip duh ia ka ding kaba klang.
La iathuh ba ka ding, ka wan na ka jaka shet jingbam bad nangta ka sa pur kylleng kylleng.
Ki don 40 tylli ki dukan kiba die jain, die kha tyrkhong, die jhur bad kiwei kiba la julor bad 28 tylli kiwei ki kudam ruh ki la jot thiaw lem bad 36 tylli kiwei ki iing tap shiliang, ki la julor khoit.
Ka jingjulor  la antad ba ka la poi sha ki klur tyngka.2.
LOSING LAKUNA    (INC)  – 2794.
NOTA  – 432.
HAT POHCHEN (UDP)    – 33903.
NOTA – 352.
HERMAN KHONGLAH (UDP) – 35313.
NOTA – 443.
NOTA – 692.
PAIA DHAR (NPP) – 33994.
LOM NONGRUM (PDF) – 635.
NOTA – 602.
CHARLES WILSON MUKSOR (IND) – 25434.
JWAT MON PARIAT (IND) – 755.
NOTA – 493.
NOTA – 402.
JEWELLER SYNREM (INC) – 20933.
DAMONMI DKHAR (UDP)  – 6934.
NOTA – 1023.
NOTA – 743.
ALBINUS SYMPLI (INC) – 13624.
TIMING LYNGDOH (PDF) – 2025.
PHRANG DKHAR (IND) – 736.
NOTA – 292.
WANDAME SUCHIANG –  12503.
HERALDSON DKHAR (UDP) – 1554.
NOTA – 482.
RI-IOO STEN (NPP) – 19213.
SHANBOR SUMER (UDP) – 17834.
CURRENTIS RABON (HSPDP) – 355.
SUSIL DKHAR (PDF) – 606.
PYNSKHEMBOR DKHAR (IND) –  4737.
PYRKHATBHA PYRPHET (IND) – 18633.
BHAWAN CHYRMANG (UDP) – 27944.
NOTA – 742.
HERTAMMI SUTING (NPP) – 37473.
NOTA – 512.
BISON ROY IANO (UDP) – 37373.
NOTA –  633.
NOTA – 633.
NOTA – 1252.
KITBOKLANG NONGTDU (UDP) – 13463.
TEIBORLANG HING (NPP) – 11914.
DAPOIWANMI LALOO (PDF) – 1645.
WISTFUL DISTING SYIEMLIEH (IND)  – 626.
NOTA- 472.
BAITLANG POHSNGAP (INC) – 1784.
DUNNO NONGPLUH (IND) – 22335.
PIL KHYRIEM (IND) – 456.
RK RYMBAI (IND) – 1347.
NOTA – 692.
SKHEMBOK SUCHIANG (NPP) – 29423.
MANBHA LYNGDOH (PDF) – 3404.
COMELY LYNGDOH (IND) – 23465.
