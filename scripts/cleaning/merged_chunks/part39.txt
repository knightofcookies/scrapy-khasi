Ula ong ruh ba kam don kano kano jingsuba sniew ia kiwei halor kane ka jingjia.
Ula ong ruh ba katei longkmie ka shitom jur bad mynta ka don haka jingshah sumar ha Woodland WK Hospital, Sabahmuswang.
Ka ïingbishar Special Judge (POCSO), East Jaintia Hills District kala hukum ban set byndi haduh 20 snem ia u Pynchemlangki Bareh bad ka kuna kaba T.5000.
U Pynchemlangki Bareh u dei uba donkti ban lehbeijot ia kawei ka khynnah rit haka 26.11.2019.
Ka Special Judge (POCSO) haka 16 tarik une u bnai kala pynmih iaka hukum bad kala rai ban set along bad ka kuna ia une u Pynchemlangki Bareh hapoh ki kyndon aiñ katkum ka section 4 jong ka POCSO Act bad section 506 IPC.Ka Khasi Students’ Union (KSU) Iooksi Unit haka sngi ba Ar kala sam ia u khaw, u dai bad ka umphniang bam sha ki 36 tylli ki longïing kiba don hapoh ka shnong Iooksi Iapkhla bad Umdienglieng Iooksi B.Ia kine ki jingiarap la ai sha ki nongshong shnong ha ryngkat ka jingiadonlang u Waheh Chnong ka shnong Umdienglieng u Ma Nangaibormi Sutnga, uba long u dkhot ka KSU, u ma Stableson Syiem Secretary ka shnong Umdienglieng, u President ka KSU Iooksi Unit u Sainia Sutnga bad u Secretary ka KSU Iooksi Unit u Kamjuhhi Tangliang.
Ka KSU Iooksi Unit ka la sam iakitei ki jingiarap kumba 20 iing sha ki nongshong shong ka shnong Umdienglieng, Iooksi B bad kumba 16 iing pat sha ki nong shongshnong ka Iooksi Iapkhla.
Ka Jaintia Students’ Movement (JSM) kala sam marbam sha ki 30 tylli ki longïing haka shnong Pamrapaithlu haka sngi ba Ar.
Ha kane ka jingsam marbam la iadonlang ka jigialang kaba lyngkot ba pyniaid da u S Dkhar Secretary Shnong, pynbud sa ka jingkren na u Ribul Dkhar General secretary Pamra Unit, L Rymbai Waheh Shnong bad u Wellson Siangshai President Eastern Region.
Ka JSM kala kyntu iaki paidbah ban bud ryntih iaki adong adit COVID-19 bad ki jingbthah jong ka sorkar ban tem iaka jingpur ka khlam COVID-19.
Ka shnong Moodymmai hapoh ka jingïalam jong u Waheh shnong u Ma Joseph Pariat ryngkat ka jingïadonlang ki nongkitkam jong ka Dorbar shnong kila sam da u khaw bad ka song pisa sha ki 200 tylli ki longïing jong ka shnong.
Hashwa ban sam ïa u khaw la don ka jingïalang lyngkot ha kaba u Waheh Shnong u Joseph Pariat ula ïathuh ba ka dorbar shnong haka jingshong jingïalang kaba kyrkieh kala rai ban synñiang da u khaw bad pisa khnang ban ïarap ïaki longïing jong ka shnong kiba donkam shisha ka jingïarap haka por kum kane.
U General Secretary shnong u Haunihiwot Pariat ula pynpaw ka jingsngewnguh ïa baroh ki nongshong shnong kiba la noh kylluid mynsiem na ka bynta ban thied ïa u khaw bad ban pynlong ïaka jingthmu jong ka dorbar shnong kaba jop.
Ka dorbar shnong ka la kyntu ïaki khun jong ka shnong ban long kiba husiar bad ban bud ryntieh ïaki kyndon ïada COVID katkum ba la bthah da ka tnad ka koit ka khiah.
Ka Jaintia Eastern College, Khliehriat lyngba ka Khasi Department kala rakhe ïaka sngi wan ïuhkjat nyngkong eh u kpa ki dak thoh Khasi u Rev.Thomas Jones I ha Saitsohpen, Sohra haka 22 Jylliew 1841.
Mynta u snem kane ka jingwan ki dak thoh Khasi kala kynjoh sha ka 180 snem, hynrei namar bala wan lynsher ka khlam COVID-19 ka jingrakhe ia kane ka sngi kala long kaba pjah bad la pynlong iaki prokram kiba rit bad kumjuh lyngba ki webinar ne online ban ïatai ia synñiang u bynhei bala noh Rev.Thomas Jones I sha ka jaidbynriew Khasi.
Ha kane ka jingkynmaw burom ia kane ka sngi khraw ka jingwan ki dak thoh Khasi, ka Jaintia Eastern College, Khliehriat kala pynlong iaka jingai jinghikai kaba kyrpang ha kaba u Dr.Phervision Nongtdu, principal ka college ula pyniaid ia kane ka jingai jinghikai bad ka Kong Percia Phawa Asst.Professor Khasi Department kala iathuh iaka jingiaid lynti jong u Rev Thomas Jones-I.Ka phang kalong U Rev Thomas.
Jones- I: Ki Matti jong u ha ka Jaitbynriew Khasi.
Ka Ramkrishna Mission Sohra kala kner la ka kti jingiarap jong ka da kaba sam marbam sha ki nongshong shnong ka Sohphoh, West Jaintia Hills District haka 19 tarik une u bnai.
Ia kine ki marbam la sam haka jingialam u Manbha Lyngdoh ba dei peit ia ka Ramakrishana Mission ha Jaintia Hills.
La sam ei ia u khaw bad u dai sha ki 40 tylli ki long iing ba duk ha ka shnong Sohphoh.
U Waheh Shnong Sohphoh, Bah Mutshwa Thabah ula pynpaw ka jingsngewnguh iaka Ramakrishna Mission kaba la noh synniang sha ki briew ba duk ha kum kane ka por ba ki briew ki kynduh jingeh naka daw ka jingkhang dam naka khlam Covid-19.
Na ka liang ka shnong ka ai ka jingkitbok kitrwiang bad kyrkhu kyrdoh iaka Ramakrishna Mission ba kan nang iaid shakhmat ha ki kam ki jam jong ka.
Ka Jylla Meghalaya kala kynjoh haduh 788 ngut ha ka jingdon jong ki briew ba ïap pang COVID-19 da ka jingkhlad biang sa 3 ngut haka sngi ba Ar.
Kine kiba khlad sa 3 ngut ki dei na East Khasi Hills 01, East Jaintia Hills 01 bad Ri Bhoi 01.
Kat kum ka jingpyntip ka Tnad ka Koit ka Khiah, sa 421 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4273 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 41, EJH: 19, EKH: 82, NGH: 30, RBD: 65, SGH: 09, SWGH: 42, SWKH: 12, WGH: 56, WJH: 60 bad WKH: 5.
Ki nongpang kiba la ioh pat iaka jingkoit ki don haduh 341 ngut.
Kine ki kynthup na EGH: 15, EJH: 04, EKH: 88, NGH: 21, RBD: 38, SGH: 13, SWGH: 15, SWKH: 27, WGH: 94, WJH: 12 bad WKH: 14.
Ka jingdon jong ki briew bala ïabit ïa kane ka jingpang khlam ha Jylla ka long 45976 ngut bad napdeng kine 40915 ngut kila ïoh ïa ka jingkoit bad 788 ngut kiba ïap nalor ki briew ba dang shitom.
U MLA jong ka Jowai u ma Wailadmiki Shylla ula plie paidbah ïaka 150 LPM (Litres Per Minute) Oxygen Plant ha Maternal & Child Health (MCH) Hospital Jowai haka sngi ba Ar.
Kane ka Oxygen Plant kan pynioh lyer oxygen sha kane ka hospital kaba la buh kyrpang iaki briew kiba iabit iaka jingpang khlam COVID-19 kaba don 70 tylli ki jingthiah.
Ia kane ka Oxygen la synniang da ka United Nations Development Programme (UNDP) & People of Japan bad kum ne ka plant la buh ruh ha sor Tura.
Haba plie ia kane ka Oxygen Plant, ma Wailadmiki Shylla ula ai khublei iaka tnad ka koit ka khiah bad ka sorkar jylla kumjuh iaka UNDP.“Ka jingdon jong kane ka Oxygen Plant kan long ka jingkyrkhu iaka District bad kan iarap shibun ia ki nongpang ba kin ioh ka jingsumar ha kane ka jaka sumar," la ong u ma Wailadmiki Shylla bad ula banjur ia ki paidbah ban wan shakhmat ai tika COVID-19 khnang ban lah ban iakhun pyrshah iaka khlam COVID-19.
Kiwei kiwei kiba iadonlang ha kane ka jingplie paidbah ia kane ka plant ki kynthup ia u Deputy Commissioner, West Jaintia Hills District u Garod LSN Dykes, u Saron Pasweth, EM JHADC, u Octomewot Lamin, Nominated MDC, ka Dr.R Pohrmen nalor kiwei kiwei.
Ka Grassroots Shillong kala kner la ka kti jingiarap da kaba sam marbam ba kynthup ia u khaw bad ki kiwei sha ki 22 tylli ki longiing bym don card rashon haka shnong Pamrapaithlu, East Jaintia Hills District haka sngi Nyngkong.
La sam ia kine ki marbam haka jingialam u Cheimiki Laloo, u team leader ka Grassroots Shillong.
La iadonlang u Waheh Shnong Ma L S Rymbai ryngkat Ka jingiadonlang u Secretary Shnong Ma Solomon Dkhar bad kiwei kiwei ki nongialam shnong.
Ka Dorbar Shnong Pamrapaithlu halor kane ka jingwan leh isynei kane ka Grassroots Shillong kala ai khublei bad pynpaw iaka jingsngewnguh ia ki nongialam ki jong ka kiba la kloi ban phai khmat sha ka shnong ban iarap ia kine ki longiing.
Ka Meghalaya People United Front (MPUF), East Jaintia Hills Unit kala sam khaw ha ki ar shnong ba kynthup haka shnong Lumskhen bad ka shnong Wahsarang haka sngi Nyngkong.
Ha kane ka jingsam khaw la ialam da u president ka MPUF East Jaintia Hills unit u Kyrshan Blah bad kiwei kiwei ki dkhot ka MPUF.Kane ka jingsam khaw ka MPUF kalong kum shibynta ban kyrshan iaki longiing kiba shah ktah haka jingkhangdam ban iakhun iaka khlam COVID-19 naba ki hap ban shong kset ha iing bad kim ioh shuh ka lad ban leit bylla.
Ka bor synshar district West Jaintia Hills haka sngi Nyngkong kala rai ban leit iakynduh bad ka bor synshar district jong ka West Karbi Anglong, Assam ban kyntu ban sangeh pyntreikam iaka ktem Pulit ne ka Border Police Outpost kaba don haka shnong Saba.
Ia kane ka rai la shim haka jingialang kaba long hadpeng ki kynhun sengbhalang ba kynthup iaka Jaiñtia Students Movement (JSM), ha Hynniewtrep Border Dispute Redressal Forum (HBDRF), Hynniewtrep Women Welfare And Development Organisation (HWW&DO) bad ka All Hynniewtrep People United Front (AHPUF).
Kumban shu pynkynmaw ba kane ka ktem pulit ka dei kaba la shna naduh u bnai Iaiong jong une u snem bad ka bor synshar district jong ka West Jaintia Hills haka 21 tarik u ‘nai Iaiong kala pynsangeh iaka jingshna ktem Pulit ka Assam ha Saba, ka shnong kaba don hajan Mukroh kiba hap ha khappud Meghalaya- Assam.
Hynrei dangshen u MLA Boithalangso LAC, West Karbi Anglong u Rupsing Teron haka 12 tarik une u bnai Jylliew ula hiar dalade ban plie paidbah ia kane ka ktem Pulit haka jingiadonlang ki dkhot jong jong ka Karbi Anglong Autonomous District Coucil (KAAC) nalor kiwei kiwei ki heh pulit ka Hamren.
Kane ka jingplie paidbah ia kane ka ktem pulit kala wanrah ka jingpyrshah kaba jur na kiba bun ki sengbhalang.
Ki nongialam jong kitei ki sengbhalang kila pynpaw ba kin ap ia kaei kaba mih na ka jingiakynduh ki ar district bad lada kam don kano kano ka jingseisoh kila dawa ba ka sorkar Meghalaya ruh ka dei ba kan shna noh mardor ïa ka ktem ki pulit Meghalaya mar syndah ïa ka BPO ka Assam ha Saba.
Ia ka tarik jong ka jingiakren kine ki ar district ym pat thikna, hynrei la buh ban long ha kane hi taiew.
Ka Rilum Jaintia lyngba ka Art of Living, Jaintia Hills Unit kala snohktilang bad ka pyrthei shityllup ban rakhe iaka International Yoga Day mynta ka sngi 21 Jylliew 2021.
Namar ka jingwan lynsher ka khlam COVID-19 ym shym la ioh ban pynlong iaka prokram paidbah ne ban ia leh Yoga, hynrei la shu ia leh online lyngba ka kor internet.
Ha Jowaui la pynkhreh da ki bor pyniaid ka Art of Living, Jaintia Hills Unit hapoh ka jingialam u Pearlet Toi, President Art of Living Jaintia Hills ryngkat u Kamnipaia Challam, Art of Living Instructor bad kiwei ki dkhot.
Kum ban shu pynkynmaw kane ka sngi ka la wan urlong da ka jingshimkhia u Prime Minister ka Ri u Narendra Modi ban pynsngew hakhmat ka Dorbar jong ka United Nation General Assembly kaba la shong ha u bnai September jong u snem 2014.
Ha une u snem kane ka jingrakhe ia ka International Day of Yoga ka long ka sien ba hynniew bad ki briew ba ju bang bad mlien ban leh ia ka Yoga naduh ki riew paidbah haduh ki nonghikai na la ki iing ki sem da ka mynsiem shitrhem ki iashimbynta shongshit ban pyni sha ka pyrthei ia ka jinglong kyrpang jong kane ka sngi kumba la pruid dak da ka United Nation General Assembly.
U Kamnipaia Challam, Art of Living Instructor haba kren maitphang shwa ban sdang ka jingleh Yoga u da ai mynsiem ia ki briew ba iashimbynta ba kin long kiba iaishah namar ha lyndet ka jinglah ban leh tikna ia ka Yoga kin sa mih paw ki dak ki shin jong ka jingkyrkhu bad ka jingmyntoi khamtam ha ka jingiadei bad ka koit ka khiah, ka met ka phad, ka pyrkhat ka pyrdain kiba long shibynta ki atiar ha ka longrynieng ryniot jongngi ki briew bad ki rukom jong ka Yoga kiba la shim ban leh ha kane ka sngi ki long ka Surya Namaskar, ka Asana, Breathing Pranayam, Meditation bad pynkut pat da ka Universal Prayer.
Ka Seiñraij Jowai hadien bala don kiba kynthoh pyrshah iaka Niamtre ne Niam Tynrai, kaba ktah mationg iaka niam ka rukom ha kiwei pat ki jaid niam, kala maham ba nangne shakhmat kan nym map shuh shuh iano iano kiba kynthoh pyrshah iaka jingngeit niam tynrai.
U President ka Seinraij Jowai, u ma OR Shallam ula ong ba ha kine ki kyndiat sngi hadien bala pynbna ban pynlong iaka Behdieñkhlam la don uwei u samla uba kynthoh pyrshah ha ki YouTube channel jong ki khubor.
Mar mar ka Seinraij Jowai kala mudui da ka ejahar ha Jowai Police Station bad la kem ia une u nongkynthoh u bala tip kum u Samuel Latam, uba na ka shnong Mynthlu, East Jaintia Hills District.
Kiba haiing naduh ka kmie, u mama bad u Samuel kila pan map na ka Seinraij Jowai bad na kaliang ka Seinraij Jowai ruh kala map bad ia kane la pynbeit ha Jowai Police Station.
U Ma Shallam, ula ong ba nangne shakhmat ka Seinraij Jowai kan nym aili iano iano ban kynthoh klumar iaka Niamtre Niamtynrai namar ba la bun bun sien ki briew kiba na kiwei ki jait niam kila kynthoh pyrshah kaba wanrah ka jingsngewsih sngewdiaw ia ki riew ngeit Niam Tynrai Niamtre.
“Ngi burom iaka niam jong kiwei bad kiwei ruh ki dei ban burom markylliang," la ong u ma Shallam.
U District Magistrate, West Jaintia Hills haka sngi Nyngkong ula weng iaka hukum Containment kaba la pyngngat haka kyntoit Syngrangbangbluh kaba hap ha Dongmihsngi, Jowai.
Ia kane ka jaka la pynbna containment haka 12 tarik une u bnai hadien bala jur ka jingiabit khlam COVID-19 ha katei ka kyntoit.
Ka hukum ka ong la weng ia kane containment hadien bala kham duna jingiabit khlam ki nongshong shnong ha kane ka kyntoit, hynrei ym shym la pyllait pat na kyndon pynjari ba la pynjari hapoh ka district ban tem iaka jingpur ka khlam.
U District Magistrate, West Jaintia Hills District ula pyngngat Micro Containment ia ki ar tylli ki shnong kata ka Shangpung Moolibang bad ka Shangpung Mission hadien bala don ki nongshong shnong kiba la iabit iaka jingpang khlam COVID-19.
U District Magistrate ula pynmih iaka hukum haka sngi Nynkong bad kane ka hukum kan treikam tad haduh bala pynbna da kumwei ban pyndep iaka jingbuddien ia ki briew kiba shah ktah bad kiba lah ban shah ktah na ka jingpang khlam COVID-19.
Ka hukum ka ong ym shah ia kino kino ban rung sha kine ki shnong kiba la pynbna containment.
Ki nongshong shnong kiba na kine shnong kiba la shah pyngngat containment ruh kim bit ban mih klumar bad ba ki dei ban pynkyrpang ialade ha iing.
Ym shah ban pynlong kino kino ki jait jingialang bad baroh ki dukan dukdoh ki dei ban khang.
Baroh ki ophis sorkar bad ki jong ki riew shimet ruh ki dei ban khang ha kine ki ar tylli ki shnong kiba la shah pyngngat containment bad ki kali kiba iaid lyngba kine ki shnong kiba wan na shabar ka containment kim bit ban sangeh hapoh u pud u ang kine ki ar shnong.
Ki Jaintia Students’ Union haka sngi Nyngkong kala leit khnang ban kynduh ia kiba shongdie die jhur die soh ha Iawmusiang, Jowai hadien ba ki pulit Jowai kila kurup iaki mar ki mata bad iaki jhur ki soh jong ki ha ka taiew kaba la dep.
Ki nongialam ka JSU kila lumlang ia kine ki nongdie jhur bad ki la tur sha ka phyllaw ka ophis u DC ban iakren bad u DC.Ka JSU kala kam ba u DC ula kular ban shim khia halor kane ka phang hadien ka jingiakren bad ki nongialam ka JSU bad ki nongshong iew ha Iawmusiang.
U DC ka West Jaintia Hills hadien ka jingiakren bad ki nongialam ka JSU bad ka kynhun ki nongdie jhur la phah shim ia ki kyrteng kiba shah knieh ki khur ki soh bad yn sa lah ban siew ia ka bai luksan sha kine ki nongdie jhur.
Shuh shuh ka JSU ka la ai jingmut ia ka bor District ban pynbiang ia ki jaka ba pura khnang ba kiba shongdie kin iohlad ban ia die ia thied bad ban lait na ki jingklumar bad ki bor ka aiñ bad ha kajuh ka por ban bud ryntih ruh ia ki hukum ka koit ka khiah, khnang ban lait ka ka jingiabit COVID-19.
Na ka liang ka JSU ruh ka ai khublei halor ka jingshim khia u DC ban ailad iaki nongshong iew bad ki nongdie madan ban shong die haka jaka kaba biang bala pynbeit da ki nongpyniaid iew.
Ka JSU kala kyntu sha baroh ki paidbah ban iatreilang ha kum kane ka por bad ban burom iaka aiñ ka tnat ka koit ka khiah ban lait na ka jingbit na u COVID-19 bad ban lait noh na ka jingkhang dam kaba lah neh slem bha.
Mynta ka sngi ka jingdon jong ki briew kiba iabit khlam thymmai kala hiar shaduh 269 hapoh kine ki 24 kynta bad kiba iap na ka jingpang COVID-19 ki don 5 ngut.
Da kane ka jingkhlad biang sa 5 ngut ka Jylla Meghalaya kala kynjoh ka jingiap khlam sha ka 785 ngut Kine kiba khlad sa 5 ngut ki dei na East Khasi Hills District: 03 bad mar iwei na Ri Bhoi bad West Jaintia Hills District.
Kat kum ka jingpyntip ka Tnad ka Koit ka Khiah, sa 269 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4196 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 12, EJH: 05, EKH: 120, NGH: 10, RBD: 57, SGH: 00, SWGH: 02, SWKH: 02, WGH: 13, WJH: 42 bad WKH: 06.
Ki nongpang kiba la ioh pat iaka jingkoit ki don haduh 655 ngut.
Kine ki kynthup na EGH: 20, EJH: 19, EKH: 238, NGH: 21, RBD: 46, SGH: 06, SWGH: 20, SWKH: 77, WGH: 97, WJH: 83 bad WKH: 28.
Ka jingdon jong ki briew bala ïabit ïa kane ka jingpang khlam ha Jylla baroh ka long 45555 ngut bad napdeng kine 40574 ngut kila ïoh ïa ka jingkoit bad 785 ngut kiba ïap nalor ki briew ba dang shitom.
U District Magistrate, West Jaintia Hills District ula pyngngat Micro Containment iaka shnong Ksehrynshang hadien bala don ka jingibit khlam COVID-19 ha kane ka shnong.
U District Magistrate haka hukum kaba u la pynmih haka Sngi U Blei ula ong ba ka don ka jingiabit jingpang khlam COVID-19 ha kane ka shnong bad namar ba donkam ban leh iaka jingbuddien bad ban test ia ki nongshong shnong kiba lah ban shah ktah na ka jingpang la pyngngat micro containment iaka shnong Ksehrynshang ban tem iaka jingpur ka khlam.
Katkum ka hukum la khang pyrshah iaki briew ban rung sha kane ka shnong bad ki nongshong shnong na kane ka shnong ruh kim bit ban mih.
Baroh ki nongshong shnong la bthah ban kin shong kset bad pynkyrpang ialade ha ki iing ki sem jong ki.
La khang ban pynlong ia baroh ki jait jingialang bad baroh ki dukan dukdoh ruh ki dei ban khang hapoh kane ka shnong.
Kane ka hukum kala treikam naduh mynta ka 20 tarik Jylliew haduh bala pynbna da kumwei.
Hadien ba ka bor synshar district West Jaintia Hills District kala ai lad ban plie iaki dukan haduh 20 percent ha ki iew ki hat, ka dorbar shnong Tympang Iawmusiang, Jowai kala tah iaki number ha ki dukan kiba don ha poh u pud u sam jong ka haka sngi Robibar.
Kine ki iew kiba la shah ban plie 20 percent ha Jowai ki long ha lawmusiang, CNI Market, lawchyiap (JPC Market) bad lawthymme, Ladthalaboh, Jowai kiba hap hapoh ka jingpyniaid ki Market Committees naduh ka por 9.00 AM haduh 3.00 PM.Ki dukan kiba lah ban plie ki dei kiba don ia u number: Haka sngi Nyngkong: Kiba don ia u number 1 & 4 Haka sngi Balang: Kiba don ia u number 2 & 5 Haka Sngi Thohdieng: Kiba don ia u number 3 & 6 Ka Dorbar Shnong Tympang Iawmusiang Jowai kala dep ban tah ia kine ki number ha ki biar jong ki dukan bad la kyntu iaki trai dukan ban bud ryntih iaki jingpynbeit.
Ki trai dukan ki lah ban leit peit iaka number ka sngi ba ki dei ban plie bad nakaliang ka dorbar shnong Tympang kala ong ba kan pyndep ia kane ka kam tah number shibit miet ha baroh ki dukan.
Shuh shuh ka Ladthadlaboh Dorbar Shnong ruh kala dep ban tah iaki number ha ki dukan bapher bapher.
Ka Dorbar Shnong Tympang kala ong ba ki dukan die lang ne wholesales ruh ki kynthup lang ha kane ka jingpynbeit thymmai bad kin plie katkum ka sngi ba dei u number jong ki.
Kane ka juh ka rukom kanlong ha kiwei kiwei ki iew ha sor Jowai baroh.
Ka Seiñkynjei bad uwei na ki nongshong shnong ka Panaliar u Panhok Shylla kila sam marbam sha ki katto katne ki longiing ha ka shnong Panaliar haka sngi Saitjain.
Kine ki longiing ki dei kaba la shah ktah naka jingkhang dam COVID-19.
Shuwa ban sam la pynlong iaka jingialang kaba lyngkot kaba iadonlang bad ka COVID Commitee jong ka Panaliar bad ka jingialang la pyniaid da u Assistant Waheh Shnong Panaliar u ma Phrangsngi Challam.
La ioh jingkren na u Lakhon Laloo secreatary Seiñkynjei, u Careme Phawa General Secretary Panaliar kiba la khot la wer iaki nongshong shnong bad ki riew shimet ban mih shakhmat ban iarap iaki paradoh parasnam ha kum kane ka por ka saw ka sian na ka jingwan lyngshop ka khlam.
Ka Khasi Students’ Union Namdong Area Unit kala sam marbam sha ki ar tylli ki shnong ka Namdong B Bad Mukhnang kum shibynta ban kyrshan ia u paidbah shah ktah na ka jingkhang dam ban iakhun iaka jingpang COVID-19.
Ka KSU Namdong kala sam ia kine ki mar bam ba kynthup ia u dai abd khaw haka sngi Saitjain.
Shuwa ban sam la don ka jingialang kaba lyngkot ha Namdong B haka jingiadonlang u Assistant waheh shnong P Ksoo bad ki dkhot shnong general secretary KSU Namdong Juhhi Tariang haka jingialang kaba pyniaid u organizing secretary KSU Bhabok Sungoh.
Ka Sur U Paidbah East Jaintia Hills, ka synjuk kaba la thaw ban peit iaka bha ka miat ka East Jaintia Hills kala kner la ka jingiarap jong ka sha kawei ka jaka ri khynnah, ka 7-Thyndai Child Care Institute Cum-Counselling Centre (Orphanage Home) kaba don ha Tuberkmaishnong, East Jaintia Hills District.
Ia kine ki tiar kiba kynthup iaki marbam la aiti haka sngi Saitjain da ki nongialam ka Sur U Paidbah East Jaintia Hills haka jingialam khmat u Dr.Ryngkat Phawa Chairman Sur U Paidbah East Jaintia Hills haka jingsynralang Streamly Suchen Assistant General Secretary bad ki dkhot ba kynthup ia u Justice Lyngdoh, Livingstone Phawa, Jespar Bareh, Everlast Nongtdu, Ka kong Crescent Tlang, Burom Tlang bad u Harvis Phawa sha ki nongialam ka Seiñ Manbei Seiñraij Tuber kaba pyniaid ia kane ka jaka ri khynnah.
La ioh iaka jingnguh blei na u Jiedlang Sana uab long ruh u Waheh Chnong ka Tubekmaishnong, ka jingkren n aka kong Melis Dkhar ka Secretary 7-Thyndai Child Care Institute Cum-Counselling Centre kaba la iathuh iaka jingiaid lynti ka centre.
La ioh ka jingkren na u Justice Lyngdoh, Harvis Phawa kiba la ai mynsiem ia ki nongpyniaid ka jaka ri khynnah bad ba kim dei ban duh jingkyrmen lada ki kynduh ki jingtynjuh haka jingiaid lynti namar ba ka kam kaba ki leh kadei ka kam kaba don burom bad ban iarap ia ki para briew khamtam ki khynnah kiba donkam iaka jingsumar ban miat ban bha ka lawei jong ki.
Kila kitbok kitrwiang ia kane Sein Manbei Seinraij Tuber bad kin lah ban pyniaid shaphrang ia kane ka jaka ri khynnah.
Na kaliang ka Seinraij bad ka jaka ri khynnah kila ai khublei iaka Sur U Paidbah East Jaintia Hills bad kitbok kitrwiang iaki nongialam ba kin nang lah ban shakri bad peit ia ka miat ka bha ka district baroh kawei.
KI tiar kiba la ai ka Sur U Paidbah East Jaintia Hills ha katei ka jaka ki kynthup iaka almari, ki khiew shet ki pliang, u khaw, phan, dai, pylleng bad kiwei kiwei.
Ka Jylla Meghalaya kala kynjoh haduh 780 ngut ha ka jingdon jong ki briew ba ïap pang COVID-19 da ka jingkhlad biang sa 4 ngut haka sngi Robibar.
Kine kiba khlad sa 4 ngut ki dei na East Khasi Hills District: 03 bad mar iwei na South West Garo Hills.
Kat kum ka jingpyntip ka Tnad ka Koit ka Khiah, sa 390 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4587 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 19, EJH: 08, EKH: 134, NGH: 28, RBD: 80, SGH: 00, SWGH: 03, SWKH: 05, WGH: 49, WJH: 50 bad WKH: 14.
Ki nongpang kiba la ioh pat iaka jingkoit ki don haduh 542 ngut.
Kine ki kynthup na EGH: 26, EJH: 11, EKH: 223, NGH: 37, RBD: 28, SGH: 24, SWGH: 18, SWKH: 31, WGH: 59, WJH: 54 bad WKH: 31.
Ka jingdon jong ki briew bala ïabit ïa kane ka jingpang khlam ha Jylla baroh ka long 45286 ngut bad napdeng kine 39919 ngut kila ïoh ïa ka jingkoit bad 780 ngut kiba ïap nalor ki briew ba dang shitom.
COVID-19 DISTRICT WISE STATUS, MEGHALAYA.U District Magistrate, West Jaintia Hills District haka sngi Saitjain ula pyndam iaka hukum micro containment haka shnong Demthring hadien bala lah ban tem iaka jingpur ka jingpang khlam COVID.La pyngngat micro containment haka 12 tarik une bnai ia kane ka shnong hadien bala jur ka jingbit khlam.
Katkum ka report la lap ba ka jingpur ka khlam ka la duna bad la dep pyndep ruh iaka test khamtam ha kito kiba don jingma lane kiba lah ban shah ktah haka jingpang khlam.
U District Magistrate ula pynbna ba ula weng iaka hukum containment naduh 20 tarik Jylliew 2021, hynrei ym shym la pynlait pat na ki kyndon pynjari ban iakhun pyrshah iaka khlam COVID.Ka Hynniewtrep Achik National Movement (HANM) kala kner laka kti jingiarap jong ka da kaba sam marbam sha ki longïing kiba ioh bam khaw rashon ne ki bym don card rashon haka shnong Moolamanoh, East Jaintia HIlls District.
Ia kine ki marbam ka HANM kala sam haka sngi Saitjain kum shibynta ban kyrshan ia kine ki longiing hadien ba kim ioh shuh ka lad ban leit trei leit ktah naka jingkhang dam COVID-19.
La sam ia kine ki marbam haka jingialam ka president ka HANM woman wing ka kong Bythygrace Dkhar ryngkat u vice president HANM East Jaintia Hills u Monkini Shylla bad kiwei kiwei.
Ka Jylla Meghalaya kala kynjoh haduh 776 ngut ha ka jingdon jong ki briew ba ïap pang COVID-19 da ka jingkhlad biang sa 5 ngut haka sngi Saitjain.
Kine kiba khlad sa 5 ngut ki dei na East Khasi Hills District: 02 bad mar iwei na South West Garo Hills, West Garo Hills bad West Jaintia Hills.
Kat kum ka jingpyntip ka Tnad ka Koit ka Khiah, sa 514 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4743 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 32, EJH: 08, EKH: 163, NGH: 15, RBD: 57, SGH: 22, SWGH: 19, SWKH: 12, WGH: 63, WJH: 115 bad WKH: 08.
Ki nongpang kiba la ioh pat iaka jingkoit ki don haduh 585 ngut.
Kine ki kynthup na EGH: 28, EJH: 9, EKH: 240, NGH: 32, RBD: 28, SGH: 15, SWGH: 37, SWKH: 23, WGH: 75, WJH: 74 bad WKH: 24.
Ka jingdon jong ki briew bala ïabit ïa kane ka jingpang khlam ha Jylla baroh kala kiew sha ka 44896 ngut bad napdeng kine 39377 ngut kila ïoh ïa ka jingkoit bad 776 ngut kiba ïap nalor ki briew ba dang shitom.
COVID-19 DISTRICT WISE STATUS, MEGHALAYA.Ka Dorbar Chnong Dulong, Jowai haka sngi Saitjain kala sam marbam sha ki nongshong shnong jong ka kiba la hap ban shong kset ha iing na ka jingkhangdam COVID-19.
Ia kine ki marbam la sam haka jingialam u waheh chnong ma Sienwanmiki Bareh haka jingiadonlang u secretary shnong u ma Kitlang Lato nalor kiwei kiwei ki nongialam bad dkhot shnong.
Ka Dorbar Chnong Dulong kala ban sam ia kine ki marbam sha ki 102 tylli ki longïing.
Ka Dorbar Chnong Dulong kala ai khublei ia baroh ki khun ka shnong kiba la synniang na ka bynta ban thied ia kine ki mar bam ban sam sha kine ki longiing.
Ka tnad Horticulture, West Jaintia Hills District kala sam iaki symbai naduh Sohsaw, Sohkhia, Kubi bad Shynrai bad kiwei de  sha ki paid nongrep kiba hap ha Thadlaskein Block.
Halor kane na kaliang ka Hill’s Farmer Union (HFU), Thadlaskein Block Unit, West Jaintia Hills District ka ai khublei kyrpang ia ki officer bad ki nongtrei jong ka Tnad kiba la sam ia kine ki symbai sha ki nongrep ka thain.
U President ka HFU Thadlaskein Block, u Mutshwa Thabah, ha ka sngi ba sam ia ki symbai sha ki nongrep na ki shnong bapher bapher jong ka Thadlaskein Block, u la kyntu ia ki nongrep ba ki dei ban long ki ba trei shitom bad ban rep katkum ka juk stad thymmai ba mynta khnang ba kan pynioh nong shuh shuh ia ki nongrep.
U la pynshlur ruh ia ki nongrep ban ia leh katba lah ban rep da ka sboh organic khnang ba kan iada ia ka khyndew.
Ka tnad Horticulture ka la sam ei haduh 15 ton u Symbai Shynrai (Lakadong Turmeric) sha ki nongrep na ki shnong bapher bapher lyngba ka Hill’s Farmer Union Thadlasdkein Block.
Shuh shuh nakaliang u Secretary jong ka HFU Thadlaskein Block, Chanbor Rymbai, u la kyntu ia ki nongrep ba ki dei ban pynmyllien ban iit ia ki jingthung ki ba lah ban pynmih pisa khambun bad ruh ki ba lah ban rep khlem da pyndonkam ia ki dawai ba long bih ban neh ka sboh jong ka khyndew bad la kyntu iaki nongrepp kiba ia kynduh jingeh kum ha ka jingshah  pynjulor ha ki khniang bad kiwei de ban pyntip sha ka HFU ban rah pynsngew sha ki tnad ba dei peit.
Ka Dorbar Shnong Namdong- B, Mukhnang, Madanrtiang, Thadmukoh, Kremmyrsiang, Ladmyngngor bad Sanaro iaka Ramakrishna Sohra kaba lyngba ka Relief Camp jong ka kala wan sam khaw sha ki longiing ba duk.
Ka Ramakrishna Mission kala sam da u khaw 25kg bad u dai 5kg manla kawei ka longiing kaba la kot haduh 200 tylli ki longïing ka thain Namdong kiba kynthup ia ka Shnong Namdong – B, Madanrtiang, Mukhnang , Thadmukoh, Kremmyrsiang, Ladmyngngor bad Sanaro haka 18 Jylliew 21.
Ki nongialam shnong (Waheh Shnong) bad ki  paidbah ki dap da ka jingsngewkmen bad sngewnguh ban ioh pdiang Ia kane ka jingiarap jong ka Ramakrishna Mission Sohra ha kum kane ka por ba ki mad ia ka jingeh ha ka jingim briew manla ka sngi namar ba kim ioh shuh ia ka kamai kajih ka ba biang.
Kine ki shnong kila ai khublei kyrpang ia u Maharaj, Ma Manbha Lyngdoh bad ia kiwei kiba ia donlang ha kane ka sngi na ka bynta ka jingleh isynnei jong ki iaki nongshong shnong ha ka hain Namdong.
Kane ka long katkum ka khubor kaba la phah da u D S War Waheh Shnong Namdong – B.Khlieh la ka sngi ka Meghalaya Energy Corporation Limited (MeECL) kala pynlip bording haduh 48 kynta ia ki 9 tylli ki shnong ha East Jaintia Hills District bad kine ki shnong kila pan jingshai naka MeECL hapoh 14 sngi namar ba ki siew thikna iaka bai thang bording.
Kine ki khyndai shnong ki kynthup iaka Umkiang, Kuliang, Pyrtakuna, Lumsoskie, Lumphyllut, Dona Bhoi, Dona Skul, Dona Umbluh bad ka Ratacherra.
Kine ki khyndai tylli ki shnong kila pan jingshai na Executive Engineer (Distribution), MeECL, Moowakhu, Khliehriat ba un pynshai hapoh 14 sngi ba kaei ka daw ba ki lip bording man ka sngi, kaba la wanrah jingeh iaki namar ba shit ka suinbneng sha kane ka thain kaba don ha khappud Assam bad Bangladesh.
Kum ki paidbah kila pynpaw ba ki siew thikna iaka bai bording sha ka MeECl, hynrei kam shym la lah satia ban ai ka jingshakri bad bording kaba khlem thud.
Kane ka jingthud ne ka jinglip bording ha kine ki shnong kala pynlyngngoh la ka MeECL ka pyntreikam iaka shutdown ha kine ki shnong.
“Ngim sngewthuh ha kano ka dur ba la pynlip iaka bording ha kine ki shnong jong ngi, khamtam haba slap bad jur ka lyer.
Kane ka rukom leh ka MeECL kam dei kaba mynnin mynta.
La I kumba ki nongtrei kiba trei ha ki sub station ki ap ia u slap bad ka lyer namar ba marsien slap kin pynduh iaka bording," la ong ka shithi kaba la phah u ma Kynjaimon Amse, Assistant Waheh Shnong Umkiang sha u Executive Engineer MeECL, Moowakhu bad bynrap la kumba ka bording kaba sam sha kine ki shnong ki tieng ia u slap ka lyer lane baka bording kaba ka MeECL ka ai kam dei ka juh kaba ai sha Jowai, Shillong ne Khliehriat.
Ula kynthoh ruh hato ka bording kaba dei ban ai sha kine ki shnong la dep die lut mo sha ki kharkhana cement ha Narpuh Elaka.
Ha kum kane ka por ka saw ka sian naka jingwan lyngshop ka khlam COVID-19, ka sorkar ka bthah ia ki paidbah ban shong ha iing, hynrei khlem ka bording ha kine ki jaka ba shit kumno ki paidbah kin neh ban shong ha ïing.
Ka sorkar ka dei ban sngewthuh iaki jingeh jong ki paidbah bad ka dei ban pynbeit mardor ia kane ka rukom pynlip bording sha kine ki shnong khappud bad ki shnong kiba ka jingshit kala kiew katba nang mih ki snem.
The State Police with the assistance of Directorate of Health Services has been opening temporary vaccination sites in various police units, in order to provide spot registration and vaccination to its officials who have been categorised as frontline workers.
In a statement issued on Friday, AIGP (A) GK Iangrai said as on date the department has achieved 99.14% completion of 1st dose vaccination amongst its officials and the vaccination drive for the 2nd dose is in progress.
He said the department on seeing the encouraging signs of successful vaccination rate among the officials, has now opened temporary vaccination sites in some police units, extending its support to the vaccination drive and also providing opportunities to willing and eligible family members of police officials, who have been categorised as ‘Priority Targets’ to be vaccinated.
U District Magistrate, West Jaintia Hills ula pyndam noh iaka hukum micro containment haka shnong Moobakhon.
U District Majistor ula pynmih iaka hukum haka sngi Thohdieng hadien bala ioh iaka report ba ka jingpur ka khlam kala duna bad kynhun ka tnad ka koit ka khiah kala pyndep iaka jingbuddien bad ban leh iaki test ha kito ki nongshong shnong kiba lah ban shah ktah.
Wat la weng iaka hukum containment ha kane ka shnong, hynrei ym pat pyllait pat na ka hukum Total Curfew kaba la pynjari hapoh ka district.
U District Magistor, West Jaintia Hills District Ma Garod LSN Dykes ula pyngngat micro containment iaka kyntoit Ringkyrtein haka shnong Moodop, Nartiang.
Ia ka hukum la pynmih haka sngi Thohdieng hadien bala la lap ba don ka jingiabit jingpang khlam COVID-19 thymmai ha kane ka kyntoit.
Katkum ka hukum la khang pyrshah ia kino kino ban rung sha katei ka jaka bad kiba shong ba sah ha katei ka kyntoi ruh la khang pyrshah ban mih klumar.
Baroh kiba shong ba sah ha katei ka kyntoit la bthah ba kin shong pynkyrpang ialade hala ki jong ki ïing ki sem jong ki.
Kane ka hukum kan treikam tad haduh bala pynbna da kumwei.
U District Magistrate, East Jaintia Hills District, Bah E Kharmalki haka sngi Thohdieng ula pynbna ba la ailad ban plie iaki iew lai sngi ha ka taiew ban wan haka sngi Nyngkong, Balang bad ka Sngi Thohdieng.
Kumban shu pynkynmaw ba dangshen haka 14 tarik une u bnai u district majistor ula hap ban pynkylla iaka hukum plie iew hadien ba ki dukan kila phiel ban bud ryntih iaki kyndon aiñ COVID-19 Kine ki iew kiba shah ban plie ki kynthup iaka Khliehriat East & West, baroh ka iew Ladrymbai, Umpleng, Chiehruphi, Lumshnong, Sohkymphor, Sookilo, Saipung, Samasi, Jalaphet, Rymbai, Wapung, Sutnga, Batwa and Umkiang bad ki dukan shnong kiba pyniaid da ki Dorbar Shnong ne Market Committee.
Ia kine ki iew la shah ban plie naduh ka por 9 baje mynstep haduh 3 baje nohphaisngi.
Shuh shuh tang 50 percent la shah ban plie iaki dukan mar bam, dukan electrical, dukan mobile, dukan die juti ban plie haka 21 tarik Jylliew kaba dei ka sngi Nyngkong.50 percent la shah ban plie iaki dukan mar bam, hardware, spare parts dukan die jain haka 23 tarik Jylliew kaba dei ka sngi Balang.
Haka 25 tarik Jylliew kaba dei ka sngi Thohdieng la shah ban plie 50 percent iaki ki dukan die marbam bad ki electrical, Mobile bad dukan die Juti.
Shuh shuh ki dukan hapoh shnong kin plie naduh ka por 2 Pm haduh 6 pm.
Ka jingpyrkhing ban iaid ban ieng na kawei ka district sha kawei ka district ka dang neh bad kiwei kiwei ki jingpyrkhing kiba la dep pynbna nalor kiwei ki kam bala pyllait na ka kyndon pynjari ban tem iaka jingpur ka khlam COVID-19.
Ka Jylla Meghalaya kala kynjoh haduh 771 ngut ha ka jingdon jong ki briew ba ïap pang COVID-19 da ka jingkhlad biang sa 9 ngut haka sngi Thohdieng.
Kine kiba khlad sa 9 ngut ki dei na East Khasi Hills District: 03 bad mar 01 na East Jaintia Hils, Ri Bhoi District, South West Garo Hills, West Garo Hills, West Jaintia Hills bad West Khasi Hills.
Kat kum ka jingpyntip ka Tnad ka Koit ka Khiah, sa 650 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala kiew 4819 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 47, EJH: 08, EKH: 220, NGH: 07, RBD: 92, SGH: 18, SWGH: 19, SWKH: 25, WGH: 109, WJH: 101 bad WKH: 04.
Ki nongpang kiba la ioh pat iaka jingkoit ki don haduh 431 ngut.
Kine ki kynthup na EGH: 26, EJH: 11, EKH: 126, NGH: 31, RBD: 38, SGH: 06, SWGH: 22, SWKH: 04, WGH: 66, WJH: 86 bad WKH: 15.
Ka jingdon jong ki briew bala ïabit ïa kane ka jingpang khlam ha Jylla baroh kala kiew sha ka 44382 ngut bad napdeng kine 38792 ngut kila ïoh ïa ka jingkoit bad 771 ngut kiba ïap nalor ki briew ba dang shitom.
Ka Khasi Students’ Union (KSU) Wapung Unit haka miet 17 tarik kala pynphai ia ki bar jylla kiba thmu ban wan bylla sha East Jaintia Hills ha ki kharkhana sain rnga dewiong.
Ka khubor kaba la pyllait da u publicity secretary KSU Wapung Uniut, u Shibaitlang Rymbai “Kine ki nongtrei bylla ki dei kiba wan na Assam kiba thmu ban leit trei sha ki kharkhana Coke kiba don ha East Jaintia Hills District.
" Ka KSU kala pynpaw iaka jinglyngngoh kumno kine ki bar jylla kila ioh ban rung sha ka jylla khlem ka jingleh iaka test COVID-19 nalor ba kim don iaki kot ki sla kiba biang ban pynthikna iaka jaka shong jaka sah jong ki bad kiwei ki kot ba dei ban ioh naka tnad Labour ka sorkar Jylla.
Ka KSU kala pynrem iaki nongtrei ha Entry Point ha Umling namar ka jinglait jong kine ki briew ban wan shaduh sha East Jaintia Hills khlem da pyndep iaka test COVID-19.
Ka KSU kala dawa na ka sorkar ban pynjur iaka jingpyrkhing ban tem iaka jingrung klumar ki briew kiba na bar jylla sha kane ka Jylla.
Ngi ki ba haïing hasem jong i (Late) Kong Greensly Shadap ba shong ba sah haka dong Moodop, Nartiang iba la khlad noh na kane ka pyrthei haka 17/05/2021 bad ba la leit ontep haka 17/05/2021, ngi kwah ban pynpaw hangne ïaka jingsngewnguh bad jingai khublei kyrpang ïaki jingduwai ka jingïadon ryngkat ka jong phi naduh ki Pastor, tymmenbasan, Rangbah Balang Presbyterian Moodop Nartiang, i Rangbah Shnong ka Moodop Nartiang bad ki nongkitkam ka shnong, ki longkmie longkpa, ki samla shnong, i Dr.RL Pohsnem, ki Nurse bad ki staff jong ka PHC Nartiang, ki kha ki man, ki paralok, ki ba haïing hasem najan najngai bad kiba don jingïadei bad i (Late) Kong Greensly Shadap.
Khublei Shibun To U Blei un dang kyrkhu kyrdoh ïa phi iwei pa iwei.
Na ki para, ki khun, ki ksiew bad pyrsa kurim jong i (Late) Greensly Shadap.
Kane ka long ka jingpyntip na kiba haïing hasem jong i Tbn F D W Sutnga i kurim jong i (L) Memorial Suchiang ba shong ba sah ha Tyndowapung, Ladthadlaboh, Jowai ila khlad noh haka 18/06/2021.
Ka jingpyndep ia kaba sah jong i kan long 18/06/2021 ha u lum jingtep ka Balang Thadlaboh Presbyterian, Jowai.
I Tbn F D W Sutnga i dei i kpa jong i Ma Sparkling Suchiang, i Ma Berielly Suchiang, I Ma Midnight Suchiang bad i Ma Complete Suchiang.
U Sub-Divisional Officer (Supply)Amlarem Sub-division ula bthah ia baroh ki Fair Price Shop Dealer jong ka Amlarem Sub-Division, Amlarem ba kin ai jingpyntip sha ka Ophis jong Sub- Divisional Officer (Supply) lada don kino kino ki ki nongbam rashon Card ha ki Centre lane ha Shnong jong ki kibym shim ia u khaw rashon palat ia ka 3 (Lai) bnai.
U SDO ula bthah ia ki dukan rashon ban shim ia ka kyrteng jong ki trai Card Rashon bad ia u Card Number jong ki nongbam rashon.
Ki dukan rashon ki dei ban pyntip  hapoh ka 10 (Shiphew) sngi, khnang baka ophis jong u SDO Amlarem kan ioh ban leh ia kaba donkam.
Ka Seinraij Jowai kala pynbna paidbah ba kan pynlong iaka lehniam Behdieñkhlam mynta ka kynti ruh da kaba bud ryntih iaki kyndon bad ki adong adit COVID-19.
“Ka jingmut hi jong ka Behdieñkhlam ka dei ban beh iaka sniew ka smeh ha ka imlang sahlang, kumta hadien bala ioh jingbit na ka bor shynshar district ban pyndep iaki jinglehniam baroh shisnem ngi la iaid shakhmat ban pynkhreh iaka Behdieñkhlam, kaba dei artad kaba tamasa kaba la khring ia kiba bun wat la ngi hap ban pynrit ne pynheh iaka rukom lehkmen," la ong u ma OR Shallam, President Seiñraij Jowai haba iakren bad ki nongthoh khubor haka sngi Palei.
“Ka Ministry of Culture jong ka sorkar pdeng ruh kala ai jingmut ban lehkmen ïaka Behdieñkhlam da kaba kynthuplang iaka jingioh laidluid ba 75 snem ka Ri India bad ka sorkar Meghalaya ka ban dap 50 snem ka jingioh jylla ba pura jong ka," la ong u ma Shallam.
Ula ong ruh “Ka Seinraij Jowai kala rai ban iaid shakhmat lada ka jingpynkhreh iaka Behdieñkhlam kan long kaba rit ne kaba heh bad iaka SOPs ngin sa phah sha ka sorkar.
" Kumban shu pynkynmaw ba mynshem snem ruh ka Seinraij Jowai kala pynlong Behdieñkhlam tang da ki jinglehniam ainguh aidem bad la pyndam ia baroh ki jingshad ha ki jaka paidbah.
Shuh shuh ha kaba iadei bad ka jingpynkhreh iaka Behdieñkhlam, kumba ju long manla u snem ka Dorbar Niam jong ka Raij Jowai hapoh ka jingkhmih jingpyniaid u Dolloi kum u khlieh ka niam ka Elaka haka sngi Palei kila pyndep iaka lehniam Knia Khang ban ainguh aidem ba shisien shisnem ia ki Soo Dwar Sooluti bad ka Tawiar Takan kiba long ki Ryngkew ki basa ba ieng ban iada ia ka Shnong ka Raij na ka tyrut ka smer, ka sniew ka smeh bawan ha ki dur ki rukom bapher.
Ha shwa ban poi ka sngi jong kane ka jinglehniam ne knia ainguh ki shakri niam ka Raij naduh u Doloi, u Pator, u Langdoh, ki Sangot, ki Wasan ryngkat ki riew rangbah ka Seinraij ki la iamih shakhmat ka Iew ka hat ban pyndep ia kawei na ki rukom, dustur ba la tip kum ka Kbai Mooknor.
Ka jingmut jong kane ka jinglehniam ka long ban ainguh aidem ia u Trai Nongbuh nongthaw bad ki Lei Shnong- Lei Raij na ka bynta ki jingkyrkhu ba laioh bad ruh ban kyrpad kyrpon ba kin da kin ker ia ka shnong ka raij na ka tyrut ka smer, ka pang ka shitom, ka khlam ka nguh jong kane ka juk bad ruh ban kin theh sei pat ki jingkyrkhu ha ka shnong- ka raij ioh ba ka shongsuk shongsain kan synshar, bad  ka roi ka par ba dap biang ha baroh ki liang.
Ka Unemployment Youth Development Society, Mooshrot kala ai burom iaki ar ngut ki nongtrei ASHA hapoh ka shnong haka sngi Palei.
Ka UEYDSM kum shibynta ban pynpaw ka jingsngewnguh iaka jingshakri ki ASHA ha Mooshrot kiba trei shitom ban pyndep iaka kamram wat ha kum kane ka por ba wan lyngshop ka khlam COVID-19 kala ai burom katba kaba ki lah ei.
Ia kane ka jingai burom la aiti da u president ka Society u Rimiki Lathong, u Justice Paul Lyngdoh bad kiwei kiwei.
Ka Umkiang PHC kaba dei tang maka na ki jaka sumar kaba shakri ia bun tylli ki shnong ha Khappud Assam bad Bangladesh, phewse kane ka jaka sumar kala neh kumjuh khlem kino kino ki jingkylla la bun bun snem bad ka dap da ki jingduna naduh ki jingtei bad ki dawai dashin bad mynta ka kynti kam don doktor.
Ia kane ka jaka sumar la peit mynta tang da I doktor Ayurveda bad ka bor shnong Umkiang kala pynher na ka jingthoh haka sngi Palei sha u Myntri ka tnad ka Koit ka khiah ka Jylla, Secretary ka Koit ka khiah, Director DHS (MI), u Deputy Commissioner Jaintia Hills District nalor u DMHO ka District.
“Ia kane ka jingduna bad ki jingeh ka PHC Umkiang ngi la dep ujor la bun bun sien, hynrei ka tnad ka koit ka khiah kala leh bymsuidniew ban pynbiang iaki jingdonkam ka PHC," la ong u kyrwoh na u Assistant Waheh Shnong ka Umkiang u ma Kynjaimon Amse.
“Kane ka PHC kala jot rathai bad kiba bun ki kamra thiah bad ki kam trei jong ki nongtrei bad doktor ka PHC kila jaw um lut.
Ki jingthiah jong ki nongpang la lap ba kila jot lut ki tusok bad kala donkam kyrkieh ban maramot ia kane ka PHC," ong u ma Kynjai.
Ula ong “Wat tang ka dawai formalin ban ai injek ia kiba iap ruh kane ka hospital kam don bad ka buh jingeh iaki nongshong shnong ban kit iaka metiap sha ki shnong ba jngai ha katei ka thain.
" Ka bor shnong kala kyrpad jur ia ka sorkar ban phaikhmat sha katei ka jaka sumar ban maramot iaka iing bad kumjuh ban thung ia u doktor MBBS katba lah kloi khnang baka jingdon kane ka jaka sumar kan pynmyntoi ia u paidbah jong ki 16 shnong kaba ka jingbun briew kala kot palat iaka 15000.
Ka shithi kaba la phah sha ka tnad ka koit ka khiah la dawa ruh ban kyntiew kyrdan ia kane ka PHC sha ka CHC bad ban thung pynbun iaki nongtrei khnang ba kane ka ka jaka sumar kan ai ka jingshakri kaba bha ia u paidbah ka thain.
I Tbn.Moris Swer uba shong ba sah ha Thangskai, East Jaintia Hills District ula khlad noh haka 17 tarik une u bnai bad ka jingleit ontep ia ka long haka juh ka sngi ha u lum jingtep ka Balang Presbyterian Thangskai, East Jaintia Hills.
U Tbn.Moris Swer ila ju long teng ruh I Waheh shnong ka Thangskai bad u dkhot ka synjuk kaba dnag shu thaw thymmai Ka Sur U Paitbah East Jaiñtia Hills.
Halor kane ka jingkhlad I Tbn Moris, ka Sur U Paitbah East Jaiñtia Hills District, ka pynpaw iaka jingsngewsih bad sngewdiaw, hadien ba la ioh jingtip ba u (L) Tbn M.Swer um don shuh ha kane ka pyrthei.
I Tbn Moris I longiwei na ki riew rangbah uba paw khmat jong ka thaiñ East Jaiñtia Hills District iba don ruh ka mynsiem ba kylluid bad ban ai buit ha kino kino ki kam naka bynta ka jingmyntoi u paidbah.
Ka jingkhlad noh jong une u Rangbah ka la long ka jingduh kaba khraw ym tang ïa ka iing ka sem hynrei ka long ka jingduh ïa ka thaiñ East Jaiñtia Hills namar u long u briew u ba kwah bha ban kyntiew ïa ka thaiñ East Jaiñtia ha ki liang baroh.
“Ha kaba kum kane ka khyllipmat ngim don kyntien da kum wei pat, namar u Kynrad nongthaw u tip kham bha halor kiei kiei baroh, hynrei ngin buh ryngkat ha ki jingduwai ba U Blei Trai kynrad un pyntngen, ban sop ban spaiñ pat ïa ki jing pangnud kum ka iing kaba ia kynduh kum kine ki jingjia.
Un pyndap iaka jaka ba thylli, ha kum kane ka por ba u lyoh ba dum u wan kah iaka iing ka sem jong phi," la ong u kyrwoh bala phah da u Dr Ryngkat Phawa bad u Advocate Shitmon Pdang ki nongialam ka Sur U Paitbah East Jaiñtia Hills District Khliehriat.
Ka Seinraij Jowai kala pynbna ba kala rai ban map iaka bai wai ia baroh ki nongkhaïi namar ka jingkhangdam ne ka Lockdown ban tem iaka jingpur ka jingpang khlam COVID-19 kaba la wan lynsher haka sien kaba ar kaba la ktah iaka kamai kajih u paidbah ha baroh ki jait kam.
“Ngi la rai ban map iaka bai wai naka bynta u bnai Jymmang (May) bad Jylliew (June) jong une snem ia baroh ki nongkhaïi ne nongdie dukan ha ki iew Seinraij bad kiba die madan namar ka jingshah ktah haka jingkhangdam COVID-19," la ong u ma OR Shallam, President jong ka Seinraij Jowai haba kren sha ki nongthoh khubor ka district haka sngi Palei.
Ha kane ka jingiakren bad ki nongthoh khubor la iadonlang ki dkhot jong ka Seinraij Jowai ba kynthup ia u ma Lammat O Laloo bad u ma H Passah.
U Ma Shallam ula ong ruh ba ia ki nongdie madan kiba hap ban siew da ka dan T.10 shisngi yn map iaki da ka bai khyndew kaba ki hap pynthymmai manla u snem.
Katba ia ki nongshim wai iaki jaka pynieng kali, ki paikhana paidbah yn pynjlan iaka por shim wai ne ka lease kaba 2 bnai.
Shuh shuh iaka bai skul naduh kyrdan primary haduh higher secondary ruh, ka Seinraij Jowai kala map na ka bynta 2 bnai kynthup iaka jaka ri khynnah crèche bad ka play school.
Ha kaba iadei bad ki iew naduh ka 15 tarik une u bnai la plie katkum ka jingpyniaid ka bor shynshar district bad ki nongdie ne nongkhaii baroh kiba shong wai haka jaka jong ka Seinraij ki hap ban pynthikna ba kila dep ai tika COVID-19 ban ioh shongdie ha ki jaka jong ka Seinraij Jowai.
Sa 4 ngut ki briew kiba iabit iaka jingpang khlam COVID-19 kila khlad noh bad 478 ngut kila iabit khlam thymmai haka sngi Palei.
Kine kiba khlad ki long 2 ngut na East Jaintia Hills District bad mar 1 wei na West Jaintia Hills bad West Garo Hills District.
Da kane ka jingkhlad kine ki saw ngut ka Jylla Meghalaya kala kynjoh haduh 762 ngut ka jingdon jong ki briew kiba iap pang COVID-19.
Kat kum ka jingpyntip ka Tnad ka Koit ka Khiah, sa 478 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4609 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 43, EJH: 19, EKH: 189, NGH: 20, RBD: 17, SGH:35, SWGH: 15, SWKH: 24, WGH: 60, WJH: 37 bad WKH: 19.
Ki nongpang kiba la ioh pat iaka jingkoit ki don 329 ngut.
Kine ki kynthup na EGH: 15, EJH: 6, EKH: 107, NGH: 4, RBD: 25, SGH: 06, SWGH: 17, SWKH: 08, WGH: 50, WJH: 89 bad WKH: 02.
Ka jingdon jong ki briew bala ïabit ïa kane ka jingpang khlam ha Jylla baroh kala kiew sha ka 43732 ngut bad napdeng kine 38361 ngut kila ïoh ïa ka jingkoit bad 762 ngut kiba ïap nalor ki briew ba dang shitom.
Ka Khasi Students’ Union (KSU) Narpuh Circle kala byrthen ban iakhun lada long kumno kumno ban pynduh pyndam iaka Environmental Clearance kaba ioh ka Star Cement ban khlong mawshun na Brishyrnot.
Ka KSU Narpuh haka sngi Balang haka jingialam u president K S Suchiang, Assistant.
Finance Secretary Jaintia Hills Unit u Shaniahskhem Dkhar bad ki dkhot ka KSU Jaintia Hills ki la leit ban ia kynduh bad u DC ka East Jaintia Hills Bah E Kharmalki halor ka jingpynbna paidbah ka Star Cement ba kala kam ba kala ioh Environmental Clearance Ministry of Environment, Forest and Climate Change ban khlong mawshun bad maw sain dewbilat shale na Brishyrnot haka jaka kaba heh 42.051 Hectare.
Na kane ka par mawshun ka Star Cement kan pynmih haduh 2.507 Millon ton bad u 0.217 ki maw shale ne ki dew sain dewbilat.
Ka KSU kala pynpaw iaka jinglyngngoh ba kumno ka Star Cement ka ioh Ia ka clearance na Ministry of Environment, Forest and Climate Change wat hadien ba ki lai tylli ki Public hearing ba la pynlong kim shym sei soh hadien bala pyrshah da ki ba bun balang naduh ki sengbhalang bapher bapher bad ki paidbah jong ka thain.
Ka KSU kala pan ia ka report jong ka public hearing ba la pynlong ha 21/11 /2020 ha phyllaw jong u DC, Khliehriat, hynrei na ka liang u DC ula bthah iaka KSU ban pan da ka RTI ban ioh ia katei ka report.
“Lada ka Star Cement kan iong ban khlong mawshun ha Brishyrnot, ka jingma ka ap ia ki pateng ban wan ka long ka ba shyrkhei bha bad kan pynjakhlia ruh ia ka Wah Lukha bad wah Lunar ka ba don marjan bad katei ka par mawshun.
Ka Narpuh Wildlife Sanctuary kaba la pynbna Eco Sensitive Zone ruh kan shah ktah," la ong u KS Suchiang.
Ka KSU kala buh jingkylli ia ka sorkar jylla bad ka sorkar pdeng kumno ki ai jingbit wat hapdeng ka jingpyrshah ki paidbah bad ka kynnoh baka don kaei re kaei sha lyndet.
Ka KSU ka la rai ban pan iaka report halor kane ka jingioh jingbit ka Star Cement bad kala ther tyngeh Myntri Rangbah Conrad K Sangma ba u saitkti bad um pdiang ba dei ka sorkar Jylla ba ai jingbit bad ong ba kadei ka kamram jong ka sorkar pdeng.
Hadien ka jingwan lyngshop biang jong u corona virus lane u COVID-19 ha ka sien kaba ar (second wave) ha kaba ka Shillong kaba don ha East Khasi Hills District ka dei kaba lah shah ktah bha bad lah duh ruh ia shibun bah ki mynsiem ba kordor, hadien ba kane lah wan jia naduh u bnai Iaiong.
Dei haba shem bad iohi ia ka jingsdang ban pur sted bha jong une u khniang jingpang ka sorkar jylla kam  lah ban khlem da iaid lait da kaba pyntrei kam ia ka khangdam (total lockdown) ha baroh kawei ka district.
Dei ha kum kane ka por ba ki paidbah ki lah mad ia shibun ki jingeh jingjynjar ha kaba kiba bun ki dei kiba shu bylla myn sngi thied bam na ka bynta da miet, kiba la duh ia ka bylla sngi ka bylla ia ka jong ki.
Kumta ha u bnai ba lah dep ka UDP Nongthymmai Circle ka lah thaw ia kawei ka kynhun kaba ai kyrteng ka ‘Community Crisis Management Team’ kaba dei ka kynhun ba lah ialam hi da u Dr Jemino Mawthoh MLA barim jong ka Nongthymmai Constituency kum u Chairman ki lah mih shakhmat ha kane ka kynti kaba mynta ruh ban kner ia ki kti jingiarap sha ki paidbah ba shong ba sah ha Nongthymmai Constituency bad ha kaba nyngkong kane ka kynhun ka lah noh shwa da ki Raincoats, face masks, face shield bad ki marbam kum ki jingiarap bad ai mynsiem ruh ia ki frontline workers kiba kynthup ia ki Asha, nurses bad kumjuh ia ki doctors kiba don ha UHC Nongthymmai bad ha State dispensary Rynjah kiba lah poi sha ka 75 ngut baroh.
Kane ka kynhun ka lah leit ban noh synniang ruh sha ba bun ki shnong/dong/kyntoit kiba hap ha ka Nongthymmai Constituency da ki marbam ha kaba kot shaduh ka 600 tam ki longiing.
Ka jingthmu jong kane ka long ba  kyrpad   ia u paidbah ban ia kner lem ka kti ka jingiarap kaba long “Da u paidbah, ia u paidbah" ban pynrung ia ka jingsngew bad jingiarap para briew (Community spirit), ha kum kane ka por ki jingeh kiba bun.
Ka Community Crisis Management Team kan dang iai bteng katba lah ban iarap ia ki longiing longsem kiba duk kiba jynjar.
Kane ka long kat kum u kytrwoh ba la phah da Desmond Mawlong Gen Secy, UDP Nongthymmai Circle.
Ka Thma U Rangli Juki (TUR) ka ban jur ba ka don ka kynrum kynram kaba khraw ha ka jingpyntreikam ia ka SNP prokram jong ka ICDS.Ka jingїoh bat ne jingshem ia kumba shi lak bynri ki khaw kiba thmu ban shalan be aiῆ sha ka Jylla Assam ka pynshisha ia kane.
Ka TUR ka pynpaw ruh ba ka jingkren pynshai jong u Myntri Rangbah ka Jylla ka їaphnieng ne ka long їapyrshah bad ki hukum ba pher ba la ai da ka Supreme Court ka Ri naduh ka snem 2004 ter ter haduh ka hukum kaba dang shen kaba la pynmih ha ka snem 2019.
Kine ki hukum ki kren shai ba ki tnat Sorkar kiba dei peit ia ka jingpyntreikam ia kane ka skhim ki dei ban pynїar ia ka rukom treikam bad ki dei ban їatreilang bad ki Seng Kynthei, ki SHG bad ki Seng ba pher kiba don ha ki shnong ki thaw khnang ban pynthikna ba ki bam tynrai kiba mih na ki shnong ne ba la rep bad thung da ki nongshong shnong ka Jylla ne ki kynhun jaitbynriew ha la ki shnong kin long ki bam kiba kongsan ban kynthup ha kane ka skhim jong ka ICDS.Ym lah ban len ba ki don shibun jait ki jingbam kiba tei bad ba bha kiba mih ha ki shnong ki thaiῆ bad Jylla bapher kylleng ka Ri bad ki hukum jong ka Supreme Court ka long ba dei ban kynthup ia kine ki jingbam kiba mih ha ki shnong ha ka jingїakhun ban pynduh ia ki jingpang kiba pher kum ka jingpang khrew, jingpang snam bad ki jingpang raid kpoh jong ki khyllung khynnah.
Ban pynkhlaiῆ ia ki kynthei kiba pun khun bad kiba dang ai buiῆ bad kumta ter ter.
Ka long kaba sngewsih ba u Myntri Rangbah u їalam bakla ia ki paidbah nongshsong shnong da kaba pule bakla ne khlem sngewthuh ia ka notification jong ka tnat Ministry of Women and Child Development ka Sorkar India kaba la pynmih ha ka snem 2014.
U Myntri Rangbah u la їalam bakla da kaba ong ba dei ban ai da jingbam kiba la shna bad bynrap ryngkat ki kynja jingbam khlaiῆ lane kita ki fortified food.
Kane ka long kum ka jingshukor namar ba ka Aiῆ NFSA 2013 kam shym ong ba dei ban pyndonkam ne sam tang da ki fortified food ne ki jingbam kiba la shna lypa ryngkat ka jingbynrap da ki jingbam kiba pynkhlaiῆ.
Hynrei ka Ain NFSA ka kren shai ba dei ban ai bad sam da ki jingbam kiba tei bad dei halor kane ka nongrim ruh ba ka Supreme Court ka shem ba kane ka jingpyndonkam ia kita ki jingbam fortified food ka plie lad pynban ia ki kharkhana shna jingbam ba kin їoh bsuh kti ne bsuh khlieh, lyngba ki jingkhang dien, ha kane ka skhim jong ka Sorkar kmie kaba kynjoh haduh 5000 klur tyngka ha ka shi snem bad kane ka jingїadonkti jong ki kharkhana ne company shna jingbam kiba heh ka la pyntroin ia kane ka skhim kaba long na ka bynta ka jingkoit jingkhiah jong ki nongshong shnong.
Ka jingshisha- ka long ba katkum ka man tyngka 2020- 2021 ka bhah ba ka Jylla Meghalaya ka їoh ban pyntreikam ia kane ka skhim sam jingbam lyngba ka ICDS ka kot shaduh hynriew phew klur laiphew hynῆiew lak bad ar hajar tyngka.
Ka jingkylli ka mih balei ba ia kane ka skhim la aiti bad ia kane ka pisa tyngka la kurup da tang kane kawei ka company ka Continental Milkose? Ka jingthmu hi jong kane ka skhim ICDS ka long ban sam ki jingbam kiba tei bad ym don jingartatien ei ei ba ki nongrep, ki nongdie bad nongshet jingbam tynrai, ki Seng Kynthei, ki SHG bad kiwei ki kynhun kiba don ha ka Jylla ki lah ban leh bad ban pynbiang da ki jingbam kiba tei ia ka met kiba mih na kane ka Jylla hi.
Kane ka 60 klur tyngka kaba dei ka bhah na ka bynta ban pyntreikam ia kane ka skhim ka lah ym tang ban bsa jingbam kiba tei ia ki khyllung khynnah, hynrei lyngba jong ka lah ruh ban ai kam bad kyrshan ia ki nonsengkam ha ka Jylla kiba la pyntbit ha ki kam shet jingshet bad ruh ka la lah ban kyrshan ia ki nongrep bad ki nongpynmih jingbam tynrai ha ka Jylla.
Don ar bynta ha kane ka skhim SNP- kawei ka long ban sam da ki jingbam ba ki briew ki hap ban shet ha ka anganwadi centre bad ar ki ration ba long ban rah sha iing.
Ha ki khyndiat snem ba la lah la shem ba kane ka company continental Milkose ka sam bad shalan ia ki jingbam ki bym biang bad ki bym kot katkum ka jingthew ka tnat National Institute of Nutrition Hyderabad.
La lap ia kane hadien ba la shim katto katne ki nongmuna na ki jingbam ba la shalan da kane ka company bad la rah sha katei ka jaka wad bniah kaba don ha Hyderabad bad la shem ba ki long ki jingbam kiba duna ha kiba bun ki liang.
Bad la ong ba kine ki jingbam kim long kiba biang.
Ki khynnah khunlung ruh kim bang ban bam ia kine bad lah shu sep ei lut bad la shu pyndonkam noh ha kaba bsa jingbam ia ki sniang.
Lah ban ong ba ka jingbamsap ha ka jingpyntreikam ia ka SNP ka long kaba shyrkhei ha Meghalaya bad ym sngew phylla ban iohi ba ka Jylla Meghalaya  ka dei ka Jylla kaba bun tam ka jingdon ki kynthei kiba khlad ha ka por pun por kha bad ka dei ruh ka Jylla kaba bun ki khynnah kiba khlad ha shuwa ban kynjoh 5 snem ka rta.
Ka long kaei kaei kaba sngewsih ba u Myntri Rangbah ha ka jaka ba un shah skhor bad shim khia halor ka jingpynpaw ki paidbah haba ki shem ia ki jingduna ha ka jingpyntreikam ia kane ka skhim, u ieng ban iashah bad iada pynban ia ka company Continental Milkose.
Ngi lah ban kdew hangne ba ki Jylla Odisha, Kerela, Chattisgarh ki dei ki Jylla kiba la lah ban pyntreikam bha ia kane ka skhim ha kaba ki la pyntreikam lyngba ki Seng Kynthei bad ki Seng bapher bapher kiba don ha ki shnong bapher jong ki Jylla jong ki.
Ha ka jylla jong ngi ruh lah ban pyntreikam ha ka dur kaba janai kham bun shah da kaba iatreilang bad ki Dorbar Shnong, ki Seng kynthei bad ki Seng Samla jong ki shnong bad ki seng treimon sngewbha kiba bun bah.
Ka sorkar ka dei ban pynsangeh shi syndon ia ki rukom treikam kaba rim kaba shah bad ailad ia ki babu sorkar, ki nongmihkhmat bad ki nongkhaii kiba heh ba kin tuklar bad pyniaid lahduh ia kine ki skhim kiba kongsan.
Ki Dorbar shnong, ki Seng bhalang bapher  ki dei ban pynlong thikna ia ka jingjurip bad jingthew ia ka jingtreikam jong kane ka skhim da kaba pyndonkam ia ka Aiῆ Social Audit bad ngi dawa ba ka sorkar ka dei ban pynsangeh noh shi syndon ban ai contract ha ka company kaba la don ka jingthoh bria.
Ka Dorbar Shnong Namdong – A bad ka Dorbar Shnong Lumrot West Jaintia Hills District kila pynpaw ia ka jingsngew nguh ia ka Ramakrishna Mission Sohra halor ka jingiarap ba ka la ai sha ki  paidbah nongshong shnong kiba duk ba kyrduh hapoh ka shnong da u khaw mar 25 kg bad 5 kg u dai sha ki 85 tylli ki longïing ka Shnong Namdong – A bad sha ki 20 ïing haka shnong Lumrot.
U Waheh Shnong u ma Arki Sumer bad u ma Nobelmi Ryngkhlem kila pynpaw ka jingsngewnguh iaka Ramakrishna bad kila ong ruh bad kane ka jingsam marbam ka Ramakrishna kala ai jingiarap shisha iia u paidbah ha kum kane ka por ba ki mad ia ki jignjynjar lyngba ka jingnwan lynshop kane ka khlam Covid – 19.
Kine ki ar shnong ki la ai khublei kyrpang ia u Maharaj, u ma Manbha Lyngdoh bad ia ki ba ia don lang ha kane ka sngi ba ai jingiarap sha u paidbah ba duk ba suk.
Ka Jylla Meghalaya kala kynjoh haduh 758 ngut ha ka jingdon jong ki briew ba ïap pang COVID-19 da ka jingkhlad biang sa 8 ngut haka sngi Balang.
Tang East Khasi Hills District ka jingdon kiba khlad kalong 7 ngut bad i wei na East Garo Hills.
Kat kum ka jingpyntip ka Tnad ka Koit ka Khiah, sa 495 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4464 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 26, EJH: 04, EKH: 122, NGH: 32, RBD: 64, SGH: 20, SWGH: 19, SWKH:91, WGH: 74, WJH: 23 bad WKH: 20.
Ki nongpang kiba la ioh pat iaka jingkoit ki don haduh 453 ngut.
Kine ki kynthup na EGH: 09, EJH: 12, EKH: 222, NGH: 10, RBD: 51, SGH: 07, SWGH: 29, SWKH: 24, WGH: 53, WJH: 29 bad WKH: 07.
Ka jingdon jong ki briew bala ïabit ïa kane ka jingpang khlam ha Jylla baroh kala kiew sha ka 43254 ngut bad napdeng kine 38032 ngut kila ïoh ïa ka jingkoit bad 758 ngut kiba ïap nalor ki briew ba dang shitom.
Ka Dorbar Shnong Tympang Iawmusiang kala pynbna paidbah ba baroh kiba don dukan ha Iawmusiang ba ka shnong kan pyntreikam ne ailad ban plie noh 20 percent katkum ka jingbthah u Deputy Commisioner, Jowai ne da kaba pyntreikam noh da ki no 1, 2, 3, 4 & 5 naduh ka 21 tarik une u bnai.
Ka Dorbar Shnong Tympang kan ailad shuwa ban plie shisien shitaiew, katkum ka hukum sorkar khnang ba baroh ki nongdie dukan kin ioh bynta lang ban kamai kajih ha kum kane ka por ba wan lyngshop ka khlam COVID-19.
Kane kan treikam tang ar taiew hadien yn pyntreikam biang da ka odd-even number bad iaki number yn sa tah ha ki shutter.
Mynta ka sngi da ka jingiarap kylluid mynsiem ki lai ngut ki nongshong shnong ka shnong Panaliar kila ai jingiarap sha ki nongtrei ASHA kiba peit iaka shnong Panaliar baroh kawei.
Kine ki lai ngut ki nongshong shnong kiba la ai jingiarap sha ki ASHA ki dei u Yoofranky Laloo, u Phrangsngi Challam bad u Lakhon Passah.
Shuwa ban ai ia kine ki jingiarap la don la jingialang kaba lyngkot kaba pyniaid da u Assistant Waheh Chnong Phrangsngi Challam, ka kyntien kyrkhu kyrdoh bad ai mynsiem iaki nongtrei ASHA kumjuh iaki nongai sngewbha da u general secretary Panaliar u Careme Phawa.
La ioh ia ki kyntien ai khublei na u Anewma Sumer.
Ka shnong Panaliar kala pynpaw ka jingsngewnguh ia kine ki lai ngut ki khun ka shnong kiba don ka mynsiem ban ai bad ai khublei ruh iaki 2 ngut ki ASHA ka shnong kiba la trei shitrhem wat hapdeng ka jingioh kaba rit khamtam ha kum kane ka por ka saw ka sian ba hap ban iakhun iaka jingpang khlam COVID-19 ban pynthikna ba ki khun ka shnong Panaliar ioh iaka jingsumar bad ki jingmyntoi na ki prokram ka tnad ka koit ka khiah.
Ka FKJGP Nartiang Area Unit haka sngi ba Ar haka jingialam jong u secretary u Wednesday Dkhar bad u Ohiwot Myria assistant information secretary ka Thadlaskein block circle kila leit ban ai jing iarap daki marbam sha ki 98 tylli ki longïing ki ba duna haka ioh ka kot haki haka shnong Nartiang bad Moodop.
Ha kane ka jingsam marbam la iadonlang u waheh shnong jong ka shnong Moodop Ma Dawyo Dkhar, Chairman shnong ma Hamkom khynriam bad kumjuh ruh u waheh shnong jong ka Nartiang ma Mom Phalangki bad kiwei kiwei.
Kine ki nongialam shnong kila pynpaw ka jingsngewnguh iaka FKJGP halor ka jinglah jong ka ban sam ia kine ki mar bam khamtam iaki longiing kiba dei hok ban ioh ban kyrshan iaki kum ha kane ka por ban wan lyngshop ka khlam.
Soolangki Laloo June 16, 2021 Kum ban pynkynmaw ia u Waheh Kambell Chullai lakha ha ka 8 tarik February 1939 bad u la khlad na kane ka pyrthei ha ka 16 tarik June 2012.
U Wh.
Kambell Chullai u dei shisha U Khai – U Piar ka Ri – ka jaitbynriew, uba da ka sap kyrpang ba ai U Blei nongbuh nongthaw bad lyngba ka jingshemphang  ula lah ban pynmih pyrthei ia ka Khnap thangbriew ne Eco- friendly Crematorium kaba long ka  jingkyrkhu bad ka burom bakhraw ia ka Ri bad ka  jaitbriew bad kaba ai jingmyntoi ruh ia ki briew ba pyndonkam ia ka bad kumjuh ruh kaba ai jingiada ia ka mariang ban lait na ka jingsyllen ne pom pathar ia ki dieng  kat haduh ba na ka liang ka tnat treikam jong ka sorkar  badei peit ia ki kam khlaw kam lah khlem da iaroh bad ithuh ia kane ka kam u Waheh Kambell Chullai.
Shiphew snem mynshwa ngim lah ban klet ba ha kum kane ka sngi 16 tarik June kadei ka sngi sah kynmaw sah khanatang, ka sngi ha kaba u lyoh dum jong ka jingsngewsih u la wan ha ka iing ka sem, ki khun ka Raij Jwai kumjuh hapoh ka bri u hynniewtrep hynniewskum  ha kaba hapdeng ka jingdawa jong ka juk ka por ban iohi shuh shuh ia ka sap bad ka jingshemphang kiba long ki jingkyrkhu bad myntoi ia ka imlang sahlang u Waheh Kambell Chullai u la khlad na kane ka sla pyrthei.
Pynshongnia shongnongrim ia ka sap kyrpang u Waheh Kambell Chullai ban pynmih pyrthei ia ka Khnap Thangbru (Eco- friendly Crematorium), shisha ym lah ban len ka long ka jingkyrkhu bakhraw ia ki khun ka niamtre ne ia ki briew ba pyndonkam ia ka ha kylleng ki shnong ki thaw bad ka da pynsuk haduh katta ia man ki longiing kiba shim ban pyndep ia ka niam iap kat kum ka jingngeit niam tynrai.
Ha lyndet kine kiei kiei baroh ki jingkyrkhu ba laioh, Mih u Dak Jingkylli ban pashat ha ki khun ka niamtre, ka ri ka jaitbynriew.
Hato lada ka sap bad ka jingshemphang u Waheh Kambell Chullai, ka long ka jingkyrkhu ia kane ka juk kaba mynta, kaei pat ka kamram jongngi kum ki pateng ba ngi dei ban leh ha ka ban pynkhraw bad tynrong ia ka kyrteng bad ka nam u Waheh Kambell Chullai? Chiphaw snem nachwa ynne ka sngi Wh.
Kambell Chullai dajngai na I, Bru wa chynna jngai yei chadien chaphrang Khakti wymwiar Wei sap kyrpang.
Eco-Friendly Crematorium dachna, Kyllein ki Chnong ki thaw dabna.
Khmat Bru Kat wa ioo yei man iongka Du kiwa yaroh yei sap mi iwa paka.
Chiboon iame wa niawliang niawtang Ya ki Kam wasah wa yooluti wa Yang I por iame wan ymchah de I, Hukum Blai datoh wow lai neini.
Wh.
Kambell Chullai Im I pyrtuid I nam ïongme Chihajar Ngooh wei Sñiaw Makhane.
I Kong Phuldis Litting I kmie jong u West Edmund Litting, Ka Kong Aroma Litting ba ju khot ieit Kong (Bibi) bad Ka Dawankari Litting ba ju khut ieit Kong (Toto) ba shong ba sah Khimusniang, Jowai ila khlad haka 16.06.21 haka por khlad 9:15 AM.Ka jingpyndep ia kaba sah jong i kan long haka 17/06/21 por 1 baje nohphaisngi ha u lum jingtep ka Balang Church of God, Mynthong uba don ha jan ka ophis MeECL, Jowai.
Ka KSU Nangbah Unit haka 14 tarik haka jingialam jong u president ka unit u Morning Star Pasi, general secretary u Eugine Hinge kila ai da ka jingthoh ban ujor halor ka jingbym ai jingshakri ka Punjab National Bank, Nangbah Branch.
Ka KSU kala ujor ba kane ka bank mynta la shi taiew eiei ka khlem treikam bad kala pynthud iaka shikatdei eh ia ki paidbah kiba iadei kam bad katei ka bank.
Ka KSU kala dawa na u branch manager ka bank ban pynbiang iaka jingsharki bad ban buh ruh iaka ATM ban pynsuk ia u paidbah ba donkam pisa.
Na kaliang u Branch Manager ka Banka ula kular badn shimkhia ban pynbiang iaka jingdonkam bad nakaliang ka KSU ruh kala por shitaiew ia u manager ka bank bad lada um lah ban leh ia kaba donkam ka KSU kala byrthen ban ujor sha ki bor ba halor ka bank.
Ka KSU Nartiang haka sngi Nyngkong kala sam mask sha ki paidbah bad sha ka PHC Nartiang da ki mask, ki glove bad ki sut PPE.Ia kine ki tiar jingiada KSU Nartiang Modop Unit kala sam haka jingialam u president Biril Talang, u  general secretary Lambert Sajem, education secretary Ready Talang, bad kiwei kiwei.
Ka KSU kala ong baka jingsam ia kine ki tiar iada kalong kum shibynta ban iasnohktilang bad ka sorkar ha kaban iakhun pyrshah iaka khlam COVID-19.
Ka KSU kala ai khublei ïaki Doctor jong ka Nartiang PHC bad ïa i Doctor Surong i ba long Incharge ba thymmai bad ai khublei ruh ia Dr.Pohsnem uba la shakri la bun bun snem ia kane ka PHC.Ka jingkhlad kyndit jong i Bah Frankie Pariat ka laong kaba ym lah ban mut dur, bad kane ka jingleit noh ka jong i ka long ka jingduh kaba khraw la ha ka kliang ka sports bad ka office kaba i trei haduh ka sngi kaba khatduh, namar i long u briew uba kloi ban iarap lut ia baroh ha kino kino ki liang bad u bym ju dong ban ong em hynrei ban kloi ban kner ka kti kamon ka kti ka diang ha kiei kiei baroh, la ong u Bah Robinson.
P.Ryntathiang.
U Bah Robinson ula ong “ka jingkhlad noh kaba kynsan ka jong i ha nga shimet ngam lah ban pdiang namar i lah iaieid thep mynsiem bha bad nga bad i naduh ba ngin dang pule ha skul, ha college bad haduh ba yn da khlad jyndet na kane ka pyrthei.
" U Bah Robinson ula ong shuh shuh ba I Bah Frankie Pariat i lah long uwei na ki nong ialehkai sports uba lah bna nam bha haka jylla ka jong ngi la ka long haka football ne ka athletics.
Ha ka liang ka athletics katkum ka jingkynmaw ka jong nga naduh ki por ba ngi dang ia shong skul, college i lah long uwei na ki nongmareh uba tbit bha la ha ka 100 Mtr, 110 Mtr Hurdles, Triple Jump bad Long Jump.
I lah bat ruh ia ka record jong ka jylla ha ka Triple Jump bad Long Jump, i lah mihkhmat ruh ia ki ba bun ki club ha Inter Club Athletic meet ba la pyniaid da ka Shillong Sports Association bad ruh i lah mih khmat ia ka Shillong ha ka Inter District Athletic meet ha kaba bun ki snem.
“Nga kynmaw ba ha u snem 1987 I lah mih khmat ia ka NEHU haka inter University Athletic Meet ka ba long ha Patiala, Punjab, bad ha u snem 1991, I lah mihkhmat ia ka jylla Meghalaya ha ka Senior National Athletic Championship kaba lah long ha Gandhinagar, Gujarat ha kaba kane ka kynhun ki nongmihkhmat ki kynthup ia i Frankie Pariat, Robinson.
P.Ryntathiang, Baiar.
K.Thabah, Bhidayak Das bad Raju Thingbaijam," la ong Bah Robinson.
“Kane ka long ka kynhun kaba nyngkong eh ban mihkhmat ia ka State ha ka Senior National Athletic Championship.
Ia kane ka Team nga kynmaw ba lah sponsor da i Bah R.Rapsang kumba ngi ju ju khot ieid i Bah Deng.
To U Blei nongbuh nongthaw un ai ia i ka jingthiah thait kaba suk ha dwar jong u Blei, bad un ai ruh ka jingtngen ia i Kurim bad ki khun bad ia ka ing ka sem baroh.
Thiah suk Frankie ha ki ksangti kiba im jong u Blei tad haduh ba ngin da iashem pat.
" la pynkut u Bah Robinson.
Ka Jaintia Students’ Movement (JSM) ka la ai por haduh ka 21 tarik ïaka sorkar Jylla ban pynshai paidbah halor ka jingshna Border Police Outpost ka sorkar Assam ha Saba, West Jaintia Hills Ka JSM kala ai da ka jingthoh lyngba u Deputy Commissioner West Jaintia bad sha u Superintendent of Police West Jaintia haka jingïakynduh haka sngi ba Ar ban dawa pynshai paidbah halor ka jingtei ktem Pulit ka Assam kaba la plie paidbah haka 12 tarik une u bnai da u MLA Rupsing Teron, MLA Boithalangso LAC.Ka JSM ka la pynkynmaw ba kawei ka battalion camp kaba ka Assam ka la dep shna kadei ha Saitsama ha u snem 2019 bad sngewsih ba ka District West Jaintia kam shym lah ban pynsangeh.
Ka JSM kala kynnoh ba jingbymshimkhia ka sorkar bad ka bor District West Jaintia Hills, ban ïada ïaka khyndew ka shyiap bun ki jaka jong ki trai ri trai muluk sa shah knieh jubor.
Ka JSM kala dawa ruh naka sorkar ban shna ïaka Border Out post ha Saba kumba shna ka Assam.
“Ka JSM ka ai khublei iaka Sorkar Meghalaya bad ka District Administration, West Jaintia Hills kaba la ai jingkular thok ha ka 26/4/2021 ba yn pynsangeh noh ia ka jingshna jong ka BOP Assam ha ka shnong Saba," la ong president ka JSM u Leningstar Rymbai “Ka jingshna jong ka BOP Assam ka ladep mynta ba ka burom baroh ka leit ka Sorkar Meghalaya bad ka District Administration WJHD kiba la ailad ia ka Assam.
Ka long ka jingshisha ba ka Sorkar Assam ka la pyrshang ban shna outpost ha Mukroh bad Khatkasla hynrei na ka daw ka jingpyrshah jong ki paidbah ka Sorkar Meghalaya ka hap ban tuklar hynrei mynta ka kynti ka Sorkar Assam ka la jop," la ong une u nongialam ka JSM.Ka Federation of Khasi Jaiñtia and Garo People (FKJGP) Upper Shillong Circle hapoh ka jingialam jong u Kitboklang Nongphlang, president FKJGP Upper Shillong Circle haka sngi Nyngkong kala leit ban noh synniang da ki marbam sha 126 tylli ki long ing kiba la mad ia ka khim khait namar ka jinglynshop jong ka khlam COVID-19 bad ka jinghap ban shongkset na ka jingkhangdam COVID-19.
Kine ki 126 tylli ki longïing ki kynthup ia ki paidbah nongshong shnong jong ka shnong Mawklot, Mawkhan, Mawrashe & Mawnianglah.
Ha kane ka jingsam bam ka FKJGP la iadonlang u Hopewell Kharkongor, president FKJGP Mawnianglah Unit, Kyrshan Langstieh, general secretary FKJGP Mawkhan Unit, Bantei Nongkhlaw, president FKJGP Baniun Unit, Samla Kenny Star Kurkalang, Education Secretary FKJGP Lai Shnong Area Unit nalor ki nongialam shnong kiba la iaadonlang ki kynthup ia u Bah B.K.Tariang, Secretary Shnong Mawklot, Bah Tarius Mawphniang, Rangbah Shnong Mawrashe, Bah Shining Kharkongor Rangbah Shnong Mawnianglah bad kiwei kiwei.
U Kitboklang Nongphlang, President FKJGP Upper Shillong Circle u la ong ba kum ka seng hi kam lah ban noh synniang shibun lane ban leh ia ki kam kiba khraw hynrei ka mynsiem shakri hapdeng ki dkhot jong ka seng ka long ban ai ia u synniang uba rit, hynrei da ka jingieit kaba khraw sha ki paradoh ki para snam jong ka jait bynriew kiba donkam shisha ia ki jingiarap ha kiba kum kine ki khep.
Shuh shuh ula pynpaw da kaba ong ha kum kane ka por kaba eh, ki dkhot jong ka FKJGP kim ju shongthait satia bad ki duh thiah duh dem haba ki pyrkhat ia ka jingeh jing jynjar jong ki para doh para snam.
Ka Jylla Meghalaya kala kynjoh haduh 750 ngut ha ka jingdon jong ki briew ba ïap pang COVID-19 da ka jingkhlad biang sa 7 ngut haka sngi ba Ar.
Kine kiba khlad sa 7 ngut ki dei na tang East Khasi Hills District.
Kat kum ka jingpyntip ka Tnad ka Koit ka Khiah, sa 450 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4430 ngut ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 21, EJH: 03, EKH: 151, NGH: 26, RBD: 22, SGH:17, SWGH: 41, SWKH:12, WGH: 74, WJH: 69 bad WKH: 14.
Ki nongpang kiba la ioh pat iaka jingkoit ki don haduh 542 ngut.
Kine ki kynthup na EGH: 10, EJH: 17, EKH: 219, NGH: 12, RBD: 35, SGH: 07, SWGH: 20, SWKH: 26, WGH: 123, WJH: 66 bad WKH: 07.
Ka jingdon jong ki briew bala ïabit ïa kane ka jingpang khlam ha Jylla baroh kala kiew sha ka 42759 ngut bad napdeng kine 37579 ngut kila ïoh ïa ka jingkoit bad 750 ngut kiba ïap nalor ki briew ba dang shitom.
U Bah Frankie Pariat, uba trei hapoh ka AG Ophis, ha Shillong bad uba long uwei na ki nongialehkai athletic bad football ka Jylla uba la paw haki por ba mynshwa ula khlad noh haka 14 tarik u Jylliew 2021.
U Bah Franki ula paw bha ha kine ki ki artylli ki jingialehka.
Ula don bynta lang ruh bad ka kynhun ialehkai jong ka skul St Anthony’s kaba la rah ia ka nam lahduh jong ka lympung ialehkai Subroto Cup ha u snem 1978.
Ula pyniasnoh ialade bad ka kynhun ialehkai jong ka Blue Max kaba la khylliap lama bad hadien ula ialehkai naka Lajong FC.Kum u nongialehkai athletic u Bah Frankie ula mihkhmat ia ka jylla sha ka lympung ialehkai jong ka Senior National Athletic Championship ba la long ha u snem 1991, ha Gandhinagar, Gujarat bad ha u snem 1984 u la mih khmat sha ka lympung ialehkai jong ka Nehu Inter College Athletic Meet.
Ka Star Cement Meghalaya Limited kala ioh Environmental Clearance naka Ministry of Environment, Forest and Climate Change na ka bynta ka par Mawshun kaba heh 42.051 Hectare kaba don ha ka shnong Brishyrnot, East Jaintia Hills District.
Na kane ka par mawshun ka Star Cement kan pynmih haduh 2.507 Millon ton bad u 0.217 ki maw shale ne ki dew sain dewbilat.
Kane ka jingioh environmental clearance kala pynkyndit ia kiba bun ki sengbhalang kiba pyrshah ia kane ka jingpynheh mar mawshun kane ka kharkhana.
Kumban shu pynkynmaw ba ka public hearing kaba khatduh kaba la khot ka MSPCB kalong ha ka 21 tarik Naiwieng 2020 kaba la poi shaduh u pud ban wanrah ka jingmynsaw bad kala don ruh ka jingsiat lyer pynsat khmat ki pulit ban pynpra ia u sengbhalang uba la tur puk sha ka ophis DC barim ka Khliehriat.
Kiwei pat ki public hearing kiba la pulom ki long haka 19 tarik Risaw 2019 bad 30 tarik Kyllalyngkot 2020.
Ki sengbhalang kiba pyrshah ia kane ka jingpynheh mawshun kalong naduh ka JSU, KSU, FKJGP, HANM, HYC, EJNC, STIEH bad kiwei kiwei hadien ba pulom bun tylli ki public hearing kila kmen phewse kila shah shet ha u dek.
Ka tnad kam khlaw jong ka jylla ruh naduh ba sdang ban sorjamin ha u snem 2019 ia kane ka jaka kala dep ai ksai lypa ba kane ka jaka ka jngai na ka Eco Sensitive bad ka hap ka jaka bym don khlaw.
La ong ba kane ka jaka khlong mawshun ka jngai 1.46 KM na ka Narpuh Wildlife Sanctuary bad 0.25 na ka Eco sensitive zone bad kam ktah na kaba la buh ka iing bishar ba hakhliehduh ka ri kaba 1.20 KM.Mynta ka jingkylli kalong ba kine ki kharkhana kin wanrah iaki kot ki bor kum ki puh shilum ban khlong maw bad ban pynbthei iaki bom ban pynpait iaki maw, hato kane kam ktah iaki mrad ki mreng ki ba don ha Narpuh Wildlife Sanctuary kaba riewspah ha ka jingdon ki sim ki doh, ki thabalieh.
Kane ka khlaw ka don ruh iaki mrad ba kyrpang ki Hulu ne ki Hoolock Gibbons, ki khla, ki skei, ki hati bad kiwei kiwei ki mrad bala jan duhjait.
Nalor kata hato ka sorkar jylla bad ka tnad ka kam khlaw ka lah ne em ban pynthikna ba kine ki kharkhana kin nym kyntur pud ban sei ia une u mar pohkhyndew nalor ba ka um ka wah Lukha ba pawnam ruh la kynnoh ba kala julor bad jaboh ka dei na ka jingwan ki kharkhana dewbilat ha katei ka thain.
U District Magistor, West Jaintia Hills ula pynkylla iaka por plie dukan marbam ia kiba die khutia (retails) ha West Jaintia Hills haka sngi Nyngkong.
Katkum ka hukum,ha kaba iadei bad ki dukan marbam kiba die haki kyntoit / shnong shabar ka containment zones/ areas kalong haka sngi Balang bad ka sngi Thohdieng haka jaka sngi Nyngkong bad sngi Balang.
Wat hadien ba ka bor synshar district kala pynsjynsur bad ai lad ban plie iew haka 14, 16 bad 18 tarik une u bnai Jylliew, hynrei la hap ban khang noh hadien ba ki paidbah kim shym la bud satia iaki adong adit COVID-19.
U Deputy Commissioner, East Jaintia Hills District ula pynmih iaka hukum haka 14 tarik bad ula ong ba la lap ba lajan baroh ki dukan kiba plie mynta ka sngi kim shym la bud satia iaka adong adit COVID-19.
La ong shuh shuh ba baroh ki dukan kila phiel ban bud ryntih iaki jingbthah katkum ka hukum bala pynmih da ka ophis u Deputy Commissioner.
Kumta u Deputy Commissioner ula pynkylla iaka hukum kaba la pynmih haka 11 tarik u bnai Jylliew bad la khang ia baroh ki dukan ban plie haka 16 tarik bad 18 tarik une u bnai lait noh ki dukan die marbam bad ki dukan die dawai dashin bad la shah ban plie tang 50 percent.
U Deputy Commissioner (Supply), East Jaintia Hills District u pynbna paidbah ba kan don ka jingpynrung kyrteng kaba kyrpang (special drive) ban ioh rashon card naka bynta jong ki briew ki bym don iing don sem, nongtam tiar jot, ki nongdie madan, ki nongtrei bylla sngi ki ba na bar ki bym ioh lad ban pynrung kyrteng rashon card bad ki bym don ki kot ki sla ban pynshisha ia ki jaka sah.
La bthah ba lada don kum kitei ki longïing / briew ba kin leit ai kyrteng ha ki FPS dealer lane waheh shnong khnang ba ka Office ban lah ban pynrung kyrteng  ia ki ha ki rashon card bad ba kin ioh ia ki jingdonkam.
Kumjuh, la bthah ia ki waheh shnong ba kin iarap lem ban pynshisha ia kito ki longïing kiba dei shisha ban ioh card rashon.
Ia ki form pynrung kyrteng (claim) bad ot kyrteng (Objection) lah ban ioh na Office jong u Deputy Commissioner bad na ki Block Office lane ki FPS dealers.
U Deputy Commissioner (Supply), West Jaintia Hills District u la bthah ia baroh ki Fair Price Shop Dealer ne dukan rashon hapoh District ba ki dei ban pyntip sha ka ophis jong u Deputy Commissioner lada don kino kino ki nongbam rashon ha ki Centre lane Shnong jong ki kiba khlem wan shim ia u khaw rashon palat ia ka 3 (lai) bnai.
La bthah ruh iaki dukan rashon ban shim ia ka kyrteng jong ki trai card rashon bad kumjuh ruh ia u card number bad ban pyntip ia kane hapoh ka10 (shiphew) sngi khnang ba ka ophis jong u Deputy Commissioner kan ioh ban leh iaka ba donkam.
Ka Jylla Meghalaya kala kynjoh haduh 743 ngut ha ka jingdon jong ki briew ba ïap pang COVID-19 da ka jingkhlad biang sa 10 ngut haka Sngi Nyngkong.
Kine kiba khlad sa 10 ngut ki dei na EKH: 04, EGH: 01, RBD: 02, WJH: 02 bad WGH: 01.
Kat kum ka jingpyntip ka Tnad ka Koit ka Khiah, sa 403 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4529 ngut ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 06, EJH: 04, EKH: 226, NGH: 08, RBD: 53, SGH: 09, SWGH: 05, SWKH: 04, WGH: 22, WJH: 63 bad WKH: 03 Ki nongpang kiba la ioh pat iaka jingkoit ki don haduh 487 ngut.
Kine ki kynthup na EGH: 18, EJH: 28, EKH: 204, NGH: 15, RBD: 24, SGH: 07, SWGH: 11, SWKH: 23, WGH: 53, WJH: 84 bad WKH: 20.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 42309 ngut bad napdeng kine 37037 ngut kila ïoh ïa ka jingkoit bad 743 ngut kiba ïap nalor ki briew ba dang shitom.
Hadpeng ka jingwan lynsher ka khlam COVID-19, ka sorkar Assam kala trei borbah ban pyni syndon da ka kam bad haka 12 tarik une u bnai kala plie paidbah iaka ktem pulit Border Outpost jong ka kaba don haka shnong Saba.
Ka bor synshar district jong ka West Jaintia Hills haka 21 tarik u ‘nai Iaiong kala pynsangeh iaka jingshna ktem Pulit ka Assam ha Saba, ka shnong kaba don hajan Mukroh kiba hap ha khappud Meghalaya- Assam.
Shuh shuh haka 23 tarik Iaiong kila don ruh ki dkhot jong ka United Hynniewtrep Movement (UHM) kiba la hiar sha shnong Saba ban jurip iaka police out post kaba la tei ka Assam la kynnoh ba kila shah hiar thma ha u paid Karbi bad shah shoh pynmynsaw haki briew kiba suba jur ba ki dei naka jaidbynriew Karbi.5 ngut ki dkhot ka UHM kila mynsaw jur.
Kane ka kam tei jingtei ha khappud Assam Meghalaya la lap ba kam don satia ka jingburom ia kata ka status quo.
Ka Sorkar Meghalaya naduh ka sorkar Congress haduh kane kaba mynta ka Meghalaya Democratic Alliance (MDA) kaba heh tang ka nia ki da burom shisha ia kata ka status quo, katba ka sorkar Assam kala iaid shakhmat ban tei ia ki jingtei ba har rukom ha khappud.
U Rupsing Teron, MLA Boithalangso LAC, West Karbi Anglong haka 12 tarik ula hiar dalade ban plie paidbah ia kane ka ktem Pulit haka jingiadonlang ki dkhot jong jong ka Karbi Anglong Autonomous District Coucil (KAAC) nalor kiwei kiwei ki heh pulit ka Hamren.
Ka Assam kala kam ba kane ka ktem Pulit kaba don ha Saba ka hap hapoh ka Jrikyndeng Police Station.
U Rupsing ula ong ba kane ka ktem pulit kaba dang shu dep shna ka don ha Khatkasla, West Karbi Anglong, Assam-Meghalaya Border.
Ula ong ruh haka khubor paidbah jong u ba un wanrah iaka surok, ka solar light bad ban ker iaka kynroh ka BPO hapoh une u snem.
Une u MLA ka Karbi Anglong ula pyni shisha iaka jinglong nongmihkhmat jong u bad um salia ban thom ban leh ia kano kano ka kam naka bynta jong u paid Karbi.
Dangshen ruh ula wan jurip iaka jaka ha Khanduli ban shna iaka skul bah bad kane ruh kala wanrah iaka jingpyrshah na u paidbah.
U MLA ka Nartiang u ma Sniawbhalang Dhar, dalade ula hiar sha ka jaka kaba la kynnoh ban shna skul bah ka Assam bad ula ong baka jaka kaba thmu ban shna ka hap hapoh u pud u sam ka jylla.
Haba phai sha u MLA ka Mowkaiaw, u Nujorki Sungoh uba ju long teng u nongialam barim ka Jaintia Students’ Union (JSU) u dang sngapman man halor kane ka jingshna ia katei ka ktem pulit.
Haduh mynta une u MLA wat la u don haka sorkar MDA, hynrei um pat lah pat ban pynbor iaka sorkar jong u ban tuklar halor kane ka jingshna ktem pulit ka Assam ha kine ki jaka khappud kiba bun ki na ki shnong ki hap hapoh ka 4 Mowkaiaw Constituency.
Lada ki nongmihkhmat ka Assam ki lah ban leh ne pyni da ka kam kumba ki kren ba ka Khatkasla, Saba bad Mukroh ka hap hapoh u pud u sam ka jylla Assam, ka jingkylli kalong, hato ka Meghalaya ka dang don hok ban kam ia kine ki jaka.
Ka Shnong Mukhla Nongrim kala pynpaw iaka jingsngewnguh kaba khraw iaka Ramakrishna Mission Ashrama, Sohra halor ka jingwan theh jingiarap jong ka lyngba ka relief camp da kaba sam ia u khaw bad u dai sha ki ba bun ki longiing ha Mukhla Nongrim haka sngi Thohdieng ka taiew bala dep.
Ha kane ka jingsam marbam ka Ramakrishna la iadonlang u Standby Me Sari u dkhot shnong bad ula ai khublei ia u Manbha Lyngdoh uba lyngba jong u la wan hiar ka Ramakrishna ban sam ia kine ki mar bam.
U Standby Me ula ong kane ka jingsam marbam ka Ramakrishna kala wanrah jingmyntoi ia ki longing ba duk khamtam ha kum kane ka por ba don ka lockdown ban iakhun iaka jingpang khlam COVID-19.
Ka Mukhla Nongrim ka kitbok kitrwiang ia u Manbha Lyndgoh uba dei peit iaka relief camp sha kane ka thain bad ia u Maharaj ban kin ioh ka met ka phad kaba koit ba khiah bad kin nang lah shuh shuh ban theh ia kum kine ki jingiarap sha ki briew kiba duk ba kyrduh.
Ka Hynñiewtrep Youth Council (HYC), Narpuh Circle kala synñiang da u khaw, phan bad u dai shaki 63 tylli ki longing jong ka shnong Chiehruphi, Mynkre bad Tongseng.
Ia kine ki mar bam ka HYC kala sam haka sngi Saitjain ha ka jingialang bala pynïaid da u publicity secretary u Pyndap Syiemlieh La sam ia u khaw mar 12 kg kawei ka longing bad ïa u phan la sam 3 kilo shi ïing.
U Secretary shnong Chiehruphi u Dametreyo Rymbai, u Secretary shnong Mynkre u Sani Bareh bad Secretary shnong Tongseng Saman Phniaw kila pynsngew ka jingsngew nguh ïaka HYC bad kitbok kitrwiang ba kan nanglah ban kner ki lad jingïarap sha ki longïing ba duna ka ïoh ka kot khamtam hakum kane ka por ba don ka jingkhangdam ki shnong ki thaw ban ïakhun ïaka khlam jingpang.
Ka HYC ka ai khublei kyrpang ruh ia i longkmie na ka shnong Chiehruphi ka kong Sunamon Chadong iba la kloi ban synniang lang bad ka seng da kaba iarap 2 byrni u khaw.
Ka Jaintia Students Movement (JSM), Saphai Unit haka sngi Saitjain hadien ba pynjlan iaka jingkhangdam na ka jingpur sted ka jingpang khlam COVID-19 ha West Jaintia Hills District kala sam da u khaw sha ki 65 tylli ki longiing ha Saphai.
Ha kane ka jingsam khaw ka JSM la iadonlang u Harwil Shadap dkhot JSM Saphai Unit uba pyniaid iaka jingialang kaba lyngkot, u Ribok Biam president Saphai Unit, Iadalangmi Passah secretary JSM bad kiwei kiwei.
Ka Sein Khooid Ya Ka Wah Myntdu ryngkat ka jingiatreilang bad ka Seva Bharati Meghalaya, Jaintia Hills haka 12 tarik Jylliew kila sam ia ki marbam (Dry Ration) sha ki 19 ngut ki ASHA ka shnong Jowai kiba len lade ban ai ka jingshakri sha ki paidbah ha kum kane ka por jong ka jingtynjuh na ka jingpang khlam Covid-19.
Ia kane ka jingialang la pynlong ha ïungwalieh ka Loomkyrwiang ha kaba la pyniaid da u Khroo Lamsalanki Pariat, President  Ka Sein Khooid Ya Ka Wah Myntdu ryngkat ka jingiadonlang u Hamewan Laloo, Waheh Chnong Loomkyrwiang, u D.Dkhar, Secretary Seva Bharati Meghalaya, Jaintia Hills, u Orilan Shylla, Treasurer Ka Sein Khooid Ya Ka Wah Myntdu bad ki ASHA.U Khroo Lamsalanki Pariat haba kren maitphang u pynpaw ka jingsngewnguh iaki ASHA kiba la buh hakhmat ia ka jingshakri na ka bynta ki paidbah nongshongshnong khlem da pyrkhat ia ka jingsiew barit ba ka sorkar ka ai na ka bynta jongki kaba shisien pyrkhat kam iahap shuh bad ka kam ba ki trei ha kum kane ka por jong ka jingtynjuh u khniang jingpang Covid-19.
Kumta ka Seng  Khooid Ya ka Wah Myntdu ryngkat ka Seva Bharati, Jaintia Hills da ka jingsngewkhia ia ki ASHA kiba hap ban mad ia ka jingtynjuh na ka daw jong ka jingbymioh tikna ia ka jingsiew ne ka bainong ba ki la trei  ha kum kane ka por, ki la shim ban iarap da ki marbam katba kot la I bor ba long ruh kum shibynta ban ai mynsiem ia ki ASHA.Kiwei de kiba la kren ha kane  ka jingialang ki long u D.Dkhar, Secretary Seva Bharati Meghalaya, Jaintia Hills, ka President Ki ASHA West Jaintia Hills, u Hamewan Laloo, Waheh Chnong Loomkyrwiang bad u Orilan Shylla, Treasurer Ka Sein Khooid Ya Ka Wah Myntdu.
U MDC ka Jowai Central u ma Awhai Andrew Shullai ula synniang da ka top um ban pynlong kum ka jaka sait kti ha Loompyrdi Iongpiah haka sngi Thohdieng.
U General Secretary Iongpiah u ma L Bimee Suwer ula ong ba nakaliang ka bor shnong kala pynpaw iaka jingsngewnguh ia u MDC uba la synniang ia kane ka jaka saitkti khnang ba ki paidbah ba iaid ba ieng kin ioh ban sait iaki kti ha kum kane ka por ba wan lynsher ka khlam COVID-19.
Ha kane ka jingai ia katei ka top um bad jaka saitkti la iadonlang u waheh shnong Loompyrdi Iongpiah u ma Alan Niangti bad kiwei kiwei.
La buh ia kane ka jaka saitkti ha Mynkoi Pyrdi Ïongpiah ka jaka ba pynlong ïaka ïew shnong ban iakhun iaka khlam COVID-19.
Ki ar ngut ki nongshong shnong ka Loompyrdi Iongpiah kila kyrshan da ka pisa sha ka nongtrei ASHA, kaba hap haka Chutwakhu Urban PHC, Jowai kaba peit iaka shnong Loompyrdi Iongpiah.
Kine ki ar ngut ki nongshong shnong kiba kyrshan ia kane ka ASHA ki dei ka Kong Ribiang Najiar bad u PynsakhiatÏeini Kyndiah kiba kila aiti iaka pisa T.13 hajar haka jingialang kaba pyniaid da ka dorbar shnong Loopyrdi Iongpiah haka sngi Robibar.
Kumban shu iathuh ba ki ASHA haman ki shnong ki thaw ki dei ki briew ba hakhmat duh ba shim iaka jingkitkhlieh ban ai ka jingshakri ia ki paidbah na ka bynta ban pynthikna ba ki nongshong shnong ki ioh iaka koit ka khiah kumjuh ban pynthikna ruh ba ki khyllung khynnah bad ki longkmie ba ar met kin ioh iaki jingiada bad ban ioh iaki dawai dashin na ki prokram sorkar bapher bapher.
Hynrei ki ASHA kawei ka jingtynjuh kaba ki iakynduh kadei kata ka jingsiew kaba ym thikna, pynban ki thom iaka sang ka ma ban iarap ia u paidbah wat ha kum kane ka por ka saw ka sian ban iakhun iaka jingwan lynsher ka khlam Covid-19.
Ka jingmihshakhmat jong kine ki ar ngut ki nongshong shnong ka Loompyrdi Iongpiah ban kyrshan pisa ia kane ka ASHA kalong ka nuksa kaba bha kaba kiwei ki dei ban bud ban kyrshan ia kine ki shipai ba khmat ka tnad ka koit ka khiah.
Haka jingialang ban aiti ia kane ka pisa la iadonlang naduh u Waheh Shnong ma Alan Niangti, L Bimee Suwer General Secretary bad kiwei kiwei ki dkhot shnong.
U Alan Niangti, Waheh Chnong Loompyrdi Iongpiah, Jowai haba kren maitphang ha ka jingialang u la ong ba ka ASHA ka dei shisha kata ka briew kaba len lade ban trei ia ka kamram kaba la bynshet ha ka khamtam ha kum kane ka por ba wan ka jingpang khlam Covid-19.
Ula nang pynshlur iaka ASHA hala shnong bad ia kiwei ruh kiba trei ha ki shnong bapher bapher ba watla ki iakynduh iaki jingtynjuh ba wan ha ki dur ki rukom bapher to long ka briew ba iaishah khlem kyrtian dien.
Kiwei kiwei kiba kren kiba kynthup iaka ASHA ka Kongka Laloo kumjuh ka kong Ribiang Najiar bad u PynsakhiatÏeini Kyndiah kiba la synniang ka jingiarap sbun mynsiem bad ruh ka jingkren pynkut na ka liang u Bimi L.Suwer, General Secretary Loompyrdi Iongpiah, Jowai.
Iaka met kaba sah jong u bah Sameer Sohliya, nongthoh khubor ba bat ruh iaka kyrdan senior correspondent jong ka kot khubor Sentinel, ba la khlad noh hynnin ka sngi ka 12 tarik Jylliew 2021, la on thang don burom noh mynta ka sngi Robibar ha u lum jingthang briew jong ka Seng Khasi,ha Jaiaw.
Ka jingkhlad noh ka jong u bah Sameer, da shisha ka long ka jingduhnong kaba khraw tam iaka kynhun jong ki nongthoh khubor jong kane ka jylla, kaba ha kine ki khyndiat snem kiba la dep, shu san kynsan ki nongthoh kot khubor kiba la san la rangbah ne kiba la ih bha katta ka main ka kyrdan thoh khubor, ki la khlad noh na kane ka sla jong ka pyrthei.
U Bah Sammer u la rung sha kane ka kam thoh khubor naduh ka snem 1994 bad ban iai trei ia kane ka kam tad haduh ka khyllipmat ba un da khlad noh na kane ka sla jong ka pyrthei.
U la sdang ban rung nyngkong ha ka kam thoh kot khubor bad Apphira, ban bynrap pat saka Media Plus bad hadien kane, u la rung pat bad ka kynhun jong ka kot khubor Sentinel.
Dei ynda haba u Sameer u la sdang ban san bha ha ka kam thoh khubor, ba hangne kein ba u pynpaw hakhmat ka pyrthei, ba u long u briew u bym riej ne bym salia ban thoh ia kano kano ka khubor kaba dei ka jingshisha, don ruh ki khep haba u don ha ka jingialang ia kynduh ne ki press conference kampher lada dei ki Myntri Sorkar, ki Myntri naka sorkar Pdeng, ne ki heh ophisar, u Sameer haba u buh ha khmat ia kano kano ka jingkylli ka da pynrah bha ia ki shkor kiba shim ban jubab iaka jingkylli kaba u buh, namar ha kano ma kano ka press conference u Sameer haba u rung u da long uba pynkhreh.
Dei kane ka jinglong kaba kiba bun na ki longdien haba ki rung ha kane ka kam, u Sameer u long u nongmait lynti ia ki, ha kaba u juh iai kyntu bad ai mynsiem ia kiba dang shu wan ban rung ha ka kam.
Shuh shuh u Sameer u long u nongthoh khubor ba da lei lei ubym ia pein iaka kam kaba u trei, da kaba u iengskhem hi triang halor ka nongrim ban shakri hok ia ki paid jong ka jylla.
Iaka met kaba sah jong Sameer la on thang don burom ha u lum jingthang briew jong ka Seng Khasi ha Jaiaw, ha shwa ban rah ia kamet na iing, ka iing ka sem ka la pyndep ruh iaka lehniam ka leh rukom ha kaba la ioh iaka nguh ka dem ka dwai ka phirat da u Rgh Diben Syiemlieh, bad hadien kane, iaka met la wanrah ha phyllaw jong ka Shillong Press, kaba dei hangne ba ki paralok thoh khubor ki la ioh lem ban ai khatduh ia u bah Sameer da ka jingkren lyngba u President ka Shillong Press Club u bah David Laitphlang.
Kjut nood u pait ya ka jylla yong I, La ha ki distrik næ ki chnong ki wi.
I’u pood u sam ym boi yaklam, Da boon wa chah kjit wa chah lilam.
La ha jwai næ ha nongkyndong, Jaitbru da Jan kylla khar khrong.
Sep ai wa jied ya ki nongmihkhmat, Mar dei kylla ya I da sympat.
Khubor kut jait wa mih wa spær, Kut I Klam tang ha la-ær.
Iawmusiang da sahteiñ da boon ki snem, Du hei chah sngoh tyrnem.
Wym em wa peit wym em wa yoo, Kut I kwah du hei yimphoo Mynried ki khon dei yi u thooh lad, Da ngam I stat, da joor ka syad.
Tyrha u khmied ya ka chnong lajong, Nongpynlai da dap du I sarong.
Ym toh wa beiñ, ym toh wa kynnoh; Da raw u chyoh, da thngan u kpoh.
Wyrchaw wa phi ym sniaw kot bor, Waroh u sñiooh khlieh sñiaw da tlor.
Nongmihkhmat da pait da sylli; Ham ya rhah dooh ya ka chuki.
Pyrthai da che ya I ym slem de, Ham ya leh khlot, ham ya leh swe.
Khih chitom ha chwa u silet; Ya poi I por wa duk u thoh da’u let.
Lynga u peit ya ki wa dooh wa duk, Ha phi da chaniah yow yoh yei suk.
Ham joor i broh, ham joor i lehroh, Khaddooh ya duk dei kynthih khroh.
Da u R Skhemroi Laloo.
Ka Khasi Students’ Union (KSU), Ladrymbai Unit kala sam da u khaw sha ki spah tylli ki longïing haka shnnong Ladrymbai.
Ia une u khaw la sam haka sngi Saitjain haka jingialam jong u Donbok Mukhim president KSU Ladrymbai Unit, Chanky Shylla general secretary KSU Ladrymbai.
Ha kane ka jingsam khaw la iadonlang u ma Jesper Bareh waheh shnong jong ka shnong Ladrymbai-B, Cherity Suja general secretary KSU Khliehriat Circle bad kiwei kiwei.
Ka KSU kala ong ba kala sam ia une u khaw kum shibynta ban kyrshan ia u paidbah nongshong shnong ka Ladrymbai kiba la hap ban shongkset na ka jingkhang dam ban iakhun pyrshah iaka jingpang khlam COVID-19.
Da kani pyntip i ya phi wa Ka Kong Sicily Lywait, ka wa na Iawmusiang, Jowai ka kurim iong U (L) Tylli Kyndiah, da khlad ko neini i sla pyrthai ynne i miet ka 12 tarik Naiynru hei por 9:00 waje I miet.
Ka sngi wow pyndep ya ka ñiam ka rukom khaddooh yong ka u man ko ha ka 14 tarik Naiynru heipor 9:00 waje i step ha khnap thangbru, Seinraij Jowai wa em ha Khimusniang.
Ka Jylla Meghalaya kala kynjoh haduh 733 ngut ha ka jingdon jong ki briew ba ïap pang COVID-19 da ka jingkhlad biang sa 06 ngut haka Sngi U Blei.
Kine kiba khlad sa 6 ngut ki dei na EKH: 04, EJH: 01 bad WGH: 01.
Kat kum ka jingpyntip ka Tnad ka Koit ka Khiah, sa 305 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4623 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 16, EJH: 06, EKH: 144, NGH: 20, RBD: 14, SGH: 03, SWGH: 19, SWKH: 05, WGH: 48, WJH: 19 bad WKH: 11 Ki nongpang kiba la ioh pat iaka jingkoit ki don haduh 547 ngut.
Kine ki kynthup na EGH: 33, EJH: 05, EKH: 270, NGH: 21, RBD: 43, SGH: 22, SWGH: 26, SWKH: 16, WGH: 71, WJH: 25 bad WKH: 15.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 41906 ngut bad napdeng kine 36550 ngut kila ïoh ïa ka jingkoit bad 733 ngut kiba ïap nalor ki briew ba dang shitom.
U District Magistrate, West Jaintia Hills District, Garod LSN Dykes haka sngi Saitjain ula pyngngat Micro Containment ia ki saw tylli ki shnong kynthup kawei ka Jowai hadien bala don ka jingiabit khlam COVID-19.
Kine ki saw tylli ki shnong kiba la shah pyngngat Micro Containment kynthup iaka Moopyllaitsyiar, Khliehtyrshi, Demthring, Moobakhon bad ka Synrangbangbluh kaba don haka kyntoit jong ka Dongmihsngi, Jowai.
Ka hukum u district magistor kala khang pyrshah ban rung ban mih klumar sha kine ki jaka kiba la pynbna Micro Containment tad haduh bala pynbna da kumwei.
Ki nongñiah kali kamai hapoh ka 4-Mowkaïaw Constituency kiba don haduh 117 ngut ki la ïoh jingïarap da u khaw bad kiwei de ki mar bam bala synniang da u MLA ka thaiñ u ma Nujorki Sungoh.
Ia une u khaw la phah sam haki dkhot bad nongkitkam ka Party UDP Mowkaïaw Constituency.
La sam mar 25 kg sha baroh ki nongñiah kali kamai bad la sam ruh ïa u dai bad ka umphniang.
Hashwa ban sam ïa une u khaw sha ki nongñiah kali ka la don ka jingïalang kaba lyngkot ba la pynïaid da u Deovolente Tang uba long u President Mowtyrshiah Mowkaïaw Mukhap Laskeiñ to Jowai Association.
La ïoh ka jingkren lyngkot na u kynthup u Eleazer C Dkhar President UDP Mowkaïaw Constituency, u M.Rympei President Laskeiñ Block to Shillong Association, u Daniel Dkhar Secretary Raliang Mokyndeng Nongkynrih to Jowai Association bad u Apdamei Papiah President Sahsniang to Jowai Association.
U Ma Lahkmen Rymbui, Myntri ka tnad kam pohïing ula pyllait paidbah iaka kali nongkit pang kaba ula synniang sha ka Synjuk ki Waheh Shnong War Jaintia, Amlarem haka sngi Saitjain.
Ia kane kali kit nongpang la synniang lyngba ka MLA skim naka SRWP 2019-2020.
U Daniel Khongsit, president Synjuk Waheh Shnong War Jaintia, Amlarem ula pynpaw iaka jingsngewnguh ia u MLA ka thain uba la synniang iaka kali kit nongpang ha kum kane ka por ka saw ka sian ban ai jingshakri ia u paidbah.
Dangshen u MLA ula ai kawei ka Ambulance iaka Nongtalang CHC bad ka synjuk kala pynkymaw biang ba un pynioh Ambulance sa sha kiwei ki jaka sumar ha War Jaintia khnang ba kiba pang ba shitom kin ioh ban pyndonkam haba donkam kyrkieh.
Ka Jylla Meghalaya kala kynjoh haduh 727 ngut ha ka jingdon jong ki briew ba ïap pang COVID-19 da ka jingkhlad biang sa 13 ngut haka sngi Saitjain.
Kine kiba khlad sa 13 ngut ki dei na EKH: 10, SWGH: 01, WGH: 01 bad WJH: 01.
Kat kum ka jingpyntip ka Tnad ka Koit ka Khiah, sa 501 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4871 ngut ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 21, EJH: 15, EKH: 158, NGH: 21, RBD:80, SGH: 14, SWGH: 16, SWKH: 4, WGH: 102, WJH: 60, WKH: 10 Ki nongpang kiba la ioh pat iaka jingkoit ki don haduh 610 ngut.
Kine ki kynthup na EGH: 05, EJH: 45 EKH: 236, NGH: 22, RBD: 61, SGH: 19, SWGH: 34, SWKH: 23, WGH: 58, WJH: 77 bad WKH: 30 Ka jingdon jong ki briew bala ïabit ïa kane ka jingpang khlam ha Jylla kala long 41601 ngut bad napdeng kine 36003 ngut kila ïoh ïa ka jingkoit bad 727 ngut kiba ïap nalor ki briew ba dang shitom.
U Deputy Commissioner, East Jaintia Hills District, Bah E Kharmalki ula pynmih iaka hukum ba ula shah ban plie dukan mar bam 3 sngi ha baroh ki iew ha district haka taiew ban wan.
Ki sngi ban shah ban plie dukan mar bam ne ki essential shops ha kine ki iew ka long haka 14 tarik, 16 tarik bad 18 tarik u bnai Jylliew ha iew Khliehriat East & West, baroh ka Ladrymbai, Umpleng Chiehruphi , Lumshnong, Sohkymphor, Sookilo, Saipung, Semasi, Jalaphet, Rymbai, Wapung, Sutnga, Bataw bad Umkiang.
Ka por ban plie kalong naduh 9 baje mynstep haduh 3 baje nonhphaisngi.
Shuh shuh ka hukum ka ong 50 percent ki dukan mar bam, hardware, electrical bad 20 percent kiwei pat ki dukan ba kynthup iaki dukan die jain, mobile, spare parts la shah ban plie hapoh ka jingpyniaid k ki Durbar Chnong/Market Committee Ym shah iaki briew ban iaid na kawei ka district sha kawei.
Ym shah iano iano ban mih khlem ki daw ba biang.
Ki kali khlem pass lada lap kin shah pynshitom.
Ki dukan shnong la shah ban plie 2 PM haduh 6 PM bad ki hap ban bud ryngkhi iaki adong adit COVID-19 bad yn pyniaid da ki dorbar shnong ne VDP.La shah iaki Home Delivery kiba la ioh jingbit ban ai mar sha iing briew.
Baroh ki Post offices la shah ban plie haka 14.06.2021, 16.06.2021 bad 18.06.2021 ( Monday, Wednesday and Friday) da kaba pynduna nongtrei haduh bad ka por trei kalong haduh 3 PM.Ki bank kin plie naduh ka sngi Nyngkong haduh Thohdieng da kaba pynduna nongtrei.
Kiwei kiwei ki kam ba shah ki neh kumjuh hapoh ka district katkum ka hukum kaba la pynmih haka 4 Jylliew 2021.
Ka Society for Urban and Rural Empowerment (SURE) kala pyntip ba kala sdang iaka People’s Oxy Bank ne ban buh iaki Oximeter, u kor jingthew iaka jingdon lyer oxygen haka met u briew.
Ka SURE kala sdang ia kane ka Oxy Bank ban iarap ia kino kino kiba donkam ia u Oximeter ha kum kane ka por ba wan lynsher ka khlam ban iarap ban thew iaka jingdon lyer oxygen ha ka met ki nongpang kiba iabit khlam.
Ka SURE kala ai khublei ruh iaka kong Angela Rangad ba kila lah ban sdang ia kane ka Oxy bank da ka jingiarap jong ka.
Kino kino kiba kwah ban shim kylliang ia une u meter ki lah ban phone ha kine ki number ha Iawmusiang (M) 9436106317 and Ladthalaboh, (M) 9863918149.
Ka SURE kala pyntip ba don tang 10 tylli bad kino kino kiba donkam ban shim ki hap ban ai tang ka kyrteng, jaka sah bad ki phone number.
Ka Ephphatha Society-Ka Society kaba peit kyrpang ia ki briew kiba don jingduna ha ki dkhot met ne kiba la tip kum ki Differently Abled Person hapoh ka jingialam jong u President Rev.ES Sapuh kala sam da ki marbam ba kynthup ia u Khaw, U Phan, u Dai bad ka jingda khmut (mask) sha  ki 15 tylli ki longïing kiba don  ha ka shnong Tuberkmaishnong, East Jaintia Hills District ha ka sngi Thohdieng.
Katkum ka khubor kaba la pyllait da kane ka society ki long ïing dei kiba don ia ki khun ki kti kiba don jingduna ha ki dkhot met.
Ha kane ka jingsam mar bam la synran lang iaki dkhot jong ka Society da U Waheh Shnong Tuberkmaishnong u ma Jiedlang Sana, Secretary Shnong Micky Lyngdoh bad ka kong Samjan Shyrmang (Asha).
U Secretary jong ka Society u Shaniah Phawa, u la ong ba kane ka jingkhangdam lane ka lockdown ka la ktah shisha ia kito ki longïing kiba don ïa ki khun ki kti ba don jingduna ha ki dkhot met, namar ba kim lah shuh ban leit trei leit ktah, bad ha ka juh ka por kiba kum kine ki longïing kim da ioh lad eh ban leit trei leit ktah kum kiwei, namar ki hap ban peit ban sumar ïa ki khun jong ki kiba don jingduna ha ki dkhot met.
Da ka mynsiem jong ka jingiatip lem ka Society da kawei ka jingmut ka la pynbeit ban ïarap ïa kine ki longïing kum ka dak ban ia kyrshan lem ia ki bad ka society ka buh haka jing duwai ba U Blei un kyrkhu ia kine ki jingai khnang ba kin ioh ban dap ban biang ha ka jingim ba man ka sngi.
U Myntri Rangbah ka Jylla Conrad K Sangma ula pynbna ba wat la hiar ka positive rate ne ka jingbit khlam kala hiar haka Jylla, hynrei namar ba ka don ka jingma ha kiwei ki district ka sorkar kala rai ban bteng iaka Lockdown ha East Khasi Hill haduh 21 tarik une u bnai Jylliew.
U Conrad ula ong ia kane haba kren bad ki nongthoh khubor hadien ka review meeting ha DC ophis Jowai haka jingwan shim jingkhein halor ka jinglong jingman ka khlam COVID-19 ha West Jaintia Hills District.
Ula ong ba ha kiwei pat ki district la pynkup bor ha ki Deputy Commissioner ban rai katkum ka jinglong jingman hapoh District bad ula bynrap bad 20 percent ki dukan bym die mar bam ne kiba hap hapoh ka Non-Essential ruh yn sa plie noh.
“Ha West Jaintia Hills ka jingiabit khlam jong ki briew ha kane ka district ka jur bad ka Positivity rate ka long haduh 33 percent kaba heh ar lai shah ban iaka jylla baroh kawei kaba long 12.09 percent positivity rate bad ka East Jaintia Hills 9 percent, hynrei ngim nym khein sting tad haduh ba ka jingbit khlam kan poi haduh u pud ba long shngain," la ong u Conrad.
Haba kylli halor ka jingai dawai tika bad ka jingiap, U Conrad ula ong ha West Jaintia Hills ka kdew shai ba kiba bun kiba iap dei kiba ym shym la ai tika COVID-19, lait na ki wei ar ba kiba la ai iaka tika ba nyngkong.
Ula ong ruh ba kiba la ai tika ki long kiba shngain wat la ki iabit iaka khlam bad ki lait na ka jingshitom jur.
Shuh shuh ula ong ba ka sorkar kala rai ban buh iaka hospital shipor (prefab) kaba 50 jingthiah bad lah ban pynkylla sha ka aspatal khynnah kaba don bad ka ICU ban iakhun pyrshah iaka khlam, lada jia ba wan lynsher ka khlam kaba lai ka ban ktah iaki khynnah.
Ha kaba iadei bad ka Oxygen plant ha Jowai MCH la pynkhreh bad hapoh 48 kynta la ioh ban pyntreikam bad iaka Khliehriat kaba 300 LPM yn sa pyntreikam ha kine ki 10 sngi ban sa wan.
U Conrad ula ong shuh shuh ba ha kaba iadei bad ka RTCPR test ka sorkar kan nym lah ban wanrah iaka laboratory ha manla ki district namar ka heh ka jinglut bad kumjuh ka donkam ban thung iaki nongtrei.
Khamtam kine ki jait laboratory ki dei ba pyndonkam naka bynta ban leh iaki test bad ki jingpule halor ki virus ba bunjait.
Ula ong pynpaw ruh ka jingsngewhun halor ka jingiaid shakhmat ka tnad ka koit ha East bad West Jaintia Hills halor ka jingai tika bad ula ban jur ban kin shimkhia ban buh ka thong ban ai tika ia kiba briew kiba don jingma ne kiba lah ban shah ktah.
Ka HYC Nongkohlew unit ha ryngkat ka Mawlai circle kala kner la ka kti jingiarap jong da kaba sam marbam sha ki 30 tylli ki longiing ka shnong Nongkohlew haka sngi Thohdieng.
Kine ki longïing kiba ka HYC Nongkohlew kala jied ban sam marbam ki dei kiba la mad iaka jingeh naka jingkhangdam (Lockdown) ban iakhun pyrshah iaka jingpur ka jingpang khlam COVID-19.
Ka Jylla Meghalaya kala kynjoh haduh 714 ngut ha ka jingdon jong ki briew ba ïap pang COVID-19 da ka jingkhlad biang sa 10 ngut haka Sngi Thohdieng.
Kine kiba khlad sa 10 ngut ki khynthup na EKH: 07, RBD: 01, WJH: 01 bad WGH: 01.
Kat kum ka jingpyntip ka Tnad ka Koit ka Khiah, sa 514 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4993 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 29 (Others), EJH: 09 (Others), EKH: 183 (Armed Force/Paramilitary Force —04, Others-179), NGH: 35 (Others), RBD: 06 (Others), SGH: 06 (Others), SWGH: 15 (Others), SWKH: 43 (Others), WGH: 90 (Others), WJH: 71 (Others) bad WKH: 27 (Others) Ki nongpang kiba la ioh pat iaka jingkoit ki don haduh 526 ngut.
Kine ki kynthup na EGH: 07 (Others), EJH: 32 (Others), EKH: 189 (Others), NGH: 16 (Others), RBD: 10 (Others), SGH: 05 (Others), SWGH: 71 (Others), SWKH: 05 (Others), WGH: 70 (Others), WJH: 102 (Others), bad WKH: 19 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 41100 ngut bad napdeng kine 35393 ngut kila ïoh ïa ka jingkoit bad 714 ngut kiba ïap nalor ki briew ba dang shitom.
District Wise Distribution of COVID-19 Cases, Meghalaya.
Ka Hynniewtrep People’s Federation (HPF) West Khasi Hills District ha ryngkat ka jingiadonlang ki nongialam shnong ka Mawkadiang, West Khasi Hills District kila sam khaw sha ki katto katne ki longiing haka sngi Thohdieng.
Ha kane ka jingsam khaw la iadonlang ki Rangbah Shnong Mawkadiang ki dkhot shnong ki nongialam ka HPF Tyngshain Lyngkhoi, Lobias laba nalor kiwei kiwei.
Ka Meghalaya people united MPUF-EJHD ryngkat ka San shnong circle hapoh ka jingialam jong u president Kyrshan Blah lem bad kiwei ki nongialam kila leit ai jingiarap mar lai ban ki tin sop ïing sha ki 6tylli ki longiing ka shnong Ladrymbai, East Jaintia Hills District Kine ki 6 iing ki dei ki iing kiba kyrduh bad la sop iaki iing jong ki tang da ki tarpaulin, iathuh u Kyrshan bad ula pynpaw ka jingkmen ba u la ioh ka lad ban iarap sha kum kine ki ïing kiba donkam shisha iaki jingiarap.
U MLA ka 6 khliehriat constituency u la synniang 3 ban ka tin bad ka MPUF mar lai ban sha kine 6 tylli ki longïing.
U Myntri Rangbah ka Jylla u Conrad K Sangma ula wan jngoh iaka Rilum Jaintia haka sngi Thohdieng ban shim jingkhein halor ka jinglong jingman ka khlam COVID-19 ha ki ar tylli ki District, ka East bad West Jaintia Hills District.
Ka West Jaintia Hills District ka dei kaba jur ka jingiabit khlam COVID-19 bad man ka sngi katkum ka report ka tnad ka koit ka khiah ki don ki briew kiba iap na ka jingpang khlam.
Ka West Jaintia Hills haduh bala thoh iaka khubor ki briew kiba iabit khlam thymmai ki don haduh 71 ngut bad kiba dang shitom ne active cases 644 ngut bad ba khlad i wei.
Ka East Jaintia Hills District ka don 143 ngut ki active cases.
Halor kane ka jingkiew ka jingiabit khlam ha rilum Jaintia u Myntri Rangbah dalade ula ban shim jingkhein halor ka jingpynkhreh.
U Conrad ula iathuh ba ka sorkar kala pynkhreh ban pynbiang iaki jaka test bad ka jingdonkam ki jaka sumar ha baroh ar district.
Ha kaba iadei bad ka 150 LPM Oxygen Plant ha Jowai bad 300 LPM Oxygen Plant na ka bynta ka Khliehriat yn pyndep noh shen hapoh kine ki 10 sngi.
Ula ban jur ia kine ki ar tylli ki bor synshar district ban nym pynslem ban ai pass ban kit ia ki mar rep mariang bad ban buh thong ban ai tika COVID-19 iaki nongniah trok.
Shuh shuh u Myntri Rangbah ula ban jur iaka tnad ka koit ka khiah ban shimkhia ban ai tika ia ki briew kiba lah ban shah ktah haka jingpang COVID-19.
Ka Federation of Khasi Jaintia and Garo People, SEBA circle haka sngi Palei kala sam da ki marbam sha ki 30 tylli ki longïing haka shnong Lakadong Ummat, East Jaintia Hills District.
Ha kane ka jingsam marbam ka FKJGP SEBA Circle la iadonlang naduh u Mathew Pajat President bad u Ma Eladmi Suchen General Secretary, Ma Omega Sumer Organising Secretary haka jingiadonlang Ma DH Sumer General Secretary FKJGP East Jaintia Hills bad ki nongkitkam  ka FKJGP Lama Unit hapoh ka jingialam u General Secretary Bah Lamchwa Dong.
Kine ki longiing kiba sam marbam ka FKJGP ki dei kiba wan na ka longiing baduk kiaba shah ktah naka jingkhangdam ban iakhun iaka jingpang khlam Coronavirus lane Covid-19.
Ia ki kine ki marbam la aiti sha ka Shnong lyngba u Secretary ka Shnong Lakadong Ummat,Ma Daemiki Chadong ha ka jingiadonlang ki dkhot ka Shnong bad ki longing ba la ioh jingmyntoi.
Ka Jylla Meghalaya kala kynjoh haduh 704 ngut ha ka jingdon jong ki briew ba ïap pang COVID-19 da ka jingkhlad biang sa 10 ngut haka sngi Nyngkong.
Kine kiba khlad sa 10 ngut ki dei na EKH: 06, EJH: 02 bad WJH: 02.
Kat kum ka jingpyntip ka Tnad ka Koit ka Khiah, sa 603 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala kiew sha ka 5015 ngut ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 29 (Others), EJH: 26 (Others), EKH: 226 (Armed Force/Paramilitary Force —04, Others-222), NGH: 28 (Others), RBD: 26 (Others), SGH: 23 (Others), SWGH: 14 (Others), SWKH: 62 (Others), WGH: 63 (Others), WJH: 74 (Others) bad WKH: 32 (Others) Ki nongpang kiba la ioh pat iaka jingkoit ki don haduh 427 ngut.
Kine ki kynthup na EGH: 05 (Others), EJH: 08 (Others), EKH: 210 (Armed Force/Paramilitary Force —02, Others-208), NGH: 09 (Others), RBD: 67 (Others), SGH: 03 (Others), SWGH: 09 (Others), SWKH: 80 (Others), WGH: 13 (Others), WJH: 19 (Others) bad WKH: 04 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 40586 ngut bad napdeng kine 34867 ngut kila ïoh ïa ka jingkoit bad 704 ngut kiba ïap nalor ki briew ba dang shitom.
I Bah RM Marweiñ u trai jong ka kot khubor Khasi u Mawphor bad i dei ruh i publisher ila khlad noh haka 10.06.2021.
Ka jingpyndep ia kaba sah jong i kan long mynta hi ka sngi ha u Lum Jingtep ka Balang Prebyterian Mawiongrim.
Kane ka long ka jingpyntip na i DL Siangshai, Editor Mawphor.
Ka Jylla Meghalaya kala kynjoh haduh 694 ngut ha ka jingdon jong ki briew ba ïap pang COVID-19 da ka jingkhlad biang sa 16 ngut haka sngi Balang.
Kine kiba khlad sa 16 ngut ki dei na EKH: 09, WJH:05, WGH: 01 bad NGH: 01.
Kat kum ka jingpyntip ka Tnad ka Koit ka Khiah, sa 448 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4849 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 27 (Others), EJH: 09 (Others), EKH: 152 (Armed Force/Paramilitary Force –07, Others–145), NGH: 40 (Others), RBD: 31 (Armed Force/Paramilitary Force –02, Others–29), SGH: 15 (Others), SWGH: 36 (Others), SWKH: 27 (Others), WGH: 69 (Others), WJH: 17 (Others) bad WKH: 25 (Others).
Ki nongpang kiba la ioh pat iaka jingkoit ki don haduh 507 ngut.
Kine ki kynthup na EGH: 02 (Others), EJH: 15 (Others), EKH: 261 (Armed Force/Paramilitary Force –01, Others–260), NGH: 20 (Others) RBD: 91 (Others), SGH: 09 (Others), SWGH: 35 (Others), SWKH: 11 (Others), WGH: 14 (Armed Force/Paramilitary Force -03, Others 11), WJH: 34 (Others) bad WKH: 15 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 39983 ngut bad napdeng kine 34440 ngut kila ïoh ïa ka jingkoit bad 694 ngut kiba ïap nalor ki briew ba dang shitom.
Ka Dong Moopyllaitsyiar, Khliehtyrshi hadien ka jingkiew ka jingiabit khlam COVID-19 ki briew bad ka jingduh noh ia ki mynsiem ba kordor hapoh ka dong, kala rai ban khang shnong haduh 10 sngi.
Ia kane ka Dong Moopyllaitsyiar, Khliehtyrshi kala pynbna haka sngi Balang hadien ka jingiamir jingmut bad u Waheh Shnong Khliehtyrshi.
Da kawei ka sur ban tem iaka jingpur ka khlam kila shim iaka sien jam ban khang shnong 10 sngi naduh 10 tarik une u bnai bad ha kine sngi ym shah ia kino kino kiba na ka dong ban mih klumar bad kumjuh kiba na bar ban rung shapoh ka dong.
Kiba niah kali kiba wan na kiwei ki jylla ruh kim bit satia ban rung shapoh ka dong Moopyllaitsyiar.
Ia ki ba donkam eh (Essential) bad ki ba leit rep leit riang ki lah ban mih hadien ba ioh jingbit na u Waheh Dong/Secretary Dong ne u Waheh Shnong.
Ia ki jingdonkam jong ki paidbah ha poh kine ki sngi ia ki jingbam jing dih lah ban ioh na ki dukan kiba ha poh dong hi.
La kyrpad ruh ia baroh ki nongshong shnong ban deng Mask haba ki mih shabar.
Ka dong Moopyllaitsyiar ka kyrpad ia ki paid nongshong shnong ban iaishah khnang ban lah ban pynduna ia ka jingpur sted u khniang jingpang COVID-19 hapoh ka dong ka shnat bad ka shnong ka thaw hi baroh kawei.
Ka Jaiñtia Student Movement (JSM), Saphai Unit kala dawa na ka tnad ka koit ka khiah ka jylla ban thung Medical and Health Officer (MO) ha Iooksi PHC haka sngi Balang.
Nalor ka jingdawa thung MO, ka JSM kala dawa ruh ban buh sa kawei ka ambulance ban kit iaki nongpang khamtam ki longkmie armet bad khynnah na katei ka jaka sumar sha Jowai kaba jngai 60 KM.Ka JSM kala dawa ruh ban buh ruh iaka generator namar ba kiba bun ki khep ka thain ha Iooksi ka thud ka bording kaba ktah iaka jingai jingshakri ka PHC.Shuh shuh kiwei kiwei ki jingdawa kala long ban buh iaka X Ray bad ban pynbiang iaka umbam umdih ka PHC.Ia kane ka dorkhat ka JSM la ai da u president bad secretary Saphai Unit u Ribok Biam bad Ladalangmi Passah sha u Myntri ka tnad ka koit ka khiah lyngba u Deputy Commissioner, West Jaintia Hills.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw u bym donkam ban siew eiei na ka skim PMGKAY na ka bynta u bnai Jylliew (June) 2021 ha East Jaintia Hills District, Khliehriat.
Ka jingsam ia u Khaw AAY ka long 5kg shi khlieh tang ia kito kiba don ka Card Rashon AAY bad ia u Khaw PHH yn sam 5kg shi khlieh tang ia kito ki ba don Card Ration PHH.Shuh shuh la pyntip ba ia u Khaw Rashon NFSA bad Non NFSA na ka bynta u bnai June (Jylliew), 2021.
Ka jingsam ka long kumne, ia u Khaw AAY yn sam 35 kilo shi ïing shibnai ha ka dor Rs.3.00 tyngka shi kilo, ia u Khaw PHH yn sam 5 kilo shikhlieh shibnai ha ka dor Rs.3.00 tyngka shi kilo, katba ia u Khaw Non- NFSA pat yn sam 7.215 kilo shiïing- shibnai haka ka dor die Lang ka ba long Rs.11.77 tyngka shi kilo bad ha ka dor Die Khutia ka ba long Rs.12.34 tyngka shi kilo.
La kyrpad ia ki paidbah ba lada shem ba ki Dealer ki shim pisa na u khaw PMGKAY bad duna kilo kumjuh ia u khaw NFSA bad Non NFSA lada ki nongbam rashon ki lap ba oh dor tam bad duna kilo pyntip mar mar sha ka ophis u Deputy Commissioner (Supply), ka East Jaintia Hills District lane phone sha u Toll free No.1697, lane sha u District Grievances Officer ka East Jaintia Hills District.
U Chairman jong ka District Vigilance & Price Monitoring Committee, uba long ruh u Deputy Commissioner, West Jaintia Hills District, u Garod LSN Dykes, IAS, ula pynmih iaka hukum haka sngi ba Ar ba ha kano kano ka por kan pynlong iaka jing khynra ia ki dukan kiba die rem dor bad kiba burieh ia ki mar bam mar dih hapoh ka district.
U ma Garod haka hukum kaba ula pynmih ula ong ba hadien ka jingwan lynsher ka khlam COVID-19 haka sien kaba ar hapoh ka district bad ka jylla baroh kawei ka bor district kan hap ban pynthikna ba ki marbam mardih ki biang hapoh ka district.
Ban khanglad iaka jingdie rem dor bad ka jingbuhrieh ia ki marbam mardih, ula bthah ia baroh ki dukan dielang bad khutia ba kim bit satia ban burieh iaki mar lane ban die die tuh bad ki dei ruh ban pynbiang iaki mar hapoh ki dukan jong ki khnang ban iada naka jingduna marbam mardih bad kim dei satia ban die palat iaka MRP ne ka dor ban die hapoh ka district.
Ka hukum ka ong lada lap ia kino kino kiba buhrieh iaki marbam mardih bad die rem dor iaki mar yn pynshitom iaki katkum ka kyndon aiñ  jong ka Essential Commodities Act 1995 and section 188 jong ka Indian Penal Code.
Ki nongthied jingthied ki dei ban deng ia ki Mask bad ruh ban ieng jngai iwei na iwei kumba 2 meters eiei.
Ki nongdie dukan ki  dei ruh ban buh ia ki Hand sanitizer ha ki dukan ki khnang ba ki nongthied jingthied ki lah ban pyndonkam.
Ki bym kohnguh ia ki jingbthah yn nym shah ia ki ban rung ha ki dukan.
U Ma Sniawbhalang Dhar, Myntri Sorkar Jylla ba dei khmih iaka tnad Transport bad kiwei ula ong ka jaka kaba la kynnoh ban tei university ka Assam ka dei ka jaka kaba pyndonkam u paidbah ka shnong Khanduli bad kane ka jaka ka hap hapoh u pud u sam ka Jylla.
“Nga la wan jurip dalade ha kane ka jaka hadien bala nga la ioh jingtip na ki nongialam shnong ka Khanduli halor ka jingwan sorjamin jaka ki nongmihkhmat ka Assam ban tei iaka university haka jaka jong ngi," la ong u ma Sniawbhalang haka jingjurip ia ka jaka ha Khanduli haka sngi ba Ar.
U Ma Sniawbhalang Dhar uba long ruh u MLA ka thain Nartiang ula ong “Nga sngewkhia halor kane ka kam namar ba u MLA ka Karbi Anglong uba la pynbna ban tei ia ka University.
Ngan rah ia kane sha ka sorkar ban iakren ban khanglad bad ban pynpaw ruh iaka jingpyrshah halor kane ka jingthmu ka Assam.
" Ha kane ka jinghiar jurip u ma Sniawbhalang la iadonlang ka Border Magistrate ka B Blah, Dy SP Headquarter u MJ Marngar, u MDC Jesse Suiam nalor u waheh shnong Khanduli Yoshida Nongspung bad kiwei kiwei.
Kumban shu iathuh, u MLA jong ka Baithalangso u Rupsing Teron lem bad kiwei de ki dkhot jong ka Karbi Anglong Autonomous Council (KAAC) ki la leit hiar sha ka shnong Khanduli haka 30 tarik Jymmang ban sorbe jaka ban tei skul bah.
Kane kala pynkyndit iaka shnong Khanduli bad kila buh ruh iaka jingujor sha ka bor synshar district halor kane.
Ka Society for Urban & Rural Empowerment (SURE) kala leit ban ai sngewbha da ki tiar iada COVID sha ki lai tylli ki jaka sumar ka Dr.Norman Tunnel Hospital, MCH bad ka Woodland WK Hospital, Sabahmuswang haka sngi ba Ar.
Ia kine ki tiar la ai aiti da u Kiki Pakma, President, Rev HH Mohrmen, Secretary bad kiwei kiwei ki dkhot ban pynpaw iaka dak ka jingburom iaka jingai jingshakri kine ki hospital sha kiba shah ktah iaka jingpang khlam COVID.Ka Khasi Students’ Union (KSU) Khliehriat Town Unit kala ujor sha u Executive Engineer, Khliehriat Distribution Sub Division hadien ba ka kyntoit ha Lad Sutnga kala duh bording la bun bun sngi.
Ka KSU hapoh ka jingialam khmat jong u General Secretary u Samson Rymbai bad u Organzing Secretary u Sanki O Nongtdu ki la leit iakynduh ia u Executive Engineer ka Khliehriat Distribution Sub Station halor ka jingduh light ka dong Lad Sutnga namar ka jingsniew ki 2 tylli ki transformer ban sam bording ha kane ka dong.
Ka KSU Khliehriat Town Unit ka kyntu ia u Engineer ba dei khmih, ba un kham pynkloi ban phah shna ia kitei ki 2 tylli ki Transformer kiba sniew khnang ba ki khynnah skul kin ioh ban pyndep iaki online Klaus bad kumjuh ba ki paidbah kin ioh ban pyndonkam bording.
Ka KSU ka ong ba katei ka tnad treikam ka MEECL kan hap ban ap ia u transformer ban poi na Jowai bad mar sien poi kin shna wut wut.
Ka Jaintia Students’ Union (JSU) kala beh krad iaki nongtrei jong ka Rural Electrification Corporation Power Distribution Company (REC PDCL) kiba shim wai ban pyniaid iaka kam bording sha ka thain nongkyndong na ka MeECL haka sngi ba Ar.
Ka JSU kala lap ia kine ki nongtrei REC PDCL ha lynti ban rung sha ka ophis jong ka MeECL, Jowai.
Ki nongialam ka JSU naduh Jersom Shylla president, u Assistant General secretary u Nilkee Mukhim bad kiwei kim shym la ailad ia kine ki nongtrei ka REC PDCL ban rung sha katei ka ophis.
Ka JSU kala kynthoh bad buh jingkylli ia ka sorkar ba kumno kine ki briew ki wan shapoh Jaintia ha kum kane ka por ba ka jingpang khlam Covid- 19 ka wan ban lynsher haka Jylla.
Kiba bun ki nongmihkhmat ruh kila pyrshah iaka jingthmu lilam iaka Shillong Central Distribution Circle and Eastern Distribution Circles, hynrei sop sop kine ki briew jong ka REC PDCL, hato kano kam don kaei kaei sha lyndet ne la dep ban die iaka MeECL sha kane ka REC PDCL la buh jingkylli ka JSU.Ka JSU kala ong ba kan nym aili namar kane kan ktah iaki trai ri trai muluk bad la dawa na ka sorkar ban pyndam iaka jingthmu lilam iaka MeECL.Ka Jylla Meghalaya kala kynjoh haduh 678 ngut ha ka jingdon jong ki briew ba ïap pang COVID-19 da ka jingkhlad biang sa 9 ngut hapoh ki 24 kynta haka sngi ba Ar.
Kine kiba khlad sa 9 ngut ki dei na EKH: 06, WKH: 02 bad WJH: 01.
Kat kum ka jingpyntip ka Tnad ka Koit ka Khiah, sa tang 379 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 4924 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 15 (Others), EJH: 10 (Others), EKH: 149 (Armed Force/Paramilitary Force –01, Others–148), NGH: 36 (Others), RBD: 09 (Armed Force/Paramilitary Force –01, Others–08), SGH: 07 (Others), SWGH: 24 (Others), SWKH: 23 (Others), WGH: 52 (Others), WJH: 40 (Others) bad WKH: 14 (Others).
Ki nongpang kiba la ioh pat iaka jingkoit ki don haduh 773 ngut.
Kine ki kynthup na EGH: 14 (Others), EJH: 39 (Others), EKH: 371 (Armed Force/Paramilitary Force –01, Others–370), NGH: 16 (Others), RBD: 142 (Armed Force/Paramilitary Force –10, Others–132), SGH: 03 (Others), SWGH: 51 (Others), SWKH: 11 (Others), WGH: 83 (Others), WJH: 27 (Others) bad WKH: 16 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 39535 ngut bad napdeng kine 33933 ngut kila ïoh ïa ka jingkoit bad 678 ngut kiba ïap nalor ki briew ba dang shitom.
District Wise Distribution of COVID-19 Cases, Meghalaya.
The People’s Democratic Front (PDF) has urged the state government to set up a corona care centre in every community and rural development block across the state for catering to COVID-19 patients.
“In order to prevent and control the spread of COVID-19 in the state, the party is of the opinion that corona care centre should be set up in every C&RD block to accommodate those person(s) who are COVID-19 positive," PDF president and cabinet minister Banteidor Lyngdoh said in a letter to the Chief Minister Conrad K Sangma on Monday.
He said this will help lessen the burden on the government hospitals and will also help the poor people who cannot afford to get treatment in private hospitals due to financial constraint.
Lyngdoh also asserted the need for the government to provide assistance to community isolation centres in order to meet the basic requirements besides equipping volunteers at these centres with PPEs and proper training to handle the different tasks.
He said that the party has also received number of complaints regarding the inaccuracy of oximeter which is being provided to Covid-19 patient as one of the instruments in the isolation kit.
“Therefore, the party would like to request your esteem office to advise the Health department for replacement of the product," Lyngdoh said.
On the other hand, the PDF president said that it is high time for the health department to make sure that information or instruction on “how to recover from Covid-19" should reach the village administration for circulation to the general public.
He said it has been noticed that in the past few weeks the people are reluctant to get treatment in hospitals or health centres due to many reasons related to Covid-19.
“The party is of the opinion that the government should take certain steps to make sure that the people get treatment so that they do not have to suffer from any other diseases that can be treated within a short span of time and therefore to prevent them from losing their life from any other cause or diseases that can be treated," Lyngdoh said.
Meanwhile, the PDF has also requested the government to release the monthly incentive to the Ashas as it has been pending since December, last year.
Ka Ksehsylle Ialong bad ka Lumchyrmang Mihmyntdu kila khur jingjop, katba ka Mulang Ialong pyrshah iaka Lumpyrdi Iongpiah kila iakhaid haka lympung ialehkai Third Division- 2nd Adlebert Laloo Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
Haka jingkhun ka Mulang Ialong pyrshah iaka Lumpyrdi Iongpiah ka jingiakhun kala wai khlem don mano mano ba ioh pynkhih jar.
Ka Ksehsylle Ialong ka la pynliem ïaka Samaro da 2-0 kol.
Ïa kine ki kol jong ka Ksehsylle Ialong la thep da u Deibor Bareh ula thep bakla (own goal) haka minit kaba 33 bad u Sunidonhi Rymbai haka minit kaba 63.
Haka jingïakhun kaba khatduh ka Lumchyrmang Mihmyntdu kala pynliem ïaka Riatsaliya Mihmyntdu da 3-0 kol.
Ia kine ki lai tylli ki kol ka Lumchyrmang Mihmyntdu la thep da u Freddy Chyrmang tang hapoh 1 minit bala iaid ka jingiakhun, kaba kol ba ar la thep da u Shngain Phawa (62) bad u Kerlang Kyndait (80+2).
Ka Ladmukhla LP & UP skul ka la pynlong ïaka taïew lehkmen ki khynnah skul ne Annual School Week kaba la sdang naduh ka 5 tarik haduh ka 12 tarik une u bnai.
Ha kane ka taiew lehkmen ki khynnah skul kila shimbynta shitrhem ha baroh ki jingialehkai bad ki nonghikai kila pynsngewthuh iaki khynnah iaka jingkongsan ban kilan ban ioh iaka met kaba koit kaba khiah katkum ka prokram Fit India Movement.
Ha kane taïew lehkmen la pynlong ïa kiba bun jait ki jingïalehkai kum ka biscuit race, water filling, spoon race, musical chair, mathematics race, knocking the bell, sack race, cock fight,100m, 200m, relay race 4×1, 6×1, long jump, high jump, football, quiz, spell wizard, group dance.
Ka jingthmu jong kane ka School Week ka long ban pynïoh haki khynnah ka met kaba koit ba khiah bad ban kyntiew ïaka sap ka phong jong ki haki jingïalehkai bapher bapher bad ban pynsngewthuh ïaki khynnah shaphang ka Fit India Movement bad ban kylla haka rukom leh ne ka behaviour change haka jingim kaba man ka sngi ban shim bynta haki jingialehkai tynrai bad kiwei kiwei ki jait ialehkai.
Hadien ka jingïalehkai ka la don ka jingïalang sam khusnam ba la pynïaid da u Assistant Headmaster u Kyllimot Lhuid bad la ïoh ki kyntien sneng kyntu kynpham na u Headmaster Eskhemborlang Bang uba la kyntu ïaki khynnah ban long kiba minit haki jingpule puthi bad ban long ki khynnah kiba don akor haka ktien ka thylliej.6 tylli ki masi ki la kyllon ïap hadien ba ki la shah pom ha u pyrthat uba la tied jur haka shnong Lurniang kaba ha Amlarem, West Jaintia Hills District haka sngi Palei.
Kane ka jingjia shah pom pyrthat kine ki masi kala jia haka por 1:30 baje jong ka step sngi Palei.
Napdeng ki 11 tylli ki masi kiba la set hapoh ka sem, 6 tylli kiba ïeng hakhmat ka sem ki la kyllon ïap.
Kine ki masi kidei jong ka Kong Rina Dong bad ka jingduh nong na kane ka jingïap kine masi kala kot kumba T.4 lak duna eiei.
Ha kane ka jingjia kam don kano kano ka jingmynsaw ïaki briew.
Ki nongshong shnong jong kyntoit Riatmoolain hapoh Ladthadlaboh, Jowai ki la her syrngiew mynta ka janmiet haba kawei ka trok kaba don ia u nombar plate ML04 C 6788 ka la leit tynrah ia kynroh bad ka gate jong kawei iing harud surok ha ka por ba ka phai sha dien.
Katei ka trok ka dang wanrah bam jong ka skim ICDS.Kane ka trok ka dei kaba wan buh bam ha godown hapoh jong ka ophis CDPO Thadlaskein na ka bynta ban sam sha ki Anganwadi bad kiwei kiwei ki jaka ai jingbam khynnah.
Katei ka trok ka la pynpra phom ia ka kynroh bad ka gate.
Ha kane ka jingjia ym don satia kano kano ka jingmynsaw mynsnam ia ki briew namar ba haka por ba jia kane ka jingjia ym shym la don briew kiba mih surok ne mih ha phyllaw iing jong katei ka iing.
Ki nongshong shnong ki la buh dak jingkylli balei ba shah ban rung katei ka trok 18 tyres hapoh dong bad kaba ieng harud surok da ki bun ki kynta na bynta ban pynhap bam ne kit bam.
Ia katei ka trok la wan shimti da ki pulit ka tnat Traffic Jowai.
Ka jingkiew ïinglieh ïingsaw jong ka Synjuk ki Waheh Chnong Jowai kadei ka jingkutlad hadien ba phiel ka Jowai Municipal Board (JMB) bad ka Jaintia Hills Autonomous District Council (JHADC) ban pynlum pynlang ïaki ñiut kiba la lum thup ha Iawmusiang, Iawthymme Ladthadlaboh, Lad Thomas Jones bad kiwei kiwei, la ong ki nongialam ka Synjuk Waheh Chnong, Jowai.
“Ngim banse ban ujor da ka mukotduma Public Interest Litigation (PIL) hadien ba ki ñiut kila sah kut naduh u bnai Rymphang 4 tarik kaba la i saitmet ban peit bad kaba la wanrah iaka sma ka tung," la ong u Ma Alan Niangti president ka synjuk haba kren bad ki nongthoh khubor haka sngi Balang.
U ma Alan u la pynpaw ba nakaliang ak synjuk kala ai khublei ïaka ïingbishar Meghalaya High Court kaba la pdiang ia kane ka PIL bad pynmih iaka hukum ban bthah ïaka Jowai Municipal Board bad ka Jaintia Hills Autonomous District Council (JHADC) ban kit noh mardor ïa u ñiut u ñier uba la shu ieh sah ha ki bun tylli ki jaka ha ka nangbah Jowai bad ban bret ha ki jaka ba dei ban bret katkum ki kyndon jong ka aiñ.
Ula ïathuh ruh ba na la liang ka synjuk na ka por sha ka por ka juh ong ïa u MLA ka thaiñ ban wad ki lad ki lynti katba na ka liang u myntri ka tnad pynroi sor ka sorkar Jylla u Ma Sniawbhalang Dhar ka synjuk ka la pyrshang ban ïakynduh bad u hynrei ym tip na kaei kadaw ym ïohlad ban ïakynduh.
U Secretary ka Synjuk, u Bah Rq.Riquoma Laloo ula kyntu ïa baroh ki nongshong shnong ban ïasnohkti lang bad ka synjuk ban wanrah ïaka jingkhuid jingsuba ha sor Jowai naduh na ïing na sem, ki lynti synkien, ki ïew ki hat bad ka shnong ka thaw khamtam ymdei ban bret pathar ïaki ñiut ki ñier sha ki rud ki kiar ka wah Myntdu kaba dei kawei ka wah kaba bsa umbam umdih ïaka nongshong shnong ka sor Jowai bad kaba ai jingkyrmen ïaki nongrep sawdong jong ka.
Ka KSU Narpuh circle haka sngi Balang kala pynbna ban kan khang tala shwa shipor ia ka Toll Plaza/tollgate ba don ha Lumshnong namar bym leh eiei ia ka jingdap um ha NH-6 hajan police station Lumshnong kaba la jan dap shi bnai mynta.
Ka KSU kala ong ba ka NHAI ka shu leh mynthi iaka jingud jingnam u paidbah khlem maramot iaka jaka shlei um ka surok ha kaba ki paidbah kila iakynduh mawsiang ban iaid ban ieng khamtam ki kali rit ki hap ban iaid na surok khlaw ryngkat ka ktieh.
Ki don bun tylli ki kali rit ba iaid lyngba kane ka thwei hapdeng surok kiba la sniew ki engine bad ki tiar kali.
U Skhemlang Lapasam Organising Secretary KSU Narpuh Circle ula ong ba kan ai por tang shisngi ban maramot iaka jaka shlei um ha Lumshong, Kuliang bad kumjuh ban shna iaki nala um ha shilynter u surok bah.
Mynta ka surok ha baroh shilynter kala sdang ban jot tang 6 bnai ym pat dep ka jingmaramot bad kane ka jia long namar ka jingtrei torti.
U Arwan Rymbai ula kylla long u namtam bad lam lynti iaka Mookynphad Mihmyntdu ban khur jingjop da 5-1 kol pyrshah iaka Mynso Blazon haka jingiakhun football Third Division- ka Adelbert Laloo Memorial Trophy kaba pyniaid da kaba West Jaintia District Sports Association (WJDSA) kaba long ha Kiang Nangbah Stadium haka sngi Balang.
U Arwan marwei ula khyrwit lai kol (22, 60, 70) bynrap sa mar shikol na u Wailad Shylla (63) bad Happening Lyngdoh (66).
Shikol ka Mynso la thep da u Sorsa Syntem (20).
Ha kawei pat ka jingiakhun ka Mukhla Umlangshor ka la pynliem ïaka Chyrmang Wah da 3-0.
Ïa kine ki 3 kol la thep da u Kitkhia Suna (26), u Ovenson Symblai (65) bad u Damihbiang Shylla (71).
Haka jingïakhun kaba khatduh ka Newhill ka la pynliem ïaka Mookaswan Dongwah da 2-0.
Ïa kine ki artylli ki kol la thep da u Rguel Dkhar (20) bad u Odame Lyngdoh (60).
U Nehemayah Tyngkan, u vice president jong ka Meghalaya Pradesh Congress Party (MPCC) ula ong baka Congress ha rilum Jaintia ka dang khlain bad ha manla ki block committee ka Congress ka don iaki dkhot.
Ia kane u Nehemayah ula ong haba kren bad ki nongthoh khubor haka sngi ba Balang hadien ka jingialang ban pynkhlain iaka party ha rilum Jaintia “Ka jingialang kaba la pynlong mynta ka sngi ka dei na ka bynta ban pynbeit iaka rukom treikam jong ka party," la ong u Nehemayah uba la dep pynbna ban iakhun biang iaka elekshon MLA 2023 na 4 Mowkaiaw.
“Ka Congress hi kam pat jah bad ngi dang khlain ha man la ki block ha baroh ar district, ka West Jaintia Hills bad East Jaintia Hills District," la ong u Nehemayah.
Ula kynthoh ruh ia kane ka sorkar MDA halor ka jingpynheh tyngam ban pynlong iaka Cabinet on the Move ne ka Cabinet kaba iaid shakhmat ha manla ki district, pynban kane ruh kala kut tang haka jingkular.
“Shano kata ka jingpyniajan ia u paidbah bad ka sorkar," la kylli u Nehemayah bad bynrap ruh ba haduh mynta ka jingthmu ban wanrah iaka mini secretariat ym don satia kino kino ki dak ki shin.
“Kane ka sorkar kala khlei iaka juban lak kumban leh noh bad wanrah iaki kam pynroi mynta mynta pynban kala kut tang haka jingkular," la ong u Nehemayah.
Ha kaba iadei bad ki ñiut ruh haduh kane ka sorkar kala kut tang haka jingkular bad haduh mynta kam lah satia ban pynkhuid ïaki ñiut naki iew ha Jowai.
Kane ka jingialang jong ka Congress ha ophis treikam jong ka West Jaintia Hills District Congress Committee kila iakren na ka bynta ban pynkhlain bad ban sdang iaka jingpynrung dkhot ha kylleng ka rilum Jaintia.
Ha kane ka jingialang la donlang u Erwin K Sutnga Secretary MPPC, Adrian L Chyne Mylliem president MPYC, Andrew Shullai MDC, Rikut Parein secretary WJHDCC bad kiwei kiwei.
Ka Indian Meteorological Department (IMD) kala pynmih iaka jingmaham ba u slap un ther jur h ryngkat ka lyer, leilieh bada u pyrthat haka 14th & 15th Iaiong, 2022.
Ka sorkar lyngba ki Deputy Commissioner jong ki district bapher bapher kila pynmih iaka jingkyntu ban kyrpad ia ki paidbah ban shim ia kine ki lad jingiada bad ban husiar haba iaid ba ieng ban lait na ki jingma jingmynsaw.
Kane ka jingmaham jur ka kynthup ha Jylla Meghalaya, Assam, Arunachal Pradesh bad kiwei kiwei.
La kyntu iaki paidbah ban khmih bad pynskhem bha ia ki tiar ki tar kiba lah ban shah rong ha ka lyer kum ki thup dieng, ki tin sop lane mawit ba shong synjor, ki tin/ sop theh nuit, ki sign board bad kiwei kiwei ki mar kiba lah ban shah rong ha ka por ba jur lyer.
Lada ka jingba leilieh ka long kaba jur bad nehslem kan bha shibun ban nym pyndonkam ne ban pynmeh ia ki tiar elektrik kum ki mobile, isteri, radio, telebision bad kiwei kiwei ki tiar kiba pyndonkam da ka bor elektrik.
Ki nongshong shnong kidei ban long kiba phikir ban iada ialade namar ka jingshlei um ka lah ban jia hadien jong u lapbah khamtam ha ki jaka kiba harud jong ki wah bad ki wahduid.
La kyntu ia ki paitbah ban kiar na kaba jam ia ki wahduid, ki wahbah bad ki kshaid ha ka por ba jur slap.
Phim thikna ia ka bor jong ka bad ka um kaba jyndong bad tuid sted ka lah ban pynkyllon ia phi.
Wat tur ne niah ia ki kali haba don ka jingshlei um bad kiar na ki post electrik ban lait naka jingshah bat ha ki bor electrik.
Sangeh ban mih na iing haka por bajur slap bad lyer lait noh ki kam ba kyrkieh.
Ka ba bha ban ym niah kali ha ka por slap khamtam kito ki surok ba shlei um namar lada ka kali ka sniew ka long kaba eh ban iarap.
Da iaki lad ki lynti ba kham shngain da kaba iaid suki napdeng ka surok khnang ban ym mynsaw.
Kynmaw ban buh lypa ia ki battery bad torchlight hajan.
Kynmaw ban buh lypa ia ki jingbam bakongsan kum ki roti, biscuits ne kino kino ki jingbam ba rkhiang ne tyrkong bad kumjuh ki dawai.
Kynmaw ban pynlip ia ki ding electric shwa baphin leit ne mih sha bar.
Lada jia ba shlei um kynmaw ban pynlip ia ka gas bad ki power line.
Pynlip ia ki lights bad ki pakha baroh lada ki jhieh.
Barabor dih da ka um syaid ban lada na kano kano ka jingpang.
Lada phi wan na sha bar kynmaw ban sait bha ia ki kti ki kjat.
Hadien bala pynpep iaka Inter School Athletic Meet (ISAM) 2022 ha u snem 2020 bad 21 na ka daw ka jingwan lynsher ka khlam COVID-19, ka ophis u DSO, West Jaintia Hills kala pynbna ban pynlong ia kane ka sports meet ha u bnai Jymmang (May).
Kane ka lympung ialehkai ki khynnah skul kan sdang naduh 11-13 tarik u Jymmang ha Kiang Nangbah Stadium na ka bynta ki kynthei bad shynrang haka kyrdan Under-14,  Under-16  and  Under-18.
Ka jingot snem (cut off  year) kan long naka bynta Under – 14 Age Group  kim dei kiba kha ha shuwa 30-11-2008 ne hadien ka 29-11-2010.
Under – 16 Age Group kim dei kiba kha shuwa ka 30-11-2006 lane hadien 29-11-2008 bad Under – 18 pat kim dei kiba kha shuwa ka 30-11-2004 lane hadien 29-11-2006 Ka jingialang ki nonghikai, kiba mihkhmat iaki skul bad ki official kan long haka 26 tarik Iaiong haka por11 ha ophis u DSO, Jowai.
Ka jingjurip (Screening) iaki nongialehkai kan long 28 Iaiong (April) 2022 naudh ka 9 am haduh 4 pm  ha ophis treikam u DSO, Jowai.
Baroh ki athelete ki dei ban wanrah ryngkat bad ki Original Birth Certificate kiba la ioh na C.E.O, Municipal/CHC/PHC haka screening.
Yn ym pdiang ia kiba wan ai kyrteng hadien ka screening bad la kyntu ia baroh ki nongialehkai ban wanrah kawei dur passport jong ki Athlete.
Ka National Peoples’ Youth Front (NPYF) haka sngi Balang kala pynlong iaka jingjied nongkitkam na ka bynta ban pynkhlain iaka party ha 6 Khliehriat Block.
Ia kane ka jingialang ka NPYF la pynlong ha ophis u Ma Nehlang Lyngdoh (N.L Compound) Ladrymbai Dong Wah kaba la pyniaid da u President ka NPYF East Jaintia Hills District u Grimlang Dkhar.
La iadonlang ha kane ka jingialang naduh u JR Pyrtuh MDC barim, general secretary NPYF East Jaintia Hills u Aibor Sukhlain, Secretary NPYF u Dametriyo Rymbai, u Lalminga Ngamlai General Secretary NPP East Jaintia Hills District bad kiwei kiwei.
Ki nongkitkam jong ka NPYF 6 – Khliehriat Block Executive Committee ki kynthup ia u President Jop Dkhar (Molamanoh), Vice President Letmon Pyrtuh (Bataw), General Secretary Ringku Swer (Khliehriat West), Secretary Dawyoo Lyngdoh (Diengshynrum), Treasurer Daniel Dkhar (Rymbai), Adviser Skhemmon Rymbai (Lad Rymbai) bad Shri.Earlyborn Lyngdoh (Rymbai).
Ka Iooksi YC, Shangpung Khliehmuchut bad ka Mawsiang FC kila khur jingjop haka Third Division Football ka WJDSA- ka 2nd Adelbert Laloo Memorial Trophy kaba long ha Kiang Nangbah Stadium haka sngi ba Ar.
