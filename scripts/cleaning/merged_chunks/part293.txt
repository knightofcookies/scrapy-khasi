Haba kylli halor kiwei kiwei ki mat jingdawa na ka seng ba kan pynsngew sha ka sorkar u la ïathuh ba kim pat kwah ban pynpaw ïa kane mynta hynrei kin sa pynsngew ïa kane ha ka sorkar ynda la long ka jingïakren ïasuk.
Haba kylli halor ka bor jong ka HNLC kumba ka long mynta u Bah Manbha u la ong “Ka seng ka sngew ba  kam pat dei ka por ban pynpaw pyrthei halor ka jingkhlaiñ jong ka seng, kan sa poi ka por ynda la dei ka por katno ka jingkhlaiñ ka seng bad mano mano ba don ha kane ka seng".
Halor ka jingïasoi ban sangeh ïasiat bad ka sorkar, u la ong “Ynda la dep shibynta ka jingïakren ïasuk ngin sa lah ban ïasoi ïa kane bad kan shong pat ha ka bynta ba nyngkong jong ka jingïakren kiei ki mat ki ba ngi lah ban ïakren ïatai ka ba ngi ïahap ka bynta ban ïakren bad lada ïahap ban ïa soi halor ka jingsangeh ïa ka jingïasiat ngin lah ban leh ïa kata".
U President ka seng Voice of the People Party (VPP) ba dei ruh u nongthawaiñ na Nongkrem Konstitwensi, u Bah Ardent Miller Basaiawmoit ha ka 23 tarik Jymmang u la kynnoh ïa ka sorkar jylla ba ka pyrshang ban leh bym patiaw da kaba pynrung ha ki jingmut jong ki paidbah ba ka reservation policy ka lah ban wanrah kaei kaei kabym sngewtynnad.
U la kdew da kaba ong, “Hato phi ngeit ba ka Ïing bishar kam don jingtip halor ka bhah ba la mang na bynta ki paidbah ha Meghalaya?"  katkum ki jylla riewlum ha ka thaiñ shatei lammihngi ki don la ka jong ka jingheh jong ka reservation, wat ka don kiba tam ïa ka 50%.
U Bah Ardent u la kam ba lada ki leit sha Ïing bishar, kin sa jop maki, hynrei ha kawei pat ka liang kan sa ktah ïa ki jaitbynriew Garo, namar kan sa kylla long aiñ ha ka jaka ba kan wanrah ka jingïaryngkat lang mar kumjuh ïa baroh ki jaitbynriew.
Shuh shuh, u la ong ba ka jingshim sting ïa kane ka mat hapoh ka jylla da kaba ïa nujor bad ka jylla Manipura bad Kashmir ka long ka bym ïahap bad kabym kit jingmut.
Haba nujor ïa ka jylla Meghalaya bad kiwei pat ki jylla kiba la mad ïa ka jingbym shongsuk shongsaiñ ka long kabym ïahap satia namar ha kane ka jylla, ka dang lah ban pdiang ïa ka jingmynjur ban ïakren bad pynbeit.
U la bynrap ruh da kaba ong, “Ka sorkar kam pat ai jingpynshai ïa ngi halor kaei kaba ki la leh haba ïadei bad ki jingdawa jong ngi, ka jingïakhih kan ïai bteng tad haduh ba ngin da ïoh ïa ka jubab.
Ki briew ba don ha ka bor ki dei ban long ki ba bit ban rai halor ka jingmang haba ïadei bad ka jingdon ki paid bynriew hapoh kan jylla namar ki la dei ki rangbah, ym shuh ki khyllung khynnah.
"Shuh shuh u la pynrem jur halor ki jingkynnoh ba ka jingshah thngan ba khlem buh por ka jong u kadei ka jingkhring ïa ki paidbah na bynta ka elekshon MDC ka ban sa long ha u snem ban wan.
U Bah Ardent u la ong, “Ka Elekshon MLA ka dang shu kut hynrei kaba sngewsih ka long ba ki nongïalam NPP kim ïohi jngai palat ïa ka elekshon.
"Haba kdew ba ka seng ka la peit jngai lypa, u Bah Ardent u la ong, “Ngi la peit lypa ïa ka jinglong jingman 50 snem hadien ka jong ngi, kane kam dei ka jingkhring nongkyrshan na bynta ka elekshon.
Kiwei ki wad lad tang ban ïoh daw, namar ïa ki, ka dei tang ka daw bad ka jingbym kitkhlieh, ka jingkitkhlieh na bynta u paidbah kam shongdor shuh ha ki.
Kane kam dei ka mat ban khring na bynta ka elekshon hynrei kane ka dei ka mat na bynta ki samla wad kam wad jam.
".
U Myntri Rangbah ka jylla Assam, u Himanta Biswa Sarma, ha ka 24 tarik Jymmang u la ïathuh ba naduh kane ka sngi, ka regional Committee jong baroh ar ki jylla kata ka Assam bad Meghalaya, kin sa leit ban jurip ïa ki hynriew tylli ki jaka ba dang sah kiba don hapdeng ka jingïakajia bad kin sa phah ïa ka kaiphod ha u bnai Naitung ha kaba yn sa don pat sa ka jingïalang ban khmih biang halor kane ka mat.
Haba kren sha ki lad pathai khubor hadien ka jingïalang ba ar jong baroh ar ki jylla halor ka jingpynbeit ïa u pud jong hynriew tylli ki jaka ki ba don hapdeng ka jingïakajia kaba la long ha Khanapara, Guwahati hynne ka sngi, na ka liang u Sarma u la pynpaw ka jingsngew skhem ba ka jingpynbeit pud kan long kham kloi ban ïa kaba khmih lynti.
Hynne ka sngi, ka dei ka sien ba nyngkong ban don ka jingïakren kaba ar halor ka jingpynbeit pud naduh ba u Conrad Sangma u la shah jied biang kum u Myntri Rangbah ka jylla.
“Ha ka sien ba nynkong, ngi la ïakren ha ka kyrdan ba kham heh bad nga ngeit ba lyngba kane ka jingïakren bad ka jingshaniah markylliang, ngin sa lah ban pynbeit ïa ka mat kham kloi ban ïa kaba ngi khmih lynti," la ong u Himanta.
Kumjuh ruh na ka liang u Myntri Rangbah ka jylla, u Conrad K Sangma u la ong ba ha ka jingïalang ba la dep ban long, ki nongïalam na baroh arliang ki la dep ban bishar bniah bad ban ïakren.
“Ngi la dep ban bthah ïa ka regional committee ban sdang noh ban wad ïa ka jingshisha, ban ïakren bad ki ba don bynta bad yn shim ïa kajuh ka sienjam ha kiwei ki bynta, ban buddien ïa kaba la dep wad jingtip bad ngi khmih lynti ba shen ngin sa lah ban ïoh noh ïa ka kaiphod" u la ong.
Haba kdew ïa ka jingjia ba dang dep jia shen ha Khanduli, na ka liang u Conrad Sangma u la ong ba baroh ar ngut ki Myntri Rangbah kin sa leit ban jurip ïa ki jaka kiba don hapdeng ka jingïa kajia pud, khamtam ki jaka kiba don ha syndah ka Karbi Anglong bad West Jaiñtia Hills.
“Kane ka jingleit jurip kan long ban kyrpad ïa ki paidbah ban ïaleh ban don ka shongsuk shongsaiñ, ban pynskhem ïa ka jingshaniah jong ki bad katba dang ïaid ka jingïakren, nga kyrpad ïa ki paidbah ban don ka jingshongsuk.
Ngi khmih lynti ba ha u bnai Naitung, ngin sa ïakynduh biang ban bishar bniah ïa ka kaiphod bad ka jingïaid jong ka kam ha ki komiti bapher bapher," la ong u Myntri Rangbah ka jylla Meghalaya.
Shuh shuh u Sangma u la ïathuh ruh ba la bthah ïa ka Survey of India ba kan bteng ïa ka kam ban thew ban woh kumba la leh ha ka bynta kaba nyngkong.
“Ngi la bthah ïa ki ban ïakren bad ki ophisar bad ki briew ha ki shnong ban pyndep kham kloi ïa ka jingthew jingwoh," u la ong.
Haba kylli ïa ka por ba kan shim, u Myntri Rangbah ka Assam u Himanta Biswa Sarma u la ong ba kine ki hynriew tylli ki jaka ba don ha ka jingïakajia ki long kiba eh bad kiba thaiñ bad “kam long kaba ïahap ban buh por hynrei ngi la mynjur mynta ka sngi ba ngin sa ïakynduh ha u bnai Naitung ban bishar ïa ka jingïaid ka kam ba la leh da ki regional committees.
"“Kin don ki jaka ha kaba ngi lah ban poi kham kloi ha ka jingïapynbeit, hynrei kiwei pat kin shim por.
Ngi la pynthikna ba ngin ym buh por hynrei ngi la rai ban ïakynduh biang ha u bnai Naitung," la ong u Myntri Rangbah ka Assam.
Halor ka jingeh bad jingthaiñ ki jingïakren ha kaba ïadei bad ki hynriew tylli ki jaka ba dang don ha ka jingïakajia, u Sarma u la ong ba na kine ki hynriew tylli ki jaka, ki kynthup ruh ïa ka Langpih, ka Khanduli – Block I bad Block II.“Ki paidbah na baroh ar jylla ki don ka jingsngew ktah halor kane ka mat.
Bad ha ka liang ka Assam, ka jingkylli jong ka district council ruh ka don ha kaba ka sorkar Assam kam don bor eiei halor ka khyndew ka puta.
Hooid, kine ki jaka kin long kiba jwat, hynrei kumba la ong u Myntri Rangbah ka Meghalaya – Haba don ka mon, ka don ka lad.
Kumta, ngi la rai ban ïaid shakhmat ïa kane ka kam ha kajuh ka mynsiem jong ka jingïadei paralok," la ong u Sarma.
Ka Ri Khasi Jaiñtia ka dei ka ri kaba u Blei u la thaw kyrpang ha sla jong kane ka pyrthei u Blei u la thaw itynnad bha ïa ka bad u la pynbiang lut nadong shadong.
U Blei u la ai ha ngi ïa ki lum kiba pyngngad, ki pyntha phlang kiba jyrngam, ki wah kiba sngur, ki umpohliew kiba shngiam, ki khlaw kiba rben, ka lyer pyngngad kaba beh hir hir ki syntiew kiba itynnad bad ki soh kiba bang.
U Blei u la ai ruh ha ngi ïa ka khyndew kaba sboh ka suinbneng kaba biang bad ki marpoh khyndew kiba kyrhai.
La ju khot ruh ïa ka kum ka ‘Ri ba shong ki Blei’.
U Sardar Vallabhai Patel uba dei u Home Minister ba nyngkong jong ka ri India u ong kumne ‘Ka Ri jong phi ka dei ka ri kaba ki Blei kin shong ….
kan khring wat ïa ki blei hi lada ki dohnud jongphi ki long kiba khuid.
’Ki kliar ki lum HimalayaLano kin ngiah ban peit ïa phaHapdeng ki Persoh PersyntiewKin iaid ki Rang bad Thei bhabriew.
Naduh Rilang haduh Kupli,Baroh ka dei ka ri jongngi.
(Soso Tham)Ka Ri Khasi Jaiñtia ka dei ka ri kaba nga ieit eh.
Ha ki por kiba nga dang khynnah ngam pat sngewthuh ïa ka jingkordor ïa ka jingitynnad bad ïa ka jinglong ba kyrpang jong ka ha ka jingim jongnga.
Dei ha ka snem 1975 ba nga la ioh lad ban leit kai kham jngai na la jong ka ri bad ngi la jah kumba shiphew sngi na la ka jong ka ïing.
Ha ka por ba ngi wan phai bad shong da ka kali na Guwahati (Gauhati ha kata ka por) sha Shillong na jngai ngi la iohi ïa ki Lum Khasi bad ka mynsiem jongnga ka la dap da ka jingkmen kaba khraw namar ba nga la ioh ban leit phai biang sha la ka jong ka ri.
Kane ka jinghir hir mynsiem hapoh jongnga ka la jia ym tang ha kata ka por hynrei ha ki snem kiba hadien ruh bad haduh mynta haba nga la jah kham slem na la ka jong ka ri.
Ka Ri Khasi Jaiñtia ka don ha ka bynta ba Shatei Lam Mihngi jong ka ri India bad ka jingheh ka la long kumba 14436 sq.
kms.
La buhai shnong nyngkong eh ïa ka da ka jaitbynriew Hynñiewtrep.
Ia ka Ri Khasi Jaiñtia la ker sawdong da ka ri thor Assam na ka bynta kaba shatei da ki lum Karbi bad North Cachar na sha mihngi da ka ri Bangladesh na shathie bad da ka Garo Hills na sha Sepngi.
Ia ka Ri Khasi Jaiñtia lah ban pynïa bynta ha ki lai tylli ki thaiñ.
Ia ka thaiñ kaba shatei la tip kum ka Ri Bhoi bad ka don markhap bad ka ri thor Assam.
Kane ka thaiñ ka long kaba syaid ha ka por tlang bad kaba shit pat ha ka por lyiur.
Ka dei ka thaiñ kaba seisoh bha bad lah ban khot ïa ka kum ka thiar kba (granary) jong ka Ri Khasi Jaiñtia.
Ka thain kaba ar ka dei ka jaka ri lum ba la tip kum ki Lum Khasi Jaiñtia.
Ka dei ka jaka kaba pyngngad ha ka por lyiur hynrei kaba khriat pat ha ka por tlang.
Ka dei ka thaiñ kaba ki nongjngoh kai pyrthei ki sngewtynnad ban wan kai namar ba ki don ki syntai lum kiba itynnad bad ki kshaid kiba noh rymphum.
Ka thaiñ kaba lai pat ka don ha ka bynta ba shathie bad ka long markhap bad ka ri thor Bangladesh.
Ia kane ka thaiñ la tip kum ka Ri War bad ka dei ka jaka kaba syaid ha ka por tlang bad kaba shit pat ha ka por lyiur.
Kane ka thaiñ ka dei ka jaka kaba biang bha ban thung kwai thung tympew bad ban thung soh thung pai bad u soh u pai uba mih na kane ka thaiñ u long uba bang bad uba shngiam bha.
Ka thaiñ ri War ka dei ka persoh jong ka ri Khasi Jaiñtia.
Ia ka ri Khasi Jaiñtia la tip ruh da kiba bun kiwei pat ki kyrteng bad kita ki long kumne harum:-Ka Ri Tipbriew Tip BleiKa Ri Tip Kur Tip KhaKa Ri kaba Tip ïa ka Burom ka AkorKa Ri kaba kamai ïa ka HokKa Ri kaba Bat ïa ka JutangKitei ki kyrteng haneng ki kham thew bad mut ïa ki briew kiba shong ha kine ki lum ïa kiba ngi sngewtynnad ban khot mynta kum ki paid Hynñiewtrep.
Ki don sa kiwei pat ki kyrteng kiba ngi khot ïa kane ka Ri Khasi Jaiñtia jongngi bad kita ki long:-Ka Ri ba shong ki BleiKa Ri ki Laiphew Syiem bad Khadar DaloiKa Ri kaba Tuid da ka Dud bad ka NgapKa Persoh PersyntiewKa Ri Umsnam u Ñi u KongKa Ri Don namKa Ri Khasi Jaiñtia jongngi ka don ha ka jingma kaba khraw ha kine ki sngi bad ki daw kiba kham kongsan kiba la wanrah ïa katei ka jingma ki long (1) Ka jingwan tuid kyrthep jong ki heh paid kiba lah ban tyllep noh ïa ngi (2) Ka jingdie pathar ïa ka khyndew ka shyiap (3) Ka jingpynjulor ïa ka mariang (4) Ka jingklun jaka da ka Assam bad Bangladesh (5) Ka jingbieit pisa bad ka jinglalot spah.
Kynmaw para ri, ngi don tang kawei ka ri ban shong ban sah bad ban long trai ïa kaba u Blei u la pynkhamti ha ngi bad ngi dei namarkata ban ri kyndong ïa ka.
Ngim dei da lei lei ruh em ban die tad dor noh ïa ka bad ha kajuh ka por ngi dei ruh ban long kiba husiar bad peitngor bha khnang ba ki khwan myntoi bad ki ingkhong shyllangmat kin nym lah ban pynbieit bad shet shukor ïa ngi da buit sianti bad ba arsap jong ki.
Ngi dei ka jaitbynriew kaba tang shitroh ka jingdon briew jongngi ka long tang shi milian tam bad la ker tawiar ïa ngi da ki heh paid kiba don da ki spah milian.
Ngi donkam ïa ka sorkar ba kan khang khyrdep ïa ka jingwan tuid kyrthep ki heh paid bad ka jingkitkhlieh ban ioh ïa kaba kum kata ka sorkar ka dei ka jongnga bad ka jongphi.
Ko lyer ‘ban Im namar ka Ri’Sa shisien pat to beh ha ngi.
(Soso Tham).
Ka PFR Football Academy ka la lah ban pynliem noh ïa ka Meghalaya Santosh Trophy Team da 5 la 4 lyngba ka tie breaker ha ka jingïalehkai Semi Final kaba la long hapoh Mairang mynta ka sngi ka 24 tarik Jymmang 2023.
Ha ka jingïalehkai semi phainal kaba la long mynta ka sngi ha Mairang ka PFR Football Academy lyngba kane ka jing jop ka la ïoh ban rung sha ka jingïalehkai phainal ka ban sa long ha ka 9 tarik Jylliew 2023.
Ka jingïalehkai ka long kaba ïakhaid bha bha hapdeng kine ki ar kynhun baroh arliang.
Haba phai sha ka jingïalehkai jong ka kylla step, ka Meghalaya Santosh Trophy Team ka la ïoh ban thep ar kol katba ka PFR Football Academy ka la ïoh ban thep shi kol.
Haba sdang ka jingïalehkai jong ka kylla miet ka PFR Football Academy ka la shah thep biang sa shi kol ha ka Meghalaya Santosh Trophy Team bad shwa ban kut noh jong ka kylla miet ka PFR Football Academy kala ïoh ban pynphai 2 kol bad ka jingïalehkai ka la kut hapdeng ka jing ïa khaid da 3 la 3 kol.
Dei lyngba ka jingïoh kabu da ka tie breaker ka PFR Football Academy ka la lah ban pynliem noh ïa ka Meghalaya Santosh Trophy Team.
Ïa kane ka lympung ïalehkai kynjatbol Invitation Tournament la pynïaid da ka Little Star Football Academy.
Ka jingïalehkai semi phainal kaba ar jong kane ka lympung kan long haka 1 tarik Jylliew 2023 hapoh madan Dommawlum playground kaba don ha Mairang.
Ki ‘riewstad ki ‘riew shemphang ki ïathuh ïa ngi ba ka roi jong ki jaka sor ka ïa bud ryngkhi bad ka jingbun briew, ka jingkhap ngiah ki surok bad ki lynti ki syngkien bad ka jingdhem kali.
Kane ka long ym tang ha Meghalaya, hynrei ha kylleng ka pyrthei ruh ka jia.
Kane ka jia ruh hangne ha Sor Shillong, kane ka jia ha Sor Jowai, Nongstoin, Tura bad kiwei.
Baroh ngi ïa tip ba kane baroh ka jia na ka daw jong ka jingtuid jong ki briew sha ki jaka sor na ka daw ba ki sngew ba ka jingim ka kham suk kham sain bad kham bun ka jingioh myntoi, la ka long ka ha katrei ka ktah, ka bylla ka kitnong, ki jaka sumar nongpang, ki jaka pule bad kiwei.
Ïa ka Shillong la seng la bun da ki bor Sorkar Phareng ba ka long kata ka Civil Station jong ka Khasi bad Jaintia Hills ha ka snem 1864.
Ha ka snem 1874 haba la mih sa ka Province jong u Chief Commissioner jong ka Assam la jied ïa ka Shillong ba kan long ka Headquaters jong kane ka jingtrei kam Sorkar, namarba ka Shilong ka long ka pdeng jong ka Wahbah Bramaputra bad ka them jong ka Wah Surma.
Ym tang katta, la jied ïa ka Shillong ba kan long ka Headquarters namarba ka long ka jaka kaba pyngngad.
Hadien ka Shillong ka kylla long ka nongbah jong ka Assam kaba ym pat phiah ne kata kaba ki ong ka Undivided Assam haduh ba ka Meghalaya kan da ioh la ka jong ka jylla bapura ha ka 21 tarik u Kyllalyngkot ha ka snem 1972.
Kat kum ka khanasamari, ka Shillong ka wan ha ka kyrdan ba 330 kum ka sor babun briew duh ha India bad ka jingbun briew ha katei ka snem ka long 1,43,229.
Ka jingbun briew mynta ha snem 2022 ka la kot sha ka 4,60,000 kat kum ka khanasamari 2020.
Te, ka Shillong ka la dei ban khapngiah.
Ki ïing ki la nangbun bad ka jingbun jong ki kali ka long kaba ynnai ïa kren.
Ka jingdheng kali ha Shillong ka long ka jingeh kaba ki paidbah nongshong shnong ki dang ïaia lynniar haduh kine ki sngi.
Na ka daw jong ka jingdheng kali, ki paidbah nong shong shnong kim poi shuh sha ki jaka trei ki jaka ktah bad ki jingbylla jong ki ha ka por kaba biang.
Ki nongshong dukan kim lah shuh ban poi sha ki kam ki jong ki ha ka por kaba biang bad kane ka wanrah ia ka jinghiar jong ka kamai ka jih bad ia ka ïoh ka kot jong ka jylla hi baroh kawei.
Ki nongpeit pyrman ia kane ka jingeh dheng kali, ki ïathuh ia ngi ba ka long kaba eh ia ka Sorkar ba kan pynheh ïa ki surok bad ïa ki lynti ki syngkien.
Ki don ki khep kaba ka lah ban leh bad ka don ruh ka khep kaba kam lah ban leh na ka daw jong ka jingbym ïoh jaka.
Ka long ruh kaba eh ïa ka Sorkar ban thied jaka namarba kane ka ktah ïa ka pla pisa jong ka jylla.
Ka jingpynkynriah noh ïa ki katto katne ki skul Sorkar bad ki ophis Sorkar kiba la rim ha syndah jong ka Ïewduh sha kawei pat ka jaka kaba kham hajan bad kaba kylluid kan ïarap khyndiat ïa ka jingkhapngih ong ka Sorkar.
Lah ban pynkylla noh ïa ki sha ki jaka pynieng kali ban lait na ka dheng kali.
Kumno kein lah ban ai ïa ka ki jinghikai, kumno kein ki shakri Sorkar ki lah ban trei ha kiba kum kitei ki jaka ka jingpynpah ia ki jingpynpaw ia ki jingsawa kali ka long baroh shisngi.
Nalor ba pynlong jaka ieng kali, lah ruh ban ruh ban ai jaka ïa ki nongdie madan ba ma ki ruh ki don ka hok ba kin ïa im lem.
Ha ka juk ka por ma ki ruh kin lait na ka shong madan.
Kawei pat ka jingai jingmut kaba mih ym na ki stad kiba dei peit ïa ki surok bad ki lynti ki syngkien, ka dei kaba mih hi na ki paidbah.
Kine ki briew ki ong ba lah ban pynlait na ka jingdheng kali ha ka nongbah Sor Shillong.
Ki ong ba dei ban pynkhlain ïa ki bor pulit kiba dei peit ïa ki jingiaid kali ha Sor Shillong.
Haba pyrkhing ki bor pulit, ka jingdheng kali ruh kan ym don.
Namarba ka jingdheng kali ka long baroh ki shingi, ka jingpeit jong ka jingiaid jong ki kali ruh ka dei ban long baroh shi sngi.
Kane ka jingai jingmut ka long ba ha ki jaka ba jur ka jingkhapngiah kali, dei ban don kam bun ki pulit ki ban ïa peit lang ban pynlait ïa kane ka dheng kali.
La ai jingmut ba ka jingpeit ïa ka dheng kali kam dei tang saw dong jong ka Khyndai  Lad, Laitumkhrah bad Mot Phran.
Hynrei, ka dei ruh ban long ruh sha baroh ki dong jong ka Sorkar Shillong.
Kane ka long namarba ka jingdhen kali ha kiwei ki dong jong ka Sor Shillong ka ktah ruh ia ka jingdhen kali sha kiwei ki bynta jong ka Sorkar Shillong.
Ka jingai jingmut ka long ruh lada ki pulit kiba peit ïa ka jingpyniaid ïa ki kali kim lah ban leh ia kane, ki lah ban shim ruh ïa jingiarap jong ki Hom Guards.
Hynrei, tang ka jingai jinghikai ïa ki ha kaba ia dei bad ka jingpyniaid ki dei ban long babiang bad ka bniah bad ba kata ka jingpyniaid kali jong ki ruh kan long kaba pynlait ïa ka jingdheng kali ha kane ka Sor Shillong, kaba pynsuk ia ka iaid ka ieng bad ia ka leit ka wan jong ki paidbah.
Ka jingpang African Swine Fever (ASF) ka la ktah ha kawei na ki shnong hapoh Nongstoiñ ha kaba ki sniang jong uwei u nongri ki la ïap lut na ka daw jong katei ka jingpang.
Katkum ka jingïathuh jong u Dr.P.Sohlang A.H & Veterinary Officer u la ong ba katkum ka kaiphod ba la ïoh la ong ba katei ka jingjia ka la jia hapoh ka shnong Tiehsaw Nongstoiñ bad haduh mynta ki sniang kiba la ïap ki don haduh 22 tylli.
Shuh shuh u Dr.Sohlang u la ong ruh ba kitei ki 22 tylli ki sniang kiba la ïap ki dei hi jong utei u rangbah bad na ka liang jong ka tnad ka la bthah ïa utei u rangbah ba un pynkhuid bad sait bha noh ïa ka sem ha ka rukom kaba dei katkum ka jingbthah na ka tnad.
Na ka liang jong utei u Doctor u la ong ba haduh mynta ym shym pat la don ka dawai ban pynkoit ïa katei ka jingpang kumta ka lad jingïada kadei beit tang ban phikir ban kiar na ka jingpynïakynduh sniang thymmai lane ban wan briew ha ki sem sniang.
Ha kaba ïadei bad kane ka bynta na ka liang jong u Deputy Commissioner ka WKHD, u la phah pyrkhing bha ïa katei ka shnong da kaba pynjari ruh da ka kyndon 144 CrPC khnang ba kan nym don ka jingsaphriang sha kiwei pat ki bynta.
Ki riewstad ba khmih ïa ka mariang bad kiwei ki seng bhalang ki la ïakhih pyrshah halor ka jingpynsiew jong ka wah Kanai bad Mahadeo ha South Garo Hills kaba la jia na ka daw ka jingtih shyiap bad jingtynrah puh shilum na bynta ka jingtei jong ka surok highway na Baghmara sha Ranikor ha South West Khasi Hills.
Ka A’chik Youth Welfare Organization (AYWO) Baghmara, ha ka 26 tarik Ïaïong, ka la ïakynduh ïa u deputy commissioner jong ka district ban ujor ejahar bad dawa ban shimkhia kyrkieh halor ka jingpynsniew ïa kine ar tylli ki wah kiba long kum u budlum jong baroh kawei ka thaiñ.
Ha ka jingujor, ki la pynpaw ba ka kompeni ka la ai ïa ka projek ban shna highway sha ka NHIDCL ha kaba ki la kynnoh ba kane ka la khangdam ïa kine ki wah ar tylli na bynta ban tih shyiap bad kumjuh ruh ban theh ïa ki mar ba mih na ka khyndew kaba la lam sha ka jingjulor jong ka wah bad kumjuh ki dohkha.
Ki la kdew ba ha ka por ba la shna ïa ka surok ka la don ka jingpynkheiñ ïa ki kyndon ba dei ban bud ha kaba kane ka la ïai bteng katba dang shna ïa ka surok.
“Ka wah Kanai ka la shah khangdam na ka daw ba ki pynhap ïa ki jingtih ba mih na ka mariang na bynta ka jingshna ïa ka surok da ka kompeni kaba la pynbakla ïa ka lynti tuid jong ka wah kaba la ktah jur ïa baroh kawei ka thaiñ," la maham u president ka AYWO, u Benitto M Sangma.
Ka jingjur jong ka jingpynjulor ïa ka mariang ryngkat ka jingbym tohkit ban shimkhia ha kine ki jaka, ka AYWO ka la dawa ba dei ban shim ïa ka sienjam kaba khraw ban pynsangeh noh ïa ka jingtih ïa ki mar poh khyndew ha kane ka jaka.
Ha ka 25 tarik jong u bnai Ïaiong 2023 ki ar tylli ki skul jong ka thaiñ Eastern West Khasi Hills District ïa kaba la seng da ka Social Service & Literacy Mission Pariong kata ka skul Wisdom Secondary School Pariong lem bad ka  Nongshillong secondary school Nongshillong ki la pynkut noh ïa ka Lympung ïalehkai sports kaba la tip ruh kum ka Annual Sports Meet 2023 na ka bynta ki khynnah skul ha ka jingïalehkai kaba Iphuh iphieng bad kaba Ishongkun.
Ïa kane ka Lympung la wan ban pynhap pyrda noh da u MLA ka Mairang Konstitwensi uba long ruh u chairman ka state planning board ka Sorkar jylla u bah Metbah Lyngdoh kum u kongsan ha ryngkat ka jingïadonlang u MDC ka Mawthadraishan Konstitwensi u Bah Jambor War uba la long kum u Symbud kongsan nangta u Secretary ka Social Service & Literacy Mission u Dr.DLR Nonglait, ki nonghikai ki kmie ki kpa lem bad ki khynnah skul na kine ki ar tylli ki skulHaba kren ha kane ka sngi pynhap pyrda u Bah Metbah Lyngdoh uba la long kum u kongsan ula pynpaw ïa ka jingsngewkmen ba ha ka sien kaba nyngkong ula lah ban ïadon ryngkatlang bad ki khynnah skul jong kane ka thaiñ bad ula ong ruh ba ka jingïalehkai sports ka long ka jingïalehkai kaba pynsting bad kaba ai ïa ka met kaba khlaiñ bad kaba koit kaba khiahUla ong ruh ba uno uno u khynnah u dei ban don ka thong ka jingthmu ban jop ha kano kano jingïamareh lane ka jingïalehkai bad ba ym don mano mano ruh ba ym kwah ban jop ban long ba nyngkong, kam pher lada long ba nyngkong ba ar ne ba lai namar ba naduh ba sdang ka jingïashim bynta ka lah dei ban don lypa ka thong ban jop ban long ba nyngkong bad ula ong ruh na kum ki khynnah barabor ki dei ban don ka thong ha ka jingïalehkai bad ha ka liang ka puke puthi ruh kumjuh kaba long ruh kum kawei na ka jinghikai ha ka jingim bad ka jingleit skul.
“Ka jingïalehkai sports kam dei ban kut noh tang hangne hynrei ka dei ban rung ha ka jingmut jingpyrkhat haba ki ïashim bynta ha ki jingïalehkai ka dei ban  rung hapoh ka jingmut jingpyrkhat ïa ka mynsiem ka jingïakhun ka jingangnud ban jop ban wan shakhmt duh ban ïoh ïa ka kyrdan jong ka jingjop " ong u Bah Metbah.
Shuh shuh ula pynkynmaw ruh ïa ki nonghikai ba lada ki pynlong ïa ka Lympung ïalehkai kadei ban don ka jingmut ban pynrung ïa ka  mynsiem ka jingïakhun ha ka jingmut jingpyrkhat ki khynnah skul kaba lah ban ïarap ïa ki ha man la ka sngi ha kaba ïadei bad ka jingpule ne ha kano kano ka bynta bad ruh ba ka sport kam dei ban long tang ka jinhpyndeprukom namar ba ki don shibun  ki khynnah skul kiba don  ïala ki jong ki jong ki sap bad haba ki wan ban ïashim bynta ha kum kine ki Lympung kam dei ban kut tang ha kane ka kyrdan hynrei ka dei ka rynsan ban shim kum ka kabu ba kin poi sha kiwei pat ki rynsan lane ki Lympung kiba heh bad kiba lah wan rah ïa ka nam ka burom jong ka jylla.
Ha kane ka sngi na ka liang u kongsan ha ryngkat ki nonghikai bad ki khynnah skul ki la ïoh ruh ban pynhiar ïa ka lama kum ka dak ba la pynhap pyrda noh ïa kane ka Lympung ïalehkai jong kine ki ar tylli ki skul ha ka jingïalang lyngkot kaba la pynlong hapoh madan ïalehkai Nongshillong jong ka Eastern West khasi hills District bad la pynkut  ruh ïa kane ka lympung da ki prokram kiba pher bapher kiba kynthup ïa ki jingrwai bad ruh ki jingshad na ki khynnah skul jong kine kine ar tylli ki skul.
Ka Meghalaya Football Association (MFA) mynta ka sngi ka 26 tarik Ïaiong ka la pyllait paidbah ïa ka shap (logo), ka website, ka trophi bad ka theme song, ka jingrwai na bynta ka lympung ïalehkai kynjat-bol ka ban sa sdang shen hapoh ka jylla ka jong ngi ïa kaba la tip kum ka 3rd edition Meghalaya State League, ïa kane ka program la pynlong hapoh ka Conference Hall jong ka State Convention Center.
Ha kane ka sngi la wan ban ïadon ryngkat u Bah Larsing Ming Sawian, Bah Dipshon Ryn-thathiang, Bah Wanshan Kharkrang, Bah D.Nongbri, Bah S.Lyngdoh, lem bad kiwei kiwei de ki nongkitkam jong ki association ba pynïaid ïa ka jingïalehkai phutbol na ki District bapher bapher.
U Bah Larsing Ming Sawian uba dei u President jong ka synjuk Meghalaya Football Association (MFA) u la pyllait paidbah ïa ka trophi na bynta kane ka lympung ïalehkai MSL bad u Bah Wanshan Kharkrang uba long u Treasurer jong ka MFA bad hajuh ka por ruh kum u tournament director jong ka Meghalaya State League u la pyllait paidbah ïa ka shap, ka website bad ka jingrwai theme song jong kane ka lympung ïalehkai kaba la rwai na ka nongrwai kaba lah paw bha jong ka jylla ka jong ngi kaba kynthup ïa ka Jessie Lyngdoh, Bad Bhoi, Abel bad Loudlads.
Kane ka bynta kaba lai jong ka lympung Meghalaya State League (MSL) la ïoh ban pynlong biang sa shisien pat hadien lai snem naduh ba la wan lyngshop ka khlam Covid-19.
Ïa kane ka lympung yn sa pynïalehkai ïa ki ha ki saw tylli ki madan ïalehkai kiba don ha Shillong, Tura, Jowai bad hapoh Mawkyrwat.
Kane ka lympung ïalehkai jong ka Meghalaya State League kan sa sdang naduh ka 12 tarik Jymmang 2023 ha kaba yn sa plie pyrda ïa kane ka jingïalehkai hapoh madan U Kiang Nongbah Stadium kaba don ha Dongmihsngi Jowai ha kaba ka jngïalehkai kaba nyngkong eh kan long hapdeng ka 7 Wasa United pyrshah ïa ka Rangdajied United Football Club.
Ki kynhun ïalehkai ki ban ïa shim bynta ha kane ka lympung ïalehkai jong ka MSL ki don 25 tylli kynthup ïa ka Mawlai Sports Club (Ssa),7 Wasa United (Wjdsa), Pyndengrei Scsc (Ndsa), Chipakkore Football Club (Dfat) 5.
Jyntru (Rbdsa), Rymbai Iawpynsing Sc (Ejhdfa), Mawten Sc (Mdsa), Warima Youth Club (Wdsa), Seng Samla Laitryngew (Ssa-sohra), Mulait United Fc (Sasa), Riangdo Youth Sports & Cultural Association (Msa) 12.
Wasa Fc (Rsa), Umkseh Sc (Tasa), Sein Pynbhalang Sc (Lbsa), Seven United Sports Social & Cultural Club (Pdsa), Atong Matrik Fc (Bdfa) 17.
langsning Sc (Ssa), Rangdajied Fc (Ssa), Umdiengngan Sc (Ebsa), 20.
Khliehmawlieh Yc (Ndsa Via Playoff), Mrit Sc (Wrbsa), Dthadlaboh Sc (Wjdsa Via Playoff), Shillong Lajong Fc (Ssa Via Playoff), Selsella Sports Association (Dsat Via Playoff), Youth Club Pdengkarong (Assa).
Ïa kine ki klob la phiah ha ki saw tylli ki zone, ki Klob kiba hap ha ka Shillong Zone ki long ka Mawlai SC, Jyntru, Seng Samla Laitryngew, Umkseh SC, Langsning SC, Umrit SC, ki Klob kiba hap ha ka Jowai Zone ki long ka Niaw Wasa United, Rymbai Iawpynsing SC, Mulait United FC, Sein Pynbhalang SC, Rangdajied United FC, Ladthadlaboh SC, Youth Club Pdengkarong, ki Klub kiba hap ha ka Mawkyrwat Zone ki long ka Pyndengrei SCSC, Mawten SC, Riangdo YSCA, Seven United SCCC, Lum-diengngan SC, Shillong Lajong FC bad ki Klob kiba hap ha ka Tura Zone ki long ka Chipakkore FC, Warima YC, Wasa FC, Atong Matgrik FC, Khliehmawlieh YC, bad Selsella Sports Association.
U MLA ka North Shillong u bah Adelbert Nongrum u la ai por ïa ka sorkar 15 sngi ban pynkynriah noh ïa kiba shong ha Them Iew Mawlong bad ban weng noh ïa ka jingkhang ïa ki kali ban ïaid lyngba Them Metor.
Haba ïakren bad ki nongthoh khubor u bah Nongrum u la ong, " Kato kala biang (Enough is enough), Ka Sorkar ka dei ban shim khia ïa kane ka kam hapoh 15 sngi , namar ngi kwah ban ïohi ïa ki kam ba kin ïaid.
Lada kam don ka jingkylla hapoh kine ki 15 sngi ban pynkynriah bad ban weng ïa ka jingkhang ï aka surok kaba ïaid lyngba kane ka jaka,  kan pynbor ïa nga ba ngan shim da ki wei ki lynti ki ba ngan sa shim ïa ka rai bad ngan sa pynbna hadien.
"Haba ïadei bad ka Harijan Colony kaba hap hapoh ka North Shillong konstitwensi.
U MLA kane ka thaiñ u bah Nongrum u la ong ba ka sorkar jylla ka dei ban ïaid shakhmat ban pynkynriah ïa ki kumba kila thmu, kloi katba lah namar kine ki dei ki nongtrei jong ka sorkar.
U la bynrap da kaba ong, lada ka sorkar ka shim khia, ïa ki nongtrei jong ka dei ban phah sha ki jaka sah kiba la pynkhreh da ka tnat, la ka dei ka ha Shillong Municipal Board (SMB), ne kiwei ki tnat bapher bapher ha Secretariat bad ki wei ki tnat.
Haba ïadei bad kiba wan shong be-aiñ na ka liang u bah Nongrum u la ong ba ka sorkar ka dei ban wat jingtip ban ithuh ïa kine ki briew.
U la ong, "  Kane ka jaka ka hap hapoh ka Konstitwensi jong nga bad kum u MLA ngan buddien ïa kane khlem shongthait.
Ngam don kano kano ka jingpyrshah ïa ki.
Ka long ka jingleh raiñ ïa ka sorkar jylla kaba khlem lah ban pynbeit ïa kane.
Ka sorkar kam kwah ban kynthup lang ïa nga ha ka High Level Committee (HLC) ba ki tieng ïoh ngan tip ïa ka jingthmu barih jong ki.
Balei ka sorkar ka suki halor kane bad Balei ka HPC ka pynibor ïa ka sorkar?"Na ka liang ka jong u bah Nongrum u la ong ba ka dheng kali ka ktah bha ha Nongbah Shillong namar ba la khang ban ïaid kali na kane ka surok bad ïa kane ka jaka la khang mynta palat san snem.
U la bynrap da kaba ong ba ka jingdawa ban pynkynriah ka don namar ki don ki jingjia kiba la pawe ha kane ka jaka bad kum juh ruh haba ïadei bad ka koit ka khiah bad ka khuid ka suba jong kane ka jaka.
Lah ban kdew hangne ba ka Harijan Panchayat Committee (HPC) ka la kyntait ïa ka jingtyrwa jong ka sorkar ban pynkynriah ïa ki 342 tylli ki long ïing jong ka Harijan Colony  na Them, Iew Mawlong, sha ka jaka jong jong ka Shillong Municipal Board (SMB).
Haba ïadei bad ka jingïeng skhem jong ka HPC, U Symbud Myntri Rangbah ka jylla u bah Prestone Tynsong u la kren shai ba ka jingpynkynriah ïa ki ba shong basah ha Them Iew Mawlong ka dei ban jia bad ka sorkar kan ïaid sha khmat haba ïadei bad kane.
Ka tnad Union Ministry of Home Affairs jong ka Sor Pdeng ka la mang san pyrton ki shipai Central Armed Paramilitary Force ban pyndonkam na ka bynta ka jingjied ïa u dkhot jong ka Ïing Dorbar Thaw Aiñ ka Meghalaya na ka bynta jong ka Sohïong Assembly Konstitwensi ha East Khasi Hills District.
Ka Sohïong ka dei kawei na ki sanphew san tylli ki Assembly Konstitwensikiba la mang kyrpang na ka bynta ki riew lum ka Meghalaya ha ka Iing Dorbar Thaw Aiñ jong ka Meghalaya kaba don hynriewphew ngut ki nongmihkhmat.
Ka jingjied ïa u nongmihkhmat jong ka Sohïong Assembly Konstitwensi la pynsangeh shuwa ban pynlong ïa ka jingjied ia ki nongmih khmat sha ka Ïing Dorbar Thaw Aiñ jong ka Meghalaya.
Kane ka jingpynsangeh noh ïa ka jingjied ïa u nongmihkhmat jong ka Sohïong Assembly Konstitwensi, ka long na ka daw jong ka jingkhlad noh jong uwei na ki kyrtong jong ka Sohïong , u Bah H.D.R.Lyngdoh, uba long u kyr-tong jong ka United Democratic Party.
U Bah H.D.R.Lyngdoh u la long mynshuwa u Myntri ki kam pohïing jong ka Sorkar Meghalaya.
Ha kane ka kynti, ka UDP ka la pynïeng noh da u Bah Synshar Kupar Roy Lyngdoh Tha-bah, uba long u pyrsa jong u Bah H.D.R.Lyngdoh uba la bud ha kti ha kjat ïa u Bah H.D.R.Lyngdoh ha ki kan sain hima sima.
Ha kane ka jingjied nongmihkhmat na ka bynta ka Sohïong Assembly Kontitwesni ka ban long ha ka 10 tarik u Jymmang, 2023, ka jingïakhun kan long hapdeng u kyrtong ka UDP u Bah Synshar Kupar Roy Lyngdoh Thabah, u Myntri Bamynshuwa jong ka Meghalaya, u Bah Samlin Malngiang u kyrtong jong ka seng saiñ hima sima National People’s Party, u Bah S.Osborne Kharjana u kyrtong jong ka seng Congress, u Bah Sandondor Ryntathiang u kyrtong jong ka HSPDP, u Bah Seraph Eric Kharbuki jong ka Bharatiya Janata Party bad Bah Stodingstar Thabah.
U Chief Electoral Officer jong ka Meghalaya, u Bah F.R.Kharkongor ula ïathuh ba ka yn pyndonkam ïa kitei ki san pyrton ki shipai Central Armed Paramilitary Force ha ki jaka thep vote jong ka Sohiong, khang ban lah ban pynlong ïa katei ka jingjied ïa u nongmihkhmat jong ka Sohiong Assembly Constituency ka ban long ha ka 10 tarik u Jymmang 2023 kaba khuid kaba suba bad ka bajop.
U Symbud Myntri Rangbah ka Meghalaya, u Bah Prestone Tynsong ula ïathuh ba ka Sorkar kan sa khot ïa ka jingïakynduh lang jong ki seng saiñ hima sima jong ka jylla ban ïakren shaphang jong ka thung kam Roster System ha ki bnai ban wan.
Haba kren ha ki nongthoh kot khubor, u Bah Tynsong u la ïathuh ba shuwa ban khot ïa katei ka jingïalang jong ki seng saiñ hima sima, ka Sorkar kan ïakren shuwa ïa kane ka kam hapoh jong ka kynhun Myntri jong ka Sorkar jylla, bad yn pynbud pat ïa kane, da kaba yn ïakren bad ki seng saiñ hima sima kiba kyrshan ïa ka Sorkar Synrop Meghalaya Democratic Alliance-II.Kane ka jingïakren kan kham ban halor ka Roster System, la ong u Bah Prestone Tynsong.
Ha kawei pat ka liang, u Bah Prestone Tynsong, uba dei ruh u Myntri jong ka tnad PWD u la ïathuh ba National Highways & Infrastructure Development Corporation Ltd (NHIDCL) kan sa pynkhreh ïa ki jingtrei kam Action Plan ban ïada ïa ka jinghap jong jong ka khyndew, ki shyiap bad ki maw ha Rngaiñ ha surok Shillong-Dawki.
Ha kaba ïadei bad kane, u Bah Tynsong u la ïathuh ba u la ïoh ban ïakren bad ka NHIDCL ban shim ïa ki lad ki lynti ban ïada ka jinghap jong ka khyndew ha Rngaiñ namarba ka lyiur ruh kane ka la wan.
Ha kawei pat ka liang, u Bah Prestone Tynsong ula ong ba ka jingpynkynriah ïa ki ba shong basah ha Them Metor ha Them Ïew Mawlong ka dei ban urlong.
U Bah Tynsong u la ïathuh ba ka Harijan Panchayat Committee ka la kren shai ba kam pdiang ïa ka saiñ dur ba la pynkhreh da ka Sorkar.
U Bah Tynsong u la ïathuh ba u Advocate General u dang pynlong ïa ka jingpule bniah ïa ki dulir ba la phah sha u da ka Sorkar jylla bad hadien kata, ka Sorkar kan sa shong pyrkhat biang.
U Professor jong ka Skul bah Nehu uba dei ruh ha kajuh ka por u Secretary jong ka Social Service & Literacy Mission Pariong,Ha ka 25 tarik u Ïaïong 2023 ha ka jingkren ka jong u ha ka jingïalang kaba lyngkot kaba la pynlong ha Madan Nongshillong Eastern West Khasi Hills District ula khot la wer ïa ki nongshong shnong,ki kmie ki kpa jong kane ka thaiñ ba kin phah ïa la ki khun ha kine ki ar tylli ki skul mission kata ka Wisdom secondary School Pariong bad ka Nongshillong Secondary school Nongshillong ha kaba kine ki skul ki la long kiba la bit la biang ban ïa nujor bad kiwei pat ki skul.
U Dr.DRL Nonglait ula ïathuh ruh ba ïa kine ki skul mission la seng khnang na ka bynta ki khynnah kiba duk ki bym shym la lah ban leit pule namar ka jingban ka jingduk bad kane ka  skul la seng ïa ka khnang ban pyn?oh lang ïa ka jingnang jingstad ïa ki khynnah khunswet bad sha ki khynnah na ka longïing kaba duk.
Ula kyntu  ïa ki khynnah skul  ba watla ban ka jingduk ruh kim dei ban duh jingkyrmen hynrei haba ki don ka thong ban pule ban ïoh ïa ka jingnang jingstad,ka jingdon jong kine ki skul mission kan ïarap ïa ki ba kin poi sha ka thong kaba heh bad ula kular ruh ba kum ka mission lem bad u kin ai ka jingïarap ïa ki khynnah skul ha kaba ki don ban thmu haka jingpule bad u kyrmen ba kin kham kiew bad kynthih Kham shaneng lyngba ki kabu kiba ki ïoh na kine ki skul.
Ym Tang kata ula kyntu ruh ïa ki kmie ki kpa jong ki khynnah ba kin phah ïa la ki jong ki khun sha kine ki skul kaba ka long ka skul kaba la biang lut nadong shadong bad kaba ki ai ruh ka jinghikai sha ki nonghikai khnang ba kan ym dkoh ha ka rukom hikai bad kaba la long ruh ban ïa nujor bad kiwei pat ki skul kiba paw ha ka jylla.
Shuh shuh ula batai ruh ba kine ki ar tylli ki skul Ki la long kiba la biang bor bad kiba la ryngkat bad ka standard jong kiwei ki skul bad ka mission ka kyrshan ïa ki longïing kiba duk ban ai ïa ki ïa ka jingpule kaba khlem siew pisa na ka bynta ki longing kiba duk bad ruh ïa ki khunswet kiba shem jingeh ka kloi ba ai ïa ki ïa ka jingiarap ha ka liang ka pule puthi.
Laiphew wei ngut ki nongïalehkai karate na ka All Meghalaya Karate-Do Association kin leit ban ïa shim bynta sha ka India Open International Karate Championship 2023 ka ban long ha nongbah New Delhi.
Kane ka kynhun ïalehkai jong ka jylla hapoh ka jingïalam jong u Bah Donboklang Lyngdoh, Arjun Sewa, Pynhunlang Kharbuli bad u Sunil Rathee kum ki coachbad manager jong kane ka kynhun ki la leit ban ïa shim bynta ha kane ka lympung India Open International Karate Championship 2023 ka ban long ar sngi lynter, kata ha ka 17 bad ha ka 18 tarik Jylliew 2023 ha Talkotara Indoor Stadium, New Delhi.
Ka kynhun ïalehkai karate jong ka jylla Meghalaya ha ka liang ki shynrang ka kynthup ïa u Bah Wilson Mylliempdah, Damebanmerbha S Blah, Damebanmerbha S Blah, Kmenlang Shabong, Gideon Tympuin, Shandarson Nongrem, Alferius Kharsyiemiong, Bhawanchwadame Lyngdoh Mawphlang, Davyson Kharkongor, Nangkitbok Phira, Albert Jana, Cheltis Shylla, Ïohbor Mylliempdah, Paul Danny Kharmudai, Evanmedon Rynghang, Albert Jyrwa, bad u Gary Daniel Lyngdoh Mawlong.
Katba ha ka ka liang ki kynthei ka long ka Inlumlang Skhemiew, Anisha Wahlang, Daphishisha Shadap, Aibiangpormika Lyngdoh Mawphlang, Daphilahun Wahlang, Kynjailin L Mawnai, Carene Sohiong, Larisha Kurbah, Carenia Rapthap, Phindasumarlin Rani, Rebeka Nongspung, Laiarisa Nongrum, Saralin Rynghang, bad ka Durka Padit.
Ka Wahkaji Secondary School ka la ïoh ïa ka jingjop ha ka jingïakhun kaba nyngkong jong ka lympung South West Khasi Hills District Level Subroto Mukherjee Cup Football Tournament 2023 ha kaba ki la pynliem da 1-0 pyrshah ïa ka Nineset Secondary School ha madan Pyndeniewlyng-doh playground, Nonglang, ha Mawkyrwat mynta ka sngi ka 15 Jylliew 2023.
Ka Wahkaji kaba la ïashim bynta ha ka thup jong ki khynnah kiba hapoh 17 snem (U-17) ka la pynshisha ïa ka jingtbit jong ki watla ki don tang 9 ngut ki khynnah ïalehkai katba ka Nineset ka don lut 11 ngut ki khynnah ïalehkai hynrei ka jingïalehkai ka long kaba jwat bad kaba ïakhaid bor.
Ka jingduna 2 ngut ki khynnah ka Wahkaji ka dei lyngba ka jingshah kyntait ki katto katne (reject) ha ka por ba pyndep ïa ki screening bad ka jingpynshisha ïa ki syrnod.
Ïa kane ka lympung ba la pynlong kyrpang na ka bynta ki khynnah jong ka South West la don ha ki 2 bynta, kata ha ka thup jong ki khynnah kiba hapoh 14 bad 17 snem (kynthei bad shynrang).
Ka Wahkaji kaba la ïoh rung sha kawei pat ka wat, kan sa ïakhun pyrshah ïa ka Lyngdoh Wanniang ha ka 17 Jylliew ha ka por 9:30 ha kajuh ka madan.
Ïa katei ka kol la ïoh ban thep da u Banpynkupbor Paliar hadien ka kylla miet (2nd half), katba ka Nineset ka khlem ïoh kabu ban pynkhih jar haduh ban da kut ka minit ïalehkai.
Ka lympung ïalehkai jong ka 3rd Adelbert Laloo Memorial Trophy 3rd Division Tournament ka la ïaid sha ka sngi kaba san mynta ka sngi ka 15 tarik Jylliew 2023.
Ki la don lai tylli ki jingïalehkai ha kane ka sngi ha kaba ha ka jingïalehkai kaba nyngkong Ka Luti tuber Ïalong ka la ïalehkai pyrshah ïa ka Youth Social Welfare Pynthor bad ha kane ka jingïakhun ka Luti tuber Ïalong ka la lah ban pynliem noh ïa ka Youth Social Welfare Pynthor da 1 la 0.
Ïa katei ka kol kaba pynjop ruh ïa ka Luti Tuber la ïoh ban thep lyngba u Phrangki Dhar ha ka minit kaba 41 jong ka kylla step.
Ha ka jingïakhun kaba bud, ka Mulang Ïalong ka la pynliem noh ïa ka Madan Thadmuthlong da 1 la 0 lyngba ka kol u Dangaitlang Mulieh uba la thep ïa ka kol ha ka minit kaba 70+1 jong ka kylla miet.
Bad ka jingïalehkai kaba khatduhh hapdeng ka Lumpyrtuh Mihmyntdu bad Royal Pole Mihmyntdu ka la kut noh ha ka jingïakhaid, kata da 1 la 1.
Na ka bynta ka Lumpyrtuh Mihmyntdu, ïa ka kol la ïoh ban thep da u Nikhil Dkhar uba la ïoh ban thep ha ka minit kaba 18 jong ka kylla step.
Katba u Hamewan Sayoo u la ïoh ban thep ïa ka kol na ka bynta ka Royal Pole Mihmyntdu ha ka minit kaba 70+2 jong ka kylla miet.
Ka jingïalehkai ba nyngkong mynta ka sngi, ka 16 tarik Jylliew kan long hapdeng ka Samaro pyrshah ïa ka Nangbah Khloopano ha ka por 12:30 mynsngi, ka Mookaswan Dongwah pyrshah ïa ka Tympang Club ha ka por 2:00 janmiet bad ka Kseh Sylle Ïalong pyrshah ïa ka F.A.M ha ka por 3:30 janmiet.
Ka lympung ïalehkai phutbol ba la tip kum ka ‘Knock Out Football Tournament 2023’ la ïoh ban plie pyrda mynta ka sngi ka 15 Jylliew 2023, ïa kane ka lympung la pynïaid da ka Ri Khasi Social & Cultural Sports Club.
Ha kane ka sngi u Bah Ngaitlang Dhar MLA barim ka Umroi Constituency u la wan ban pynshngaiñ lem ha kane sngi sdang ha kaba u la long ruh kum u Kongsan.
Ka Oste Phi Oiñ kaba la lah ban jam shakhmat ha kane ka lympung knockout lyngba jinglah ban pynliem ïa ka Sunset Valley FC da 4 la 0.
Ïa kitei ki kol la ïoh ban thep lyngba u Donlad Diengdoh ha ka minit kaba 46 bad 72, bad ïa ki 2kol ba sah la ïoh ba thep da u Risuk Malngiang ha ka minit kaba 59 bad 69 jong ka kylla miet.
Ïa ka man of the match la ïoh ban khur ïa u rangïalehkai ka Oste Phi Oiñ, u u Lastborn Mawphniang uba phong ïa ka sopti jersey nombor 14.
Ka jingïalehkai kaba bud kan long ha ka 17 tarik Jylliew ha kaba ka Pahamrïoh SC kan ïalehkai ïa ka Ri Syon N.E.F.C.Ka National Highway 06 ha Sunapur, East Jaiñtia Hills district kaba ju bna nam kum ka jaka ba ju jia bha ka jingtwa khyndew kaba la tip ruh kum ka “Narpuh landslide-prone area" kala shah ktah na ka jingtwa khyndew naduh ka  miet jong ka 14 tarik Jylliew na ka daw ba jur eh u slap.
Ka jaka ba la shah ktah bha ka dei ka thliew rung ki kali kaba ju tip kum ka “Sunapur Tunnel" kaba poi hadien ba la lait ïaka wah Lukha.
Kajuh hi ka jaka ka la shah ktah na ka jingtwa u lum khyndew kaba la kah lynti ïa kane ka thliew rung ki kali ha ka step jong ka 14 tarik Jylliew bad ka dei haduh 2 baje nohphai sngi ba la lah ban weng ïa ka jingdheng kali na kane ka jaka.
Shuh shuh, katto katne kynta ba la lah ban pynkhuid ïa kane ka surok ka la don biang ka jingtwa khyndew ha ka janmiet jong kane hi ka sngi.
Ka jingtwa u lum ha kane ka jaka ka la ktah shi katdei eh ïa ki nongleit nongwan ki ba hap ïaid lyngba kane ka surok ba pynïasoh ïa ka shnong Barak Valley, Silchar, Mizoram, Tripura bad kumjuh ruh ka Manipur.
Haduh mynta ka jingleh shitom ban pynkhuid ïa kane ka surok National Highway Authority of India (NHAI) ka dang ïaid shakhmat.
Hapdeng kane ka jingjia, na ka liang ki bor pulit jong ka jylla ki dang leh ïa kaba donkam ban ïa pynbeit bad ka tnad district administration ban ai jingïarap ïa ki nongñiah kali kiba sahkut ha kane ka surok.
Na ka liang u Superintendent of Police ka East Jaiñtia Hills u la ong, “Ki pulit na Umkiang Patrol Post bad Lumshnong Police Station ki la sam jingbam bad umdih sha ki nongñiah trok bad kiwei pat ki nongñiah kali katba ki ai khublei ruh ïa ka jinglah jong ki ban ïaishah ïa ka jingjia bor mariang kaba la jia khlem poi pyrkhat".
Ka West Jaintia Hills, Ri Bhoi, West Khasi Hills, bad East Jaintia Hills ki la ïoh ban rung sha ka phainal jong ka lympung Chief Minister State Level U-12 Football Tournament 2023 kaba lah sdang naduh ka 12 tarik bad kaba la pynlong ha SAI STC Center kaba don hapoh ka kut jong ka skulbah Nehu, Shillong.
Ha ka jingïakhun kaba nyngkong ha ka thup jong ki synrang, ka West Jaintia Hills ka la pynliem noh ïa ka Eastern West Khasi Hills da 2 la 1, ha ka jingïalehkai kaba  bud, ka Ri Bhoi ka la pynliem noh ïa ka East Khasi Hills da 5 la 4 lyngba ka tie breaker.
Katba ha ka liang jong ki kynthei, ka West Khasi Hills ka la pynliem noh ïa ka East Khasi Hills da 2 la 0 bad ka East Jaintia Hills ka la pynliem noh ïa ka South West Khasi Hills da 2 la 1 lyngba ka tie breaker.
Ka jingïalehkai phainal kaba nyngkong mynta ka sngi ka 16 Jylliew ha ka liang jong ki kynthei, ka West Khasi Hills kan ïalehkai pyrshah ïa ka East Jaintia Hills ha ka por 9 baje mynstep bad ha ka liang jong ki shynrang, ka Ri Bhoi kan ïakhun pyrshah ïa ka West Jaintia Hills ha ka por 11 duna shipawa mynstep.
Kine baroh ki jingïalehkai lashai ka sngi kin long hapoh ka madan ïalehkai jong ka SAI STC Center, Shillong.
Ki nongïalam ka Balang Presbyterian Nongthymmai kaba hap ha ka Umsning konstitwensi ha ryngkat u MLA barim u Bah Jason Sawkmie Mawlong ki lawan ban ïakynduh ïa u Symbud Myntri Rangbah ka Jylla u Bah Prestone Tynsong ha kane ka jingïakynduh ka jong ki la pynsngew ruh ha khmat jong u ïa ki jingdonkam naka bynta ban maramot ïa ki lynti synkien ban pynbiang ïa ki bording electric khamtam eh ïa ka umbam umdih kaban long ka jingpynkhreh  naka bynta ka Synod ba arphew hynriew (26) ka ban long ha katei ka shnong ha ka 14 haduh 17 tarik u bnai March 2024Na ka liang ki nong ïalam ka Balang Presbyterian Nongthymmai ki la pynpaw ka jingsngew hun hadien ba ki la dep ban ïakynduh ïa u Bah Prestone, ha kaba na ka liang jong u un sa phah ïa ki Engineer ban leh ïa kaba donkam baroh bad shen yn sa pyntrei noh ïa ki kam shait shait khnang ba ka jing pynkhreh ïa ka Synod kan long ka bajop bad ka ba phuh ba phieng.
Ka Local Organizing Committee (LOC) jong ka 132nd Durand Cup football tournament, ka la pynbna ba ïa ka lympung Durand Cup yn sa sdang noh naduh ka 3 tarik Nalar 2023 bad yn kut ha ka 3 tarik Nailur 2023.
Ïa kane ka lympung Durand Cup kaba dei ruh kaba 132 yn pynlong ha saw tylli ki jaka kata ha Shillong, Kokrajhar, Kolkata bad Guwhati.
Ka long ka jingsngewsarong bad ka jingkmen ba la jied ïa ka nongbah Shillong ha ka sien ba nyngkong ban pdiang bad pynlong ia kane ka lympung kaba heh, ka long ruh ka jingsarong namar ka klob Shillong Lajong kaba dei ka klob kaba la ïoh ïa ka jingithuh na ka ri baroh kawei ba kin ïoh ban ïashim bynta ha kane ka lympung ha ka sien ba nyngkong.
Ki kynhun ki ban don ha kane ka aiom ki kynthup ïa ka Bengaluru FC, Mumbai City FC, Mohun Bagan Super Giant, East Bengal FC, Kerala Blasters FC, Jamshedpur FC, Odisha FC, NorthEast United FC, Hyderabad FC, Chennaiyin FC, Roundglass Punjab FC, FC Goa, Gokulam Kerala FC, Mohammedan SC, Rajasthan United, Shillong Lajong FC, Delhi FC, Bodoland FC, Indian Army football team, Indian Air Force football team, Indian Navy football team, Bangladesh Services, Bhutan Services, bad Nepal Services.
U Dipendu Biswas, uba dei u technical director ka Mohammedan SC u la don ïa ka jingsngew ba ka jingpynlong ïa ka Durand Cup ha ka jylla jong ka Assam bad Meghalaya kan ïarap ban kyntiew ïa ka phutbol ha ki thaiñ Shatei jong ka Lam Mihngi (Northeast), ha kaba u la ong ruh ba ka jingieit ïa ka jingïalehkai phutbol ha kine ki ar jylla ka long kaba kham paw nam bad kham phylla ha India.
Na ka bynta ka Mohammedan, u Dipensu u la ong ba ka kynhun ka la trei shitom bad pynkhreh pura na ka bynta ban ïaknieh biang ïa katei ka trophi.
“Kawei na ka jingïoh kabu ban don ha kane ka lympung ka long namar ngin ïoh ban ïakhun ïa 24 tylli ki klob na ka lympung I-League, ISL bad ki kynhun jong ki Army ka long ruh ka kabu ba ki la ïoh ban sdang shwa ïa kane ka lympung shwa ban sdang ïa kiwei ki lympung ba heh ha ka ri.
“Ïa kane ka lympung mynta u snem yn ïalehkai ha Shillong kaba dei ka nongbah jong ka Meghalaya bad ka Kokrajhar (Assam) bad ngi tip ba kine ki jylla ki dei kiba riewspah bha ha ka kolshor jong ka phutbol bad bun ki jingïalehkai I-Leage la ju pynïalehkai ha Shillong.
Ka nongbah Shillong kadei ka jaka ïalehkai jong ka klob Shillong Lajong (Home).
Ka Shillong Lajong mynta ka la ïoh ban wanphai biang sha ka lympung I-League, kumta ki paidbah nongkyrshan kin mad biang ïa ka jingieit phutbol kaba kham khraw.
Kumjuh ha Kokrajahar ngi la ïoh ban mad bun tylli ki jingïalehkai paralok, kata pyrshah ïa ka East Bengal bad Mohun Bagan.
Ka don ruh shibun ka jingshongshit phutbol ha ki briew kiba don ha kitei ki jaka.
Lyngba ka jingïoh ban pynlong ïa ka Durand Cup ha kitei ki 2 tylli ki jylla mynta u snem, nga ngeit kan long ka jingkyntiew shuh shuh ïa ka phutbol ha ka thaiñ Shatei Lam Mihngi".
Ka kynhun kaba ïoh ban rah ia ka nam lahduh mynta ka aiom kan khur ruh ïa ka song pisa kaba long 50 lak tyngka, ïa ka kynhun kaba wan ha ka kyrdan ba -ar kan ïoh ban khur 30 lak, ïa u rangïalehkai ban khur ïa ka khusnam Golden ball yn ai 3, ïa u rangïalehkai ban khur ïa ka khusnam golden boot yn ïoh 3 lak bad ïa u rangapkol ba tbit tam lane u ban jop ïa ka khusnam Golden glove yn khur 3 lak tyngka.
Ka samoi ïalehkai kaba lah dep jong kane ka lympung (131st edition) la ïohi ba u nongïalehkai phutbol ba kynsai jong ka ri India u Sunil Chhetri u la ïalam ïa ka kynhun ban khur ïa ka nam lahduh jong ka Durand Trophi ha ka sien kaba nyngkong eh ha kaba ka Bengaluru FC ka la pynliem noh ïa ka Mumbai City FC da  2 la 1 ha ka jingïalehkai phainal kaba lah long ha nongbah Kolkata ha Vivekananda Yuba Bharati Krirangan (VYBK).
U Lt.
Gen.
R.P.Kalita PVSM,UYSM,AVSM,SM,VSM, General Officer Commanding in Chief (GOC-in-C) ka Eastern Command, haba u la ai jingkren u la ong, “Ka Durand Cup ka long ka lympung ïalehkai kynjatbol kaba ki tnat shipai ki ju pynlong kaba la palat spah snem mynta.
Kumba ngi la ong ha une u snem ba lah dep ba ngi kwah ban pynïar ïa kane ka jingïalehkai phutbol ha ka thaiñ shatei lam mihngi bad mynta u snem ngin sa pynlong ïa kane ka lympung ïalehkai ha nongbah Shillong bad ha Kokrajhar".
“Ban pynurlong ïa kane khlem da ïoh ka jingïatreilang lang na ka sorkar jong ka jylla Assam bad ka jylla Meghalaya.
Bad ka sorkar jong ka jylla West Bengal kaba la ju ai ka jingkyrshan ïangi naduh ba lah sdang kane ka lympung ïalehkai nyngkong eh.
Lait na kine ki artylli ki jaka ïalehkai ba la pynbna, ha ka Durand Cup kaba 132, la lah kynthup lang ïa ka Klob ïalehkai phutbol kaba pawnam bha na ka thaiñ shatei lam mihngi, ka Shillong Lajong Football Club ka ban ïashim bynta ha kane ka lympung ïalehkai ha ka sien kaba nyngkong eh bad ha ryngkat lang bad kiwei ki Klob.
Ka samoi ïalehkai ba mynta jong ka Durand Cup kan sa khring bun ïa ki paidbah nongwan peitkai ha kaba kane ka lympung kan long bïang sa shisien ha ka sien kaba ar naduh ba wan lyngshop ka khlam Covid-19 bad yn sa pynïalehkai ha ki saw tylli ki madan ïalehkai kata ha Kolkata, Guwahati, Shillong bad ha Kokrajhar.
Ïa kane ka lympung la sdang ha u snem 1888 ha kaba ka Durand Football Tournament Society (DFTS) bad ka All India Football Federation (AIFF) ki dei ki seng kiba la pynïaid ïa kane ka lympung naduh katei ka snem ba la sdang nyngkong ha Shimla.
Baroh ki kynhun kiba don ha ka Indian Super League bad haka I-League ki ïoh ban ïashim bynta ha kane ka lympung kaba la pynlong shisien ha ka shisnem.
Kumta kan long ka ka kabu na ka bynta ki rangïalehkai na kane ka jylla ba kin ïoh ban ïakhun pyrshah ïa ki klob kiba heh ha India kynthup ïa ka Bengaluru kaba don ïa Sunil Chhetri bad ka Mumbai City kaba dei ka lahduh jong ka lympung ISL.Kan long ruh ka kabu na ka bynta ki samla ïalehkai phutbol kiba na kane ka jylla ba kin ïoh ban ïakynduh ha ka sien ba nyngkong na ki klob bapher bapher khamtam ïa ki rangïalehkai ka Lajong ba kin sa ïakhun pyrshah ïa ka North East United FC kaba don mynta ïa u Redeem Tlang, ïa ka FC Goa kaba don ïa u Aiban Dohling bad ïa ki khlur ïalehkai na shabar ri.
Hadien ka jingwanrah burom ïa ka jylla Mizoram baroh kawei lyngba ka jingjop ïa ka khusnam “Player of the Year"  ba la sam da ka  All India Football Federation (AIFF), ka Mizoram Football Association (MFA) ka la pynkup burom kyrpang ïa u Lallianzuala Chhangte, uba dei ruh u trai shnong jong ka jylla Mizoram ha ka 14 Naitung 2023 ha ka nongbah Aizawl, Mizoram.
Ha katei ka jingpynkup burom la don ryngkat ruh ka longiing (family) jong u Chhangte.
La leit pdiang sngewbha ïa u Chhangte ha ka jingwanphai iing jong u naduh kad lingsuiñ bad u la ong ba katei ka jingpdiang burom ka la ktah bad pynlung mysniem ïa u.
“Ka MFA ka la long kaba kongsan ha ka jingïaid lynti jong nga kum u rangïalehkai phutbol bad ka Mizoram Premier League ha kaba nga la ïashim bynta ka la khynñiat ïa nga ba ngan ïaid shaphrang bad ryngkat ka jingkut jingkut ban ïoh kheit ïa u soh" la ong une u rangïalehkai uba dang 26 snem ka ‘rta.
U Chhangte u dei u rangïalehkai ba ar na Mizoram ban khur ïa katei ka khusnam, kata hadien u Jeje Lalpekhlua uba la khur ha u snem 2016.
Ka jingïoh jong u Chhangte ïa kane ka khusnam mynta ka aïom kadei hadien ka jinglah jong u ban ïalehkai bha ha ka klob Mumbai City bad na ka bynta ka ri (India).
Ha kane ka samoi kaba dang shu kut u Lallianzuala u la ïoh ban thep 18 kol kynthup 9 tylli ki jingïarap buh bol (assist) na ki 32 sien ba u la ïoh ban mih madan.
Une u rangïalehkai ba sha khmat u la ïarap ruh ïa ka klob ban ïoh rah ïa ka nam lahduh jong ka lympung Indian Super League (ISL).
U Chhangte u long ruh uwei na ki rangïalehkai ba kynsai bad uba la kyrshan radbah na ka bynta ka kynhun ïalehkai phutbol jong ka ri.
U la ïoh ruh ban thep 2 kol ha ka jingïakhun na ka bynta ka  lympung Intercontinental Cup kaba dang shu kut shen ha une u bnai Jylliew.
U la khur ruh ïa ka khusnam ‘Man of the Match’ ha ka jingïakhun phainal pyrshah ïa ka Lebanon bad da kaba kyrshan ruh ïa ka kynhun ban ïoh rah ïa ka nam lahduh jong katei ka lympung.
Kane ka dei ruh ka sien ba nyngkong ba u rangïalehkai ba sha khmat un khur ïa kane ka khusnam bad ka trophi kaba shimet hadien ba u la khur ïa ka khusnam FPAI (Footballer Players Association of India) Indian Player of the Year award dang shen ha une u snem.
Haba phai pat sha ka sur u paidbah na ka jylla jong ngi, la sawa ba bun ki bym hun ïa ka rukom leh bad pynïaid ka tnad ïalehkai.
Bun ki jingkynthoh la mih ba ka sorkar jylla bad ka tnad ïalehkai (sports) kim ithuh bad burom lane ai mysiem ïa ki nongïalehkai jong ngi.
La bun ruh ki jingbuh jingkylli ba katno ka Tnad ïalehkai ki ithuh ïa ki nongïalehkai jong kane ka jylla.
Ha ïakren ïa ka phutbol, ka jylla Meghalaya ka paw nam bha ha kane ka jait jingïalehkai bad bun kiba ong ba ka Meghalaya kadei ka ïing jong ka phutbol bad u lyoh.
Ym lah ban len ba bun ki rangïalehkai Khasi ki don bynta ha ka lympung Indian Super League (ISL) kaba dei ruh kawei na ki league ba heh ha kane ka ri hynrei haba ïakren ïa ka jingithuh lane ka jingaimynsiem kitei ki samla kim ju mad ïa ka jingpynkup burom watla ki don ha ki klob kiba paw ha India.
Haba kdew ïa ka jingïoh khusnam, tiak ngin phai sha uwei na ki khlur ïalehkai na kane ka jylla uba la shongthait noh ha ka phutbol.
U Eugeneson Lyngdoh u la ïoh ban khur ïa katei kajuh ka khusnam ba la khur da u Chhangte ha u snem 2015 hynrei katei ka jingïoh ïa katei ka khusnam ka long tang ka jingsah kynmaw namar ka tnat ïalehkai bad sorkar jylla kim ai kano kano ka jingaimynsiem ne ka jingpynkup burom.
Ha ka jingshisha u Eugeneson u dei u rangïalehkai ba nyngkong na kane ka jylla ban khur ïa katei ka khusnam ba heh.
U la ïoh ruh ïa ka khusnam Fan’s Player of the Year na ka bynta ka aïom ïalehkai jong u snem 2014–15, Bengaluru FC Player’s Player of the Year  (2014–15), I-League Midfielder of the Year (2014–15), Football Player Association of India (FPAI) Player of the Year (2014–15).
Kiwei kiwei ki rangïalehkai kiba paw bad kiba don ha ISL kiba kynthup ïa u Redeem Tlang, Aiborlang Khongjee, Aibanbha Dohling, Rupert Nongrum, Halen Nongtdu bad kiwei kiwei kim ju ïoh kano kano ka jingai-mynsiem kyrpang na ka jylla.
Ka jylla ka hiar ruh ha bun jait ki jingïalehkai namar ka jingbym biang ki jaka kilan met, ki nonghikai, ki jingïarap bad ka jingbym kyrshan pura ha ka jingleit ïashim bynta sha kiwei ki jylla bad shabar ri.
Haba ïanujor ïa ka jylla Manipur, ka jylla jong ngi kam ïahap kyrdan ha kane ka bynta namar katei ka jylla ka kyntiew ïa ki nongïalehkai, ki pyndep hok ruh ïa ki bhah kyrpang bad ki pynlong ruh ïa ki program bapher bapher ban ai mynsiem ïa ki nongïalehkai bad khamtam ïa kiba dang sdang ka jingïaid lynti.
Ka Manipur kadei ruh ka jylla ba paw tam ha ki jingïalehkai na ka thaiñ Shatei Lam Mihngi.
La mih ruh ki jingkynthoh ba lada ki samla na ka jylla ki hap ban leit ïashim bynta sha kino kino ki lympung shabar ri ki hap ban da pynbor ban ïoh ïa ka jingkyrshan ha baroh ki liang.
Ki paidbah bad ki nongïalehkai ka jylla ki kyrmen ba ka jylla kan ïai kiew shuh shuh ha ki kam ïalehkai lyngba ka jingkyrshan ba pura ki paidbah bad ka sorkar jylla.
Ka Assam ka la ïoh ban rah ïa ka nam lahduh ha ka lympung North East Zone Karate Championship 2023 kaba dei ruh ka lympung ba la ïoh ban pynlong ha ka sien ba ar bad ïa kane ka jingïakhun mynta ka samoi la pynlong ha ka jylla Meghalaya bad la pdiang (host) da ka Meghalaya State Karate-Do Federation (MSKDF).
Ïa kane ka lympung ba 2 sngi la sdang ha ka 8 tarik Naitung 2023 bad pynhap pyrda noh ha ka 9 Naitiung 2023.
Ha ka sngi ba plie pyrda ïa katei ka lympung, la wan ban ïashim bynta haduh 1048 ngut ki briew kynthup ïa ki nongïalehkai, ki  coach, ki nongpynïaid, ki dkhot, ki kmie ki kpa bad ki nongkyrshan na ki thaiñ bapher bapher jong ka thaiñ Shatei Lam Mihngi.
La wan ban don ryngkat ruh da u Hanshi Bharat Bhusan Sharma, u khliehduh ka Karate ha India ryngkat Sanjeev Kumar Jangra uba long ruh u General Secretary ka Karate India Organization (KIO) bad u Premjit Sen, World Karate Federation (WKF) u rephri na Kolkata, West Bengal.
Ïa katei ka lympung la wan ban plie pyrda da u Bah Mawthoh (D.S.O East Khasi Hills District) bad ha ka sngi ba pynhap pyrda la wan da i Er.
B.Kharbuli (Ex.Chief Engineer P.W.D).
Kum ban shu pynkynmaw ka MSKDF kadei ka seng kaba la ïoh ïa ka jingithuh na ka Karate India Organization (KIO) ha kaba u Hanshi Bharat Bhusan Sharma u long u khliehduh bad la ïoh ruh ka jingithuh na ka World Karate Federation (WKF).
Ka MSKDF ka la ïoh ïa ka jingithuh na ka KIO naduh u snem 2021 bad naduh katei ka snem, kane ka kynhun ka dang ïoh ban pynlong tang 2 tylli ki lympung, kata ha u snem 2022 bad 2023 ha kaba la ïoh ruh ïa ka jingkyrshan na ka North East Karate Sport Federation (NEKSF).
Shwa ban pynlong ïa katei ka lympung mynta u snem, la ïoh ban jied bad pynthymmai ruh ïa dkhot katei ka seng ha ka 7 Naitung 2023.
Bad ki dkhot ba thymmai ki long – Kiran SIng Thangjam – President (Manipur), Vice President – Bidhan Ballav (Sikkim), Donny R.Ranee (Meghalaya), General Secretary – Nagen Bongjang (Assam), Jt.
Secretary – Pinaki Chakoraborty (Sikkim).
Ha katei ka jingïashim bynta ka Meghalaya ka la ïoh 19 tylli ki takma kynthup kawei ka takma ksiar ba la ïoh da u Jefferson Ryngdong, u Pynïohnam Myrboh (rupa), u Bankhrawnam Ryngdon (rnong), u Fullshai Myrboh (rnong), Wanpynkhraw Marboh (rnong), Alfinia Warjri (rnong), Edaka Warjri (rnong), Espiranza S.Songthiang (rnong), Dakaebaka L (rupa), Sameemlang Iawim (rupa), Feliza Hujon (rnong), Ngibanylla Iawim (rupa), Bashisha Nongrim (rupa), Sany Khyriemmujait (rnong), Arkinkhraw Dkhar (rupa), Banmankhraw Dkhar (rnong), Evadahunshisha Kharmudai (rnong), Tanya Kumari (rupa), bad u Himanshu Kumar (rnong).
Ka Lawei Smit SC ka la ïoh ïa ka jingjop ha ka jingïakhun kaba khatduh na ka bynta ka lympung Womens League ba la pynïaid da ka Shillong Sports Association, katba ka jingïakhun hapdeng ka Maw U-Tieng SC bad ka Ïasnohktilang Madanrting FC ka la kut noh ha ka jingïakhaid da 1-1.
Ka ka Maw U-Tieng SC kaba don ha ka kyrdan ba 3 jong ka group B ka la pynkut noh ïa ka jingïaid lynti mynta ka aiom da 7 poiñ na 5 tylli ki jingïakhun bad ka Lawei ruh ka la ïoh 7 poiñ na baroh ki jingïakhun jong kane ka lympung kaba ar (2nd edition).
Ïa kane ka lympung ka SSA ka la sdang ha ka 19 tarik Jylliew ha kaba 12 tylli ki kynhun ïalehkai ki la ïoh ban ïashim bynta ha kane ka lympung.
Ha ka jingïakhun ba nyngkong ha ka por 2:30 janmiet ka  Ïasnohktilang ka la ïoh ban pynkhih jar nyngkong lyngba ka Jerina Mawlong ha ka minit ba 36 hynrei ka Daphishisha Syngkli ka la ïoh ban pynikhaid ha ka minit ba 42.
Ha ka jingïakhun ba bud jong ka Group A ha ka por 4 shi pawa, ka jingïakhun ka la kut ha ka jingïakhaid hapdeng ka Lawei Smit SC bad Umpling SC ha ka kylla step hynrei dei ha ka minit ba 52 ka Irilang Khongsit ka la khyrwit shi kol bad tang hadien 5 minit ka Fedilia Lamare ka la ioh ban thep sa shikol.
Tiak ban shu phaidien khyndiat shaphang ka jingiaid lynti jong ka klob Maw U-Tieng SC mynta ka aiom, kane ka kynhun ka la sdang ia ka jingiakhun mynta u snem da ka jingjop don burom ha kaba ka la pynliem da 5-0 ia ka Synroplang ha ka 21 Jylliew, katba ha ka jingiakhun ba bud (4 tarik Naitung), kata pyrshah ia ka Lumparing SC kane ka kynhun ka la liem noh da 2-0.
Ha ka 7 tarik Naitung kaba dei kawei na ki jingiakhun ba jwat tam pyrshah, kata pyrshah ia ka Mawlai kaba dei ruh ka lahduh jong kane ka lympung, ka Maw U-Tieng ka la liem da 7-0 bad ha ka 13 Naitung kane ka kynhun ka la mad biang ia ka jingjop da 2-0 ia ka Kharang SC.Haba phai pat shaphang ka klob Lawei Smit SC, kane ka kynhun ka la sdang ia ka jingiaid lynti mynta ka aiom da ka jingiakhaid da 0-0 pyrshah ia ka Kick Start Academy ha ka 21 Jylliew, ha ka jingiakhun ba bud (3 Naitung) kane ka kynhun ka la liem noh da 4-1 ia ka PFR Football Academy, ha ka 6 Naitung ka Lawei ka la shah pynbam shiteng dorjon ha ka Laitkor Rngi SC kaba dei ruh ka klob kaba khlaiñ tam mynta ka aiom.
Lyngba katei ka jingshah pynbam kane ka kynhun ka la ioh ban wanphai pat da ka jingjop kput ia ka Mawkriah West ha kaba ka la khyrwit ia katei ka kynhun shiteng dorjon ha ka12 Naitung.
Ia ka jingiakhun semi phainal hapdeng ka Laitkor Rngi SC pyrshah ia ka Lumparing SC bad Mawlai SC pyrshah ia ka PFR Football Academy yn pynlong ha ka 24 Naitung 2023, ka SSA ka la thmu ban pynlong ia kane ka jingialehkai ha madan First ground, SSA Stadium (Polo), Shillong bad ia ki tiket yn sa ioh na madan.3 tylli ki trophi la pyni bad pyllait paidbah da u myntri ba khmih ïa ka kam Ïalehkai jong ka Assam, u Nandita Gorlos ha ka 15 Naitung 2023 ha nongbah Guwahati.
Ha katei ka sngi ba kyrpang la don ryngkat ruh u Gen.
R.P.Kalita General Officer Commanding-in-Chief, Eastern Command ryngkat ki nongïalam bad ki nongpynïaid.
Ki nongpynïaid ki la pyntikna ba ïa kane ka lympung Durand Cup kaba 132 yn sa sdang ha ka 4 Nailar.
Ka Guwahati kan pdiang (host) 9 tylli ki jingïalehkai kynthup ïa ka jingïakhun hapdeng ka North East United FC pyrshah ïa ka Shillong Lajong kaba dei ruh ka klob kaba dang ïoh ban ïalehkai nyngkong ha kane ka lympung ba heh.
Baroh ki jingïakhun kynthup ruh ïa ka jingïakhun quarter phainal yn pynïalehkai ha Indira Gandhi Athletic stadium, Guwahati bad ïa ka jingïakhun phainal yn pynlong ha Kolkata ha ka 3 tarik Nailur 2023.
Kitei ki 3 tylli ki trophi ki long ka Durand Cup (kynthup ruh ka song pisa), ka Shimla Trophy (kaba la ai nyngkong ruh da ka nongshong shnong jong ka Shimla ha u snem 1904) bad ka President Cup (ka trophi ka ban buh junom (permanent trophy) ia kaba la sam nynkong da u Dr.Rajendra Prasad, President ba nyngkong ka India ha u snem 1956).
Ïa kane ka trophi yn pynpoi ruh ha Shillong, Aizawl bad Kokrajhar.
Yn sa poi ruh ha Kathmandu bad Dhaka, Bangladesh, kata hashwa ka jingïakhun phainal.
“Kane ka dei ka sien ba nyngkong ban don haduh 24 tylli ki klob na ki 20 tylli kynthup baroh ki klob kiba don ha ka lympung Indian Super League (ISL), na ki kynhun shipai, ki klob ba jan bad ka ri kum ka Nepal bad Bangladesh" ong ki nongpynïaid jong ka Durand Cup.
Ka Durand Cup kadei ka lympung kaba la rim tam ha India bad kadei kawei na ki lympung ba ïoh ïa ka jingithuh bad ka jingburom ha ka ri baroh kawei.
Ka jingpynlong ïa kane ka lympung ka long ruh ka jinglehkmen ïa ka khana pateng jong ka phutbol ha India bad kadei ruh ka kabu na ka bynta ki samla ba kin pyni ïa la ki sap.
Kane ka lympung mynta u snem kan long kaba kham kyrpang ba kaba kham pynsmiej ïa ki ‘riew ieit phutbol ha kaba yn sa sakhi ïa nongïalehkai bad ki nongkyrshan na kylleng ka ri bad shabar ri.
U Myntri ba khmih ïa ka kam Ïalehkai (sports) jong ka Jylla Arunachal Pradesh, u Mama Natung  u don ïa ka jingtikna bad ka jinsngewshlur halor ka jinglah ka jylla ban pdiang (host) ïa ka National Games ha kano kano ka por lane ha kine ki khyndiat snem.
Kawei na ki daw halor kane ka jingkren shlur jong u Natung ka long namar 80 na ka 100 ki jingtei ïa ki jaka kilan met bad ki madan ki  la dep mynta.
“Hooid balei ngim lah, kane kam shong ha ki kti jong ngi hynrei ka ai ïa ki kabu.
Ka Arunachal ka long la kloi ban pdiang (host) ïa ka National Games shen.
Ngi la don ïa ki jingtei kiba lah ban pyndonkam bad ki jingtrei ïa kito ki stadium ki la jan dep pura (80%)" jubab u Natung sha ki nongpyllait khubor jong ka EastMojo.
“Ngi la sei ruh ïa ka shlem hikai Badminton kaba heh bad kaba ïahap kyrdan bad kiba na shabar ri (international) ïa kaba la ai kyrteng ka Dorjee Khandu Badminton Academy (DKBA) hajan jong ka angay Lhaden Sports Academy in Chimpu.
Katei ka shlem hikai ka la biang lut nadong shadong bad ki nongïalehkai ki lah ruh ban sah".
“Nangta ngi la pynmih ruh ïa ka stadium ba thymmai ha Yupia kaba ngiam kumba 1,12,000 ngut ki briew  bad ka jingtei ïa katei ka stadium la jan dep pura bad dang sah satang ka jaka ban pynlong ïa ka jingmareh.
Ngi don ïa ki sports complex ha baroh ki Distrik.
U Natung uba la lam khmat ruh ïa ki nongïalehkai sha ki lympung bapher bapher, kynthup ïa ka NorthEast Olympic Games bad ka Khelo India Youth Games u la pynpaw ïa ka jingsngewnguh ïa ka Boxing Federation of India (BFI) ba ki la pynlong ïa ka 5th Junior Boys National Championships ha ka jylla.
“Kadei ka sien ba nyngkong ba ngin pdiang (host) ïa ka National Boxing Tournament.
Nga kwah ban ai khublei ïa ka Boxing Federation of India (BFI) ba shah ïa ka Arunachal Pradesh ban pynlong ïa kane ka lympung kaba heh.
Nga kwah ruh ban ai khublei ïa ki nongkitkam jong ka Arunachal Amateur Boxing Association (AABA) kiba la trei shitrhem ban pynseisoh ïa kane ka lympung".
“Nga ngeit ba ka jingïoh kaba ban pdiang ïa kane ka lympung ka ai jingmyntoi ïa ki samla ïakura jong ngi khamtam ba kin ïoh ïa ki takma ha ki lympung Asian Games, Commonwealth Games bad Olympics.6 ngut ki samla jong ngi ki la poi semi phainal ha katei ka lympung" u la ong.
U la ban jur ruh da kaba ong ba ka sorkar ka la ai ïa ka jingkyrshan ba pura ïa ka AABA bad u Myntri Rangbah ruh u la dep ban ïakynduh bad ki nongpynïaid baroh ban pyntikna ba kam don kano kano ka jingduna.
Ka Kick Start Academy bad Synroplang 77 ki la ïoh ïa ka jingjop ha ka jingïakhun kaba khatduh na ka bynta ka lympung Womens League ba la pynïaid da ka Shillong Sports Association.
Ka Kick Start Academy  kaba don ha ka kyrdan ba 4 jong ka group A ka la pynkut noh ïa ka jingïaid lynti mynta ka aiom da 7 poiñ na 5 tylli ki jingïakhun.
Na 5 tylli ki jingïakhun mynta ka aiom, ka Kick Start Academy  ka la ïoh jingjop tang 2 sien kynthup mynta ka sngi.
Ha ka jingsdang ïa kane ka lympung kane ka kynhun, la kut noh ha ka jingïakhaid da 0-0 ha ka jingïakhun pyrshah ïa ka Lawei SC.Ha ka jingïakhun ba bud, kata ha ka 3 Naitung, kane ka kynhun ka la liem noh da 7-0 ha ka Laitkor Rngi SC katba ha ka jingïakhun pyrshah ïa ka PFR Football Academy ka la shah thep tang 2 kol la 0 ha ka 6 Naitung bad ha ka 12 Naitung ka Kick Start ka la ïoh ïa ka jingjop kaba nyngkong ha ka jingïakhun pyrshah ïa ka Umpling, kata da 1-0.
Haba phai sha katei ka jingïakhun ba nyngkong mynta ka sngi ka 18 Naitung (por 2 :30), ka Kick Start ka la pynkut ïa ka samoi ïalehkai da ka jingjop don burom ha kaba ka la khyrwit da shiteng dorjon ïa ka Mawkriah West SC.Ïa kitei ki 6 kol la ïoh ban thep lyngba ka Eliva Kurkalang (5′), Shimtilang Thongni (19′), Banteilang Makri (26′), Daia Mawkhroh (47′, 49′) bad ka Aidaris Kharmalki (60′).
Katba ha ka jingïakhun kaba bud, ka Synroplang ka la khylliap noh ïa kane ka samoi da ka jingjop kaba la pynkmen watla ki don ha ka kyrdan ba 4 hynrei ki la pynliem da 5-0 ïa ka Kharang SC.Ha ka jingïakhun jong ka kylla step ka Synroplang ka la ïoh ban thep tang shi kol lyngba ka Daniela Mylliemngap ha ka minit ba 31 hynrei hadien ka kylla step ka Ibannika Kharshiing ka la ïoh 2 kol, kata ha ka minit ba 41 bad 53.
Ka Medariiaka Kharkongor (50′) bad ka Peacefully Nongrum (65′) ki la ïoh ban ïarap mar shi kol ha katei ka jingïakhun kaba khatduh.
Ka Synroplang 77 kaba don ha ka kyrdan ba 5 jong ka Group B ka la sdang ïa ka jingïakhun mynta ka aiom da ka nam reh, kata da 5-0 pyrshah ïa ka Maw U-Tieng SC.Ka jingïakhun ba bud kadei ka jingïakhun ba jwat bad ka ban sah kynmaw ha kaba ki la shah pynbam jem ha ka Mawlai SC kaba dei ka lahduh jong kane ka lympung da 14-0 ha ka 4 Naitung.
Ka jingïakhun pyrshah ïa ka Lumparing SC ruh ka long kaba pynduh mynsiem ha kaba ki la shah pynbam shiteng dorjon (7 Naitung).
Bad ha ka jingïakhun pyrshah ïa ka Iasnohktilang kane ka kynhun ka la mad ïa ka jingjop kaba nyngkong ha ka ba ki la ïoh 1 kol.
Ka Mawkriah bad Kharang ki dei ki kynhun kiba khlem ïoh wat tang shi poiñ ruh ha kane ka aiom.
Ïa ka jingïakhun semi phainal hapdeng ka Laitkor Rngi SC pyrshah ïa ka Lumparing SC bad Mawlai SC pyrshah ïa ka PFR Football Academy yn pynlong ha ka 24 Naitung 2023, ka SSA ka la thmu ban pynlong ïa kane ka jingïalehkai ha madan First ground, SSA Stadium (Polo), Shillong bad ïa ki tiket yn sa ïoh na madan.
Ka jingïakhun phainal kan long ha ka 29 Naitung 2023 ha ka por 4 baje janmiet.
Ka jingïakhun semi phainal kan long ha ka sngi saitjain ka 22 Naitung 20223 ha madan First ground, SSA Stadium (Polo), Shillong.
Ka Mawlai SC kaba dei ka lahduh jong kane ka lympung kan sa ïakhun pyrshah ïa ka PFR Football Academy kaba dei kawei na ki klob ba kiew sted ha kane ka aiom.
Katba ka Laitkor Rngi SC kaba dei ka kynhun kaba la ïoh bun kol tam ha kane ka samoi kaba dei ruh ka klob kaba la ïoh ïa ka kyrdan ba-ar ha ka samoi ba lah dep kan sa ïakhun pyrshah ïa ka Lumparing SC.Ka jingïakhun semi phainal kan long tang shi wat (single leg) bad kino kino ki kynhun ki ban ïoh ïa ka jingjop ha katei ka sngi kin sa ïaknieh ïa ka nam lahduh ha ka 29 Naitung 2023.
Ban shu bishar katkum ka jingïalehkai, ka Laitkor bad Mawlai ki don jingkymren ban ïoh rung sha ka phainal jong kane ka lympung Womens League ba la pynïaid da ka Shillong Sports Association (SSA).
Ka Laitkor kadei ka kynhun kaba khlem pat mad ïa ka nam rem lane ka jingïakhaid ha baroh 5 tylli ki jingïakhun mynta u snem.
Kadei ruh ka klob kaba la ïoh bun  poiñ tam, kata haduh 15 poiñ.
Katba ka Mawlai bad Lumparing ki la ïoh mar 13 poiñ.
Ka PFR kaba don ha ka kyrdan ba-ar jong ka Group A ka la ïoh 12 poiñ.
Kum ban shu pynkynmaw, ki don haduh khat ar tylli ki Klob kiba ïa shim bynta ha kane ka lympung ïalehkai kynjatbol jong ka Womens League bad ïa kane ka lympung la sdang ha ka 19 Jylliew, kata ha kajuh ka sngi ba kut noh ka lympung Meghalaya State League (MSL).
Ha katei ka sngi, la plie pyrda da ka jingïalehkai hapdeng ka Laitkor SC pyrshah ïa ka Umpling SC bad ka jingïalehkai kaba ar ka long hadpeng ka PFR Football Academy SC pyrshah ïa ka Mawkriah West SC.Ka Laitkor ka la khyrwit da shiteng dorjon ia ka Umpliang ha ka jingioh ban sdang ia kane ka lympung mynta ka aiom katba ka PFR ka la pynbam kput haduh 16 kol ia ka Makwriah West ha ka 19 Jylliew 2023.
Ki paid ieit phutbol ka jylla ki la ap dik dik ïa katei ka sngi ba kin sakhi noh ïa ka jingïakhun semi phainal hapdeng kine ki kynhun kiba khlaiñ.
Lah ban pynkynmaw ruh ba ha ka ka jingïakhun jong ka lympung Meghalaya State League (MSL), ka Mawlai kaba dei ka lahduh jong ka lympung Shillong Premier League (SPL) bad ka Lajong kaba dei ka lahduh jong ka lympung MSL ki dei ki kynhun kiba don jingkyrmen ban poi phainal ha katei ka lympung, phewse, ka jingkhmih lynti ka kylla noh da khongpong namar ki liem noh ha ka jingïakhun semi phainal.
Kumta ha katei ka sngi ruh ka jingïakhun kan long kaba jwat bad kaba ym lah ban batai lypa (predict).
Ka jingpynlong ïa kane ka lympung Womens League kaba ar ha ka nongbah, ka long ruh shi bynta ban kyntiew ïa ka jingïalehkai phutbol na ka bynta ki kynthei jong ka jylla.
Lyngba kane ka lympung la sakhi ruh ïa ki sap jong ki samla kiba la paw ha ki bynta bapher bapher.
Lyngba kane ka lympung ruh, yn ïoh ïa ka kabu ban ïalehkai shabar jylla lyngba ka kynhun Meghalaya bad don jingkyrmen ruh ban ïoh rung sha ka kynhun jong ka India.
Ka long ka khubor kaba kaba pynkmen bad kaba pynïoh mynsiem ïa ki paidbah khamtam ïa ki ‘riew ieit phutbol ba mynta ka sngi kin sa ïoh ban sakhi ïa ka trophi Durand Cup ha ka Nongbah.
Ha kane ka taiew, la dep ban pyni paidbah ruh ha Guwhati, bad ki nongpynïaid jong ka Durand Cup ki la shim ïa ka jingrai ban pynpoi ïa kane ka trophi ha Shillong.
U Myntri Rangbah ka jylla u Congrad Sangma un don ryngkat ha kane ka sngi ban plie pyrda bad pyllait ïa katei  ka trophi.
Ïa ka katei ka program yn sdang ha ka por 1:30 shiteng sngi bad hadien katei yn sa pynïaid paidbah naduh khyndai lad ha ka por 3:30.
Ïa kane ka program yn pyniaid da ka tnad  Sports and Youth Affair jong ka sorkar jylla ryngkat ka Indian Armed Forces.
Ka kynhun Shillong Lajong ka la shah jied ban ïalehkai lang ha kajuh ka group D bad ka NorthEast kaba dei ka klob kaba na kane ka thaiñ Shatei Lam Mihngi kynthup ïa ka F.C Goa, bad Downtown Heroes FC na ka bynta ka lympung Durand 2023.6 tylli ki group ki don ha kane ka lympung na  24 tylli ki klob kiba pher bapher.
Ka Bengaluru FC kaba dei ka lahduh jong kane ka  lympung ka la hap haka group  C, kynthup ïa Gokulam Kerala F.C., Indian Air Force Football Team bad Kerala Blasters F.C.Ka Bangladesh kaba dei ka kynhun ba thymmai ha kane ka lympung ka la ngat ha ka Group A kaba don ïa ki klob Mohun Bagan Athletic Club, East Bengal F.C.bad Punjab F.C.Ka Mumbai City FC kaba dei ka lahduh jong ka lympung Indian Super League ka la shah kynthup ha ka group B, lem bad ka klob Indian Navy Football Team, Jamshedpur F.C., bad Mohammedan S.C.Bad ka Group D ka kynthup ïa ka klob Bodoland F.C., Army Red Football Team, Odisha F.C bad ka Rajasthan United F.C.Ki klob kiba don ha khlieh duh jong ka miej ïakheiñ poiñ na ki group bapher bapher kin ïoh ban rung sha ka quarter phainal.
Yn plie pyrda ïa ka jingïakhun mynta ka aiom (3 Nailar) da ka jingïakhun ka Mohun Bagan pyrshah ïa ka Bangladesh Army Ft, katba ha ka sngi ba bud kata ha ka 4 Nailur, ka jingïakhun kan long hapdeng ka Shillong Lajong pyrshah ïa ka NorthEast United FC ha Kolkata.
Ka Lajong kan bteng biang ïa ka jingïakhun pyrshah ïa ka FC Goa ha ka 9 Nailar 2023 ha Indira Gandhi Athletic Stadium, Guwahati.
:Ka jingrwai Khasi, kaba kyrteng ka “Thei na nongkyndong", ka dei kaba la dep pyllait paidbah ha ka 14 tarik, Naitung 2023.
Ïa katei ka jingrwai, la rwai da ki nongrwai Khasi, kynthup ïa u Marbiang Dkhar bad u Baniaikit Dohtdong.
Ha katei ka jingrwai, la shim bynta da ki ka puron ka Khasi, ka Sofi Loreen Nongpiur, Amunick Shadap, Ebenezer N Syiem bad u Shembha Kharnaior.
La thaw ïa katei ka jingrwai da u Marbiang Dkhar bad la ring ïa kane ka video da u Sawbor Pathaw bad u Christopher Pathaw.
Ïa katei ka jingrwai, la pynmih da ka kompeni EDM Production bad la pynbit pynbiang da u B4NDIT.:Ka jingrwai Khasi ba thymmai, ka “Ngan ïalam noh" ka dei ka jingrwai ba la dep pyllait paidbah ha ka 16 tarik, Naitung 2023.
Ha katei ka jingrwai, la shim bynta da ka puron bad ki tyngshop ka Khasi, ka Evangelyne F Sweetly, Lastone Syiemlieh, Monlang Lyngdoh bad u Donbestar Syiemlieh.
Katba ïa ka DOP,Edit bad DI Colourist, la shimti da u Cores Marwein jong ka kompeni LJ Film Studio Nongpoh.
La thaw ïa katei ka jingrwai da ka Kong Ibasuklin Lyngdoh bad u Bah Ton Nongbri, katba la rwai da ki nongrwai Khasi, kynthup ïa u Kitboklang Thabah, Daphinia Santafee Kharshanlor bad u Cores Marwein.
Ïa katei ka jingrwai, la shna da ka Kong Ibasuklin Lyngdoh bad la ai ïa ka sur tem da ka ZOI.:Ka jingrwai Khasi, ka “Mynta lashai lashisngi" ka dei ka jingrwai ba la rwai bad shim bynta da ka nongrwai bad ka puron ka Khasi, ka Jessie Lyngdoh, katba ïa ka beat, la pynmih da ka kompeni B4NDITMUSIC.Ïa katei ka jingrwai, la ïoh jingïaroh da ka Authentic Tron Visuals bad la shna da ka Jessie Lyngdoh bad u DOP, dei u Apdor Tron.
Ïa ka Drone ne jingshongdur, la shimti da u Wanstar Thabah, katba ka editor, dei ka Jessie Lyngdoh, ïa ka color Grading, la shimti da u Apdor Tron.
Ha katei ka jingrwai, la shim bynta da ki tyngshop bad ka puron jong ka Khasi, kynthup ïa ka Phibashisha Myrboh, Aitiris Mawlong, Amunick Kimberly Hazel bad u Marshall Rympei.
Katei ka kynhun ka ai khublei ïa u trai jong katei ka jaka ba ring ïa kane ka video, u Michael Dhar na Bhoirymbong.
Ha katei ka video jingrwai, la kyrshan lang da u Shimiki Shadap bad u Lawankitbok Shadap.
:Ka jingrwai Khasi ba thymmai, ka “Jlang ki her sha lyndet lyoh", ka dei kaba la dep pyllait paidbah ha ka 15 tarik, Naitung 2023.
Ïa katei ka jingrwai, la pynmih da ka kompeni Kid’s Tarari Production, da ka Kong Bada bad ka Joymery Kordor.
La thaw ïa katei ka jingrwai da ka Joymery Khardewsaw bad la pynbit pynbiang ïa ka dur tem da ka Dei laki ju studio bad u Skhem Sun.
Ïa ka Audio Mastering, la shimti da ka Groove pro Studio Nongstoin ba la pynïaid da u Maitphang Syiemïong.
Katba ïa ka video, la ai jingmut bad edit da u Maitphang Syiemïong bad ïa ki kyntien phareng jong katei ka jingrwai, la thoh da u Damian J Jyrwa.
Ki cameramen dei u Aiban D Ace bad u Bining Ïawphniaw.
Katei ka kynhun ka ai khublei ïa u Skhem Sun bad ka Deilakiju studio, Shemphanglin Khardewsaw bad u Donbok Syiemlieh.
Ha katei ka jingrwai, la mih kyrpang da u Shemkyrpang Ripnar bad ki nongrwai ha kane ka jingrwai, dei ka Ibanrihun Marweiñ, Lizabasuk Lyngkhoi, Wanda sani Marbaniang, Rishanylla Hujon, Nazareen Syiemlieh,Rilajingsuk Nongrem, Ïari la akor Dkhar, Badahun Nongrum, Ronaldi Nongrum, Giftigrace Nongrum, Elfiba Syiemlieh, Ishwa Dkhar, Joymerry Khardewsaw, Balajied Khardewsaw, Silasferry Lyngdoh Mawnai bad u Ricky Donald Thongni.
:Ka jingrwai Khasi, kaba kyrteng ka “Baieit" ka dei kaba la dep pyllait paidbah ha ka 7 tarik, Naitung, 2023.
Ïa katei ka jingrwai, la rwai da ka kynhun Tone Colors bad u Saimon bad u B’EASTT.La shim bynta da ka puron ka Khasi, ka Larisuklang Kharmawlong bad u tyngshop, u Lisinia Dkhar.
Ïa katei ka jingrwai, la rwai da u Saimon Dkhar bad u B’EASTT bad ki nongshad ki kynthup ïa ka Kharmawlong, Riniabashisha Kharmawlong, Asinara Kharmawlong bad ka Bandarihun Kurkalang.
La pynbit pynbiang ïa katei ka jingrwai da u B’EASTT, katba ïa la jingtem, la shimti da ka kompeni TONE COLORS bad la ring dur ïa katei ka jingrwai da u Amos Suting.
Ka jingïakhun semi phainal mynta ka sngi saitjain ka 22 Naitung 2023 kan long hapden Mawlai SC kaba dei ka lahduh jong kane ka lympung, pyrshah ïa ka PFR Football Academy kaba dei kawei na ki klob ba kiew sted ha kane ka aiom (por 4 baje janmiet).
Katba ka Laitkor Rngi SC kaba dei ka kynhun kaba la ïoh bun kol tam ha kane ka samoi kaba dei ruh ka klob kaba la ïoh ïa ka kyrdan ba-ar ha ka samoi ba lah dep kan sa ïakhun pyrshah ïa ka Lumparing SC.Ka jingïakhun semi phainal kan long tang shi wat (single leg) bad kino kino ki kynhun ki ban ïoh ïa ka jingjop ha katei ka sngi kin sa ïaknieh ïa ka nam lahduh ha ka 29 Naitung 2023.
Ki klob kiba la pynkhreh na ka bynta ka jingïakhun semi phainal mynta ka sngi ki khmih lynti ruh ïa ka jingkyrshan bad ka jingwan ai mynsiem jong ki paidbah khlem da kheiñ ïa ki kyrteng jong ki klob lane na kano kano ka dong hynrei ban wan da ka mynsiem ban kyntiew lang ia ka phutbol na ka bynta ki kynthei kaba long kawei na ki lad ai kam ai jam ha kane ka juk kaba mynta.
Ban shu bishar katkum ka jingïalehkai, ka Laitkor bad Mawlai ki don jingkymren ban ïoh rung sha ka phainal jong kane ka lympung Womens League ba la pynïaid da ka Shillong Sports Association (SSA).
Ka Laitkor kadei ka kynhun kaba khlem pat mad ïa ka nam rem lane ka jingïakhaid ha baroh 5 tylli ki jingïakhun mynta u snem.
Kadei ruh ka klob kaba la ïoh bun  poiñ tam, kata haduh 15 poiñ.
Katba ka Mawlai bad Lumparing ki la ïoh mar 13 poiñ.
Ka PFR kaba don ha ka kyrdan ba-ar jong ka Group A ka la ïoh 12 poiñ.
Kum ban shu pynkynmaw, ki don haduh khat ar tylli ki Klob kiba ïa shim bynta ha kane ka lympung ïalehkai kynjatbol jong ka Womens League bad ïa kane ka lympung la sdang ha ka 19 Jylliew, kata ha kajuh ka sngi ba kut noh ka lympung Meghalaya State League (MSL).
a FIFA world cup na ka bynta ki kynthei ka la sdang mynin ka sngi ka 20 Naitung, bad lyngba jingpynlong ïa katei ka lympung ruh ka la ai mynsiem lypa ïa ki thei ïalehkai na ka jylla jong ngi ban shim ïa ka jingïalehkai kum ka kam ba ki ieid bad kheiñ bad ñiewkor ruh ba kan long kum ka kam kaba lah ban pyndap ha ïing.
Hadien shi sngi ba kut bad seisoh ka jingpynlong ïa ka lympung Inter Badminton/Table Tennis, ka tnat Ïalehkai jong ka Skul bah North-Eastern Hill University, (NEHU) Shillong ka la rai ba bteng biang ïa ki program ïalehkai, kata da ka Inter College Football Tournament (na ka bynta ki shynrang) naduh ka 21 Nailar 2023.
Ki college kiba don jingthmu ban ïashim bynta ha katei ka lympung ki lah ban phah ïa phorm ha lane shwa ka 14 Nailar ha ka email –.
Ka All India Football Federation (AIFF) ka la pynbna paidbah ba ïa ka lympung ïalehkai I-League mynta ka aiom 2023-24 yn sdang noh ha ka taiew ba nyngkong jong u bnai Risaw 2023 katba ïa ka lympung Women’s League yn sdang naduh ka 18 Naiwieng 2023 haduh u Lber 2024.
Ha ka jingïakynduh (meeting) bad ki klob bapher bapher, ka AIFF ka la ïakren halor ki phang bad ki jingpynïaid bathymmai kynthup ruh ïa ka jingaikhusnam ba kyrpang na ka bynta kane ka samoi.
La ai jingmut ruh ïa ki klob, ba dei ban buh ïa ki kor ban pynshai ha ka por mynmiet (floodlights) na ka bynta ki jingïalehkai baroh bad khamtam ban pynbha ïa ka madan ïalehkai.
Ka AIFF ka la pynbna ruh ba kan ai ka khusnam kyrpang na ka bynta ka madan kaba bha tam (best pitch), best match organization bad best media activities.
Ka song pisa na ka bynta kitei ki khusnam kan long 2 lak shiteng ïa kaba nyngkong bad 1lak shiteng ïa ka kyrdan ba-ar.
La sdang ïa ka meeting jong ka Indian Women’s League (IWL) da ka khubor kaba sngewtynnad, ha kaba ka Gokulam Kerala FC ka la ïoh kabu ban ïashim bynta ha ka AFC Women’s Club Championship 2023, kata hadien ba ka AIFF ka la kyrpad ïa ki nongpynïaid jong ka AFC ban pdiang ïa katei ka klob ba kin ïashim ïoh ban ïashim bynta ha katei ka lympung namar kidei ki lahduh jong ka Indian Women’s League (IWL) mynta ka aïom (2022-23).
Ki klob ha ka Women’s League ki la tyrwa ban pynlong ïa ki jingïalehkai ha la ïing, ha kaba ka Gokulam Kerala FC ka pan ha (EMS Corporation Stadium, Kozhikode), Kickstart FC (Bangalore Football Stadium, Bengaluru), Sethu FC (Jawaharlal Nehru Stadium, Chennai), Sports Odisha (Kalinga Stadium, Bhubaneswar), Odisha FC (Kalinga Stadium, Bhubaneswar), HOPS FC (Jawaharlal Nehru Stadium, New Delhi) bad ka East Bengal FC (East Bengal Ground, Kolkata).
U Shaji Prabhakaran, General secretary jong ka AIFF u la ong “ngi dang ïa trei mynta ban pynlong ïa kine ki lympung kiba seisoh.
Kadei ka jingkit khlieh jong ngi ban pyntikna ba ki league kan long kaba biang thew na ka bynta kine ki klob bad pynlong ba kan kham i shongkun bad pynitynnad ïa ki jingïakhun".
Kum ban shu pynkynmaw, ka klob Shillong Lajong kaba dei ka klob kaba na kane ka jylla ka la ïoh biang mynta u snem ban ïashim bynta ha kane ka lympung I-League 2023-24.
U Bobby Nongbet uba dei u kapten jong ka Shillong Lajong, u don ïa ka jingkyrmen ban ïoh ïalam ïa ka kynhun ha kane ka lympung ryngkat bad u coach Atlanson Kharmaw uba la pynlah ruh ïa kane ka kynhun ban shah kyntiew sha ka I-League mynta ka aiom.
Ka shlem treikam jong u District Sports Officer (DSO) ka West Jaintia Hills District ka la pynhap pyrda noh ïa ka jingïalehkai phainal jong ka lympung kynjatbol ki hep barit ïa kaba la tip kum ka Chief Minister District Level Open under-12 Football Tournament 2023 West Jaintia Hills District kaba la long mynhynnin ka sngi ka 9 tarik Jymmang hapoh madan Kiang Nangbah Stadium, Ladthadlaboh Jowai.
Ha ka jingïalehkai phainal kaba nyngkong ha ka liang jong ki kynthei, Amlarem Government LP School ka la lah ban pynliem noh ïa ka Mukhla Grassroot Center da 1 la 0.
Na ka bynta ka Amlarem, ka Steffy Jungai kaba la ïoh ban thep ïa ka shi kol ban pynjop ïa ka kynhun ïalehkai ka la ïoh ban thep ïa ka kol ha ka minit kaba 35 jong ka kylla miet.
Katba ka jingïalehkai phainal kaba ar ha ka liang jong ki shynrang,  ka Padu United ‘A’ ka la lah ban pynliem noh ïa ka Ummulong Grassroot Center da 1 la 0.
U Hopeful Pohthmi u la ïoh ban thep ïa ka shi kol na ka bynta ka Padu United ha ka minit kaba 55 jong ka kylla miet.
Kine ki kynhun ïalehkai kiba rah ïa ka nam jop mynta kin sa mihkhmat ïa ka distrik jong ki sha ka State Level Tournament ka ban sa sdang shen ha une u bnai Jylliew ban wan.
Ha kane ka sngi la wan ban ïadon ryngkat lang da u Ma EMH Passah Working President ka WJDSA, Ma Patrick Lamare Vice President WJDSA bad u Ma Khroobok Passah District Sports officer ka West jaintia Hills District.
Ka jingïakhun na ka bynta ban ïaknieh ban ïoh rung sha ka lympung I-League ha kane ka aiom ka sa wan, ka Shillong Lajong kan sa hap ban ïakhun shabar jong ka jylla (away) pyrshah ïa kawei na ki klob ba radbah jong ka nongbah Delhi, ka Delhi Football Club mynta ka sngi ka 11 Jymmang.
Tiak ban shu phai ha ka jingïakhun phainal round jong ka Lajong pyrshah ïa ka United FC ha la ïing (Shilong) ha ka 7 tarik Jymmang, ka Lajong ka la ïoh ïa ka jingjop da 2-1.
Kane ka kynhun kaba la paw bha ha ka ri ka khmih lynti ïa ka jingjop don burom ha kane ka jingïakhun phainal round kaba ar da kaba la thoh ruh lyngba ki rynsan tweeter “Support the Reds" lane ban pan ïa ka jingkyrshan ïa kine ki rangïalehkai.
Kane ka jingïalehkai mynta ka sngi kan long hapoh madan Minerva Sports Complex, Chandigarh ha ka por 4 baje janmiet.
Ka All Saints Higher Secondary School bad ka Laban Bengali boys school ki la ïoh ban sha ka phainal jong ka lympung U-18 Inter School League hynne ka sngi ka 10 Rymphang hadien ba ka All Saints Higher Secondary School ka la pynliem noh ïa ka St.Anthony’s bad ka Laban Bengali Boys School ka la pynliem noh ïa ka R.B Anupchand School.
Ha ka jingïakhun semi phainal kaba nyngkong, ka St.Anthony’s higher secondary school ka la jop ïa ka jingkawang toss bad ka la kam ban tied nyngkong.
Lyngba ka jingïoh kabu ban tied nyngkong, ka St  Anthony’s Higher Secondary School ka la lah ban kamai 104 ron bad khyllem tang 6 wiket na ki 15 ober.
Na ka bynta kane kane ka kynhun kaba la tied ïa ka inning kaba nyngkong, u Gaurav u la lah ban kamai 20 ron na ki 25 bol, u Santosh Paul u la lah ban kamai 12 ron na ki 11 bol.
Katba u rangkawang bol jong ka St.Anthony’s, u Aditya bad u Manthan Dey ki la ïoh mar 2 wiket.
Hadien ba la dei sa ka pali ban tied sa ka All Saints, kane ka kynhun ka la lah ban kamai 105 ron bad khyllem tang 5 wiket na ki 13.5 ober.
U Manthan Dey u dei u rangïalehkai ba la ïoh bun ron tam ha kane ka jingïakhun, ha kaba u la lah ban kamai 34 ron na ki 32 bol, bad u Saptarshi Bhattacharjee u la lah ban kamai 26 ron na ki 20 bol.
U Mukrang Kro u la ïoh 2 wiket na ki 2.5 ober, bad u M.Reicken Singh u la kawang la ïoh 1 wiket na ki 3 ober.
Ka All Saints School ka la jop ïa kane ka jingïalehkai da 6 wiket bad u Manthan Dey uba la lah ban kamai 34 ron bad khur 2 wiket u la ïoh ïa ka Nam man of the match.
Haba phai pat sha ka jingïalehkai semi phainal kaba ar jong kane ka lympung, ka Laban Bengali Boys School ka la jop ïa ka jingkawang toss bad ka la kam ban tied nyngkong da kaba kamai ruh haduh 130 ron bad khyllem tang 4 wiket na ki 15 overs.
Ki Dipankar Barua u la lah ban kamai 72 ron na ki 42 bol bad u Chandan u la lah ban kamai 16 ron na ki 11 bol.
Katba ki nong-kawang bol jong ka R.B Anupchand School ki la ïoh ban pynkhyllem noh ïa ki rangtied kiba tbit jong ka Laban, kata u Deep Raj ub la ïoh 2 wiket bad u Rohan uba la ïoh 1 wiket.
Ha ka jingkthong ïa ka ron ba la buh da ka Laban, ka  R.B anupchand school ka la lah ban kamai  tang 44 ron hynrei la shah pynkhyllem noh baroh 10 wiket tang hapoh 7.5 ober.
U Aditya Singh u la lah ban kamai 11 ron na ki 8 bol bad u Sudhir KR Ray u la lah ban kamai 10 ron na ki 7 bol.
U Rohan u la  ïoh 5 wiket na ki 2.5 ober bad u Chandan u ïoh 2 wiket na ki 3 ober.
Ka Laban Bengali Boys School ka la jop da 87 ron ïa ka R.B Anupchand School bad u Rohan na ka skul Laban Bengali boy’s school uba la ïoh 5 wikets u la khur ïa ka nam man of the match.
Ka klob ïalehkai na jylla Punjab kaba dang shu kiew kyrdan sha ka lympung Indian Super League (ISL) ka Punjab FC, ka la soi ïa u Samuel Lyngdoh Kynshi na ka Klob Real Kashmir FC na bynta ka kontrak ïalehkai kaba katto katne snem.
Ka Punjab FC kaba la lah ban rah ïa ka nam lahduh jong ka lympung I-League 2022-23 ha kaba ka la long ka klob ïalehkai I-League kaba nyngkong eh ban kiew kyrdan ban ïakhun sha ka lympung jong ka ISL.Kane ka klob ka la lah ban kamai 52 poiñ ha ka samoi ïalehkai kaba lah dep jong ka I-League bad ka la lah ban ïalehkai bha da ïa nujor bad ka klub Sreenidi Deccan FC.Kum shi bynta ban pynkhlaiñ ïa ka ka kynhun ha shuwa ban sdang ka samoi ïalehkai jong ka ISL, ka Punjab FC ka la soi ïa une u nongïalehkai ba shapdeng jong ka Real Kashmir FC ban don bynta noh bad ka jylli jong ka ban ïarap ban kyntiew lang ïa ka Klob ha ka sien kaba nyngkong ba kan ïalehkai ha ka Indian Super League (ISL).
Une u nongïalehkai shapdeng ba dang 23 snem ka rta u la ïa don bynta bad ka Real Kashmir FC mynta la lai samoi hadien ba u la mih na ka klob ïalehkai kaba la paw bha na kane ka jylla ka jong ngi ka Shillong Lajong ha u bnai Risaw jong u snem 2020.
U Samuel u la mih madan ruh ïa ka Mawlai Sports Club ha kane ka samoi ba lah dep jong ka Shillong Premier League tangba u la mih noh shiteng por khlem da lah shuh ban don bynta bad kane ka kynhun haduh ban da kut ka samoi bad ka Mawlai SC ka la rah ïa ka nam lahduh jong ka lympung ïalehkai Shillong Premier League 2021-22.
Ka Punjab FC kam dei ka Klob ISL kaba nyngkong kaba une u samla u la ïasoh hynrei ha u snem 2020 une u samla u la ïasoh da ka loan bad ka Kerela Blasters Team-B.U Samuel u long ruh uba bat ïa ka nam ‘Meghalaya youngst goal scorer’ ha ka lympung ïalehkai jong ka I-League ha ka por ba u la don bad ka Shillong Lajong FC ha u snem 2017.
U Samuel u la mih madan 21 sien ha ka jingïalehkai I-League jong ka Real Kashmir FC ha kaba u la ïoh ban thep 6 kol ha ka jingmihkhmat jong une u samla na ka bynta kane ka Klob.
U nongaiktien ka Sorkar MDA-II , u ba long ruh u myntri ha ka sorkar jylla u la kdew ba u Symbud Myntri Rangbah ka jylla u Bah Prestone Tynsong, u dei u briew u ba biang tam ban kren halor ka jingkylla ka saiñpyrthei ha ka jylla  hadien ba kut ka election ha Sohïong.
Ha ba kren sha ki ladpathai khubor, u Bah Paul Lyngdoh u la ong, “Kum ba nga ju pynpaw ba ïa ka rai jong ka election 2023, dei ban burom, ka rai u paidbah ka rai ba ka NPP ka jop na ki 26 tylli ki konstitwensi , bad ka ba la pynlong ban ym lah ban thaw ïa ka Sorkar marwei, kumjuh ka UDP ka ba jop 11 konstitwensi.
Haba bishar ïa ka election resol, phin hap ban bishar katkum ki  sector, ki Garo ki kyrshan bun ïa ka NPP, bad ki Khasi bad Jaiñtia ki ai ka vote ïa ka UDP."Ha ba kylli hato ka NPP ka la ju ïakren ïa ki MLA ka  UDP ban pynïasoh noh bad ka, u Bah Paul u la kyntait da ka ba ong “Ngam pat ïohsngew kum kata bad kam don kum kata ka jingïakren".
Halor ki jingkam ka NPP u Bah Paul u la ong, “Shibun bah ki jingkren ki ba ju kren ha rynsan ïalap election khamtam haba ka election ka dei tang na ka bynta kawei ka constituency, ha ba don 20 ngut ki nongkren ha kawei ka rynsan kim hap ban kren ïa ki jingkren ki ban khring ïa ki ladpathai khubor", u la ong.
U Bah Paul Lyngdoh u la kyntait ruh ba ka don kano kano ka jingïapher jingmut hapdeng ka NPP bad ka UDP  bad kadei tang ka jingtharai ban don kata ka jingkylla ha ka saiñpyrthei, hadien ba la dep ka election ha Sohiong.
Lah ban kdew hangne ba u Symbud Myntri Rangbah ka jylla u Bah Prestone Tynsong u la aiksai, ba ka lah ban don ka jingkylla ha ka saiñpyrthei ha ka jylla Meghalaya  hadien ka 13 tarik Jymmang, hadien ka jingpynbna ïa ka resol jong ka election shiteng samoi ha Sohïong  konstitwensi.
Hadien ka jingpyrshah jur ki paidbah ka thaiñ Rambrai ïa ka jingksam marpoh khyndew ha ka shnong Mawlangria ki bor pynïaid District ka WKHD ha ka 10 tari Jymmang kila hiar sha katei ka shnong ban pynlong ka jingjurip ïa katei ka jingtih marpoh khyndew.
Na ka liang jong ki paidbah nongshong shnong jong katei ka shnong bad ki shnong ba marjan kila pynpaw ïa ka jingpyrshah kaba jur ïa katei ka jingksam marpoh khyndew ha katei ka jaka da kaba kila kynnoh ruh ba kala pynjakhlia ïa ki tyllong umbam umdih.
Shuh shuh ki paidbah nongshnong shnong kila dawa ruh na ki bor pynïaid District ba kidei ban phah sangeh noh ïa katei ka jingtrei bad kila pynpaw ruh ba kim kwah shuh ban ai lad ba katei ka jingpyntrei ïa katei ka kam kan dang ïaid shakhmat.
Ïa katei ka jingksam marpoh khyndew ha katei ka shnong la pyntrei da u bah Macdonald Lyngdoh u ba dei ruh u trai khyndew bad katkum ka jingïathuh jong u la ong ba ka jingksam ïa katei ka jaka ka long ban wad bniah ban lap ïa ka jingdon u marpoh khyndew iron ore ha katei ka jaka.
U Bah Macdonald Lyngdoh u la kam ruh ba katei ka jingtih marpoh khyndew ha katei ka jaka kam shymla don staia ka jingpynjaboh ïa ki tyllong um kumba la kynnnoh da ki nongshong shnong bad u la kular ruh ba un shim ïa ka um ban phah test khnang ban lap ïa ka jingshisha.
Na ka liang jong ki bor pynïaid District kila bthah ïa ki nongpyntrei ba kin pynsangeh shwa ïa ka jingpyntrei tad haduh ba kin da lah ban pynbiang shwa ïa ki lad jingïada ban pyntikna ba kan nym don kano kano ka jingktah ïa ki tyllong um bam um dih jong ki paidbah nongshnong ha katei ka thaiñ.
Kat nang rep nang syrdep" ki long ki kyntien kiba pynrit mynsiem.
Ki long ki kyntien ki kyntien jong ka jingduh jingkyrmen kiba thew beit phlak ïa ki nongrep.
Kane ka long namarba ki nongrep jong ngi, ki la nang kyran dien na ka kam rep.
Kane ka jinkynran dien jong ka,ka long namarba ka rep kam long shuh kumba mynshuwa.
Ki nongshong shnong ha jylla kim treh shuh ïa ka kam bah mohkhiew bad namar ba ka kam bat khulom ka kham pynsuk ïa ka jingim ka jong ki.
Ki nongshong shnong jong ka jylla kim shlan shuh ban ïabeh sha ka kam rep.
Kane ka long namar ba ka jingpynlut jong ki nongrep, ha kaba thied ïa ka eitmasi, ki sboh dawai, ka jingsiew ïa ka bai bylla jong ki nongtrei bad haba kheiñ ïa ka bormet bad ka por la jong kim ïahap shuh ynda la die ïa ki mar rep.
Ki nongrep ki ud ba kam don shuh ka jingïohnong na ka kam rep.
Ki ud ruh ba ka long kaba eh na ka bynta jong ki ban siew ïa ka ram kaba ki shim na ki Bank ban pynroi ïa ka rep ka riang ka jong ki.
Wat la ka ar na ka lai bynta jong ki nongtrei jong ka Meghalaya, ki long ki nongrep bad pynkiew ïa ka State’s Domestic Products, hynrei kane ruh ka la nang hiar arsut.
Sngewlyngngoh ban ïohsngew ba ki nongkhaïi kiba long ruh ki nongthied mar, ki dei maki kiba buh dor ïa ki mar ym ki rep.
Ym tang katta, ki nongrep ki ud ruh ïa ka jingkhñiot dor jong ki nongkhaïi.
Ym tang katta, katno eh keiñ yn lah ban rep da kane ka juk rim ka jong ngi.
Ki tnad trei kam jong ka Indian Council for Agricultural Research tnad ka rep ka riang jong ka Sorkar India kaba don ha Umiam Khwan jong ka Ri Bhoi District ka ju kren na kawei ka por sha kawei pat ïa ka jingshem bad ka jingshna ïa ki kor ki bor rep kiba lah ban long ka jingmyntoi ïa ki nongrep.
Hynrei, hato kine ki kor rep ki kor riang ki poi mo sha ki nongrep lane ki shu long tang ki jingpyni.
Ki stad ka rep ka riang ki ïathuh ïa ngi, ba ki jingshem ha kiba kum kine ki jaka wad bniah shaphang ka rep ka riang kum ka Indian Council for Agricultural Research, kim dei ban shuh sahkut ha kitei ki jaka ai jinghikai.
Kine ki jingshem ki dei ban tuid sha ki nongrep khnang ba yn lah ban pynkiew ïa ka rep ka riang bad ïa ka ïoh ka kot jong ki.
Ki jaka ai jinghikai kiba kum kine, ki la ju pynmih ïa ki synbai ki rnai ba buh jait kiba lah ban ïaleh pyrshah ïa ki jingkylla syndet jong ka mariang.
ïa ki symbai kiba kum kine, ka Sorkar ka dei ban pynroi shaid shaid bad sam ïa ki sha ki nongrep khnang ba ka rep ka riang jong ki kan kiew.
Ka Sorkar jylla ka leh hi la ka bynta katba lah ei ban ïarap ïa ki nongrep ban pynïaid ïew ïa ki mar rep jong ki lyngba ki kor ki bor ka juk mynta.
Hynrei, katno eh ki nongrep jong ki tip shaphang  kita.
Ki jingtip kiba kum kine ki dei ruh ban tuid sha ki nongrep kiba don ha ki nongkyndong da kaba pynlong ïa ki jingai jinghikai bad jingpynshai ha ki jaka ba ki lah ban ïalum lang.
Mynta ka sngi ka 11 Rymphang, ka Nong-madan SC kan sa ïalehkai pyrshah ïa ka Maitshaphrang FC na ka bynta ka lympung IV UUP Invitation Football Tounament 2023 hapoh madan UUP SC kaba don ha Urksew ha ka por 3 baje janmiet.
Kane ka dei kawei na ki jingïalehkai phutbol jong ka lympung ïalehkai IV UUP Invitation Football Tounament 2023 kaba la pynïaid da ka UUP SC Pynursla.
Ki khynnah pule ka Mahatma Gandhi University (MGU) ryngkat ki nonghikai bad ki dkhot ka Khasi Students Union-Education Cell jong ka North Khasi Hills District Unit, ha ka 11 tarik Jymmang ki la pynlong ka jingïakhih ha phyllaw ka university ban dawa halor bun ki mat na ki nongpynïaid kane ka skul pule.
Kine ki kynhun ba ïakhih ki la khang tala ïa ka khyrdop ba dei ban rung sha kane ka jaka pule khnang ban ym ailad ïa u vice chancellor ban mih na kane ka skul pule.
La ïoh jingtip ba u vice-chancellor u la shah set kut hapoh ka kamra hadien ba u la kyntait ban mih na ka kamra ban kynduh ïa kito ba ïakhih.
La pynlong ïa ka jingïakhih na ka daw ka jingduna ki nongtrei ha katei ka skul pule.
Katkum ka jingïathuh jong ki, ka ju don tang iwei ne ar ngut ki nonghikai ha man la ki department.
Shuh shuh, ki la kynnoh ba ka library ruh ka long kaba thylli bad ym don satia wat tang ki kot.
Shuh shuh, ki la kynnoh ruh ba ju daiñ kuna ïa ki khynnah khlem kano kano ka daw ba shonghok, nalor kata ki la pynduh kam ïa ki nonghikai kiba dawa ïa ka hok jong ki.
U Chief Electoral Officer (CEO) ka sorkar jylla u Bah F.R Kharkongor u la ong ba ka jingpoi ka jingthep vote hapoh ka Sohïong konstitwensi ha ki 63 tylli ki jaka ka long haduh 91.87 percent, kaba long kham kiew bha ban ïa ki snem 2018, kaba long 90.46 percent.
Haba kren sha ki lai pathai khubor hadien ka jingpyllong ïa ka jingthep vote, u Bah Kharkongor u la ong ba jingjied ïa u nongmih khmat sha ka Iing Dorbar Thaw Aiñ ka Meghalaya na ka bynta ka Sohïong Assembly Konstitwensi, ka la long kaba ïaid beit ïaid ryntih khlem da don kano kano ka jingpynthud pynwit.
“Haduh 34,783 ngut ki nongthep vote ba kynthup ïa 17,096 ngut ki shynrang bad 17687 ngut ki kynthei kiba la wan thep vote, ha ki 63 tylli ki polling station bad kane ka pyni ïa ka jingkiew ki kynthei haba ïanujor bad ki shynrang bad mynta ka sngi ruh la ïohi ïa ka jingwan ïashim bynta shitrhem ki kynthei ruh ka la kiew bha", la ong u Bah Kharkongor.
U Bah Kharkongor u la ong ba ka jingbun ki nongthep vote ha kane ka sngi ki wan bha ha ka por mynstep bad ha ka por ba la jan kut.
“Ha kiba bun ki jaka thep vote hapoh ka Sohiong konstitwensi ki nongthep vote ki poi bha ha ka por dang step phyrngap bad ha kaba sdang jong ka sngi.
Katkum ka jingïoh jingtip, lai tylli ki Polling Station ki la ïoh rekod bha namar ka jingpoi ki nongthep haduh 96 percent.
Kine ki 3 tylli ki Polling Station kata ka Mawmaram B ka ïoh 96.49 percent, Kharangoi ka ïoh 96.45 percent bad Nonglyngkien ka ïoh 96.38 percent".
U Bah Kharkongor u la ïathuh ruh ka jingduna bha ki nongthep vote katkum ka jingïoh jingtip kadei na Rinli kaba long tang 73.22 percent.
Ha kaba ïadei bad ka jingsniew lane ka jingpynthud ki machine, u Bah Kharkongor u la ong ba katkum ka jingïoh jingtip kam don kano kano ka jingthud ki machine ha baroh kine 63 tylli ki jaka thep vote.
U Bah Kharokongor u la ïathuh ba ka jingkem ïa ka kyiad ka long baroh 1450 litre bad tang mynta ka sngi na ka liang ka tnad Excise ka la ïoh ban kurup haduh 1104 litre ka kyiad phareng bad kiwei ki jingdih kaba la kot sha ka T.4 lak tyngka.
Nalor kane, u la ïathuh ba 60 percent jong baroh ki Polling Station la khmih bha lyngba ka Webcasting.
U CEO u pyntip ruh ba ka Tnad Excise ka Jylla kala ioh ban kurup ïa bun bah ka kyiad hapdeng ki kynta ba dang ïaid ka jingïathep vote ha Sohïong.
Ïa kane ka kyaid Indian Made Foreign Liquor (IMFL) la ioh ban kurup na ka shnong Mawkohtep ha ka por 2 baje janmiet.
U Bah Kharkongor u la pyntip ruh ba jingniew ïa ki vote bad ka jingpynbna ïa u kyrtong nongjop na ka bynta ka Sohiong konstitwensi, kan long ha State Central Library in Shillong ha ka 13 tarik u Jymmang, 2023.
Haduh 5 pyrton ki CAPF kila pahara ha kane ka elekshon ha Shillong ban pynthikna ïa ka jingïaid beit ïaid ryntih.
Ka Tnad Election kala pyndonkam ruh ïa ki women flying squad ha ka sien ba nyngkong eh nalor ka ka polling station tang jong ki kynthei.
Lah ban kdew ba  kane ka jingjied nongmihkhmat, la don hynriew ngut ki kyrtong kiba la wan shakhmat ban ïa aireng.
Kine ki long, u Bah Synshar Lyngdoh Thabah jong ka United Democratic Party (UDP), u Bah Samlin Malngiang u jong ka National People’s Party, u Bah Osborne Kharjana u jong ka Congress, u Bah Eric Kharbuki jong ka Bharatya Janata Party (BJP) bad u Bah Stoding Thabah jong ka Trinamool Congress and Sandondor Ryntathiang of Hill State People’s Democratic Party (HSPDP).
Ha kawei pat ka liang na ka liang u Kynjatshai, u la ïoh ban leit jngoh, ïa kane ka jingthep vote na ka bynta jong ka Sohiong Assembly Constituency, u la shem ba ka long kaba ïaid beit ïaid ryntih bad ki nongthep vote ka la don naduh 7.0 baje mynstep, kaba long ka por bas dang ka jingthep vote haduh ban da kut ka por.
Ka jingthep vote ka la long baroh shisngi bad ka jingshit jong ka sngi kam shym la lah ban pynduh mynsiem ïa ka jingwan jong ki nongthep vote.
Ha kane ka jingleit jngoh jong U Kynjatshai, la shem ruh ba ki longkmie ki la wan sha ki jaka thep vote da kaba bah ïa la ki jong ki khun.
Na ka liang u Kynjatshai u la ïoh ban ïakren bad u Presiding Officer jong ka Weilyngkut Polling Station, u la ïathuh ba ka don ka jingthud jong Voter Verifiable Paper Audit Trail ha ka 7 baje mynstep bad la wanrah da kawei pat ka machine ha ka por 8.30 mynstep bad ka jingthep bud ka la ïaid beit.
Ha kaba ïadei bad ka jingpynïaid ïa kane ka jingthep vote ha Mawpun Polling Station, ha ka por 5.30 mynstep bad leh ka ka Mock Poll bad shem ïa ka jingthud jong ka Voter Verifiable Audit Paper Trail.
Hynrei, hangne ruh la lah ban weng ïa kane ka jingeh da kaba wanrah pat da kawei ka machine bad ka jingthep vote ka la ïaid beit naduh ka por 7.0 baje mynstep.
U Myntri ka sorkar jylla, u Bah Paul Lyngdoh, ha ka 10 tarik Jymmang u la ong ba ka sorkar kan sa ïakren bad ka Border Security Force (BSF) halor ka bailut ksan na bynta ki khun ki pateng jong u Bah Roning Nongkynrih u ba la shah siat ïap ha ki shipai ha ka 5 tarik Jymmang.
Haba kren sha ki lad pathai khubor, u myntri u la ong ba ka lad ban pynbiang ïa kane yn sa leh da ka sorkar bad ki shipai BSF.Haba kylli la yn aiti ïa ki shipai sha ki pulit ka jylla, u Bah Paul u la ong, “Shisien ba la shah kem, ka jingtohkit na ka liang ki shipai BSF ki la sdang bad kiwei pat ki jingpynbiang pynbit kan long katkum ka aiñ".
Haba kam ba ka la don ka jingpyn kheiñ ïa ka Standard Operating Protocol (SOPs), u myntri u la ïathuh ba la khmih ruh ïa kiwei pat ki bynta kum ka jingphah ïa ki BSF sha kiwei pat ki jaka.
“Balei ki don ha ki jaka riew paidbah haba ki dei ban don ha ki khappud jong ka Ri," la buh jingkylli u Bah Paul.
Shuh shuh u la ong kaba kongsan tam ïa ka kam ki BSF ka long ban ïada ïa ka Ri ha ki jaka khappud na kino kino ki kam sniew kum ka jingpynrung tuh, ka jingkhaïi beaiñ bad mynta ka sorkar kan ban jur ba ki shipai BSF ki dei ban kynriah noh sha ki jaka khappud.
U kyrtong ka National People’s Party (NPP) ba dei ruh u MLA barim ka Sohïong Konstitwensi, u Bah Samlin Malngiang, ha ka 10 tarik Jymmang u la thep ïa ka vote jong u ha kane ka elekshon jied nongmihkhmat sha ka Ïing dorbar thawaiñ ka jylla.
Haba pynpaw ïa ka jingsngew thikna ban ïoh bat biang ïa ka shuki MLA na Sohïong, u Bah Samlin u khmih lynti ban ïoh jingjop bad ba un tam la kumno kumno palat 100 vote.
U la pynthikna ruh ba un kyntiew ïa ka Konstitwensi ha baroh ki liang kum ka shongsuk shongsaiñ, kamai kajih, ka ïohkam ïohjam, ka rep ka riang, ka koit ka khiah bad ka pule puthi.
“Kine kim dei ki jingkular kai.
Nga la leh bun kiei kiei na bynta ka konstitwensi bad haba nga jam shakhmat, ngan sa trei na bynta ban kyntiew ïa ki shnong ki thaw, ha ka shongsuk shongsaiñ bad ngan shimkhia khatmtam ïa ka rep ka riang," u la ong.
Haba jubab halor ki jingkynnoh ba ka duna ki kam pynroi ha ka konstitwensi, u Bah Samlin u la ong, “Ki liang pyrshah kin kynnoh beit.
Kata ka dei ka kam jong ki.
Ki ong ba duna ki kam pynroi hynrei ki paidbah ki tip kham bha.
Ki la ïohi ïa ka kam jong nga bad ki nongthep vote ki tip ba nga dei u briew ba trei hok bad ba biang ban shah jied biang kum u MLA".
Halor ka jingkylli ba ïa pyrshah ka NPP bad ka UDP ba ka don ka jingïalehkai paralok, u kyrtong ka NPP u la ong, “Haoid, ngi ïatreilang ha ka sorkar MDA II hynrei ka elekshon te ka dei beit ka elekshon".
Na ka liang u Bah Samlin u la ai ksai ruh halor ka jingkylla ha ka jinglong jingman jong ka saiñ pyrthei hapoh ka jylla.
“Ngi khmih lynti ïa ka jingkylla ha ka rukom treikam jong ka sorkar.
Ngi don kham bun ki MLA mynta, lada nga jop ngin sa tam kumba 35 ngut baroh, ryngkat ka jingkyrshan ki lok ba synrop lang kata ka BJP,HSPDP bad ki MLA shimet, khlem ka UDP, u la bynrap.
Ha ka sorkar synrop MDA II, ka NPP ka la don 28 ngut ki MLA, ka UDP ka don 12 ngut ki MLA , mar ar ngut ki MLA na ka BJP bad HSPDP.Khlem ka UDP, ka sorkar synrop jong ka NPP ka ïa biang 34 ngut ki MLA, lait noh u MLA ka Sohïong.
Ka jingailad ban thep vote ha kane ka Konstitwensi kan kut haduh 4 baje janmiet bad ka jingñiew vote kan long ha ka 13 tarik Jymmang ha Shillong.
U kyrtong ka Hill State People’s Democratic Party (HSPDP), u Bah Sandondor Ryntathiang, ha ka 10 tarik Jymmang u la thep ïa ka vote jong u na ka bynta ka elekshon shiteng samoi jong ka Sohïong assembly konstitwensi.
Ha kane ka sngi la ïohi ba bun ki briew ki la leit sha ki polling stations naduh dang step ban thep vote, bad u Bah Sandondor u la pynpaw ka jingkyrmen ba ka jingwan ki nongthep vote kan kham bun ha ki kynta ba bud.
Ka jingwan ki nongthep vote haduh ka por 1 baje nohphai sngi ka long 67.76 per cent.
Haba kren halor ka jingïakhun elekshon jong u, u Bah Sandondor u la ong, “Ka jingïalap elekshon jong ka ka ïeng ha ka nongrim jong ka HSPDP.Haba nga leit ïalap elekshon, ngam don por ban ïa kynnoh ïa kiwei ki kyrtong lane ban kyntiew ïa ka jingïashun, hynrei nga ong ïa ki briew jong nga kumno ba ngi lah ban wanrah ïa ka roi ka par ha ka konstitwensi kum ha ka liang ka pule ka puthi, ka rep ka riang bad ki jingshna ki jingtei.
"U la ong ba lada un shah jied ha ka 13 tarik Jymmang, un trei ban wanrah ïa ka roi ka par ha ka konstitwensi ha kiba bun ki liang.
Haba kylli haei ka HSPDP ka ïeng, u Bah Sandondor u la ong, “Kumba phi ïohi, kiwei ki kyrtong kiba ïakhun ïa ka shuki ki ïakynnoh pyrshah iwei ïa iwei.
Hynrei ki briew jong ka Sohïong ki tip ïano ban phah sha Assembly bad ki kwah ïa ka jingkylla, bad kata ka lah ban long tang lada ki jied ïa nga, u kyrtong ka HSPDP."Haba kylli la ka pisa ka treikam jur ha Sohïong, u kyrtong ka HSPDP u la ong hooid.
“Nga la don ha ka seng naduh ka snem 2013-14 bad nga la don ha ka jingshah btin lynti u president ka seng ha kato ka por u Bah Ardent Miller Basaiawmoit, uba la hikai ïa nga shibun kiei kiei kaba kynthup ruh ïa ka saiñ pyrthei kaba khuid," u la ong.
“Haduh kane ka khyllipmat, nga pat ju la hikai ïa ki briew jong nga ban pyndonkam ïa kata ka pisa.
Nga ïakhun man la ka sngi pyrshah ïa ka jingpyndonkam ïa ka bor pisa," la ong u kyrtong ka HSPDP.Shuh shuh, u la ong ba ka jingbyrngem bad ka bor pisa ki treikam jur ha Sohïong, bad u la bynrap, “Kumba phi ïohi, ki heh sorkar – u Myntri Rangbah ka jylla, ki Myntri ka sorkar jylla ki la leit rung ha baroh ki kyndong kynshrot ka konstitwensi jong ngi, hynrei ki briew kim kwah ïa kata.
Ki kwah ïa u briew uba smai ban pynkylla ïa ka saiñ pyrthei kabym khuid sha ka saiñ pyrthei kaba khuid.
".
U kyrtong ka UDP u Bah Synshar Kupar Lyngdoh Thabah u la wan ban thep ïa ka vote jong u ha ka 10 tarik Jymmang ha Lam Jingshai Secondary School, kaba don hapoh Shiliang Dongki polling station, hapoh Sohïong.
Haba kren bad ki nongthoh khubor, u Bah Synshar u la ong, “Nga sngewtynnad.
Nga ainguh ïa U Blei na  ka bynta kane ka sngi bad nga sngewskhem ban jop.
Ka sur jong u paidbah ha kylleng ka Sohiong ka pynpaw ba ki kham noh mynsiem ïa ka seng riewlum,  ka UDP".
Haba kren halor ki mat treikam jong u, u la ïathuh ba kidei kijuh ki mat naduh ka por u Maheh, kata u Bah HDR Lyngdoh (bam kwai ha dwar U Blei), kiba dei ha ka roi ka par, u la pynpaw ruh ki mat kiba kham kongsan, “Ka Inner Line Permit, ka Roster System bad  ka Uniform Civil Code (UCC), kine ki dei ki mat ba hap ban ïakren bha bad lada u paidbah u ibit ban mih khmat sha iing dorbar ngan kren ïa kine", la ong u Bah Synshar.
Haba kren halor ka jingïakhun la ka dei ka jingïakhun paralok hapdeng ka NPP bad UDP kiba dei ki seng ba donlang ha ka sorkar MDA II, u la ong, “Ha politik ym du don paralok, shisien ba la mut te la mut.
Kam ju don ka jingïakhun paralok".
U la pynpaw ruh ïa ka jingieid u paidbah ba watla um pyndonkam da ka bor pisa, hynrei ki kyrshan ïa u bad u la ïathuh ruh kaba la pynlung mynsiem ïa u ka dei ban ïohi ba ki paidbah ki rah la ki jasong ban wan sha ki jingïalang jong u.
“Haba u paidbah hi u la rai ngam donkam ïa ka pisa.
Nga la wan kylleng kylleng ki paidbah ki rah da ka jasong ban wan sha ka jingïalang bad nga lung ka mynsiem", la ong u Bah Synshar.
U la ong ruh ba ki paidbah mynta kim kwah shuh tang u nongmihkhmat ban leit sha iing dorbar thawain ka jylla, hynrei  ki kwah da uta u ban ïasaid, ban kren bad ban rah ïa ki mat jong u paidbah.
Ka jingthep vote ka dei ka hok jong uwei pa uwei u nongshong shnong ka ri India kiba la kynjoh palat ïa ka 18 snem shaneng ban pynpaw ïa ka rai jong ki ha kaba ïashim bynta ha ka jingjied ïa ki nongmihkhmat ne kita ki nongthawaiñ bad ka dei ruh ka jingkitkhlieh kaba khraw, namar ka shong ha ka rai jong uwei pa uwei kaba kumno ka lawei ki jied ïa kaba dum ne kaba phyrnai, kata da kaba long kiba stad ha kaba jied ïa ki nongmihkhmat ki ban trei na ka bynta ka ri bad ka jaitbynriew.
Hynrei kat nangmih ki sngi ki por, la iohi ba ki don ki briew ki bym khein kor shuh ïa ka vote, hynrei ki la pynlong noh tang kum ka tiket ban ioh pisa na kino kino ki kyrtong kiba pyndonkam da kaba ai pisa ïa ki paidbah bad ki don ruh ki bym kwah ban shim pisa hynrei kim kwah ruh ban vote namar ki sngew ba lada ki vote kim ioh jingmyntoi ei ei ruh em kaba long pynban tang kum jingpynmyntoi lem ïano re ïano, hynrei kim pyrkhat jngai ïa ka lawei jong ki khun ki kti bad kane ka jingkheiñ sting ka la ïalam ruh shaduh u pud ban don ki bym kwah shuh ban thep vote.
Dei halor kane ka nongrim ka Election Commission khnang ban wanrah biang ïa ka jingkitkhlieh ha man la uwei pa uwei u nongshong shnong ba la kynjoh palat ïa ka 18 snem shaneng, ka la ai da ki khusnam ïa ki  nongthep vote kiba wan nyngkong bad kane ka la ktik biang khamtam ïa ki samla ban shim ïa kane ka jingkitkhlieh bad ban leit thep ïa ka shi vote kaba kordor jong ki.
Kane la iohi ba ka la khring ïa kiba bun wat kiba la heh ka rta ruh ba ki ïaleh ban poi shakhmat ban ioh ïa ki khusnam na ka Election Commission.
Ïa kane la sakhi ruh mynta ka sngi ha Sohïong ha kaba ki don lai ngut ki samla kiba la wan shakhmat ban thep ïa ka vote jong ki bad kine ki samla ki la wan naduh ka por 2:30 mynstep.
Katkum ka jingïathuh ki khubor la ong ba kine ki lai ngut ki samla ki la wan naduh ka por 2:30 mynstep ban ieng laiñ lypa ban thep ïa ka vote jong ki.
Kine ki lai ngut ki samla ki dei kiba la tip kyrteng kum u Welldone Kharrngi, u Franky Thabah bad u Shlurbor Kharrngi bad kiba dei na ka Polling Station Shiliang Dongki.
“Ngi la mih naduh ar shiteng na iing bad poi hangne ha ka por lai duna", la iathuh u Samla Welldone bad ong bad ha ka por ba ki poi ha kane ka jaka ym pat don briew bad dei tang kine lai ngut ki shi paralok.
U la ong ruh ba ka jingwan step jong u ka long ban ioh thep nyngkong eh ia ka vote namar ka dei ruh ka sien ba nyngkong eh ba un ioh ban thep vote bad kane ka jingangnud jong u ka la urlong namar ka jingleit ïeng laiñ naduh dang saw ka tyngab.
Kine ki ar ngut, kata u Welldone bad u Franky ki dei ki samla ba ioh thep vote ha ka sien ba nyngkong eh mynta ka kynti ha kane ka elekshon MLA.Hynrei ki don pat kiba shim ïa ka jingkitkhlieh, kane ka long kaei kaei kaba itynnad ha kaba mynta ka sngi ha Sohïong, la ïohi ïa ar ngut ki mei-ieit ki ba dei shipara, kiba la ïaid ryngkat ryngkat sha ka jaka thep vote ban ai ïa ka vote jong ki na bynta ban jied nongmihkhmat ha kane ka elekshon Sohïong ha ka 10 tarik Jymmang 2023.
Kine arngut, kata i mei-ieid Kror Sun, 77 snem ka rta bad i mei-ieid Amula Sun, 67 snem ka rta, ha la ki jaiñ kyrshah bad tapmoh khlieh, kidei kiba ju ïaleit ryngkat beit naduh mynshuwa kata man ba ki leit ban pyndep ïa ka hok jong ki, ban thep vote bad kumjuh ha kane ka sngi ruh, kam shym la don jingkylla bad ki la leit biang kumjuh kumba ju leh.
Ryngkat u dieng shanduh, i mei-ieid Kror Sun i la kren da ka jingsngew sarong ba i la shim bynta shitrhem ha ka tamasa jong ka synshar khadar.
“Ngi la ju thep vote mynta ym lah ñiew shuh, ngim kynmaw shuh mynno ngi ai nyngkong eh ïa ka vote jong ngi ruh," la ong i mei- ieid.
Haba i ong ba ka por ka la kylla ha ki phew snem, i mei-ieid Kror i la ong, “Ha ki por ba mynshwa, ka elekshon ka long kaba jai-jai hynrei mynta ka don bun ki kynrum kynram ha ka jingjied nongmihkhmat".
Shuh shuh, i mei-ieid Amula Sun i la pynpaw ka jingsngew kmen man ka por ba i leit ban thep vote.
“Ha man ka elekshon, ngi khmih lynti beit ïa u nongïalam ban trei bad ki paidbah.
Ngi khmih lynti ba ki skhim bad ki kam pynroi kin tuid ha ka Konstitwensi," i la ong.
I la ong ruh ba i khmih lynti ba u nongthaw aiñ un ïarap ban pynduna ïa ki jingeh jong ki samla ha kane ka juk kaba kyrduh kam.
“Ngim dei shuh ba ngi vote na bynta lade hynrei ngi vote na bynta ki pateng ba mynta bad lashai," la ong ki mei-ieid baroh arngut.
Ka party Voice of the People Party (VPP) ha ka jingïalam u Bah Ardent Miller Basaiawmoit u nongïalam rangbah jong ka VPP kum shi bynta ban ïai bteng ïa ka jingpynshai paidbah halor ka mat thungkam thungjam ne ka Reservation Policy ha ka 10 Tarik Jymmang 2023 u la wan pynshai paidbah hapoh Iew Mawkyrwat, South West Khasi Hills District ha kaba da ki spah ngut ki paidbah kila wan ban sngap ha kane ka jingïalang.
Ha kane ka sngi u la ong ba ka  jingdawa ka VPP ban pynbeit thymmai noh ïa ka reservation policy kamdei ba bishni ïano ïano lane ban pynduh ïa ka hok jongno jongno hynrei kadei ban long kaba shonghok bad shnongnia hapdeng ki ar jaitbynriew kiba don ha ka jylla Meghalaya.
“Lada u paidbah ka Ri Khasi Jaintia ki ai ka jingkyrshan ïa ka jingïakhih jong ka VPP kam dei ka jingmyntoi ïaka party ne ïa u shimet ne naka bynta ka kam elekshon MLA ne MDC hynrei ka dei naka bynta ka lawei ki khun pateng ki ban dang wan jong ka jaidbynriew,  lada mangi mynta ngin ïeng skhem ban mih shakhmat ngeit skhem ba ka sorkar kan hap ban pynbeit thymmai ïa ka reservation policy" ong u Bah Ardent ha kaba u la pan ruh ïa ka jingmynjur na ki paidbah jong ka thaiñ Mawkyrwat da kaba phah rah kti kum ka dak ban kyrshan ïa ka jingïakhun ka VPP.Shuh shuh u la ong ruh, “Ka Roster system kam dei ka jingeh hynrei ka daw bah ka long ka Reservation Policy".
Don kiba pynsngew thuh bakla ïaka Roster, lada ngi lah ban pynbeit ïaka Reservation Policy ngi lah ban pynbeit ruh ïaka Roster kumta ngi donkam ban pynbiang shwa ïaka Reservation Policy ong u Bah Ardent Miller Basaiawmoit.
U la ong ruh ba hapoh ka jylla Meghalaya ngi don ar tylli ki jait bynriew u Garo bad Khasi ha kaba la phiah ar bynta haka kam thungkam kata 40% ïa ki jait bynriew Garo bad 40% ïa ki jait bynriew Khasi bad 20 % ïa ki wei pat.
Lada phai ha ka jingbun briew ha ka jylla ka long 50% naka 30%.
Hato ka jingphiah thungkam mar 40% ngi sngew ïahap ïa kata namar katkum ka jingbun briew khamlah u jait bynriew Khasi kaba kynthup lang, u Khynriam, u Pnar, u Bhoi, u War, u Lyngngam, buh jingkylli u Bah Ardent Miller Basaiawmoit.
U la ong ruh ba kane ka dei ka wat kaba ar bad kaba khadduh hangne ha Mawkyrwat ban pynshai paidbah ha shwa ban ïa mih paidbah hapoh iing dorbar thawain kata haka 12 tarik ban leit ai daka Dorkhas sha u Myntri Rangbah ka jylla Meghalaya, u Conrad Sangma bad kumjuh ruh ha u Symbud Myntri Rangbah, u Bah Prestone Tyngsong halor kane ka bhah thungkam thungjam haka jylla.
Ha kane ka sngi la ïohi ba ki paidbah jong ka thaiñ Mawkyrwat kila ïa wan shakhmat ban wam sngap ïa ki jingkren u Bah Ardent halor ka kam thung kam thung jam bad ruh ban pynshai ïa ki nongrim jong ka party VPP.Nalor u Bah Ardent ha kane ka sngi la wan synran lang ruh u Bah Adelbert Nongrum bad u Bah Brightstar Marbaniang kiba dei ki MLA naka party VPP.Katto katne ngut ki nongïashim bynta ha ka jingleit on tep kaba la long ha kawei ka shnong ha Assam, ka Mariampur kaba hajan Adokgre ha North Garo Hills, ha kaba la kynnoh ba la ai jingbam kaba kynthup ïa ka dohkha, ki la kem pang bad la rah noh ïa ki sha hospital ha ka 10 tarik Jymmang.
Ka Achik Organisation for Social Welfare (AOSW), ka seng trei mon sngewbha ha kane ka thaiñ, ka la ong ba kane ka jingkem pang ka dei na ka daw ba ki bam ïa ka dohkha bad ka doh sim kiba la sniew na Assam, kiba la injek da ki dawai ban pynneh ha ki dohkha bad ki sim kiba long bih.
“Ngi la sakhi hynnin ha ka sien ba ar ba palat ïa ka 160 ngut ki paidbah kiba la ïashim bynta ha ka jingleit on tep ha ka shnong Mariampur, kaba don ha khappud Meghalaya, kim tip briew shuh hadien ba ki la bam ïa ka dohkha challan ba la ai ha kane ka jingjia.
La shem ba baroh ki don ïa kijuh ki dak jingshitom kaba jia lada bam ïa ka dohkha challan ba long bih," la ong u president ka seng u Gripping Marak.
U la kdew ruh ba ha ka riti dustur tynrai jong ki Garo haba leit on tep, la ju pynkhreh ïa ka bam ha ka shnong ba don kane ka jingjia na ka bynta baroh kiba wan ïashim bynta.
Haba kyntu ïa ki paidbah ban long kiba husiar haba thied ïa ki dohkha bad ki doh sim kiba la wanrah na Assam ha kaba la don ki jingjia kiba kum kine, ka seng ka la ong, “Ïa kijuh ki dohkha la shallan sha Garo Hills bad ki bor pynïaid distrik ki la dei ban pyrkhing bha ha kaban talasi khlem da pyntud ïoh ba kajuh ka jingjia kan jia ha Garo Hills ruh.
La dei ban peit bniah ïa ka jingshallan ïa kine ki mar, namar man ka sngi la ju shallan ïa kine ki mar, khamtam ki dohkha, sha Garo Hills ha ki thuk thuk bad ki kali khlem don ba talasi.
".
Shen ka Khasi Hills Autonomous District Council (KHADC) kan sa shimkhia ban pynurlong noh ïa ka Khasi Hills Autonomous Establishment Management and Control of Market ban lah ban buh kyndon halor ki ba bun ki jingeh jong ki nongrep ïa kane la ïathuh da u Chief Excutive Menber ka KHADC u Bah Titosstarwell Chyne.
Mynta ka sngi  ka District Council ka la pynlong ïa ka jingïalang bad ki ki EM incharge  ka tnad market ka tnad Trade bad ka tnad Enforcesment,  u chairman barim ka KHADC u Bah Pyniaid Sing Syiem, U  Syiem ka Hima Mylliem ki myntri ki nongïalam ka Hill Farmer Union bad ki nongkhaii ha Ïewduh.
Haba krens ha ki nongpathai khubor u bah Chyne u la ong “na duh ka snem 2018 ka la ju don ka jingïakynduh ha ka ba ïadei bad ka jingeh ki nongrep ki ba ki la ju ai ka jingujor ba ka dan ka jingot kilo ïa ki nongrep hynrei ha ka por ba u Pynïaid sing Syiem ,u la long Chairman ha u snem 2019 ngi la don ka committee kyrpang ka ba la ju shim khia halor kane ka bynta".
U la bynrap “Lyngba ka hukum ka Hima Mylliem  halor ka jingot kilo ngim ju ïoh shuh kano kano ka jingujor hynrei ka don ka jingeh hangne hangtei kumta ngi la khot biang ka jingïalang mynta ka sngi ban bishar halor kane ka jingpynïaid ïa ka jingotkilo ïa ki marep".
U CEM u la ong “Ha kane ka jingïalang la shim ïa ka rai ba naduh mynta ym dei ban don shuh kane ka jingotkilo hapoh Ïewduh la ka long ïa uno uno u marrep bad ki dei ban bud ïa kane ka hukum ka Hima Mylliem".
Ka hukum ka ong ba ka “ka dorbar u acting Syiem Hima Mylliem ka la rai ba ïaid pynbna kumba ju leh man u snem ban pynkynmaw ba ïa ki marrep ba la wanrah da ki nongrep hapoh Ïewduh ne ha kino kino ki ïew ki ba hap hapoh ka Hima Mylliem ki dei ban da thew biang ïa ki khoh ki byrni bad ki kriah ba la pynthylli hadien ba la theh ïa u marrep khnang ban dup tip katno ka khia bad sa khate".
“Kata ka dei ka hukum ba la ai ka Hima Mylliem khnang ban ym don kano kano ka jingeh ka ba ki nongrep bad kumjuh na  ka bynta ka jingeh ki nongkhaii ngi la ïatai bha bad shim rai ba lada don kumno kumno ki nongrep ki ba leit ban die ïa ki marrep ha ïew ki dei ban theh ïa ki marep jong ki khnang ban ïohi ba lada don ki nongrep ki ba lehshutia ban khleh lang ïa u marpyut bad u ba bha dei ban jied bad lada ki kyntait ïa u marrep ki lap ba u pyut ym dei ban ong ba ki la ot killo hynrei dei ban shim beit ba ki la kyntait hynrei ka kyntien ot kilo kam dei ban donshuh"u la ong.
U bah Chyne u la ong ruh ba “Ngi la shim ruh ïa ka wei ka rai ban pynmih da ka notification  kum kajuh ka hukum jong ka Hima Mylliem  na ka bynta kiwei kiwei pat ki ïew ki ba don ha poh u pud u sam jong ka District Council, khnang ban kane ka jingeh yn lah ban weng noh mardor"“Ngi la rai ruh ban thung ïa ka  Committee kyrpang ka ban khlieh da u CEM , bad ki ban don ryngkat ki EM , Ki nongkhaii , ki khlieh nongshynshar ki nongïalam ka HFU ban ïatai halor ka jingeh nongrep".
U Bah Chyne u la ïathuh ruh ba lashai ka sngi ka 11 tarik Jymmang ki EM jong ka Trade bad Market ha ryngkat u Syiem bad ki nongïalam ka HFU kin  hair sha Ïewduh ha ka por  8 baje ban peit ïa ka jinglong jingman ha ïew, ban bishar ïa ka ïewdielang bad kiwei kiwei ki jingtei ki ba  Council ka la bei pisa ban shna bad ban kynra  ruh ïa ki nongshong ïew beaiñ ha Ïewduh".
“Ka Council kan sa wanrah ruh ïa ka Bill ba la pynkylla  ka ba khot ka Khasi Hills Autonomous Establishment Management and Control of Market , kane ka long ban pynskhem ïa ka hukum ba la mana tyngeh halor ka jingot kilo bad yn leit kynduh ïa ka Sorkar ban pynsted ban ïoh jingmynjur noh na u lat ka jylla" u la bynrap.
Ki paidbah ha Ïew Rangblang Pombriew South West Khasi Hills District ki la her syrngiew katba ki dang peit ïa ka jingklang jong ka ding kaba la jia ha kane ka ïew ha kaba ka la don ka jingbthei kaba jur kaba la mih na kawei na ki ïing ba la kem ding.
Ka jingbthei ka la mih na 3 tylli ki dukan ha kane ka ïew kaba la jia ha ka janmiet jong ka 10 tarik Jymmang 2023.
Ka daw jong kane ka jingjia ka dei na ka jingthut ha ka bording bad ka ding ka la bamduh ïa baroh ki jingdon jingem kaba la pynjulor haduh kumba 14 lak tam ei ei.
Ki dukan kiba la shah ktah ki long ka dukan jong ka Kong Kiti Thongni ba buh dukan die tiar (General Store), nangta ka dukan sha bad ka dukan rit (Mini General Store-cum-Stationaries) jong ka kong Ailinda Thongni.
Shuh shuh la ïathuh ruh ba ha kane ka jingjia ki la don ruh kiba mynsaw ha kaba 5 ngut na ki ki la shah ktah kata ka kong Merial Kharjahrin , kong Ailinda Thongni, kong Olinda Thongni bad  iwei i khyllung rit bad u Sunu Khanak u ba dei na Bhiwani-Haryana uba la kham mynsaw jur bad ar ngut na ki kiba la mynsaw malu mala kata u bah Benning Thongni  bad u bah Robert Jyrwa.
Na ka liang ki bor ba dei khmih ki dang pynlong ka jingtohkit halor kane ka jingjia.
Ka la mih biang ka jingkulmar na ka jingïaknieh pud hapdeng ka Assam bad ka Meghalaya.
Ka jingïakajia ka la mih ha ka shnong kaba don ha khappud ka Assam-Meghalaya ha ka Sngi Palei.
Kane ka la jia ha ka shnong Langhemphi kaba don ha West Karbi Anglong District jong ka Assam.
Ka Langhemphi ka don hajan khappud ka Assam-Meghalaya.
Ki la don arngut ki briew ba la mynsaw ha kane ka jingïakajia ha khappud ka Assam-Meghalaya.
Ïa baroh arngut kiba mynsaw la sumar ha ka hospital kaba don hajan.
Kham hadien la pynkynriah ïa ki sha Hojai ka Assam ban ïoh jingsumar kaba kham biang.
Ki runar ki la pynjot ruh ïa ki slasha ba mih ha kane ka thaiñ.
:Ka thei bhabriew ba la tip kyrteng da ka Rupda Lato, 22 snem ka rta, ka dei ka model kaba shong ba sah ha Jowai, ka la pynkhreh mynta ban ïashim bynta ban mihkhmat na India ha ka rynsan jong ka jingïakop ïaid thei bhabriew ha ka 2023 Miss Aura International, ka ban sa pynlong ha Antalya, Turkey.
Ka Lato, kaba dei ka khun jong u Riquoma Rq Laloo bad ka Yoobina Lato na Panaliar Jowai, ka la ïoh bat ïa ka nam kum ka nongjop ha ka rynsan Miss India na ka jylla Meghalaya.
Katei ka model ka dei ruh kaba ai jinghikai na ka bynta ka jingkilan met, nongthoh kot, puron bad ka nongpynwandur ïa ki riam ki beit.
Hadien jong ka jingpyndep jong ka ïa ki bynta jong ki interview bapher bapher, ka Lato ka la shah jied ban leit ïashim bynta ha katei ka rynsan jong ka 2023 Miss Aura International ka ban sa jia naduh ka 17 tarik Nailur haduh 1 tarik Risaw, 2023.
Ka Lato ka la shah pynkup burom ban ïoh ïa katei ka pansngiat jong ka Miss India da ka Rubaru Miss India Elite barim, ka Nakita Tania Fernandes ryngkat bad ki nongjop ha kane ka Rubaru jong ka Mr.India, kynthup ïa u Chena Ram Choudhary, Nehal Patil bad u Shubham Kotharkar.
:Ka jingrwai Khasi ba dang thymmai, ka “Shisur", ka dei kaba la dep pyllait paidbah ha ka 3 tarik, Jymmang 2023.
Ïa katei ka jingrwai, la rwai da ki nongrwai Khasi, u Wanjop Sohkhlet bad la shim bynta da ka puron, ka Ibansiewdor Sohphoh, u tyngshop, u Kynpham Umsong bad ka Mebalari Khongnoh.
La pynmih ïa katei ka jingrwai da u B4ndit bad la ring ïa ka video da ka kompeni Nalarympei Production.
Ïa ka Make Up Artist, la shimti da ka Wandahun Swer bad katei ka kynhun ka ai khublei ïa ka Kong Banrihun Mawkon, Stopper Tangsong, Delibaiar Guest house bad ïa ka kynhun baroh jong ka “Ki Mar Local".
:Ka jingrwai Khasi ba kyrteng ka “Dribar Taxi", ka dei ka jingrwai kaba la dep pyllait paidbah ha ka 6 tarik, Jymmang 2023 bad la rwai da ka kynhun BOYS OF Rhyth bad u Frankie Ri.
La thaw ïa katei ka jingrwai da ka kynhun Boys of Rhythm bad ïa ka jingpynbit pynbiang ïa ka jingtem jingput, la shimti da u Frankie Ri bad la pynmih ïa ka da u Khrawborlang L.Nongum & Kevin Kharmalki.
U nongshna ïa katei ka jingrwai, dei u Kevin Kharmalki bad u Director Of Photography, dei u Ki Ki Garod.
La hikai shad ïa katei ka jingrwai da u Wanbetbha Shympliang bad ki nongshad ki kynthup ïa ka Steffie Marbaniang, Elvie Kyrpad, Anisha Namdong, Wanda Lyngkhoi, Sanji Pdahkasiej, Batlajuban Iawphniaw, Hamekisam Iawphniaw bad u Shemsuk mynsiem Kharbangar.
Ha katei ka jingrwai, la shim bynta da ki tyngshop bad ki puron jong ka Khasi, kynthup ïa u Hilarious Kharbihkhiew.
Samuel Khongjam.
Fullmingstar L.Mawlot.
Shimtilang Khriem, Joyfully Shylla, Regina Lamo.
La rekod ïa katei ka jingrwai ha Sonido Vibes Studio bad ka jingai khublei ka leit sha u P N Syiem (MDC), Uni kharkongor, Bryan Khongwar, Executive Commitee Dorbar shnong Lumshyiap, Batesi tv, Um Rupa, (L) Vishal Blah.
:Ka jingrwai Khasi, ka “Tang bad phi", ka dei ka jingrwai kaba la dep pyllait paidbah ha ka 2 tarik, Jymmang 2023 ha Mairang bad ha katei ka jingrwai, la shim bynta da u tyngshop, u Belteshassar Lyngdoh Nongphod bad ka puron, ka Daphi/moi Lyngdoh Nonglait.
La thaw bad shna ïa katei ka jingrwai da u Pascal Jarain, katba ki nongrwai jong katei ka jingrwai, ki kynthup ïa u Belteshassar Lyngdoh Nongphod bad ka Smillin Tynsong.
La dep rekod ïa katei ka jingrwai ha Wonder Studio bad la pynbit pynbiang ïa ka jingtem da u Distar Syiem bad la edit bad ka camera, dei u Bakyrshanlang Rynjah.
:Ka jingrwai Khasi, ka “Nongkyndong bashisur", ka dei ka jingrwai kaba la rwai da u Wanbha Khongsit bad la pynmih ïa ka da u B4ndit.
Katba ïa ka jingpynbit pynbiang ïa katei ka jingrwai, recording bad mastered, la shimti da u Joelan Pariat bad ka Director Of Photography, dei ka kompeni NALARYMPEI_PRODUCTION bad ki nongthaw ïa katei ka video, dei ka kompeni NALARYMPEI_PRODUCTION bad u Stoper W.Tangsong.
Editor: Nalarympei Production.
Ha katei ka jingrwai, la shim bynta da u tyngshop, u Wanbha Khongsit bad ka puron, ka Steffenie Nongkhlaw, katba ki nonghikai shad dei u Wanbha Khongsit, Michael The Dancer bad u Bilak Tynsong.
Katei ka kynhun ka ai khublei ïa u Kynpham Umsong, Mebanraplang Nongkynrih, Nancy Khongsit bad ka Nongthmmai Village.
Kiba shim bynta lang ha katei ka jingrwai, ki kynthup ïa u Stoper W.Tyngsong, Kristopher Khonglah, Bitx.
, Kynpham Umsong, Micheal the Dancer bad u Bilak Tynsong.
U President ka Voice of the People Party (VPP), u Bah Ardent Miller Basaiawmoit, ha ka 12 tarik Jymmang u la ai por 48 kynta ïa ka sorkar ban pynsangeh ïa ka jingpynlong ïa ki interview kam bad ka la byrngem ruh ban pynlong ka jingïakhih lada ka sorkar kam lah ban leh ïa kata.
Haba kren ha ka jingïalang ba la pynlong ha Additional Secretariat, u Bah Ardent u la kyntu ïa ki paidbah ka jylla ban ai ka jingkyrshan ïa ki.
“Pyllait ïa ka jingpyntip hapoh 48 kynta lym kumta ngin ïakhih.
Baroh shi katta ngi la ïakren shaphang ka bhah kam bhah jam.
Ngim don eiei pyrshah ïa ka roster system hynrei ka jingbym hun ka dei ïa ka reservation policy," u la ong.
Ka seng ka la pynlong ïa ka jingïalang ha Additional Secretariat ha kaba ka seng ka la rai ban phah da ka dorkhaas sha u Myntri Rangbah ka sorkar jylla halor ka reservation policy bad roster system.
U la kam ba ka jingpynrung kam ka long kaba ïaid beit kumba ju long wat hapdeng ka jingkhot ban pynthymmai ïa ka reservation policy.
Ki don bun kiwei pat ki mat ba dang hap ban shimkhia.
Ka jingïakhun na ka bynta ka  lympung phutbol ‘Knock Out Football Tournament 2023’ kaba la pynïaid da ka Ri Khasi Social & Cultural Sports Club mynta ka sngi ka 23 Jylliew kan long hadpeng ka Oste Phi Oiñ-B FC pyrshah ïa ka Lajong Reserve FC ha madan Kurkalang kaba don hapoh ka shnong Bhoirymbong jong ka thaiñ Ri Bhoi District ha ka por 2 baje mynsngi.
Ka East Khasi Hills District Chess Association (EKHDCA) kan sa pynlong ïa ka District Selection lane ka jingjied ïa ki nongïalehkai Chess na ka distrik East Khasi ha ka 29 tarik Jylliew bad ha ka 1 tarik Naitung.
Kane ka jingjied ïa ki nongïalehkai kan long ha ka ïingskul jong ka Government Girls Higher Secondary School kaba ha Jail Road, Shillong ha ka por 9 baje mynstep.
Ki nongïalehkai kiba don ha ka Top 12 na kane ka jingïalehkai kin sa shah jied ban leit mihkhmat ïa ka distrik sha ka 46th State ‘A’ Chess Championship 2023 ka ban sa long ha Ri-Bhoi District, Umsning ha ka 14 bad 15 tarik Naitung 2023.
Ka bai rung sha kane ka jingïalehkai chess kan long  Rs.100/- tyngka na bynta ki khynnah ba dang pule bad Rs.150/- na bynta kiwei pat.
Ka synjuk ka pyntip ruh ba lada don kino kino kiba kwah ïa ka jingtip ba kham bniah ki lah ban phun ha kine ki nombar jong u Bah R.Katrai (8787333937), Kong Sumar Selon K Khonglah (8794178094), bad Kong Alisha Lyngdoh (9366877163).
Wat haba u slap u la khyrwit ha Meghalaya ha kine ki sngi, u Myntri Rangbah Conrad Sangma u la pynbna ba ka Load-Shedding kan dangneh ha ka jylla.
U Myntri Rangbah ula maham ruh halor ka jingshaniah tang ha u slap kum ka tyllong sam bording, da kaba ban jur ïa ka jingdonkam ban hap phikir bha ha kane ka por.
U Myntri Rangbah u la kdew ruh ba watla u la jur u slap, ka jingshaniah tylli ha u slap ban sam bording  ka ju buh jingeh ban pynbiang pura.
U la kdew ruh ïa ka jingdonkam ban phikir bha ka rukom pynïaid ïa ka jingsam ilektrik ha Meghalaya.
U Conrad Sangma ula ïathuh ruh ba ka dei ka sien ba nyngkong eh ha ka khana pateng jong ka jylla ba ki lai tylli ki thaiñ ka Meghalaya, ka Ganol ha Garo Hills, Leshka ha Jaintia Hills bad ka Umiam ha Khasi Hills ki dei kiba noh synñiang ban sam bording.
Shisha u Rev.Thomas Jones kum u shakri ba kohnguh jong u Blei, u la wan sha ri Khasi, ym tang ban ïalap ïa ka jingpynim jong ka mynsiem hynrei u la wan ruh ban ïap kum u nongïaleh laitluid (Freedom Fighter) da ka ba pyrshang ban pynlaitluid ïa ki Khasi na ka jingsynshar donbor ki nongwei.
Ka ba nyngkong ka long ba ha ka jingwan u Mr.I.
