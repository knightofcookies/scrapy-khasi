U Bah Rymmai u la ong halor katei ka rai jong ka High Court kaba la pynmih ha ka 16/12/2021, ka Hima ka la buh ruh ïa ki kyndon, bad ki kyndon ki long ba u ne kaba apply ban ïoh ïa ka jingmynjur jong ka Hima na ka bynta ka Trading Laisen, u ne ka dei ban don ïa ka dur thep vote.
Kiwei ki kyndon ki long ba ki dei ban suhlang ïa ki kot ba ki dei ki nongshong shnong, dei ban ïoh lang ïa ka jingai jingmynjur jong u Sordar shnong, ki dur, ki kot ban pynshisha ba ki dei ki nongshong shnong na ophis jong ka Deputy Commissioner, lane na ophis jong u SDO ka Sohra Civil Sub Division.
U la ong ba katei ka kam ka poi sha High Court, namar ki bar jylla ka thaiñ khappud ki la pan jingbit na u SDO, bad u SDO phah sha ka DC bad na ka DC sha Hima, kitei ki briew kim shym la wan sha ka Hima, ki la leit ban ujor sha Ïing bishar bad ka Ïing bishar ka la ai ïa ka rai ban pynskhem ïa ka bor jong ka Hima.
Ka Hima ka pynpaw ïa ka jingsngewnguh ïa ka KHADC kaba la ju pan ïa ki jingthoh na ka Hima na ka por sha ka por ban ai jingmynjur bad ka jingsngewnguh ka long kyrpang ïa ka Ïing bishar namar ka la ai bor ïa ka Hima ban shim ïa ka rai bad ka Hima ka la ïoh ïa ka lad ban buh ïa ki kyndon mano ba lah ban apply Trading Laisen.
Shu ai shi ai laisen iaki bar jylla ban wan khaii shane ? Bad nalor kata i kumba shisien ba la ai laisen ym lah shuh ban pynkut iaka por.
Te ki trai ri ki khun ki hakar pat kin oohlad kumno?.
New Delhi: Khnang ban tehlakam shuh shuh ia ka jingnang saphriang jong ka khlam Covid-19 hapoh ka Ri, na ka liang u Myntri Rangbahduh ka Ri kata u Narendra Modi u la pynbna paidbah ha ka 25 tarik u bnai Nohprah 2021 ba ka jingsdang ai tika ia ki khynnah kiba don hapdeng ka rta 15-18 snem kan sdang nauh ka 3 tarik u bnai Kyllalyngkot 2022.
Shuh shuh u Narendra Modi u la pynbna ruh ba ki nongtrei bad ki nongiakhun kiba hakhmat tam kiba iakhun ia ka khlam Covid-19 ki hap ban ai sa ia ka tika kaba la tip kum ka Precaution Dose ka ban sdang ai naduh ka 10 tarik u bnai Kyllalyngkot 2022 bad ia kiba la kot sha ka 60 snem ka rta shaneng bad kiba don ia ki jingshitom kiba pher ba pher, ia ka tika Precaution Dose na ka bynta ka jong ki yn ai naduh ka 10 tarik u Kyllalyngkot hi hadien ka jingioh jingmut na ki doktor kiba sumar ia ki.
U khlur pawnam ka Bollywood u Salman Khan u la shah puh ha u bseiñ bad ka jingshah puh bseiñ jong u Salman Khan ka long shisngi hadien ka sngikha dap 56 snem ka jong u kaba la jia ha ka jaka ri jingri jong u ha Panvel Farmhouse.
Utei u bseiñ u bym don bih u la dait ia u Salman Khan na ka kti ka jong u.
Hadien katei ka jingjia ha ka step jong ka 26 tarik u bnai Nohprah 2021 la pynkit noh ia u sha jaka sumar kaba don ha ki thaiń Kamothe jong ka Navi Mumbai ban ioh ia ka jingsumar.
U la lait noh na ka jaka sumar ha ka por 9 baje mynstep jong kajuh ka sngi bad u don ha ka met ka phad kaba shait kaba khlaiñ bad u la leit sah biang noh sha katei ka farmhouse ka jong u.
Hadien ba ki khubor ki la pur sted ha ki rynsan social media shaphang kane ka jingjia, ki nongkyrshan kiba ju kyrshan ia u ki la khuslai bad ki la phah ia ki jingthoh ba un don noh ha ka jingkoit jingkhiah.
U Salman Khan u ju pynlut ia ka por jong u ha Panvel Farmhouse ha kaba u ri jingri bad rep jingrep bad un dap 56 snem ha ka 27 tarik u bnai Nohprah 2021.
U Salman, haba iakren bad ki lad pathai khubor, u iathuh ba ula shah puh shwa shisien, ha utei u bsein, uba rung ha kawei ka kamra, ba ki don kiba ha iing jongu, hynrei, ynda ula weng da u dieng, ban bret shabar, u la shah puh sa arsien biang na ki bynta jong ka kti jongu.
New Delhi: U Narendra Modi, myntri rangbahduh, u don mynta ia ka kali kaba dang thymmai tam, kaba la tip kyrteng da ka  Mercedes-Maybach bad katei ka dei ka kali, kaba kham bha, na ka Range Rover Vogue bad ka Toyota Land Cruiser, kaba ula ju pyndonkam ha kine ki sngi.
U Modi, ula pyndonkam nyngkong ia katei ka kali  Maybach S650 Guard, ha ka sien, ba u iakynduh ia U Vladimir Putin, President ka Russia, ha Hyderabad House ha ki khyndiat taiew ba ladep.
Katei ka kali Mercedes-Maybach S 650 Guard, ka dei kaba lah ban ai jingiada kaba khlain tam na kiwei pat ki kali bad ka lah ban iada na ka jingsiat kuli, na ka suloi AK-47.
Katei ka dei ka kali, kaba la pynmih iew ha u snem 2019 bad kam pat poi satia ha India bad ka dor jong kane ka kali, kan long kumba T.12 haduh T.15klur, khlem pat da khein ia ki khajna.
Katei ka kali, ka lah ban iada ruh ia ka jingbthei bom, kaba haduh 15 kilogram, na ka jingjngai kaba 2 metre bad katei ka kali, ka don ia ki jingkhang iit, kiba la tip kum ki polycarbonate.
Ka Mercedes-Maybach S 650 Guard, ka iaid da ka petrol, kaba 6.0-litre twin-turbo V12 engine, kaba trei kam hapdeng ka  516 bhp bad haduh ka 900 Nm of peak torque.
Ka jingstet jong katei ka kali, ka dei haduh 160 kilometre ha ka shi kynta.
Ka kali, ka don ruh sa ki taiar kiba lyngknap, ba kan iaid beit, lada ka don kano kano ka jingthut jong ki shaka, ha ka por, ba ka iaid ha surok.
U prime ministers ka ri India u dn hok ban thied kum kine ki kali hynrei balei pat fym buh ka juh ka jingkylli ia ki ministers ka Meghalaya katno tylli ki kali n jaka puta ki don n na ka tulop ministers ha state Meghalaya.
New Delhi: Ka jingjia, kaba pyn kyndit bad ka bym shym poi pyrkhat satia, ba ka lama jong ka seng Congress, kan hap noh na u dieng uba la teh skhem bha  bad ka lama ruh, ka leit hap beit beit ha ki ksang kti jong ka Sonia Gandhi, kaba dei ka President ba shipor jong ka seng Congress.
Katei ka jingjia, ka la jia mynta ka sngi, ha ka jingthmu ban pynher lama ban kynmaw burom ia ka jingdap ba 137 snem jong ka seng Congress, ha kaba ia katei ka jingialang, la pynlong ha ka ophis heh duh jong katei ka seng.
Mar kumta hi, ka Sonia ha ryngkat U Bawan Bansal, treasurer jong ka seng bad U K Vonugopal, General Secretary, ki la shim noh ia katei ka lama ban plied paidbah ha khmat jong ki dkhot kiba bun, kiba don lang ha katei ka jingialang bad  hadien ka sa pynher biang, haba uwei na ki dkhot jong ka seng Congress, u kiew biang shajrong u nar, ban teh skhem biang ia katei ka lama hajrong u nar.
Ka Sonia Gandhi, ka la sngew diaw mynsiem bha, halor katei ka jingjia bad la iathuh, ba ka la kylli na uwei na ki dkhot jong ka seng, ioh ka don ka jingleh tang dep, ha ka por, ba teh ia katei ka lama ha utei u nar bad ka da kylli ruh, la ki la teh skhem biang ne em, ia katei ka lama, ha shwa ba kan pynher ha ka sien kaba ar.
La iathuh ba ka la maham ruh ia ki nongialam seng, kiba peit ia katei ka prokram, ba ki dei ban long kiba phikir bha nangne shakhmat, ha ki jing pynkhreh pynkhrum.
Une u nar, uba mynta, la iathuh ba u dei uba kham jrong, na uba ju buh baroh shi katta bad la antad, ba u dei u nar, uba dang thymmai.
Shillong: Ka “Chirup Ha U Khrist" ka kynhun ki khun ka shnong Iooksi, West Jaintia Hills kiba trei, ba pule bad ba shong ha ka nongbah Shillong, kum ka jingai sngewbha Khristmas ki la ai jingiarap ia kawei ka samla na ka shnong Iooksi kaba don jingduna ha ki dkhot met (Dwarfism), da ka song pisa khnang ba kan ioh ban Seng Kam lajong bad ba kan lah ban ïeng ha ki kjat lajong ha ki sngi ban wan.
Kane ka samla wat la ka don ka rynieng kaba lyngkot (Dwarfism) hynrei ka long kaba trei shitom bad kaba minot bha ban wan sha ki Jingiasenglang bad kaba kloi bha ban don bynta ha kino kino ki kam ba dei ban iatreilang la ha ka Balang ne ha shnong ha thaw; ha kane hi ka sngi ka kynhun ka la ai sngewbha ruh ia ki lai ngut ki briew ba kyrpang (Differently Abled Person) jong kane ka shnong da ki nep syaid bad ki sopti; la ia donlang ha kane ka sngi da ki dkhot ka Kynhun, ki Nongialam Balang, ki Seng kynthei, Seng Samla lem bad kiba ha ïing kine ki lai ngut.
Ha shwa ban sam ia ki jingiarap la pynlong ia ka jingïaseng ha kaba la pyniaid da U Fernando Sumer (Chairman ka Kynhun), la ioh ruh ia ka jingkren lyngkot ha kaba iadei bad ka kynhun bad ki jingthmu jong ka kynhun da U Landerson Sutnga (Finance Officer ka kynhun) na U TBn.
H.Manar bad la pynwai ia ka jingialang da ka jingduwai U Rev.Emlangmi Sapuh, Adviser ka kynhun.
Ka Directorate General of GST Intelligence (DGGI), ka la ioh kurup ia T.195 klur ka pisa, 23 kilo ka ksiar  bad ka umphniang sandalwood, kaba shongdor T.6klur, na ka iing U Piyush Jain, ha Kanpur  bad Ujjain, kaba ha Uttar Pradesh.
La leit talasa mynta ka sngi, ia ka iing sah U Jain, uba dei u trai jong ka Odochem Industries, ha Kanpur, ha kaba la ioh kurup ia ka pisa kaba T.177.45lur bad ki la ioh ban kurup ia ka pisa kaba don ha katei ka iing, kaba long T.17klur.
Ha ka jingtohkit jong ka tnat DGGI, la lap ba U Jain, u die ia u shikhar pan masala, ba la thaw da ka Odochem company, khlem da siew ia ka khajna GST.La kem ia U Jain, ha ka 26tarik Nohprah, 2021, namar ba u pynkhein ia ka kyndon jong ka GST.Ka Russia, ka maham tyngeh ba kan sa khie ka thma niwkliar bad ki ri sepngi, halor ka jing ia khun jongki, na bynta ka Ukraine.
Ha kajuh ka por, ka Russia, ka la nang pynkhlain ia ki tiar ialeh jongka, ha khappud jong ka Ukraine bad ki video kiba la iohi ha ki social media, ki pyni ba ka don ka jing kilan met kaba jubor bha bad la iathuh ba ka Russia, kan lah ban hiar thma ha kano kano ka por ia ka Ukraine, lada jia ba ki ri sepngi, kim mynjur ia ki kyndon ba ula buh ha khmat jongki.
Na ka liang ka Russia, ka dawa ba ka Ukraine, kam dei ban iateh lok bad ki ri sepngi, ha ka kynhun jong ka NATO bad ka dawa ba ki ri sepngi, kim dei ban buh ia ki tiar ialeh jongki, ha ki jaka, kiba don ha syndah bad ka Russia, wat la ki dei kiba ia synrop lang bad ka NATO.U Sergei Ryabkov, myntri khynnah ka tnat bar ri jong ka Russia, haba kren ha ki lad pathai khubor, ula ong “Ngim kwah ba kan don ka jing ia kynad, ngim kwah ia ki jing ialeh thma" hynrei, u ong shuh shuh “Ngi dei ban sangeh shi syndon, na ka jing nang pyniar hima ka NATO, ka jingtei ia ki tiar ki tnar bad ka jing pyni bor ka NATO sha ki thain mihngi bad ngi dei ban pyn sangeh na ka jing iasnoh ka Ukraine bad ka NATO".
Shillong: U Dr Bajubon R Kharlukhi, uba dei U MP barim ka Lok Sabha bad uba dei ruh u tymmen basan u la khlad noh na kane ka sla pyrthei ha ka 25 tarik u bnai Nohprah 2021 bad ka jingleit ontep donburom, ka long ha ka 27 tarik u bnai Nohprah 2021 ha u lum jingtep jong ka Balang Presbyterian Mawlai.
U Dr Bajubon R Kharlukhi, u dei u kurim jong ka Kong Pamela War bad uba shong ba sah ha Mawlai Iewrynghep.
Kum ban shu pynkynmaw u Dr Bajubon R Kharlukhi, u dei uwei napdeng ki nongialam jong ka seng All Party Hill Leader’s Conference(APHLC) ban mih madan bad iakhun na ka bynta ban pynioh jylla bapura.
Ia u Dr Bajubon R Kharlukhi la kha ha ka 8 tarik u bnai Risaw 1939.
U Dr Bajubon R Kharlukhi, u la pule ha St Anthony’s College Shillong bad i la pule pyndep shuh shuh ia ka jingpule jong u na Gauhati University ha kaba u la ioh ia ka Ph.
D, na katei kajuh ka University.
Ha u snem 1966 u Dr Bajubon R Kharlukhi u la pyndep ia ka Assam Civil Service.
U la long ruh kum u Headmaster jong ka Langtor Government Aided High School ha u snem 1964.
Dei ha ka snem 1983, u Dr Bajubon R Kharlukhi, u la shah jied kum u MP ka Lok Sabha jong ka Shillong Parliamentary Constituency bad ia katei ka elekshon u la jop na ka seng APHLC.Ym tang katta, u Dr Bajubon R Kharlukhi u la long ruh kum u Principal jong ka UCC College, u nongseng bad u Principal jong ka Mawlai Presbyterian Higher Secondary School bad kumjuh ruh jong ka Mawlai Presbyterian College.
Ha ka 25 tarik u bnai Risaw 1987, u Dr Bajubon R Kharlukhi u la shah jied kum u Tymmen Basan jong ka Balang Presbyterian Mawlai.
Ha u snem 1966, u Dr Bajubon R Kharlukhi u la long ruh kum u Secretary Shnong jong ka Mawlai Iewrynghep bad ha ki snem 1981 haduh 1983 u la bat ruh kum u Rangbah Shnong jong ka Mawlai Iewrynghep.
New Delhi: Ka tnat kam poh iing jong ka sorkar India, mynta ka sngi, ka pyntip, ba ka la kyntait ban ailad ia kano kano ka jing iarap, kaba wan na shabar jong ka Ri, sha ka  Missionaries of Charity.
La iathuh ba la kyntait ia katei ka jing ai jingiarap nabar Ri, lane ka  Foreign Contribution (Regulation) Act (FCRA), la kyntait da ka tnat kam poh iing jong ka sorkar India, ha ka 25tarik Nohprah 2021, namar ba katei ka kynhun, kam lah ban pynbiang ia ki jingbthah ba donkam, ba la buh da ka sorkar India bad ba la ioh ruh ia ki jingtip, kiba long pyrshah, halor ka jingtrei kam jong katei ka kynhun.
Ka tnat kam poh iing, ka pynshai ruh ba kam shym la pynduh noh satia ia ka account jong ka Missionaries of Charity, hynrei ka State Bank of India, ka pyntip, ba katei ka seng, ka la phah dalade hi, ban khang noh ia katei ka account, kaba don ha katei ka Bank.
Dehradun:  Kham mynshwa, ka la don ka jing ia bitar hapdeng U Baba Ramdev, uba dei u  Yoga Guru, da kaba u ong ba ka dawai  allopathy, ka dei ka ‘Stupid Science’ bad ba ki shiphew hajar ngut ki doktor, ki la iap noh, na ka khlam covid; wat haba ki la dep shah injek iada covid, haduh ar sien ruh; hynrei mynta, ula sei madan sa u nongbud jongu, U  Acharya Balkrishna, da kaba u kynnoh ba ka don ka jing ia sylla kaba jur bha, ban pyn kylla niam Khristan ia u paidlang ka Ri ha kine ki sngi bad ka dei na katei ka daw, ba la la leh bym salia ia ka jingsumar  #Yoga bad #Ayurveda bad ka dei ruh katei ka daw, ba la kren pynjah burom ia U  @yogrishiramdev jee.
“Para ri, kyndit bynriew noh na kane ka jing ioh thiah lyngngai, lane ka pateng ka ban wan, kan nym map satia iaphi da lei lei ruh".
Ha ki jing pynmih khubor, da kaba shu tweet, U  Balkrishna, u kynnoh ba U  Dr.Johnrose Jayalal, President jong ka Indian Medical Association, u dei uba don bynta bha, ha kaba pyn kylla Kristan ia bun bah ki briew bad u da pyni ruh ia ki dur ki dar, ban pyn shisha halor katei ka jing kynnoh jongu.
Ki doktor, ki pynpaw ia kane ka jingsngew pyrshah jur, halor kane ka jingkren jong u nongbud jong u Ramdev, ha kaba ki la kren pynjah burom ia ki dawai kiba la pynim ia u paidlang ka Ri India, da kine ki jing kren pynbudnam ia ki doktor bad ki dawai phareng, kiba la pdiang da ka Ri hi baroh kawei.
Shillong: U Pastor Emlangmi Sapuh ha ka 25tarik Nohprah 2021, u la leh kmen ia ka sngi Khristmas bad ki briew kiba don ka sap ba kyrpang (Differently Abled Person), ia kane ka jinglehkmen la pynlong ha ïing jong u Minister ka Social Welfare ha Byndihati East Jaintia Hills.
Ha kane ka prokram la don ryngkat bad ki katto katne ngut ki briew ba don ka sap ba kyrpang, kiba ha ïing ha sem jong ki, U Secretary ka Kyrmen Foundation, kiba ha ïing ha sem u Minister bad ki paralok u Pastor.
Ha kane ka janmiet la pynlong ia ka Jingiaseng ba kyrpang bad ia kane ka jingiaseng la pyniaid da u Rev.E.S.Sapuh bad la ioh ia ka khubor Khristmas na u Ma Kyrmen Shylla ia kaba u la pynshong nongrim na ka Gospel u Ioanis 9:1-12; bad la ioh ruh ia ki ktien sneng ktien kraw na ka kmie jong u Minister, ka Smt.
K.Shylla.
Kane ka long kmie ka la kyntu ia ki kmie ki kpa bad ki nongsumar ia kine ki khynnah ba ki dei ban sumar bha ia ki bad ban ieid ia ki palat ban ia kiwei pat ki khun jong ki namar ba kine ki donkam ia ka jingsumar bad ka jingieid ba kyrpang jong ki.
Ka la pynkut da kaba ong “Sngewbha wat leh arsap ia ki namar ba ki ruh ki kup ia ka dur U Blei, lada phi ieid bad sumar bha ia ki U Blei un kyrkhu ia phi bunshah".
La ioh ruh ia ka jingot Cake Khristmas bad la sam ruh ia ki Wheelchairs sha ki arngut ki briew bymnang ban iaid (Celebral Palsy) bad ia kawei ka Laptop sha u wei u bymlah ban iohi bha (Low Vision).
Ia u Cake bad ka jingbam la ai sngewbha da kiba ha ïing u Ma Kyrmen Shylla bad ia ki Wheelchairs bad ka Laptop la ai sngewbha da u Ma Kyrmen Shylla bad ka Kyrmen Foundation.
La pynwai ia ka jingiaseng da ki kyntien khublei bad kyrkhu kyrdoh na U Pastor bad ha ryngkat ka jingduwai kyrkhu Pynwai.
Kolkata: Ka  Mamata Banerjee, myntri rangbah ka West Bengal, mynta ka sngi, ka kynnoh ba ka sorkar India, ka la khang noh ia ka bank account jong ka  Mother Teresa’s Missionaries of Charity.
Ha kawei pat ka liang, ka nong aiktien jong katei ka centre, ka iathuh ba kam tip satia ia katei ka jingjia haduh mynta bad ki kam ki jam, ki iaid beit iaid ryntih.
“Ym shym la pyntip satia, da ka sorkar India bad ngam tip satia ia kane ka jingjia.
Ka sorkar India, kam shym la iathuh satia haduh mynta bad ka pisa ha Bank, ka iaid kumba ju long hi" ong ka Sunita Kumar, kaba dei ka nongkren jong ka  Missionaries of Charity.
Na ka liang ka Mamata, ka kam, ba ia ka Bank Account jong ka  Missionaries of Charity, la pynduh noh bad kane ka la buh ia ka jingeh kaba khraw ia ki 22 hajar ngut ki nongpang bad ki nongtrei, kiba shong khlem bam khlem dih bad khlem dawai, ka la ong shuh shuh.
Chandigah: Ka dur mot jong U Jisu Christ, ha ka iingmane ha Ambala Cantonment, kaba ha Haryana, ka la shah pynjot noh thiaw ha ka miet sngi saitjain.
Katei ka dei tang kawei na shibun ki jingjia, jong ki kam thombor ia ki khristan ha kylleng ka India, ha shwa jong ka jing rakhe ia ka sngi Khristmas.
Katei ka jingjia, ka dei ha ka por 1.30 jong ka step Sngi U Blei, ha kaba ia ka dur mot U Jisu Christ, kaba la tei ha ka iingmane ha Ambala Cantonment, kaba la tei ha khmat jong ka iingmane jong ka Redeemer Church, kaba dei naduh ka por jong ka sorkar phareng.
La pynjot ia katei ka dur mut Jisu, da ki arngut ki briew, kat kumba ka paw, ha ka jingring dur jong ka CCTV.Ym dei tang katta, hynrei ha ka iingmane ha  Pataudi, Gurugram, la leit pyn kulmar da ki shitniam hindu, ia ka jing iaid pynkhreh Khristmas, da kaba ki leit halla, da kaba ong “Jai Shree Ram" bad “Bharat Mata ki Jai".
Kitei ki leit kiew ha ka rynsan ba ki ia rwai choir, ki knieh ia ki microphone bad ki pynbor ia kitei kiba rwai, ba kin ia halla lem, da kaba ong  “Jai Shree Ram".
Guwahati: Arngut ki dkhot ka Bajrang Dal, ki la shah kem, ha ka miet jong ka Sngi Saitjain, haba ki leit pyn kulmar ia ka jing iaseng Khristmas jong ka balang Presbyterian ha Silchar, ha ka por 10 baje mynmiet.
Kitei ki arngut, ki la leit rung shapoh iingmane bad ki dawa, ba ki Hindu, ki dei ban mih noh na katei ka iingmane, namar ba ka jinglehniam Khristmas, ka dei tang ia ki Khristan bad kam dei satia ia ki hindu.
Kitei ki arngut ki shitniam Bajrang Dal, ki da kynnoh ba ka jingrakhe Khristmas, ka dei ka jong ki mynder suda bad kam dei ka jong ki trai shnong.
Kitei ki da kam ialade, ba ki dei ki dkhot jong ka seng Bajrang Dal, katba katei ka seng, ka kyntait ba ki dei ki dkhot jongka.
Kitei ki shitniam, ki ia halla bad ong “Ngim don daw eiei ia ka rakhe Khristmas, hynrei ka jing pyrshah jongngi, ka long ba ki Hindu, ki wan hangne, namar ba ki riam ialade kum ki Khristan bad ki rwai “merry christmas".
Hynrei katei ka kynhun ka phet noh, ha shwa ba kin wan ki pulit ha katei ka jaka.
Uwei na ki nongthoh khubor, U Anirbanjyoti Gupta, ula kynthah jur, halor katei ka jingjia, ha kaba ula iathuh ba u khun jongu, ula shah ktah kti ha kitei ki riew shitniam.
Shillong: Na ka daw ba don ka social event ba kyrpang ha Shnongpdeng ha ka 28-12-2021, ka tourism department jong ka Dorbar Shnong Shnongpdeng, ka la pynbna ba ia ki water sport activities kum ka jing pyniaid lieng (boating) bad kayaking bad kiwei kiwei ha Shnongpdeng umngot yn sangeh tang ha katei ka tarik, kata 28-12-2021.
(Teusday).
Ka jingwan ki tourists yn plie beit kumba juh plie hi, ong ka kyrwoh na U Secretary, Shnongpdeng Tourism Development Society (STDS).
Shillong:Ka kong Ida shisa Nongrang, IPS, kaba dei mynta ka Additional Director General of Police (SB), ka la shah thung kum ka Special Director General of Police, Megha laya, Shillong.
Ha kawei pat ka rai jong ka sorkar jylla, la pyntip ba U Bah M Kharkrang, IPS, un dang iai bteng kum U Inspector General of Prisons, Meghalaya, Shillong bad utei u shimti ha ka kyrdan, kaba hap ha ka senior scale.
Shillong:Ha ka jing rakhe ia ka Khristmas,u pynmih ia ka jingiakren bad U Pastor MJ Skhemlon bad utei U Pastor, u ong “Ka khubor Kristmas, ka dei ka jingwan U Trai Jisu, katno, ka pyndap da ka jingkmen.
Baroh ngi ia pynkhreh Kristmas, kumno ha ki iing ki sem, ban ia thied ki jain ki nep kiba itynnad, nangta ban ia thied ki kek, ban ia ai ia ki paralok.
Kata ka long ka jingleh kaba nabar kein; hynrei kaba ngi donkam ka long ba ngin pdiang ia u, kumba ka shyngoid ka pdiang ha ka sem kulai bad ba ki dohnud jongngi kin pdiang ia U Jisu.
Tang kata".
U Pastor Jones, u ong shuh shuh “Ah ban da ki dohnud jongngi, kin pdiang kumto, U Jisu, un thaw thymmai shisha ia ka pyrthei kaba kum kane.
Sdang ka sem kulai, kiew ha ka diengphna, ban pyllong ia ngi kiba laitluid na ka pop.
Ban lait ia ka pop, ka sdang na ka Bethlehem".
Ha kajuh ka por, U Pastor Jones, u kren bynniaw, da kaba ong shuh ba ki jingrakhe ia ka Kristmas, ha kine ki sngi, ki long kiba tang nabar.
“Tang na kaei kaba paw, hynrei ym napoh.
Ki dohnud hato ngi pynkhreh? Ngi pynkhreh ia kaba nabar, ngi ia thied ia ki jain thymmai ngi ia phong, ka dohnud ka thymmai ne ka rim?.
Shillong:"Mynshwa ngim iohi ia ka pyrthei, ngi im ha ki thain nongkyndong kumto, hynrei mynta ba la iohi ia ka pyrthei, ka la kylla nadong hadong, ha ka kren ha ka khana, ha ka riam ha ka beit" ong U Pastor MJ Skhemlon, haba iakren badha ki khyndiat sngi ba ladep, haba kynthoh halor ka jinglong jingim jong ki briew ha kane ka juk mynta.
“Baroh kiba ngi pule mynshwa, haduh BA, ngi ia pule, ia ka jingsneng tymmen.
Hangno kito mynta, dang long phin hikai ia ki, ia ka riam ka beit, ka kup ka sem, ka sad ka khyllong, ym don shuh" ula ong biang.
“Yn sad kumno u shynrang, haba la pyneh kum u treng kulai.
Phim iohi ia kata? Te ki kynthei kin khyllong kumno, lah ….
ym long shuh mynta ka kup ka sem, ka riam ka beit, ym long shuh, ki la ia bud?“Ka pyrthei hi borabor ka ktah bha, ka kloi ba kin ia bud.
Hikai ia kaba bha, oh lano kan shitom, hynrei phin iohi ia kiei kiei pat, mynta mynta kin ia bud, iohi mynta, lashai la ia bud.
Ka juk ka long kumta, phi iohi, ka Science Technology, ka la palat phi" ong U Pastor Jones Skhemlon.
Shillong: U bah Metbah Lyngdoh, lamphang dorbar jylla, mynta ka sngi, ula rai ban ithuh ia ka jing pyn iasnoh jong ki 12ngut ki MLA Congress, sha ka seng All India Trinamool Congress (AITC).
Kitei ki MLA, kiba pyn iasoh ialade sha ka AITC, ki kynthup ia U Mukul Sangma, ka kurim jongu, ka Dikkanchi Shira, ka khun jongu, ka Miani Shira, u para jongu, U Zenith Sangma, U Winnerson Sangma, U Marthon Sangma, U Lazarus Sangma, U Jimmy Sangma, U bah Charles Pyngrope, U Bah Himalaya Shangpliang, U bah George Lyngdoh bad U Ma Shitlang Pale, ha kaba ki la phah ia ka rai pyn iasoh jongki sha ka AITC, ha ka 24tarik Naiwieng, 2021; hynrei ka seng Congress, ka pyrshah jur ia katei ka rai jong ki 12ngut ki MLA, ban pyn iasoh ialade sha ka AITC.Ka hukum jong u lamphang dorbar, kaba la pynmih mynta ka sngi, ka ong “Nga sngewhun ha nga, ba ka jing pyn iasoh jong ki 12ngut ki dkhot jongka Indian National Congress, ka dei kaba shongain, kumba la thoh ha ka paragraph 4 jong ka Tenth Schedule jong ka riti synshar ri bad kumta, kim ngat satia ha ka jingshah pynduh noh na ka jinglong dkhot.
Ngam lap satia, ba ka don kano kano ka jing shisha, halor ka jing ujor da ka kong Dr M Ampareen Lyngdoh, MLA bad kumta ia kane ka kam, la rai pynrem bad pynkut noh".
Shillong: Ki pulit ki dang thwet ia U Lle Hong (52) bad U Ramdev Manshi (50.
Kitei ki arngut, ki jah naduh ka 30tarik Naiwieng 2021, na NIFT, kaba dei ka jaka sah ki riew khlem iing ha Lawmali.
Varanasi:U Narendra Modi, myntri rangbahduh ka Ri, ula kynthoh mynta ka sngi, da kaba ong ba ki don ki briew, kiba khein, ba ka dei ka kam pyniap briew, lada kren shaphang ka masi, hynrei u ong “Ka dei ka kmie bad ka dei kaba kyntang ia ngi".
U Modi, u kren ia katei ha ka jingialang pynkhreh elekshon ha Uttar Pradesh, mynta ka sngi.
Ula ong shuh shuh, ba kito kiba kren beit ia ki masi bad ki shynreh, ki klet ia ki phra klur ngut, kiba im ja, na kitei ki jingri.
“Ban kren masi lane ban kren ia ka eit masi, ka dei ka kam poh ia ki katto katne ki briew.
Ka masi, ka lah ban dei ka kam poh ia ki katto katne ngut ki briew, hynrei ia ngi, ka dei ka kmie, ka dei kaba kyntang (gaaye kuch logo ke liye gunah ho sakti hai, hamare liye gaaye, mata hai, poojniye hai)," ula ong shuh shuh.
,Ha kane ka aiom Khristmas, kaba dei ka aiom kaba baroh ngi bunkam bad bun jingmut jingpyrkhat bha.
Hapdeng kine kiei kiei baroh, to ngin ia phai khmat sha ki riew paidbah kumno ki pyrkhat, ki iohi bad ki sngew halor kane ka aiom Khrismas?.
Kine ki long ki jubab harum, kaba nga ioh lum na ki karta bapher bapher:-Khublei Khristmas ia phi, khunlung, Khynnah, Samla, Longkmie Longkpa, Meiiied Paieid bad baroh kiba trei shitom ban pyndap ia la ki jong ki jong ki jingdawa ha la ki rukom bapher bapher.
U Blei Un dang kyrkhu ia phi baroh.
Jah kyrteng u rupang haba ki khristan ki leit jingiaseng pynkhreh ia ka sngikha u jisu mankasngi phi matlah ne kumno haba manka janmiet ki leit novena Christmas.
Shillong:U Pastor MJ Skhemlon, ha ka jing iakren badha ki khyndiat sngi ba ladep, u iathuh ba ha ki por jong ka jinglong khynnah jongu, ia u khaw ki shu iathied mon lane 40 kilo bad ka dor jong u khaw, ka long ar piah shi mon.
“Leit hat, phin rah san tyngka, ani ym lah kit shuh, lah dap baroh shi hat phin bam.
Ka pisa ka dang heh bha ka dor kein" ong U Pastor Skhemlon.
Nangta u ia thuh shuh shuh, ba ka doh ruh ym ju thew kilo satia, hynrei, ki shu ia pan antad.
“Ban shi kilo mynta te phi, da ki pisa.
Ki dang don ki pisa saw mynshwa, ym dei da kine ki naia".
Nangta u iathuh shuh shuh, ba ka bai kali na Sohra sha Shillong, ka dang long da ki tyngka, ha kitei ki por jong ka jinglong khynnah jongu.
U Pastor Mister Jones, ula don mynta 92 snem ka rta bad ia u, la kha ha u snem 1930 ha ka shnong Mawkhan, kaba hap ha ka Hima Mawdon jong ka thain Mawsynram.
“La don katto kattne ngut ki nongap langbrot ha kata ka bynta jong ka ri kiba la sahmiet ha ki lum…U angel u la paw bad ong ha ki, nga don hangne lem bad ka khubor babha na ka bynta jong phi…Ha kane ka sngi ha ka shnong u Dabid la kha ia u nongpynim jong phi" (Lukas 2:8-10).
Ha kine ki ar tyli ki snem, kata ka snem 2020 bad 2021 ki la long ki por kiba eh ban pyrkhat shaphang ka jingkmen.
Ka khlam covid19 ka la pynkordit bad pynsuhjer ia ka jingim bad kan dang shim por slem ba ngin khyllie pat ia ka jingim la ha ka liang ka їoh ka kot, ka їohkam їohjam, ka koit ka khiah, ka pule-dangle bad kumta ter ter.
Ha kajuh ka por pat ka mynsiem kam lah khlem da kyndeh haba ka aїom lehkmen ka la wan poi bad sa shisien pat da ka jingngeit bad ka jingkyrmen ngi їashim bynta lang ban rakhe ia ka Khristmas.
Ka aїom Khristmas ka їai pynkynmaw ia ngi ba ka khubor babha bad ka jingkyrmen ka la wan hiar khyndew na bneng ha ka dur bad ka longrynїeng jong u Jisu Khrist.
Ka Khristmas ka dei ka aїom lehkmen bad ngi rakhe ia ka jingwan longbriew jong u nongpynim sha ka pyrthei.
Ka Khristmas ka їai pynthymmai ia ka jingngeit bad ka jingkyrmen jong ngi ha ka hok bad ka jingshisha.
Ym lah ban len ba ka Khristmas kaba nyngkong ka khleh lang ka jingkmen, ka jingdukha mynsiem bad ka jingpisa jingmut.
Ha ki khanatang shaphang ka Khristmas kaba nyngkong kiba ngi pule ha ki Gospel ngi shem ba ka jingkmen ka khleh lang bad ka jingdukha mynsiem bad ka jingpisa jingmut.
Ka Mary bad u Joseph, kiba long ka kmie bad u kpa jong U Jisu ki dei ki nongshong shnong jong ka Ri Palestine kaba shah synshar ha ki bor nongwei, kata ka Hima Rom.
Ha ka por ba kha ia u Jisu, ki nongsynshar jong ka Ri Palestine ki khῆiot beiῆ ia ki nongshong shnong khamtam ia ki nongbylla sngi bad ki riewpaidbah da ki khajana kiba heh khnang ba ki lah ban pynbiang ia ki Kaisar ha Rom.
Ka jingbamsap ka jyllei bad ka shyrkhei.
Ki riewheh riewhaiῆ tang ban bit ban biang їalade shimet ki pynїajan bad pynїadei bad ki Kaisar ha Rom bad kim salia lada ki riewpaidbah ki їap bad ki don hapdeng ka jingjynjar.
Ka Mary bad u Joseph ki leit sha Bethlehem ban leit ai burom shi sien shi snem ia kata ka Sorkar nongwei bad ka la nang pyndukha shuh shuh ia ka mynsiem jong ki namar ha Bethlehem kim don їing, kim don la ka jong ka khyndew ban shong ban sah bad ki long tang ki nongwei ha la ka jong ka Ri.
Ka Mary bad u Joseph ki la hap ban sahmiet ha sem kulai bad hangta ka Mary ka la kha ia u Jisu.
Nangta shuh shuh ki khanatang ki їathuh ba u Angel U Blei u leit ban їathuh ia kane ka khubor babha ba la kha ia u Jisu Khrist ha ki nongaplangbrot kiba sahmiet ha lum.
Ka khanatang shaphang ki nongap langbrot ha lum ka long kaba shoh mynsiem.
Ki nongap langbrot kiba rit bad kiba poh ka kyrdan ha ka imlang sahlang ki їohsngew nyngkong eh ia ka khubor babha ba la kha ia u Jisu Khrist bad ki їoh ban їashim bynta lang ha kane ka khanatang.
Ka khanatang jong u Lukas ka long kaba shai bad ka pynpaw ba ki riewpaidbah, ki riewmadan, ki duk ki suk bad baroh lang ki їohsngew ia kane ka khubor babha bad ki їoh ban їashim bynta pura ha kane ka pyrta kmen.
Ki khanatang shaphang ka Khristmas ki kynthup ruh ia ka hukum jong U Herod ban pynїap noh ia ki khyllung kiba hapoh ar (2) snem ka rta ha ka ka Ri Palestine.
Ka jingphet rieh bad jingphet їap jong ka Mary, u Joseph bad u khunlung Jisu sha Ijipt ban laitim na kata ka hukum jong u Herod.
Ki lai (3) ngut ki riewstad na Ri Mihngi kiba wan wad ia u khunlung Jisu ki їaid hapoh ka syrngiew jong ka jingїap haba ki sngap ia ka jingbthah jong u Herod, hynrei u Angel jong u Blei u kdew ia ki da kawei pat ka lynti.
Hoid u Jisu Khrist u wan long briew sha ka pyrthei ka bym thikna, ka pyrthei kaba dukha, kaba lynga bad kaba pisa mysiem.
Ka pyrthei kaba їam, kaba lynῆiar bad kaba paitdohnud.
Ki don bun ki briew ha kine ki sngi kiba їam namar ki jingpang kiba shyrkhei, ki paitdohnud namar ba ki duh noh ia ki baieid bathoiῆ, ki lynῆiar namar ka jingduk, ka jingkyrduh bad ki jingjynjar kiba bun.
U Jisu u wan sha ka pyrthei ban pynbna ia ka khubor babha bad ban ai jingkyrmen- Ka jingkyrmen kaba u Jisu u ai kam dei kaba thala lane kaba suda.
U Jisu u aiti ia ka jingim na ka bynta kiwei pat, u shah shitom bad u їap na ka bynta ki nongap langbrot, ki nongtong dohkha, ki nongkhrong, na ka bynta kiba pang ῆiangthohlieh, na ka bynta ki riewpaidbah, ki nongtrei ki nongbylla, ki kynthei, ki khunswet bad na ka bynta jong phi bad jong nga.
Na ki blei jong ka pyrthei te ngi їoh tang ka jingkyrmen kaba shu thaba bad kaba suda.
Hynrei, ka Khristmas ka dei ka jingkyrmen kaba shisha bad kaba dap kyrhai, namarkata ka daw ngi donkam ia ka Khristmas.
U Jisu u ong, “Nga la wan khnang ban phin їoh ia ka jingim- ka jingim ha ka jingdap kyrhai jong ka"Ka Khristmas bad snem thymmai ba dap kyrhai ia phi baroh.
Amen.
Shillong: Ka All Meghalaya Dancers Association, ka la pynhap pyrda noh ia ka Grand Finale Meghalaya Superstar Season-IV ha ka jingiakhun kaba iakhait bha ha kaba ka kynhun Wansai Fusion ka la ioh ban rah ia ka nam lahduh kum ki nongjop ha ka shad bad ka Samla Philari Nongbsap, ka la rah ia ka nam lahduh ha ka jingiakop rwai ha ryngkat pisa kaba heh bad la bud pat iaka nam ba ar ha ka iakop shad da Ibansiewdor Lyngdoh bad ia ka nam ba lai la ioh rah da ka kynhun shad Little Star Crew, bad ha ka iakop rwai ba ar la rah da u samla Kevinson Talang bad ia ka nam ba lai la rah da I Ridian Khongdup, bad ki top finalist.
Ha kane ka sngi la wan ban sakhi da ki nongshad kiba la paw khmat ka ri India kiba kynthup ia u Michael Syiemiong Dance India Dance Season-IV, Stacy Mawrie Dance India Dance Little Star, la wan ban bishar pat ia ka singing da I bah Donboklang Dohling, John Lanong, Ibanisha Pathaw, Darilin Masharing, ha ka dancing pat la wan ban bishar da I Careen Massar, Wiltar Kharkongor, Michael Jackson Shillong, Micky Paul Mawlong nonghikai shad, Daphisha Kharbani napoh Dance India Dance, Dance Plus, Dance Deewane, la pynphuh pynphieng pat da ka jingshad jong ka India talent Fight Season-II shwa ba kin leit sha Delhi mynta u bnai, la wan ban kyrshan lang da ka HANM Central Body, Bah Lam Kharbani, Charlie Rani President UHM, bad ki Nongialam ka AAM Central Body, ha ka jingiadon ryngkat u Bah Sainkupar Fancon u Chairman ka Sain Production ha ryngkat u Samla Gabriel T.Mawlong u President Hynniewtrep Production bad ki nongialam ka Meghalaya Film Maker Association (MFMA) bad ki nongialam jong ka Hill People farmer bah Commander Shangpliang bad Alfond Kharsyntiew.
Na ka liang u President ka AMDA u la kular ban pyrshang ban pynmih ia ki samla lyngba ka Meghalaya Superstar sha ki National level ka ri India baroh kawei.
Na ka liang ka seng ka ai khublei ruh ia ki ba la noh synniang lang ia ka programme jong ngi kaba kynthup ia ka State Bank of India, Mohan Makin, No.Snack, Umpohliew, Central warehouse 9 mer Baridua, kumjuh ruh ia ka batesi TV Channel, ong ka  kyrwoh khubor lyngba ka AMDA.Shillong: Ka Seng HNYF Southern Riwar Circle Dawki ka ai khublei Christmas bad snem thymmai basuk bakmen ia  baroh ki khun ki hajar ka bri u hyññiewtrep hyññiew basa bad katei ka seng, ka ngeit skhem ba lyngba kane ka jingleh niam ba shishien shisnem ki riewngeit Kristan lem bad ka nguh ka dem blei ba kan long ka jingkyrkhu ia ki paid ka bri u hyññiewtrep ba kin ioh ia ka met ka phad kaba shait ba khlaiñ, ka roi ka par bad ka jingsuk ha ka mynsiem.
Kumjuh ruh ka Seng ka kyntu jur ia ki khun samla shynrang,kynthei kiba dei ki rishot ki soh shan jong ka ri bad ka jait bynriew ba kin kynmaw biang biang ban ri ia la ka akor ka burom ha kum kine ki sngi lehkmen shityllup ka pyrthei khnang ban lait na kino kino ki jingjia ba sngewsih, ong ka kyrwoh na U Bah Lazius Lamin, General Secretary.
Jowai:U MDC ka Mynsngat Khanduli Constituency Bah Dawan Lyngdoh hadien ka jingiohi ia ka jingshah beh ki kali kit nuit ka Jowai Municipal Board ha ki paidbah nongshong Shnong jong ka thain Mynkjai, Lamyrsiang bad mynta sa ha ki paidbah ka Elaka Nartiang West Jaintia Hills District, u la kyntu ia ki nongtrei jong ka Jowai Municipal Board (JMB) naduh u Chairman bad kiwei kiba ia trei lang ban iaid katkum ki kyndon ba la mang lypa da ka sorkar khnang ban lait na ki jingkulmar bad ban lah ruh ban iada ia ka mariang ki jaka rep bad khamtam eh ia ka koit ka khiah u paidbah ba bun ba lang.
Namar katkum ba paw hi sha ki kot khubor ka Jowai Municipal Board (JMB) kam shem la bud ia ki kyndon kumba dei ban leh na kata ka daw kat sha ba leit bret niut ka Jowai Municipal Board (JMB) ka la shah beh beit tang ha dien shi sngi ar sngi ba sdang noh niut, namar kane ka jingleh ka JMB haduh mynta kam ia pher na kaba ka ju leh ha Mynkjai.
Lada ki leh kumne ka mut kat sha ba leit noh niut tang ha dien katto katne bnai kala kylla long kum ka Mynkjai kan sma iwtung, na kata ka daw ki paidbah ki ia pyrshah ia kane ka jingleh ka JMB kumba paw sha ki kot khubor, namar ba ka JMB kam shem la leh katkum ba dei ban leh ha shwa ban bret ia kane ka nuit lane ha ka ta ka system kaba lah ban iada na ka jingsma iwtung, wat haduh mynta ba la ioh jaka sha wei ruh ka JMB ka shu theh Beit ia ka nuit sha lum bad thang, hynrei ha ka por slap bym lah shuh ban thang la tikna ba kane ka nuit kan sah bad sma iwtung lane kan tuid sha ki wah bad pynthor kba.
Halor kane kum u nongmih khmat paidbah nga buh ka jingkyntu ia ka JMB ban burom ia ka koit ka khiah u paidbah bad ia ka mariang bad dei ruh ban iaid katkum ka jingstad ka juk mynta khnang ban lait na ka sma iwtung bad ka jingshah ktah ka koit ka khiah u paidbah bad ban iada ia ka sawdong saw kun.
Shillong:U Bah Metbah Lyngdoh, Lamphang ka ingdorbar u ba dei ruh u President ka United Democratic Party (UDP), u la ong ba ka jingiakren ban iatreilang lane ban iatrei noh la ka jong ha pdeng ka party UDP bad ka HSPDP na ka bynta ban iakhun ia ka election 2023, yn dang donkam ban ia tai sani bha mynta.
“Ngin dang ia kren sani bha halor kane ka bynta la ngin dang iaiaid lang ne ngin ia khun la ka jong ia ka election 2023" la ong u Bah Metbah sha ki lad pathai khubor haka sngi palei.
U Bah Lyngdoh u la ong “Ka jingiateh lok jong ka UDP bad ka HSPDP ka long naduh ka election 2018 hapoh ka jingialam u Dr Donkupar Roy (bamkwai ha dwar u Blei) ha kaba ngi la rai ban ia pyniasoh lang na ka bynta ka jingmyntoi jong kine ki ar tylli ki party hynrei kane kam shem la long hynrei haduh kine ki sngi ngi dang ia don lang hajuh".
Haba iakren halor ka party UDP, u President u la iathuh ba ha u snem 2023 kin don bun ki MLA na kiwei ki party ki ban wan ban pyniasoh bad ka party UDP.“Ngam pat kwah ban jer kyrteng ba ki dei na kano ka party hynrei ki don ki paralok na kiwei ki party kiba la wan ban iakren halor kane ka bynta bad ka jingiakren ka dang iaid shait shait"u la ong.
Haba kylli, u la ong ruh ba baroh ki MLA ka UDP kiba la shah jied kin long ki kyrtong ba thikna ban iakhun ia ka election jong u snem 2023.
Shillong: Ka Foreign trade Chamber of commerce Meghalaya (FTCCM) kaba dei ka seng ka baheh bad ka ba la rim ha kane ka kad khaii Dawki LCS jong ki nongkhaii (Exporter) ka pynbna ba kan sangeh ban shalan mar sha Bangladesh (khang iew) lyngba ka kad khaii Dawki LCS kum ka dak ka jingburom lang ia baroh naduh ki driver, ki manager, ki bill boy, ki nongtrei jong ki department ba pher ba pher ba don ha kane ka kad khaii ba kin ioh lad ban leit sha ki ing ki sem ban pynkhreh Christmas.
Kumta ka seng kan sangeh shalan mar sha Bangladesh na duh 23 tarik ha duh 26 tarik Nohprah 2021 bad yn plie iew na duh 27 tarik ha duh 31 tarik 2021 bad yn khang iew biang ha ka 01tarik bad 02 tarik Kyllalyngkot 2022 na ka bynta ban rakhe snem thymmai bad yn plie iew ha ka 03 tarik Kyllalyngkot 2022.
Ka FTCCM ka kyrpad ia baroh ki Exporter ban iatrei lang bad ha ka juh ka por ka ai khublei Christmas ba suk bad snem thymmai basuk ba kmen ia baroh, ong ka kyrwoh na U bah Richard Pohlong, President bad U bah Daniel khongsit, Secretary FTCCM.Shillong: U Bah Joannes Lamare, uwei na ki nongtrei mon sngewbha, ula lait jamin, hynnin ka miet, na ka jingshah set phatok jongu ha District Jail, Shillong.
U Bah Lamare, ula shah kem, ha ka 18tarik Nailur 2021, na Mawlai, ha ka por ba u wan phai na Dimapur.
U la shah kem, ha ryngkat bad lai ngut ki paralok jongu, ha kaba la kynnoh, ba u leit sha Hebron Camp jong ka NSCN (IM), da ka jingleit pan jingmut ban thaw ia ka kynhun kaikhlaw, kaba thymmai ha ka jylla.
Ki pulit ka Mawlai, ki la pynhap ia U Bah Lamare, ha ka kyndon  IPC sections 120B (criminal conspiracy), 121 (waging war against the Government of India), 121A (conspiring to conduct any offense punishable under Section 1210), and 34 (conspires to commit any offense punishable under Section 1210).
(common intention).
Shillong:U myntri kam pohing jong ka jylla u bah Lahkmen Rymbui, ha ka sngi ba ar u la kyntait ba kan don kano kano ka jingiasylla politik, halor ka jingleit buh ia u bomb IED ha khyrdop jong ka ophis National People Party (NPP) hynnin ka sngi da kaba ong ba ka kam sniew ka dei hi ka kam sniew ha khmat jong u.
“Ngam kwah ban kynnoh ba kan don ka jingiasylla politik ha kane ka mat, namar ba ka kam sniew ka dei hi ka kam sniew, ha khmat jongnga bad halor kane ka bynta ynda nga la ioh ia ka kaiphot ba pura hangta ngan sa nang ban ong ba ka dei ka jingia sylla politik ne da kiwei ki daw" la ong u bah Lahkmen sha ki lad pathai khubor.
Haba buh ia ka jingkylli halor ka jingbyrngem jong ka seng kieng atiar ia ki minister, u myntri kam pohing, u la ong ba ka dei ka kamram jong ka Sorkar jylla ban pynthikna ba kan don ka shong suk shongshngain jong ki nongshongshnong ha ka jylla, la ki dei ki minister lane ki riew paidbah.
U la bynrap ruh halor ka jingpynbun ia ki bor iada (Security) ia ki Minister u la ong ba ia kane ka bynta kan shong ha ka jingbishar bniah jong ka sorkar.
Haba kylli halor ka kyrwoh jong u Myntri rangbah na ka liang u Myntri kam pohing u la ong “Ngam dei u nongaiktien jong u Myntri rangbah bad ia ka ei kaba u la kren haduh mynta ngam shem la tip, hynrei na ka bynta jong nga ka ba donkam eh ka long ban pynneh ia ka shongsuk shongshngain jong ki nongshongshnong ha ka jylla".
Haba kylli, u myntri kam pohing u la ong ruh “Ngam lah ban ong ba ka don ka jingpheil jong ki tnad syntiat (Intelligence)ban tehlakam ia kum kine ki jingjia, hynrei ka tnad hi ka dang donkam ban pynkhlain shuh shuh ka rukom trei kam jong ki".
Na ka liang jong ka sorkar lyngba ka tnad pulit kan peitngor kan pynkhlain khnang ba yn lah ban teh lakam ia kum kine ki jingjia baroh, la ong u bah Lahkmen Rymbui.
Guwahati:U Narendra Singh Tomar, myntri ka tnat rep ka sorkar India, ula iathuh mynta ka sngi, ba ka thain shatei lam mihngi kan kylla long ka kad bah jong ka jaka pynmih dieng tlai, ha kaba ka sorkar India, ka la mang pisa na ka bynta T.11,040klur, ban pynmih ia ka umphniang na ki dieng tlai.
U G Kishan Reddy, myntri ka sorkar India, uba peit ia ka Development of North Eastern Region (DoNER), u khot ia ki heh spah, ba kin bei pisa, na ka bynta ka rep ka riang, khamtam ha ka jing pynmih dieng tlai sha ka thain shatei lam mihngi.
Ha U Nailar mynta u snem, ka sorkar India, ka la mynjur ia ka jingbei pisa kaba T.11,040klur ban pynbun ia ka jing pynmih um phniang dieng tlai, ha ki san snem ban sa wan.
Haba kren ha ka jing ialang bad ki nong khaii, U Tomas, u ong ba ka rai jong ka sorkar India, kan pyn long ia ka thain shatei lam mihngi, kum ka jaka pynmih umphniang dieng tlai kaba heh tam ha ka Ri.
U Tomar, u ai khublei ruh ia ka sorkar Assam, kaba kyrshan ia katei ka projek jong ka sorkar India, kaba thew na ka bynta ban nang pynbun ia ka jing pynmih umphniang bam ha ka Ri.
U Atul Bora, myntri ka tnat rep ka sorkar Assam, u iathuh ba ki don mynta ar tylli ki district ha Goalpara bad Kamrup, kiba la sdang ia ka jingrep dieng tlai, ha kaba ka jingthmu, ka long ban shim jaka kaba 1,500 hectare ha ki 17 tylli ki district, na bynta ka jingthung dieng tlai.
Shillong:U MLA barim jong ka Nongkrem Constituency, u bah Ardent Miller Basaiaw moit, u la kynnoh ba ka sorkar Meghalaya Democratic Alliance (MDA) kaba la ialam da ka NPP ka ialam ia ki khun samla jong ka jylla sha ka kam lehnoh.
Haba ia kren bad ki lad pathai khubor ha ka sngi baar u bah Basaiaw moit u la ong “Nga lah ban ong khlem jing artatien ba ka rukom pyniaid ka policy trei kam jong ka sorkar MDA ha ka ba ia dei bad ka shong suk shong shngain ha ka jylla ka niah ia ki khun samla sha ki kam lehnoh".
Haba pynpaw ia ka jingsngewkhia halor ka rukom pyniaid jong ka sorkar ha kaba ia dei bad ka shongsuk shongshngain ha ka jylla u bah Ardent u la ong “Ka jingpheil jong ka sorkar ban pyniaid ia ka policy, ha kaba ia dei bad ka law and order ka long kumba niat ia ki khun samla sha ki kam kieng atiar bad kane ka dei ka ba don jingma kaba khraw ia ka jylla hi baroh kawei".
Haba kylli halor ka jingbuh bomb IED jong ka seng kieng atiar Hynniewtrep National Liberation Council (HNLC) ha ka 4 tarik mynta u bnai ha khyrdop jong ka ophis NPP bad ha ka ba ia dei bad ka jingpynbthei IED ha iew Laitumkhrah ha ka 10 tarik u Naitung U bah Ardent u la ong ruh ba ka sorkar ka donkam ban pynkhlain ia ki bor syntiat bad ban pynbun ia ki bor pahara ban teh lakam ia kum kine ki jing thmu ban pynbthei ia u bomb IED ha Shillong.
“Kine ki jingjia ki dei ka jingpheil jong ki bor syntiat jong ka sorkar, wat la ka sorkar ka ju kam ba ka don bun ki bor syntiat ban tip ia ka plan jong ki seng kieng atiar hynrei ki khlem lah pat ban iada na ka jingpynbthei bad ka jing leitbuh ia u Bomb IED ha ki katto katne tylli ki jaka ha Shillong kumba ngi la iohi" u la ong.
Haba kylli halor ka jingdonkam ba ka sorkar kan khot iakren ia suk noh ia ka HNLC u la ong “Nga sngew donkam ba ka sorkar jylla ka dei ban iaid shakhmat ban pynpaw ia ka jingkloi jong ka ban khot ia ki ne ki samla khlem da buh ia kano kano ka kyndon ha kaba nyngkong ka donkam ban ia kren ban ia syllok ban pynjan ia ki ban sngewthuh ia ki".
Nongpoh:Ki la don ki khynnah skul kiba shu iaid kjat na Patharkhmah sha St.Peter SS kaba don ha Umkadhor, kiba la pyntip sha ka RBYF, da kaba ong ba ki la jynjar eh ban iaid da ka kjat ha ka por ba ki thmu ban leit sha skul, namar don ki khep kaba ki jain phong skul jong jong ki la ktieh lut, kata hadien ba ki la shah kynshait da ka umktieh ha ki kali kiba iaid ba ieng lyngba katei ka surok bad kaba la jia namar ba ki bynta katei ka surok ka dang don hapdeng ka jingmaramot ban shna thymmai.
Haba iadei bad katei ka jingujor da ki khynnah skul sha ka RBYF, Samla Rishan Nongtri, President ka RBYF Patharkhmah Circle, u la kyntu ia u Kontraktor uba pyntrei ia ka surok na Mairang sha Rani bari, ba u dei ban pyndap noh da ki kynja maw ha kiba kum kitei ki bynta, khnang ba kan yn ktah ia ki khynnah skul, kiba pyndonkam ha ka ban iaid kjat ha kitei bynta ka surok naduh PWD Patharkhmah shaduh Umkadhor.
U Rishan Nongtri, u la ong ruh ba ki nongialam Sengbhalang, ki sngewthuh eh ba haba don ka jingthmu ban shna thymmai ia ka surok, kan don beit ka jingthut ha ka leit ka wan ki paidbah, namar baroh ki bynta ka surok kin ktieh ha ka por slap bad pum pum ha ka por ba rang, hynrei halor katei ka jingsniew ha kitei ki bynta ba la kdew, ka donkam ia u Kontraktor ba un shimkhia ban pynbha katba lah, namar ka la ktah ia ka leit ka wan ki khynnah skul.
Utei u nongialam ka RBYF, u la kyntu ia u kontraktor ba u dei ban pyndap maw ha kito ki bynta ba long thliew bad kiba dap um ha ki por ba hap slap bad kaba la pynsohsat ia ki khynnah skul bad katno tam lei haba ki ong ba bunsien ki ju shah kynshait da ka um ktieh ha kito ki kali kiba kum iuh ia ki thliew.
Lucknow: Ka Priyanka Gandhi Vadra, kaba dei ka general secretary jong ka seng Congress, ka la shah kem naduh hynnin ka sngi, halor ka jingthmu jongka, ban leit sha ka Lakhimpur Kheri.
Katei ka nong ialam Congress, ka pynmih khubor mynta ka sngi, ha kaba ka iathuh ba ka la shu shah set beain bad ym shym la don kano kano ka jing ai jingtip, ba ka la shah kem, wat hadien 38 kynta, ba ka la shah kem.
Ka Priyanka Gandhi Vadra, ka iathuh ba ka la shah kem, da ka hukum, kaba tang da ka ktien, ha kaba la iathuh da U   Piyush Kumar Singh, DCP, CO City, Sitapur bad ka la shah kem ha ki kyndon jong ka  Section 151 jong ka CrPC, ha ka por 4.30 nohsngi, jong ka 4tarik Risaw 2021.
Ka Priyanka, ka iathuh ba ha katei ka jingleit jongka, ka leit tang kawei ka kali lem bad saw ngut ki briew, ha kaba ar ngut ki dei ki nongtrei ka seng Congress bad nangta sa U  Deepender Hooda bad U Sandeep Singh.
Ha kawei pat ka liang, U Navjot Singh Sidhu, nongialam ka seng Congress, u maham ba ki nongtrei jong ka seng Congress, kin leit tur lashai ka sngi sha Lakhimpur Kheri, lada ym pyllait ia ka  Priyanka Gandhi Vadra, lashai ka sngi bad lada  ym kem satia ia u khun jong U  Ajay Mishra, myntri ka sorkar India, uba iuh da ka kali ia ki nongrep.
“Lada ym pyllait satia lashai ka sngi, ia ka Priyanka Gandhi bad ym shym kem satia ia u khun jong u myntri ka sorkar India, kumta ki nongialam ka seng Congress, kin leit tur sha  Lakhimpur Kheri!" thoh U Sidhu ha ka tweet.
Shillong: U bah Lamphrang Blah, MDC jong ka Mawphlang Diengiei Constituency, ula pyn iasoh ialade, mynta ka sngi sha ka seng National Peoples Party (NPP).
Ha ka jing ialang, kaba la pynlong ha Mawphlang, mynta ka sngi, U bah Blah, ula pyn iasoh ialade sha katei ka seng, ha ka jingdon lang U Conrad K Sangma, myntri rangbah ka jylla, U Dr WR Kharlukhi, MP Rajya Sabbha bad uba dei ruh U President ka seng NPP ha ka jylla, U Bah P Tynsong, symbud myntri rangbah lem bad shibun kiwei ki MLA bad ki myntri sorkar jylla.
Ha kajuh ka por, U Dr WR Kharlukhi, President jong ka seng, ula pynbna ruh, ba U bah Lamphrang Blah, uba dei ruh u myntri jong ka Hima Mawphlang, un iakhun ia ka elekshon shiteng samoi, ka ban long ha ka 30tarik Risaw, na katei ka Constituency.
U Bah Blah, ula ju dei U MDC jong ka seng Congress, ha kine ki saw sien ba ladep, kaba la sdang naduh u snem 2004.
Shillong: Ha ka Vinoo Mankad Trophy match kaba dei ruh ka match kaba khatduh jong ka Meghalaya pyrshah ia ka Sikkim kaba la ialeh ha Ranchi hynnin ka sngi, ka kynhun Meghalaya kaba la i dei ba kan jop pyrshah ia ka Sikkim ha kaba ha ka kylla step jong ka jingleh kai, ka Meghalaya ka la lah ban da pynliem noh 6 ngut ki wicket tang ha ka 16 run, hynrei ka Sikkim ka la lah pat ban khie khlieh na kane da ka jingleh tyngeh naduh ki wicket ba hynniew jong ka bad ban kyntiew ia ka run jong kane ka kynhun haduh 155 run ha ka 44.5 over.
Na ka liang ka Meghalaya u PM Sajntosh u ioh (2/21) bad u Bharat Gurung u ioh (2/25) katba u Gavineal Marpna (1/25) u la ioh ban pynkut noh ia ka partnership jong u wicket uba hynniew uba la kyntiew ia ka run jong ka Sikkim.
Shuh shuh u Wankitlang Nongpluh (2/36) hadien ka jingshong thait jong u ha ki jingleh kai kiba la dep, myn ta u la ioh ban pyn khyl lem ia u top-scorer jong ka Sikkim kata u Ankur uba la kamai 76 run.
Ha ka kylla miet pat watla ka Meghalaya ka la lah ban pynioh ia ka run rate kaba 3 run ha ka shi over ban jop ia kane ka match hynrei na ka jing khyllem kloi noh jong ki wicket ka la duh ei ia kane ka kabu kaba khatduh ban jop ia kane ka match ha kaba ka la lah ban kamai tang 109 run ha ki 35.3 over bad khyllem lut baroh ki wicket.
U Captain Kevin Christopher u dei u nong tied uba lehkai bha ha kane ka sngi da ka jingioh 41 run hynrei da ka jingiai khyllem noh jong ki wic ket ym da ioh bha ia ka jingkyrshan ba ka kynhun ka donkam ban kop ha kane ka match.
Ha kane ka Trophy ka kynhun Meghalaya ka la ioh ban ialeh san tylli ki match ha kaba ka jop tang shi sien, rem lai sien bad duh ei kawei.
Shillong: Da ka jingrem noh jong ka kynhun Meghalaya ha ka Jammu & Kashmir da 75 run ha ka Women’s U-19 One Day Trophy kaba la ialeh hynnin ka sngi ha Bhubaneshwar, ka kynhun Meghalaya ka la hap ban leit phai noh da ka jingrem noh jong ka ha ki lai tylli ki match bad ar tylli kiwei pat kiba la duh ei kiba la ialeh ha ka Plate Group.
Ha ka kylla step ka Meghalaya ka la jop ia ka toss bad jied bad kawang bad ap bol shwa ha kaba ka Neelam Roy ka la lah shwa ban pynkhyllem wicket khlem da ai satia ia ka run bad ka la ioh (1/21), ka Sistilin Ryntathiang ka la ialeh bha bad ka ioh (2/25) katba ka Ankita sharma ka ioh (1/27).
Ka Jammu & Kashmir pat da ka jingiai neh ka wicket kaba ar ki la lah ban pynneh ia ka partnership haduh 82 run bad la lah ban kyntiew ia ka run jong ka J&K haduh 177/5 ha ki 50 over.
Haba phai sha ka Meghalaya ha kine ki match kiba la dep, la iohi ba kam ju la lah ban kot sha ka 100 run, hynrei tang ha ka match kaba hynnin ka sngi ka la lah ban poi sha ka 100 khlieh hadien ba la sakhi ia ka jingkawang bol jong ka Kashmir kaba la pynbun da ki extra kaba kynthup haduh 31 tylli ki wides.
Ki don tang lai ngut ki nongtied ka Meghalaya kiba la kot sha ka 10 run shaneng kata ka Sharma kaba la ioh bun da 20 run, ka Roy ka ioh 16 bad ka Emisakani Warjri kaba la iaineh haduh kaba kut da 12 run.
Da ka jingkhyllem lut jong ki wicket ka Meghalaya ka ioh tied 102 run ha ki 45.2 over.
Nongpoh:U Narendra Singh Tomar, Myntri ki kam rep kam riang bad uba deipeit ruh ia ki Nongrep, myn hynnin ka sngi u la wan ban jngoh ia ka Indian Council of Agricultural Research (ICAR) bad ia ka Central Agricultural University, kiba dei ki tnat treikam ka sorkar pdeng bad kiba iadei halor ki kam rep kam riang.
Ha katei ka sngi kaba utei u Myntri sorkar pdeng, u la wan ha katei ka jaka, la synranlang da u Bah Banteidor Lyngdoh, Myntri ka sorkar jylla, ki nongialam jong ki kynhun Nongrep bapher bapher, ki heh ophisar sorkar lem bad kiwei de.
Ha kaba nyngkong eh, utei u Myntri sorkar pdeng, u la leit ban jurip ia ICAR bad uba la pynbna ruh ba kito ki nongtrei ba shipor kiba hap ha ka thup Temporary Status Employees (TSM), hynrei kiba la trei bun bun snem ha katei ka jaka, mynta la ithuh ia ki da ka sorkar India bad kiba la long kum kita ki nongtrei ba pura ha katei ka jaka.
Halor katei ka jingioh trei pura ki nongtrei ba shipor ha ICAR, u la ong ba katei ka la urlong ka dei namar ka ba la shimkhia da u Narendra Modi, uba don ruh ia ka jingangnud ban nangkyntiew shuh shuh ia katei ka ICAR, khnang ban nangkyntiew shuh shuh ia ki kam rep ha ka jylla bad ha ka ri hi baroh kawei.
Lyngba katei ka sngi ka jingwan jong u ha kitei ki jaka, utei u Myntri ka sorkar pdeng, u la ioh ruh ia ka lad ban iakren bad ka kynhun ki Nongrep na kiwei kiwei ki jylla shatei lam mihngi bad kiba dei ruh ki Nongrep, kiba rep ia ki jait jingthung bapher bapher.
Utei u Myntri sorkar pdeng, u la ong ba ka sorkar pdeng ka don shisha ia ka jingangnud ban kyntiew ia ki kam rep kam riang ha ki jylla kiba don ha shatei lam mihngi, kumta dei halor katei ka nongrim ban tip ia ka jingeh ki Nongrep bad kumno ban thaw ia ki lad ki lynti ban iarap ia ki Nongrep, kaba la pynlong ia u ban un wan jurip hi dalade ha ICAR bad CAU.Shillong: U Myntri Rangbah barim bad u nongïalam ka Congress Legislature Party u Dr.Mukul M Sangma bad u President ka Meghalaya Pradesh Congress Committee u Bah Vincent H Pala la paw ba kam shym la don ka jingïaid beit hapoh ka parti naduh ba ka AICC ka la thung ïa u Bah Vincent kum u nongïalam ka Congress Meghalaya Unit kaba thymmai.
Na ka liang u Dr.Mukul Sangma, u la pynpaw ruh ba ki nongïalam ka parti ki khlem kynjoh ktien ïa u ha ka por ba thung ïa u Bah Pala.
Na katei ka jingkynrum kynram la ong ba ka la long ka jingeh ïa ka Congress Meghalaya unit ha shwa ki ilekshon shiteng samoi ha ki lai tylli ki Assembly seat bad dei na katei ka jingbym sngewbha ba la pynlong hadien ïa u Rahul Gandhi ban kynduh ïa u Mukul Sangma bad ïa u President ka Congress Meghalaya u Bah Vincent H Pala ha ka lah sngi U Blei.
Lah ban pynkynmaw ba u nongïalam ka Congress Legislature Party u Mukul M Sangma bad u President ka Meghalaya Pradesh Congress Committee u Bah Vincent H Pala kim shym la don hapdeng ka jingïaid beit ïaid ryntih ki kam ki jam naduh ba la thung president ïa u Bah Pala.
Na ka liang u Dr.Sangma, u la ong ruh ba ka parti kam shym la kynjoh ktien ïa u ha ka por ba thung ïa u Bah Pala.
Ka la don ruh ka hamsaïa ba u Dr.Sangma u lah ban kynthih diengkper noh sha ka seng Trinamool Congress.
Hynrei ha kawei pat ka liang kitei ki nongïalam ka Congress Meghalaya ha ka sngi Saitjaiñ ba la dep ki la ïa kynduh lang bad la rai ruh ba kin ïatreilang hapoh kine ki ilekshon shiteng samoi ki ban wan.
“Na ka liang jong u Rahul Gandhi u la kynduh ïa u President ka Meghalaya Congress Committee u Bah Vincent Pala bad u nongïalam ka CLP u Dr.Mukul Sangma, ha ryngkat lang bad u nongpeit nongkhmih ïa ka Meghalaya (in-charge) u Manish Chatrath bad u AICC General Secretary K C Venugopal hapoh ka jaka sah jong uat his residence," ong ka seng Congress.
Ïa katei ka jingïakynduh la sakhi ruh lyngba ka dur ba ki la pyni hapoh ka twitter kaba ki la shon hapdeng kitei ki nongïalam ka Congress hadien ka jingïalang.
Ha kawei ka liang lah ban ong ba ka Congress ka la dep pynbna kyrtong ban ïakhun ha kitei ki ilekshon shiteng samoi hapoh Meghalaya, ha kaba u Bah Highlander Kharmalki un ïakhun na Mawryngkneng-ST seat, u Bah Kennedy C Khriem na Mawphlang-ST constituency bad Hashina Yasmin Mondal napoh Rajabala constituency.
Shillong:Kum shi bynta ban pyniaid shakhmat ia ka jingpynbeit ia u pud u sam hapdeng ka jylla Assam bad Meghalaya myn hynnin ka sngi ka Regional Committee na Meghalaya bad na ka jylla Assam, ki la leit ban hiar jurip lang sha ka thain Langpih.
Na Meghalaya la ialam da u shongknor ka “Regional Committee" u bah Renikton L Tong khar, uba dei ruh u myntri ka sorkar Meghalaya, la don u bah KP Pangniang, bah Kimfa S Marbaniang, bah Gigur Myrthong, DC ka west Khasi Hills bah T.Lyngwa bad kum juh kiba na Assam.
Ki shnong kiba kane ka kynhun mynta ka sngi kila leit ki long ka Hahim, Aradonga, Tuhiapara, Malang, Salbari bad Athiabari, ha kane ka jingleit la don ruh ia ka jingialang paidbah ban ia kynduh ia ki nongshnong shnong da ki heh sorkar na Meghalaya bad Assam.
Lah ban pynkymaw ba ki dkhot na kane ka jylla Meghalaya kila leit sha Assam ha ka sngi u blei ban ia kynduh ia ki bor jong ka Kamrup District bad mynta ka sngi ki la leit lang sha madan ban peit bad ban ioh sngew ia kaei kaba ki paidbah ki don ban kren ha kane ka jingiakren pynbeit pud ha kadeng ka jylla Meghalaya bad Assam.
Kane ka jingleit sha katei ka jaka ka long ba katei ka thain Langpih kadei ka jaka ba don ka jingiakajia pud la bun bun snem mynta bad ka sorkar Meghalaya bad Assam ruh ki la shim ia kane ka jaka kum kawei kaba dei ban ia pynbeit hapdeng kine ki ar tylli ki jylla.
Shillong:U Myntri ka tnat ka Koit ka Khiah ka sorkar jylla u James K.Sangma u la banjur halor ka jingdonkam ban pynkhlaiñ ïa ki kam sumar paidbah ha ka jylla.
U la banjur ba ka jingpynlut ïa ka pisa hapoh ka Koit ka Khiah kadei ban long kaba hakhmat eh kaba kongsan.
Haba kren kum u kongsan ha ka prokram ba la pynlong da ka Indian Institute of Public Health- Shillong (IIPH-S) ban pynshai halor ka kam sumar paidbah ha ka jylla, na ka liang u Myntri u la pynpaw ka jingshisha ba ha Meghalaya tang 12% ki khynnah pule kiba shim ïa ka subjek saïan ne Science stream ha ka +2.
Lah ban kdew ba katkum ka jing kheiñ ka Meghalaya MBOSE +2 ki result ha u snem 2020 ka pyn paw ba tang 12% ki samla pule ha Megha laya kiba leit Science Stream, katba 7% ki jied ïa ka Commerce stream, bad kiba bun kumba 81% ki samla pule ki dei hapoh ka Arts Stream.
Ha kawei ka liang ne markhongpong, ha kiba bun ki jylla ba la kiew ka roi ka pa, kum ka jylla Tamil nadu, Kerala, Karnataka bad Maharashtra, ka percentage jong ki khynnah pule ba leit pule saïan ha ka +2 ki long hapdeng 70-85%.
Lah ban kdew ba ka IIPH-Shillong ka la plie ïa ka Bachelors in Public Health (BPH) ka prokram ha une u snem, ban pynshlur khambun ki khynnah pule ban leit pule ne shim ïa ka subjek saïan khnang ba ïarap pynbun ïa ki briew kiba trei hapoh ka Koit ka Khiah.
Haba ïaroh ïa ka jingsdang ka IIPH, na ka liang u Myntri u la pynthikna ba un sdang ka jingïakren bad u Myntri Rangbah ka jylla halor ka jinglah ban pynïoh ka baibam na ka bynta ki samla pule.
Haba ai khublei ïa ka kynhun ki samla pule ne ka 1st batch of Masters in Public Health (MPH) halor ka jingjop ban pyndep ïa ka degree jong ki na IIPH-Shillong, u Myntri u la ai khublei ïa ka IIPH-Shillong halor ka jingkyrshan sha ka State Health & Family Welfare Department halor ki kam wadbniah ha ki bynta bapher bapher ka Koit ka Khiah.
Ïa ka prokram la sdang da ki kyntien pdiang sngewbha da ka Dr.Melissa Glenda Lewis, bad jingkren na Dr.Sandra Albert, Director, IIPH-Shillong bad kiwei ki prokram ba kongsan, nalor ka jingpyni ïa ki jingpynkhreh ïa ki rukom sumar jingpang, khamtam ka khlam Covid 19.
Katba u Principal Health Secretary, Sampath Kumar, IAS, uba long u Symbud kongsan u la ong ba ka jylla ka don ha ka kyrdan kaba 4 napdeng ki jylla baroh ha kaba ïadei bad ka jingpynlut pisa ha ka Koit ka Khiah bad mynta donkam ban pynleit jingmut ban kyntiew ïa ka Koit ka Khiah da kaba kyntiew ka jingpynlut.
Ha ka prokram la sakhi ka jingïashim bynta bad jingïasyllok hapdeng ki heh ka tnat ka Koit ka Khiah napoh ka Directorate of Health Services (DHS), NHM-Meghalaya, kynthup ki heh ka tnat ka Koit ka Khiah ha ryngkat ki samla pule bad ki dkhot nongtrei ka IIPH-Shillong.
Dehradun:U paidbhur uba ïadon kumba 500 ngut eiei ki la hiar thma kynsan ïa kawei ka ïing pynlong jingduwai kaba hapoh ka Shnong Roorkee kaba dang hab hapoh ka Haridwar district, ki la tied ïa ki briew, ki la pynpra ïa jaka mane, kynnoh ki nongshong shnong kiba dang ïalum lang ban pynlong jingduwai kyrpang ha ka sngi U Blei, ka 03 Risaw mynta u snem.
Ki la bynrap ruh ba kitei kiba thombor ki la pyrta ruh ki kyntien jong u blei Hindu da kaba pyrta ‘Jai shri Ram’ bad ‘Vande Mataram’.
Na ka liang ki pulit ki la ïathuh ba halor katei ka jingjia ki dang pynlong ka jingtohkit.
Na ka liang u Vivek Kumar, circle officer ka Roorkee u la ong, “Ïa kane ka jingjia dang pynlong ïa ka jingtohkit bad baroh kito kiba donkti yn kem.
"Katei ka la jia hapoh Solanipuram Colony kaba ha Roorkee ha ka por kumba 10 baje mynstep ha kaba ka kynhun kumba 500 ngut ki briew, ki la poi ha ka jaka pynlong jingduwai ki la hylla pyrta, kiba kynthup ruh ka jingdonlang ki Longkmie, ki la pyrta bad kynnoh ïa ki nongïalap niam ba ki la pynlong ïa ka jingduwai pynkylla niam jubor ïa ki Hindu ha ka kyrteng jong ka jingïalum lang ban duwai bad pynpaw jingieid ïa ki para briew.
Kitei ki paidbhur ki la pynjot pynpra ïa ka Ïing duwai bad kumjuh ruh ki la bom la tied ïa ki riewngeit Khristan kiba dang pyni ïa kidaw bad kitei ki paidbhur halor katei ka jingduwai ba ki la pynlong.
U N Wilson uba la long Khristan la katto katne snem bad uba don ha katei ka ïing duwai u la ong, “Ki la ktah kti, kren sniew bad ki la kynton shibun ki jingkynnoh riewkhlaw halor ka jingpynkylla niam beaiñ.
Mynta la palat 20 snem ngi la pynlong ki jingduwai, ki jingïakynduh lang bad leh ïa ki kam isynei bad ieid para briew napoh kane ka ïing duwai.
"Ha kawei ka khubor, la ïathuh ba la don kumba 15 tylli ki Ïingmane kiba la shah pynpra bad ki riewngeit, kynthup ki Longkmie ki la shah bom shah tied ha ki jaka bapher bapher b hapoh ri India ha ka lah sngi U Blei ka 3 tarik u Risaw, 2021.
Shuh haba ïadei bad ka jingjia ha Roorkee, kawei ka nongïalam Khristan kaba la khot kyrteng ka Sister Sadhna kaba la ïalam ïa ka jingïaseng duwai hapoh ka Balang ha Sonali Puram Roorkee Uttarakhand ha ka step jong ka 3 tarik Risaw.
kynsan kynsan kitei ki paidbhur ki la rung hapoh ka Ïingmane bad sdang ban tied ban bom khlem da mab ruh wat ïa ki kynthei bad ki la pynjot pynpra ïa ka jaka duwai.
Katba u Saral Patel ha ka twitter u la thoh bad buh jingkylli: “Ka Ïingmane ka la shah pynjot pynpra shah thombor ha ki riewdakaid ka RSS hapoh Roorkee, Haridwar.
Ki longkmie ki la shah bom shah tied, la pynjot pynpra ïa ka jaka duwai.
U Myntri Rangbah ka jylla u Pushkar Singh u don ha Haridwar District haba katei ka jingshah thombor ka la jia, hato kane ka jingthombor dei ba la mang da ka jylla?".
Shillong: Ha ka kyrwoh khubor, kaba dang shu pyllait mynta, ka HNLC, ka kam trai halor ka jing leit buh bom IED jongka, ha ka ophis jong ka NPP ha Lachumiere, tangba kam shym la pynbthei satia.
Katei ka seng, ka kam, ba ka ioh jingtip, kaba thikna bha, ba ka jing shah pyniap jong U bah Che, ka dei na ka daw jong ki katto katne ngut ki myntri ka sorkar Meghalaya.
Ka HNLC, ka kylli, la kitei ki myntri sorkar, kin phet shaei, ha shwa jong kine ki elekshon, ki ban sa wan.
La ong ruh ba ki pulit, ha kine ki sngi, ki la shu kem ia ki samla ba lui lui, khlem ki daw kiba biang, ban pyn ngat ia ki, ba ki dei kiba donkti ha ka jingsiat iap ia u Bah Che.
La ong ruh ba ka jing kynnoh pyrshah ia U bah Che, ba u donkti ha kaba dawa pisa bad leit buh bom, ka dei ka jingkren bakla bad ka jing bym tip ia ki jing shisha, la ong shuh shuh.
Ka HNLC, ka hukum ia kito ki nongtrei jong ka seng NPP, ba kin mih mardor na katei ka seng bad ba kin nym bit ban pyn iasoh shuh satia ialade bad katei ka seng bad ba ki dei ban leh ia kata hapoh shibnai bad katei ka Council, kan shim ia ki rai kiba tyngeh ia ki nongtrei jong katei ka seng ha Khasi, Jaintia hills.
Ka HNLC, ka khot ia ki samla jong ka jylla, ba kan ai kyrteng ia ki President, ki general secretary jong ki shnat trei kam bapher jong katei ka seng, da kaba kin pyntip sha ka  council lyngba ka email hwinnermark@gmail.
com lane ba kin shu  inbox ia ki kyrteng ha ka FB ac @sainkupar nongtraw, ong k kyrwoh na U bah Saińkupar Nongtraw, General secretary cum Publicity secretary,HNLC.Nongpoh: Ha kawei ka jingjia aksiden kaba la jia hynne ka janmiet hapoh ka surokbah NH-6 ha Ri Bhoi, ki la don 2 ngut ki briew kiba shong ha kawei ka Scoty kaba don ia u number ML-10C-4221, ki la mynsaw jur eh, kata hadien ba ki la shah syllad ha kawei ka trok.
Katei ka jingjia ka la jia ha ki bynta ka shnong Umdihar, ha ka por 3 baje ei ei janmiet, ha kaba katei ka Scoty kaba la iaid ha ka liang ban hiar sha Nongpoh bad la ong, hynrei haba la poi ha shnong Umdihar, la ong ba katei ka Bike ka la shah syllad ha kawei ka trok kaba ym don kiba iohi ia kata ka trok.
La ong ruh ba uba la kham mynsaw jur na katei ka jingjia ka dei ia u briew ba shong hadien, namar ba um shym la phong helmet, katba uba u nongniah u kham duna namar ba u phong helmet.
Ia kitei kiba la mynsaw na katei ka jingjia, la rah noh mar mar ha Civil Hospital Nongpoh.
Shillong: Ka Seng Meghalaya Physical Education and Sports Association (M.P.E.S.A) ka la leit ban ia kynduh ia u Bah Lahkmen Rymbui, Myntri ka tnat pule puthi jong ka jylla ha ophis treikam jong u, ha ka 1 tarik u Risaw, 2021.
Na ka liang ka Seng ki la ioh ban pynsngew shwa ia ka nongrim kaba ka Seng ka ieng na ka bynta ban pyn sngewthuh paidbah ia ka jingdonkam jong ka subjek Physical Education ha ki skul bad ki kolej.
Ki la ban khia khamtam ia ka jingmyntoi jong kane ka subjek ban wanrah ha ki khynnah pule bad ka jingim jong ki kaba man la ka sngi.
Lyngba kane ka subjek ki khynnah pule kin tip kham bniah ban sngewthuh shaphang ka jingkordor jong ka jingkoit jingkhiah bad ka jingioh myntoi lyngba ka jing kilan met ha ka rukom kaba biang bad kaba dei dur bad ka jingim kaba man la ka sngi.
Ka Seng ka la pynpaw ruh ba katkum ki jingpyntrei kam kiba thymmai jong ka sorkar Kmie ka ba la pynbna lyngba ka National Education Policy 2020 bad kumjuh ruh ka sorkar jylla lyngba ka Meghalaya State Sports Policy 2019 bad ka Meghalaya State Education Policy 2018 ki la kdew shai bad shim ia ka Physical Education kum kawei na ki subjek kaba donkam tam eh ha kane ka juk kaba mynta.
Kumta, ki dkhot ki la kyrpad ia u Myntri ba yn kynthup lang noh ia ka Physical Education kum ka wei na ki subjek kum ba leh lem kiwei Board, kata ka Central Board of School Education (C.B.S.E) bad ka Indian Certificate School Education (I.C.S.E).
Ki dkhot jong ka Seng ki bynniaw namar na ka liang jong u Myntri u la pynpaw ba ia mynta hi ka sorkar ka don ha ka khim khait, ha kaba ia dei bad ka pisa ban pyntreikam ia katei ka phang.
Ka Israel bad ki sngi Bakhadduh.
La jan ha baroh kawei ka Bible ka kren shaphang ka Israel.
Ka Israel ka dei ka briew khmat jong u Blei.
Naba uta uba ktah iaphi , u ktah ia i briew khmat jong nga- ong u Blei.
Sekhariah2:8.
Ka Israel ka long ka ri kaba u Blei ula jied kyrpang ha pyrthei naduh kaba sdang namar u don ka jingthmu.
Ka long ruh ka ri kaba rit tam napdeng ki ri khrawbor ka pyrthei (world super power) u Blei ula pyllong iaka Israel ha kine ki sngi khadduh kum kawei napdeng kita ki super power, bad kane kala pynlngngoh ia ki ri ka pyrthei.
Ngi im haki sngi bakhadduh.
Ka Israel ka don ka bynta ba khraw ha kine ki sngi ba khadduh.
Ki sngi ba khadduh (Last days) ki long, mynta.
Bad ka ktien u Blei ka don ban iathuh eiei shaphang ka Israel haka jingiadei jong ka bad kine ki sngi kiba khadduh.
Ka ktien u Blei ka pynsyriem iaka Israel kum uta u Diengdumbur: U Jisu u ong- “To nang iaka pharshi u Diengdumbur.
Haba ka tnat jong u kala lung bad sei sla, phi tip ka lyiur kala jan.
Maphi ruh haba phin iohi ia kine kiei kiei, to tip BAKA LA JAN, HA KI JINGKHANG.Mathaios 24:32-33.
U Diengdumbur ula khie lung naduh shwa u 1948, kaba mut ka Israel kala khie im naduh u 1948 A.D bad shwa ia kata.
Ka lyiur ka la jan, ka thew iaki por ba jynjar ka por ki eriong erngit ka por ki umsnam shyrkhei, bad kata ka long mynta bad shakhmat (now and onwards)Ki Israel ki ladon mynshwa sha kylleng ki ri ka pyrthei hadien bala pynjot noh iaka Temple ha Jerusalem ha u 70AD.Kila sakma sha kylleng, ki la long ki soh shnong bad ki mraw ha ri nongwei.
La ibein bad leh bein iaki.
Ym tang katta, hynrei ki  la mad iaka jing kthang ba shyrkhei ha kaba uta u syiem uba hynniew , u Adolf Hitler ka Nazi Germany ula pyniap dusmon haduh 60,00,000 (Hynriewphew lakh) ngut ki Israel,kata naduh u snem 1939AD haduh 1945AD.Ia kaba u Daniel ula dep iathuh lypa ha lor kane.
Daniel 9:26/Deuteronomi 28: 67.
Ha kata ka por la khoh snieh im ia ki khun Israel, wow ka jingshyrkhei!.
Dei ia kaba kum kane ka por kein ba u Esekiel Nongiathuhlypa u la iathuh shaphrang ka them ki syieng ba tyrkhong namar ba ki Israel ki la mad ia ka jingtyrkhong kaba khraw kaba ki la jan ban duh jait noh na sla pyrthei da ka jingpyniap dusmon ki nongshun.
U Blei u la phah ia u Esekiel ban iathuhlypa da kaba ong – “kumne u ong u Trai u Blei ha kine ki shyieng, Ha khmih ngan tian mynsiem ha phi, te phin im.
Ngan bun ki thied ha phi, Nga pynmih ia ka doh haphi, Ngan tap ia phi da ka snieh (skin) Ngan tian mynsiem ha phi, Te phin sa im….
Ko khun u briew, kine ki shyieng ki long ka Iing Israel Baroh.
Esekial 37:1-11.
Shuh shuh, u Blei u la kular ia ki Israel ba hadien kine ki jingjia un sa pynwan pat ia ka sha ka Ri jong ki hi…….
Ngan pynshong ia phi ha ka Ri jong phi hi, phin iohtip ma nga u Trai Nga la kren  ia kata bad nga la pyndep ruh iaka – ong u Trai.
Esekiel 37:14.
Shisha la pyndep ia ka jingkular u Blei halor ki Israel baroh.
Hadien u 1945 ter ter ki Israel ki la wan phai tad ha u 1948 AD la pynbna da ka U.N.O ha ka 14 tarik May 1948 AD ba ka Israel ka long ka Ri laitluid ban leit phai shala ka Ri ki kpa tymmen jong ki hyndai.
Hangne la pyndep ia kaba u Jisu u ong- haba phi iohi u Dieng dumbur u la khie lung ka Lyiur ka la jan.
Mynta une u diengdumbur ne Israel u la khie lung la kumba 78 snem eiei (70 AD- 2021 AD).
Kumta ka lyiur ka la sdang mynta kein.
Mynta ngi don hapoh ka lyiur ki por ba shitom ba jynjar, ka por ki thma ki nem sinew bad kiwei.
Ki shyieng ba tyrkhong ki la ieng ban ialeh thma, la pynkhreh ia ka thma ba man ka sngi pyrshah ia ki nongshun ki Ri Arab khamtam ka Ri Iran mynta.
Ka Israel ka la biang ha ka bor ka jingstad science bad Technology ka juk mynta kumba ngi la iohi, kamdei shuh ka Israel barim, hynrei kaba thymmai (Modern Israel) Ka Ri khrawbor.
U Jisu u la ong – “Haba phi iohi ia kine kiei kiei, to tip ka la jan, kaba kut kala jan.
ka pyrthei mynta ka dang ap ia kata ka Temple kaba Lai (third temple) kaba yn sa pynieng ha Jerusalem.
Tang shumih kane ka hukum, ka pyrthei kan rung sha ka jynjar bah (Ka lyuir) ka bym pat ju long na myndang long ka pyrthei.
Mathaios 24:21.
Nangne, ngi sngewthuh ba ngi im mynta ha ki sngi Bakhadduh.
Ka Israel kan ioh ban shongthait mynta miet bad sngi namar ki nongshun jong ka ki kwah pynjot ia ka, Hynrei kim tip pat ba u don u Blei ha Israel.
Uba ktah ia ka Israel, u ktah kein ia ki khmat u Blei.
Sekharaiah 2:8.
Kumta ka Israel ka pyni ia ki dak ki sngi ki Bakhadduh.
Amen.
Shillong: Mynta ka sngi, ha ka por  03:40 baje nohsngi, ki pulit, ki ioh jingtip, ba ka don ka pla, kaba la shu ieh kumto, ha khmat jong ka ophis ka  National Peoples Party (NPP) ha Lachumiere.
La phah mar mar ia ki pulit jong ka  Bomb Detection and Disposal Squad (BDDS) lem bad ki pulit ka  East Khasi Hills District.
Mar ia poi ha katei ka jaka, ki pulit ki la ker sawdong ia ka ophis jong ka NPP bad ki pulit BDDS, ki la plied ia katei ka pla bad ki la lap ia uwei u bom, ha kaba la pynlip noh da ki pulit jong ka BDDS.La shimti ban tohkit, halor katei ka jingjia, da ki pulit ka  Laitumkhrah Police Station bad la pyn ngat ia ki dkhot jong ka HNLC, kiba kam trai halor katei ka jingjia, lyngba ki social media, ha kaba ki buh ia katei ka tiar pynbthei ha khmat ophis jong ka NPP.Shillong: Ha ka step jong ka sngi nyngkong kata ka 4 tarik u bnai Risaw 2021, la don ba wan buh ia kawei ka plakot kaba don ia ki tiar pynbthei shabar ka ophis jong ka National People’s Party(NPP) kaba don ha Lower Lachumiere.
Ha kaba iadei bad kane ka jingwanbuh ia katei ka plakot ha katei ka jaka, na ka liang ka seng Hynniewtrep National Liberation Council(HNLC) ka la bah khlieh ba dei ma ka ba wan buh ia katei ka plakot ha katei ka jaka da ka jingthmu ban pynbthei ia u bom ha kaba la ong ba hapoh katei ka plakot la don ki tiar pynbthei.
Katkum ka jingioh lum jingtip la iathuh ba ki bomb squad ki la poi mar mar ha katei ka jaka bad ka jingtohkit ha kaba iadei bad kane ka jingjia ka dang iaid shakhmat.
Na ka liang u General Secretary ka seng HNLC, u Bah Saiñkupar Nongtraw ha ka Facebook jong u, u la thoh ba ka seng HNLC ka shim ia ka jingkitkhlieh halor ka jingdonkti ban buh ia utei u bom IED ha Lachumiere ha phalor ka ophis jong ka NPP ha ka step jong ka 4 tarik u bnai Risaw 2021.
Shillong: Kiba ioh pang covid mynta ka sngi, ki don 112ngut bad kiba jem na ka jingpang, ki don 164 ngut.
Don uwei uba iap bad u dei u bym pat dep injek satia.
Kiba dang don ha ka jingpang, ki don baroh 1,494 ngut bad kiba iap, ki don 1,408ngut baroh.
Ka East Khasi hills, ka don 63ngut kiba ioh pang thymmai bad nangta ka West Khasi hills, ka don 34ngut kiba ioh pang.
“Khie doh ia i mama" la bthah u kpa ia la ki khun.
Ki la doh iwei hadien iwei pat.
U mama u la sei ki jingbam dihsha bad ki jingbam khutia ban ia bam myllen ki pyrsa rit“Phi phun kumto nga la kyndit palat nga nang pyrkhat tip lah jia aiu" la pynpaw ka hynmen bad ka tur kham shajan.
“Wa! i kong phi kyndit lei ko tangba shu iathuh ba wan shnong ruh.
Phi la tip hi haba don ka kam hap hiar khnang hi sha shnong ban iakren khamtam ia ki kam bakhia" la pynpaw u para.
“Te nga kwah tip noh ba nga lynga ka mynsiem" la phla hok ka hynmen.
Ka long kumne kein kong.
U Bhalang u la ioh kam Peon hapoh ophis bad u hap join noh ha ka 18 tarik mynta hi u bnai.
“He! u la ioh kam u khun seh?" la pynpaw jingkyndit ka kmie.
“Ho-oid kein.
Myn hynnin ngi la wan shapoh ophis ba phah wan u ophisar.
Nga ruh nga kyndit ba u la da lah thep kam noh ia u Bhalang.
Ha ka jingshisha nga pyrkhat tharai la shem snem" la iathuh u para.
“Kata te ka dei ka bor hi u Blei kaba pynjia ia kita baroh.
U iohi ia ka iing jong nga kaba shu iaksaid dohiap kumne" la ong ka kmie da ka jingjaw ummat kmen.
“Phi la kham sting ka jingkit bad u Bhalang u la lah ban iarap kylliang ia la ki para.
U ioh Rs.10,500/- shi bnai" la iathuh u Kni.
“Ade! nga sngew ioh mynsiem" la ong sa u Kynum.
“Te, nga hiar khnang shane ym dei eh ban wan iathuh ia ka jingiohkam, ia kata lada shu pyntip da ka phun ruh biang hynrei ban ia pynbeit bha ia ka shong ka sah jong u wei haba u la don la ka kamai.
Nga ruh nga la khia ka jingkit na ka bynta la ki khun.
Hynrei kumba nga la kular ha khmat jong phi bad i kynum ba ngan phah skul katba nga dang lah kyrshan.
Te, mynta la plie ka lad ia u" la pynpaw u para.
“Kaba dei ka jingong i kynum" la mynjur u kpa u ksan.
“Te phi pyrkhat ngin ialeh kumno hep" la twad jingmut ka hynmen.
“Ia kata kein nga kwah ba ngin ia kren bha"“Nga mut ban ong kumne.
Ieh ia mynta shi por u mat sah shuwa bad nga.
Te ia ka tulop kaba u ioh un nang pynlang ei ban shna sem ha kper jong nga tad haduh ba un da ioh lad shawei.
Ha u snem thymmai pat un sah noh la ka jong ka iing kaba shna shipor ha kper bad un ialam iwei ne arngut ki para ban phah skul.
Ma u ruh kan bha shibun lada u bteng da kaba leit klas miet ban pyndep ia ka Degree.
Ha Mawlai ruh don ka Kolej miet ba la thmu kyrpang ia kito ki bym iohlad ban leit klas mynsngi.
Nga tharai kata ka biang.
Ne phi don kumno kong bad i Kynum?" u la twad jingmut na ki.
“To ong shuwa ma phi kmie" la ai jingmut u menkpa da kaba peit sha ka.
“Nga lei ngan ong kumno.
Nga kaba sah sha nongkyndong ha ka tlot jingmut nga tharai kata ka jingmut i hep ruh ka long kaba bha.
Ka jingbha ka long ba haba ki khun ki sah hajan u Kni kan shngain shibun.
Lada ki long kumno kumno ruh, i mat pynpeit bad sneng lem ia ki.
To ia kaba shadien te ngin sa peit.
Ka por kan sa batai bad ki jingkylla kin wan" la pynsngew ka hynmen.
Shillong:Ka Federation of Khasi Jaintia and Garo People’s – Jowai Town Circle, hapoh ka jingialam jong u President, bah Dinovert Challam ryngkat bad ki dkhot ki la leit jngoh ia ka jaka ri khunswet kaba ngi tip kum ka Children Home kaba don ha Khihmusniang ha Jowai.
Ha kane ka jingleit jngoh na ka liang ka seng, ka la ioh ban synniang da ka song pisa kum ka jingiarap ia kane ka jaka ri khunswet bad la pynlong ruh ia ka jingiasyllok bad ki nongpyniaid na ka bynta ka jingdonkam shuh shuh jong kane ka jaka na ka bynta ka jingmyntoi ki khynnah kiba sah ha kane ka jaka.
Ka seng ka kitbok kitrwiang ia kane ka jaka ri khunswet bad kan sa thaw lad thaw lynti shuh shuh ban nang kham lah ban iarap man la ka por ia kane ka jaka namar ba kadei ka kam babha ban sumar sukher ia ki khynnah kiba lah shah ieh khunswet ha ka jingim jong ki.
Nongpoh: Ka Kong Lucy Sawkmie, ka Longkmie kaba shong ba sah ha shnong Baridua, hynnin ka sngi Saitjain, ka la lah ban plie noh ia kawei ka Hotel heh kaba ki la ai kyrteng kum ka ‘Sawkmie Hotel’, ia kaba ka la tei hapdeng ka shnong Khanapara, ka jaka kaba don ha syndah eh bad ka jylla Assam.
Ka Kong Lucy Sawkmie, ka la ong ba ia katei ka ‘Sawkmie Hotel’ la tei ha ryngkat ka jingia treilang hapdeng ki shipara, kiba la shim ia katei ka sienjam ban tei ia katei ka Hotel, ka long ba kin iabit iabiang hapdeng ki shipara jong ki bad nalorkata, ki don ruh ia ka jingthmu ban iarap ia ki Khasi bad Jaintia, kiba leit shim dawai ne don kino kino ki kam ha Guwahati, namar katei ka jaka ka don hajan bad ka Guwahati.
Shuh shuh, ka Kong Lucy Sawkmie, ka la ong ba lada ki briew na ka jaitbynriew Khasi bad Jaintia, kiba leit ban sah ha katei ka Hotel kan da pyrkhat kyrpang halor ka baisah jong ki bad katno tam lei na bynta jong kito kiba kynduh jingeh ban ioh ia ki jaka sah ba biang.
Kiba la donlang ha katei ka sngi, ki kynthup ia u Paiem Ken Syiem, Syiem ka Raid Marwet, kiba haiing ka Kong Lucy Sawkmie lem bad kiwei pat.
Kumba nga  iohi ia ka jingthoh hajrong ba kam iahap pat ba nga Shem por ba nga leit sah ha Katei ka hotel por ba nga leit shim dawai ki ong ban kham duna ia kiba shim dawai duna aiu Kata  15% Katba ka tax pat 18% bad kata ruh nga sah 2sngi ba hap ap report ki duna pat tang shisngi lait na ka shisngi nga hap siew baroh Bai room bad ka tax ruh bad kila pan ka copy ba dei ba leit shim dawai la pyni nga da ka medical file hi ruh, nalor Sa ka jaka ba ki buh Ban pynieng kali ruh shah pan bai parking hap siew bad bai room bad tax bad bai parking.
Kane nga thoh ymdei ba kynthoh ia katei ka hotel nga shu jubab ba kam iahap bad itei jingthoh ba ki advertiseNga donkam orgent nomber phone Jong hotel sawkmie ha khanapara.
Shillong:Ka Jaintia Youth Federation ka kyntu ia u myntri pule puthi, ka sorkar jylla bad ia ka sorkar jylla ba ki dei ban shim khia bad ka jingkitkhlieh halor ka jingbymioh admission (jaka pule) ki khynnah ki ban pule ha ka kyrdan class xi hapoh Ri lum Jaintia.
Ka seng ha ka jingleit ia kynduh ia ka Vice-principal KNGC higher secondary school, ka la ioh jingtip ba dang don kumba 900 eiei ki khynnah ki bym pat lah ban pynioh admission haduh mynta bad kane ka wanrah jingkulmar jingmut bad ka pynduh mynsiem ia ki khynnah bad ki kmie ki kpa ruh kum juh kiba la pynlut por ban trei shitom baroh shisnem ban pule kot bad pynlut ruh ban thied smart phone bad computer ban leh ia ki online class ha ka por lock down.
“Ngi kum ka seng trei mon sngewbha ka ba peit ia ka iap ka im ki briew jong ngi, ngi kyntu ia ka sorkar MDA ban pynioh admission (jaka pule) kloi ia baroh ki khynnah hapoh ka 8/10/2021 bad lada ka sorkar kam ban pynioh jaka pule is baroh ki khynnah ka seng kam banse ban shim da kiwei ki lad" ong ka kyrwoh.
Ka seng ka khot ia baroh ki khynnah bym pat ioh admission ban wan ia kynduh, ha office trei kam ha Mookyrdup naduh ka 4/10/2021 naduh ka por 11:00 AM haduh 4:00 PM lane ki lah ruh ban phone ha kine ki number 8974753881/6009523440/9862267525, la pynkut ka kyrwoh da u S.Pajuh Genl.
Secretary JYF.Shillong: U Bah Prestone Tynsong u ba dei u Symbud Myntri Rangbah jong ka Sor kar Meghalaya Democratic Alliance(MDA) bad u ba dei ruh u MLA na ka seng Natioanl People’s Party(NPP) u la ong ba ka seng NPP kan sa khur jingjop lut ha baroh laitylli ki shuki ha ka elekshon shiteng samoi shapoh ka ïing dorbar tha waiñ ka jylla ka ban sa long ha ka 30 tarik u bnai Risaw 2021.
Haba kren sha ki lad pathai khubor, u Bah Prestone Tynsong u la ong ba u la tikna ba ka seng NPP kan wan sha ka jingjop namar ba ki laingut ki kyrtong ba ka seng kan sa pynieng ha katei ka elekshon ha ki laitylli ki konstitwensi kata ha Mawryngkneng Constituency, ha Mawphlang Constituency bad ha Rajabala Constituency ki long ki kyrtong kiba bha, kiba trei shitom bha bad kiba don ka jingangnud ban shakri na ka bynta u paidbah.
Ha kaba iadei bad ka jinghuri hura hapoh ka seng Congress, u Bah Prestone Tynsong u la ong ba ki paidbah ki la ngiah bad thait ia ka longïing kaba pait kaba pra bad u la ong ruh ba kumno yn lah ban ai ka jingshakri sha ki paidbah lada ka longïing ka pait ka pra bad ki kmie ki pa ruh ym tikna satia ba kin lah ban synshar ia ka ïing ka sem lada ki ia pait ia pra.
U Bah Prestone u la ong ruh lada ym don ka jingiatylli bad ka ïing ka sem ruh kam iatylli ban long kawei, kumno yn lah ban pyrkhat ban ai ka jingshakri pat kaba bha sha ki paidbah.
Kum ban shu pynkynmaw dang shen ka seng NPP ka la pynbna ia ki kyrteng jong ki arngut ki kyrtong ki ban iakhun ia katei ka elekshon shiteng samoi kata ia u Bah Pyniaid Sing Syiem na Mawryngkneng Constituency bad u Abdul Saleh na Rajabala Constituency katba na Mawphlang Constituency ka seng kam pat pynbna satia ia ka kyrteng jong u kyrtong.
Nongpoh:Ha ka sngi kaba u Ken Syiem, Syiem ka Raid Marwet, u la leit ban synranlang lang ha kaba ka Kong Lucy Sawkmie, ka Longkmie Khasi kaba don jaka ha Khanapara bad kaba la plie ia kawei ka Hotel heh ha Khanapara, utei u Syiem u la pynpaw ruh ia ki kyntien bad kiba la long kum ki kyntien pynshlur ia ki Khasi, da kaba ong ba ki Khasi kiba don jaka ha katei ka thain, ki dei ban pynieng beit ia ki Iing Paki dulan, khnang ban shngain u pud u sam ka jylla.
Lyngba katei ka sngi, kaba la lah ban plie paidbah ia ka ‘Sawkmie Hotel’, ka Hotel jong ka Kong Lucy Sawkmie, u Syiem Marwet, u la ong ba katei ka nuksa kaba la pyni da katei ka Longkmie, la dei ban ai jingiaroh da baroh, namar ha ka jaka ba shait mih ki kam iakajia pud hapdeng ka Meghalaya bad Assam, pynban katei ka Longkmie ka la pynieng syndon da katei Hotel heh, uba la ong ruh ba katei ka kam kaba la leh da katei ka Longkmie kan long ruh ka jingpynskhem ia u pud u sam ka jylla.
U Syiem ka Raid Marwet, u la kyntu ia kiwei pat ki Khasi kiba don jaka ha ki thain Khanapara, ki dei ban bud ia ka nuksa jong katei ka Longkmie bad kata ka long ba ki dei ban leh borbah ban pynieng ia ki iing paki dulan ha katei ka thain, khnang ba kan long kum ki mawpud ka jylla bad ha kajuh ruh ka por ba ka Assam kam iohlad shuh ban kyntur pud.
U la ai ka jingkhublei bad kitbok kit rwiang ba katei ka Hotel jong ka Kong Lucy Sawkmie, kan iaid shakhmat, namar kumba ka la pynpaw ba ka jongplie jongka ia katei ka Hotel kan long kum shibynta ban iarap ia ki para Khasi, kiba jynjar ban ioh jaka sah haba ki leit donkam sha Guwahati.
Shillong:U Bah Vincent H Pala u ba dei u President bathymmai jong ka Meghalaya Pradesh Congress Committee(MPCC) bad u ba dei ruh u MP ka Lok Sabha na Shillong, u la ong ba un nym iakhun satia ia ka elekshon MLA jong ka ïingdorbar thawaiñ ka ban sa long ha u snem 2023.
Haba kren sha ki lad pathai khubor ha ka sngi Saitjaiñ kata ka 2 tarik u bnai Risaw 2021 hadien ba la wai ka jingialang jong ka Pradesh Election Committee(PEC) kaba la long ha Windermere Estate kaba don ha Umpling Shillong, u Bah Vincent H Pala u la ong ba mynta un iai long beit kum u MP khnang ba lada ki MLA jong ka seng ki donkam ia u, un dup lah ban pynsngew ia ki jingeh jong ki paidbah nongshong shnong ka jylla sha ki shkor jong ki bor kiba halor jong ka Sorkar Pdeng.
Shuh shuh u Bah Vincent H Pala u la ong ba um don ka jingkwah ban iakhun ia ka elekshon ka ban sa long ha u 2023, hynrei u kwah beit ban trei na ka bynta ka seng namar u kwah ban buh shwa ia ka seng hakhmat ban ia ka jingmyntoi jong u shimet bad u la ong ruh ba u sngewkmen ban don sha Delhi, namar u kham ioh bha ban pynsngew ia ki jingdonkam jong bynta ki paidbah bad ban pynioh shibun ki lad jingmyntoi na ka bynta ki paidbah ka jylla.
Shillong:Kum shi bynta na ka jingrakhe ïa ka Gandhi Jayanti ne ka sngikha u Mahatma Gandhi kaba la long ha ka sngi Saitjaiñ, na ka liang ka ophis u Director General of Prisons, Meghalaya ka la pynlong ïa ka jingpyn khuid bad thung dieng ha baroh ki jaka treikam jong ki 5 tylli ki district prison kiba don ha ka jylla.
Ha Nongpoh ka la don ka jingpynk huid ïa ki ñuit ki ñier bad ka jing thung dieng ha ryng kat bad ka ‘Adventures – We Care’ da ka jingïatrei lang bad ka ‘India Tourism’.
Ka la donruh ka jingsam jingbam ïa baroh ki koidi da ka ‘Adventures – We Care’ (AWC), kum ka jing pynshlur ïa ki ban pynkylla ïa ka jingim jong ki bad ban ka khubor sha ki ba ka pyrthei ka kwah ba kin ym sahduh hapoh ki kynroh ka Patok bad ban long ki nongshong shnong kiba don jing kitkhlieh.
Ha katei ka jingrakhe, u Bah M.Kharkrang, IPS, Inspector General of Prisons u la ai khublei ïa katei ka jingpynshlur jong ka ‘Adventures – We Care’, haba ïadei bad katei ka jingleh jong ki.
Lucknow: Phra ngut ki briew, ki la iap ei bad 4 ngut na kitei, ki dei ki nongrep, haba ka jing iakhih jong ki nongrep, ka la poi sha ka jing ia um snam, hynnin ka sngi ha  Lakhimpur Kheri district, kaba don 130 kilometre na ka nongbah Lucknow jong ka jylla Uttar Pradesh.
Ki don da 15ngut kiwei pat kiba mynsaw, ha katei ka jingjia.
“Phra ngut ki briew, ba kynthup ia 4ngut ki nongrep bad 4ngut kiba don hapoh kali, ki la iap ei, hadien, ba ka kali, ka la shu tylliat beit ia ki nongrep, kiba don ha katei ka jaka" ong U  Arun Kumar Singh, Additional SP, Lakhimpur Kheri.
Ka jing iakhih jong ki nongrep, ban pyrshah ia ka ain jong ka sorkar India, ka la poi sha ka jing ia um snam, ha ka thain Tikunia, jong ka dong  Nighasan bad ka daw, ka long, namar ba ki nongrep, ki ia mih pyrshah, ia ka jingleit iuh kjat u myntri khynnah ka tnat kam poh iing, U Ajay Mishra bad u symbud myntri rangbah ka jylla, U Keshav Maurya, ha kaba ki la ia shong lymbung ban khanglad ia kitei ki heh sorkar, naduh ka step jong ka Sngi U Blei.
Ki nongrep, ki kam, ba ar ngut na ki dkhot jongki, ki la iap ei, haba ki la shah tylliat ha ka kali, ba la niah da u khun jong u Mishra.
Ha ka jingbitar ki nongrep, ki la thang ia lai tylli ki Jeep da ka ding.
U Ajay Mishra, ula kyntait ia katei ka jing kynnoh, ha kaba u ong ba u khun jongu, um don satia ha katei ka kali, hynrei, u iathuh ba ki don na kitei kiba shong lymbung, kiba kawang maw ia kitei ki kali kiba iaid na shakhmat bad kumta ka kali jongu, ka hap sharud surok bad ka la ban ia ki arngut ki nongrep, kiba iap ha katei ka jingshah ban.
U Mishra, u kam ruh ba katei ka jingjia, ka dei ka jing ia sylla bad ka pyni ba ki don ki riew shim kabu ban pyn kulmar ha katei ka sngi.
Kitei kiba iap, ki kynthup ia U  Harjeet Singh, Satwinder Singh, Satnam Singh bad U Agyat Lavra bad ki dei na  Bahraich bad Kheri districts.
“Ki nongrep, ki leit ban kerkut ia ka jaka hiar helicopter jong u symbud myntri rangbah bad haba ki nongrep, ki la wan phai noh, na katei ka jaka, ki wan kynsan lai tylli ki kali bad ki shu tylliat beit ia ki nongrep, ha kaba uwei u iap ha shen bad sa uwei u iap ha hospital" ong U  Dr Darshan Pal, u nongialam ki nongrep ha katei ka jaka.
Shillong: Ka Hynniewtrep Youth Council (HYC) War Jaintia Circle lyngba ka RTI ba la buh ha ka 07tarik Jymmang 2021  ka la lap ia ka jyrsieh jingthung kam thungjam da ka office U Sub- Divisional Officer (Civil), Amlarem Sub-Division.
Ha ka 26tarik Iaiong,2021 ka office U Sub-Divisional Officer (Civil) Amlarem ka la khot application (Advertisement) naka bynta post LDA bad Process Server hynrei kaei kaba sngew lyngngoh ban tip ba ha ka 27tarik Jymmang 2021, katei ka office ka la dep thungkam sop sop lypa ia arngut ki briew na ka bynta post LDA da kaba iaid lait katkum ka advertisement ba la pynmih ha ka 26tarik Iaiong,2021 bad ka notice kaba mih ha ka 19tarik Jymmang, 2021.
Katkum ka advertisement kaba don ia u No.ASD/Estt/43/93/Pt.1/137,Dated Amlarem the 26th April2021 katei ka office ka la thmu ban pynlong ia ka examination na bynta post LDA ha ka 8.05.2021, badpost Process Server ha ka 15.05.2021 hynrei namar ba don ka jingkhang dam na ka jingkiew kajingsaphriang sted u khñiang jingpang Covid-19 kumta katei ka office ka la pynlong ia ka examinationna ka bynta post LDA ha ka 13.09.2021.
Ha shwa ka 13.09.2021 ka seng ka la lap ba ha ka 27.05.2021ki don arngut kiba la ioh kam lypa na ka bynta ki kam LDA.Shuh shuh ka seng lyngba ka RTI ka lap ruh ba hakine ki snem bala dep ka jur bha ka jyrsieh thung kam sop sop dakatei ka office khlem da pyntip paidbah bad pynbna advertisement.
Kitei ki briew ba shah thung kam sop sop ki dang iai trei haduh mynta haka tei ka office.
Ha kaba iadei bad kane, na ka liang ka seng ka ai por 7 sngi ia ka ophis U Sub-Divisional Officer (Civil)Amlarem Sub-Division ban wengkam noh shisyndon ia kito ki arngut, kiba ioh kam ha ka27.05.2021 bad kumjuh ruh ban beh kam lut ia baroh kito kiba shah thung kam sop sop ha kine ki snemba la dep, lym kumta ka seng kan ai da ka jingthoh sha ka tnad CBI bad kan dawa artad ruh daka PIL shaiing bishar khnang ban lap iakito kiba don kti ba kin shah pynshitom ha kti jong ka aiñ.
Shillong: Ka Seng Congress, ka la pynbna ban ai tiket, ia u bah Highlander Kharmalki, ba un iakhun ia ka elekshon shiteng samoi na 13- Mawryngkneng, nangta ia U bah Kennedy C Khyriem na 24-Mawphlang bad nangta sa ka Jashina Yasmin Mondal, na ka 47-Rajabala Constituency.
Ka kyrwoh na U Mukul Wasnik Secretary in charge CEC, ka pyntip, ba ia kitei ki kyrteng baroh 3ngut, la mynjur da ka Sonia Gandhi, President jong ka AICC.Nongpoh: Ka Kong RM Kurbah, Deputy Commissioner ka Ri Bhoi District, mynta ka sngi ka la pyntip ba ka la shah ktah na ka jingpang khlam COVID-19, kata hadien ba mynta ka sngi ka la leit ban shah test ialade ha Civil Hospital Nongpoh, ha kaba ki briew ka koit ka khiah, ki la pynbna ba ka la shah ktah ha ka jingpang COVID-19.
La ong ba ka Kong RM Kurbah, ka la don ia ki jingbym shait bha ka met, kaba kynthup ia ka jingsuhkhriat ha ryngkat ka jingjyrhoh, kumta mar mar hi ka la leit ban phah test noh ialade ha Civil Hospital Nongpoh bad la paw ba ka la ioh ia ka jingpang COVID-19.
Shillong:Ha ka 2 tarik u bnai Nailur 2021, la don ba wan bret ia iwei i khyllung kynthei ha ka shnong Mawlai Iewrynghep.
Katkum ka jingioh lum jingtip la iathuh ba ki pulit ki la rah noh ia itei i khyllung kynthei i ba dang im sha Ganesh Das Hospital na ka bynta ban ai ka jingsumar bad ha kaba iadei bad kane ka jingjia ki pulit ki dang pynlong ka jingtohkit ban lap ia ki briew kiba lah wan bret ia itei i khyllung ha katei ka jaka.
Shillong: Kiba ioh pang covid mynta ka sngi, ki don 172 ngut bad kiba jem na ka jingpang, ki don 180 ngut.
Kiba iap, ki don 2ngut bad baroh arngut ki dei ki bym pat dep injek iada covid satia.
Kiba dang don ha ka jingpang, ki long 1,547ngut bad kiba iap baroh, ki la poi mynta sha ka 1,407ngut.
Ka East Khasi hills, ka nang kiew ha ka jingdon ki nongpang, da ka jingdon ki 106ngut bad ka West Khasi hills, ka don 42ngut kiba ioh pang thymmai.
Ka  Mamata Banerjee, myntri rangbah ka West Bengal, ka la jop suk ia ka elekshon shiteng samoi ha  Bhawanipur, ha kaba la pynlong ia ka jingniew vote mynta ka sngi bad ka Mamata, ka jop da 58,832 vote.
Ka Banerjee, ka jop ia ka Priyanka Tibrewal, ka kandidet jong ka seng BJP, kaba ioh da 25 hajar vote.
Ka Banerjee, ka dei ban jop ia kane ka elekshon, khnang ba kan lah ban bteng ia ka kam myntri rangbah jongka, hadien ba ka la shah rem ha ka elekshon ba la dep ha Nandigram, kaba la pynlong ha U Iaiong ba ladep.
Don na ngi kiba la iohi bad la mad ruh ia bun tylli ki sorkar bad ia bun ngut ki MLA ha kine ki 50 tylli ki snem ha Meghalaya naduh ka ilekshon MLA banyngkong ha ka snem 1972.
Don bun napdeng jong ki kiba la fail, don kiba la shu pass da ka supplementary, don kiba la pass salit, khyndiat kiba la pass hapoh ka 60 marks hynrei ym shym la don kiba la pass da ka distinction.
Hato mynta ba ka jylla ka la la kynjoh 50 snem ka rta yn shu iajied ia ki 60 ngut ki MLA ki bym tbit katkum ka juk bad hato ngin shu ioh biang ia ka sorkar ka bym larkam bad kaba bamsap kumba long kiba mynshuwa ?.
Shano ka jylla jong ngi kan leit ? To ngin da iaduriap janai bha ban im ka mynta bad ki longdien ruh.
To ngin ia phai sha ka Ilekshon.
Ha ka ilekshon MLA, MP ne MDC ban ioh thaw sorkar ha kano kano ka jylla, ha Lok Sabha lane ha dorbar thaw ain jong ka District Council, (party system of government) ka long ka jingiakhun tyngeh jong ki seng sain hima ban pynjop kham bun tam ki MLA, MP ne MDC.Ia kane la ju khot ha ka phareng “the game of numbers" lane " the battle for the majority".
Kumba ka long mynta ha Meghalaya, ki seng sain pyrthei kiba don kham bun ki MLA ki dei ka NPP bad ka Congress.
Dei kine hi kiba kham khlain ban iaknieh ban long banyngkong ban ioh thaw sorkar ha ka jylla.
Kiwei kiwei ki seng (party) ki ioh tang khyndiat ngut ki MLA.Ka NPP ka don 21ngut, Congress 17ngut, UDP 7, PDF 4, BJP 2, HSPDP 2, KHNAM 1, NCP 1, IND 1 bad UDP (associate) 1.
Baroh ki don 57 ngut ki MLA mynta namar la khlad noh 3 ngut bad ban pyndap ia kine kiba la khlad yn iathep-vote biang la 30 tarik u Risaw ha Mawryngkneng Constituency, ha Mawphlang Constituency bad ha Rajabala constituency (Garo Hills).
Ka result kan mih ha ka 2 tarik u Naiwieng mynta ka snem.
Ka result hi kan ym ktah ei ei ia kane ka sorkar MDA ba mynta, hynrei ka lah ban kdew ia u khnam shano ka Ilekshon 2023 kan phai.
Kumne artat la sdang sa ka jingpynkhreh shaid shaid na ka bynta ka General Ilekshon jong ka jylla ban jied ia ki 60 ngut ki MLA ban leit thaw ain bad kiwei kiwei ki kam babun jait na ka bynta ka bha ka miat jong ki paidbah ka jylla ha Meghalaya Legislative Assembly.
Kane ka Ilekshon ka hap ha ka snem Golden Jubilee jong ka jingdap 50 snem jong ka jylla Meghalaya.
Bun ki MLA jong kane ka jylla ki la wan bad ki la leit (don napdeng jong ki kiba la leit sha la u Nongthaw) ha kine ki 50 snem.
Hynrei ka jylla ka dang neh bad ki pateng longdien jong ka ki dang im bad kin dang iaiwan.
Ym lah ban Len ba ka jylla ka la kiew bad la roi ha ki babun ki bynta bad ki liang ha kine ki 50 tylli ki snem, hynrei dang bun syrtap ki bynta kiba dang donkam ban kiew bad roi khamtam eh ha ka ioh ka not bad ka kyrdan longbriew manbriew lane ha kata ka human Indices.
Ki dang bun ki bynta (sector) kiba dang dei ban roi stet, khamtam ha ka koit ka khiah (health), ha ka thoh ka pule (education) kaba dang thurmur, kynrum kynram bad dang sahdien bha.
Ka rep ka riang ka ba dang sahdien palat Liam; dang sahdien palat ruh ka kam pynroi pynsan ha nongkyndong (community & rural sector); ka umbam Umdih bad ka umsait umkhlieng (water supply & sanitation) ka dang kyrduh bad jakhlia; ki surok, ki lynti ki syngkien bad ki jingkieng ( roads, bridges and connectivity) ki dang khyndiat, dang khim, dang sniew palat bad shano ki lynti rel ban kit mar bad ki Express ways (ki Surok bah kiba jlan bad kiba iar) kiba pynkloi ia ka kit ka bah bad ka leit ka wan ?.
Shano ki Medical College kiba heh ba leit pule doktor ki khun Samla bad ban leit pule pyntbit kiba la pass doktor ? Nangta shano kiwei kiwei ki kolej bad Institute kiba dei ia ki lain bapher bapher, Shano ki karkhana kiba pher kiba iadei bad ka jylla jong ngi ? Shano ki skul bah bad kolej kiba iadei bad ki lain khaii pateng ban pyntbit bad pynriewspah ia ki briew jong ngi ? Kine bad kiwei kiwei ki lain kim pat don ha ka jylla.
To, ngin kyrmen bad khmih lynti ia kaba bha tam bad donbok ba ha kane ka snem ba pynkhreh ia ka Jubili ngin ioh ia ki MLA kiba kynsai ki ban thaw ia ki ain kiba kynsai bad babitdor kiba iadei dur katkum ka juk bad nongta ban ioh ia kaSorkar kaba stad, kaba tbit, kaba khlain, kaba neh ban synshar bad shakri bha ia ki paidbah ka jylla, ym ban ioh ia ki Minister bad ki MLA ki ban shakri tang ialade da kaba tuh, lute ne leh klop tang ban pynriewspah ialade bad kiba ha iing hasem da kaba pynduh ne knieh noh ia ka hok jong ki nongshongshnong ka jylla.
Namar ba ka sorkar MUA I bad MUA II hapoh ka jingialam jong u Dr.Mukul Sangma kaba la paw hakhmat ki paidbah ba ka dei ka jingsynshar donbor Marwei la kumba 7 ne phra snem, ki paidbah ka jylla bad wat ki briew sorkar ruh ki la lynga shibun, wat bun ki Minister ruh kim nud saham shuh, ki la shu iai-ap ia ka por.
Balei ka leit long kumne namar u Dr.Mukul Sangma u long u CM u ba stad bad u ba tip lut ia ki kyndong kynshrot hapoh ka sorkar bad ia ki policy bad programme jong ki tnat treikam sorkar kim nud ban saham ei ei namar ki tieng ioh u sloit ia ki.
Kumta, Ki paidbah jong ka jylla ki la kmen bha haba la wan ka sorkar MDA namar ki la khmih lynti ba kan lehbha bad kan synshar kham bha.
Hynrei markhongpong.
Ka rukom pyniaid ka thurmur, ym shym ithuh kynthei ne shynrang, ka la shah kynnoh tang na ka bamsap, kam shym la don ka thong ka mir, ym ithuh ithaw shuh ka shu ap tang ban kut noh ka samoi synshar ban iabeh noh sha ka ilekshon.
Bun bah ki paidbah ki la jlep bad kiba bun hi ki paidbah ki kynnoh ba kane ka sorkar MDA ka dei ka sorkar ba pyniaid da shi iing ne shipara Ha kane ka kynti kiba bun ki paid ki la rai ban phai bad aiti noh sha ka Congress.
Pynban haba ki iohi ia ka kynrum kynramhapoh ka Congress, ki paidbah ki dang ap ban bishar shuwa ka kut kumno ka drama hapoh Kane ka seng rim.
Lada la thoh shun ki blei bad lada ki heh Congress ha jylla kim wan sha ka jingiasuk bad iatylli, ka kabu kan poi sha ka NPP bad ka NPP kan khie rasong ym tang ha Garo Hills hynrei ha Khasi bad Jaintia Hills.
Shaphang ka UDP ka khlem bang ban ialehkai politics bad ka khlem nang bad nud ban shim kabu ia ki lad ki lynti ba ka don hapoh ka sorkar MDA.Dei maka ka ba dei ban pynshad khnai ia u Conrad hynrei ka la shah samkhmut pynban ha u lane ka NPP.Ka la dei ka kabu ksiar ia ka UDP ban ioh pynkhie-im bad pynkhlain iala ka Party ban pyniar iala ki thapniang lajong ha ka 2022-23.
Kan ym myntoi satia ban shu jop tang khyndiat (6,7, 8, Ne 9 ngut).
Kane ka party riewlum kaba kham heh ka dei ban khim mynsiem ne jyndong jingmut.
Pyniar bad pynjynsur ia ki policy bad buit treikam politiks.
U Aaryan Khan, uba dei u khun jong U Shahrukh Khan, ula shah kem hynnin ka sngi, ha ki pulit Narcotics Control Bureau (NCB) bad nalor jongu, la kem lang sa 7ngut kiwei pat, ba kynthup ia arngut ki kynthei, na kawei ka jhad bad katei ka dei halor ka jingthmu ban ia dih droks ha katei ka jhad, ong ka khubor.
Kiba shah kem, nalor U  Aaryan Khan, ki kynthup ia ka  Munmun Dhamecha, ka Nupur Sarika, U Ismeet Singh, U Mohak Jaswal, U Vikrant Chhoker, U Gomit Chopra bad U Arbaaz Merchant.
La ioh kurup ruh ia ki droks, kiba kynthup ia ka  MDMA, ecstasy, cocaine, MD (mephedrone) bad charas, ha katei ka jingleit talasi hynnin ka janmiet.
Ki pulit NCB, ki leit talasi ia katei ka jhad, hadien ba ki ioh khubor, ba ka don ka jingthmu ban ia khawai dih droks, ha katei ka jhad, ha ka janmiet sngi saitjain bad kumta, ki la leit khynra ia katei ka jhad, ha kaba ki la lap ia kitei ki briew lem bad ki droks bapher na ka jhad.
La iathuh ba la lap ia kitei ki tiar, ba la buhrieh bha,  ha ki jain, ki sopti poh bad ki pla jong kitei ki arngut ki kynthei.
Ki bnai ki la їaid bad ngi rung mynta sha ka aїom synrai kaba tngen, kumta u myllung u rwai “Kynjai ha la Ri ba la poi ka synrai, la phuh u janai lar la saw u sohbrai…" (Duitara Ksiar).
Katkum ka almanac, ngi la rung ruh sha ka kylla ba khatduh jong ka snem bad ngi ai-nguh ai-dem hakhmat u Blei Trai Kynrad namar ba haduh kane ka sngi U la їarap, U la kyrshan, U la їada bad їalam ia ngi.
Ka wat kaba ar jong ka khlam covid19 ka la kynjah shipor, hynrei kam shym la kynjah kumto khlem da pynjulor ia ka jingim, khlem da pynsuhsat ia kito kiba їohkem ia une u khῆiang bad khamtam eh kiba їam bad paitdohnud namar ki la duh noh ia ki baieid-bathoiῆ.
Hoiod ngi dang syier, hynrei ha kajuh ka por pat ngi duwai ba ka wat kaba lai ne kaba saw kan ym jia.
Kumta da ka jingkyrmen ngi kut jingmut ban jam sha khmat ryngkat ka jingduwai ba u Trai Kynrad un ai bor ba ngin nang їakhun bad їaksaid ha ka jingim.
Shabar na ka jylli niam ne shabar na ki saw kynroh jong ki Їingmane ne Synagogue ne Temple ne Mosque ka dei ka pyrthei, kaba ngi khot ka “secular world" bad ka pyrthei ka dei ka jylli kaba kongsan jong ka jingim briew.
Ngim im tang hapoh ka Jylli niam ne Balang ne Temple.
Man la ka sngi ngi їaksaid, їatyngkhuh bad їakyrshut met bad ka pyrthei.
Kumno pat ngi pynїadei bad ka pyrthei? Bad kata ka pyrthei ka long kumno?Ka pyrthei ne ka synshar pyrthei te ka kamai spah na ka jingshem pap bad jingshem lanot jong ki briew.
Ki don ki briew kiba khie spah na ka jingjynjar jong kiwei, kum na ki khlam ne ki jingpynjulor ka mariang ne na ka jingphetwir jong ki briew.
Ki shim kabu ia ka jinglong jingman ba kordit jong ki briew bad ha ka saw ka sian ki lum spah naphang.
Hato ha kane ka khlam covid19 ruh ka jia kumta mo? Lehse їohdon ma kiba khie spah kynsan na ki jingsuhsat bad jingkordit jong ki briew ha kane ka jinglynshop ka khlam Corona 2020-2021?Ki don ki khana- u Rev Dr Somen Das ha ka artikl jong u, Jesus’ Samvedna and the Crucified God, u їathuh, “katba ka ‘er їong- ‘er langthari kaba shyrkhei ka dang lynshop ia ka Jylla Odisha ha ka snem 1999, ki don pat kiba kmen, ba sngewbha namar ba ki їoh ban kamai spah jur na kane ka jingjulor.
Ka jingbamsap na ki kam ai jingїarap sha ki lanot ‘er їong ka la long kaba jur bad katba ki shnong ki thaw ki dang julor bad ki briew ki dang sat syllang ka jingim na ka jingjulor, ki katto katne ngut pat ki shim kabu ban khur bad lum spah na madan ha madan.
"U P.Sainath ruh u ong, “katba nangjur ka jingkordit ne jingshem lanot jong ki briew katta ka kamai spah ki nongkhaїi bad ki heh saipan ka nang kiew" (the more the misery, the better the stock exchange did).
Їa kane u kren hadien ka jingpynjulor bad jingpynjot jong ka Tsunami ne ka jingatphyllung ba shyrkhei tam ha ki Ri ka phang ba shathie jong ka dewbah Asia, kum ka India, Thailand, Srilanka bad kiwei ha ka snem 2004.
Ha ka jinglynshop ka Tsunami ha ka duriaw Indian Ocean ki company bad ki nongkhaїi shimet ki kamai spah da ki phew shah.
Ki dak jingkheiῆ kiba pynpaw ia ka jingkamai spah ki siat shaduh bneng ha ki kad khaїi ne stock exchange kiba don ha ki Nongbah Mumbai, Jakarta, Kualalumpur, Bangkok bad Colombo, katba da ki million ngut ki briew ki їap, ki phetwir bad ki duh ia ki jingdon jingem.
Ki briew ki sdot bad ki kordit na ka jingpynjulor jong ka Tsunami, katba ki Nongkhaїi, ki trai company, ki mahajon ki phuhmut phuhmat bad ki kamai da ki phew bad spah billion tyngka na ka jingkordit jong ki briew.
Ka pyrthei bad juk “neo-liberal" kaba ngi im ka hikai ia ki riewkhwan myntoi shimet ban lum spah khlem ka jingїatiplem bad khlem ka jingpyrkhat lem ia kiwei.
Bad haba ki kamai spah ki da pynkordit bad pynsat syllang ia ki briew.
Ki pynduk, pynkylla phetwir bad ki shim im im peit peit ia ka jingim.
Ha kum kane ka pyrthei ngi donkam ia ki riewїaleh bad riewїakhun kum u Jisu Khrist uba la їeng pyrshah ia ka jingrunar ka Hima Rom.
Marwei nga ju puson ba lada ka jingwan arsien u Jisu Khrist kan jia, ka dei ban jia noh mynta hi bad lada u Jisu un wan hiar khyndew biang sa shisien u dei ban їalam khmat ia ngi bad ngin bud ia U kylleng ki jaka bad їakhun ryngkat bad U na ka bynta ka hok, ka jingshisha, ka jinglaitluid bad jingim ba pura.
Lada don da kumwei pat ban ong, mynta ka dei ka por ba u Jisu un wan noh ban pyntngen, ban їada ia ki rangli ki juki, ban pynkhiah ia kiba pang, ban ai jingkyrmen bad ai jingshngaiῆ ia kiba im hapdeng ka jingsheptieng.
Ar hajar snem mynshuwa U Jisu Khrist bad ka Gospel ne ka Khubor Babha ka khring, ka ai jingkyrmen bad jinglaitluid ia ki briew.
Wat u Saul ka Tarsus ruh u pyndem їalade ha ka Gospel bad u bud ia u Jisu.
Kaei kaba khring ia ki briew sha u Jisu?.
Palat shi spah ngut ki shipai China, ki la rung shapoh India, ha ka jylla Uttarakhand, ong ka khubor jong ka Economic Times, ha kaba ki la pynjot thiaw ia ka jingkieng ha  Barahoti bad ynda ki la dep pynjot, ki sa leit phang sha China.
Kitei ki shipai jong ka  People’s Liberation Army (PLA), ki iaid kai kylleng kylleng, ha ka jing jngai kaba haduh 5 kilometre shapoh India, ki bynta jong ka  the Tunjun-La pass bad kitei ki ia wan ha 55 tylli ki kali kulai bad ki sa leit phai, ynda ki la sdang pyni bor ki shipai India, ong ka khubor.
Ki shipai PLA, ki shang kai kylleng ki bynta jong ka Barahoti, haduh 3 kynta eiei.
Katei ka jingjia, la iohi shwa da ki riew paidbah, ha kaba ki la pyntip mar mar sha ki shipai India bad ki shipai India, ki la leit sha katei ka jaka bad ki la lap dalade ia ki shipai China, kiba iaid kai sahuh kylleng ki bynta jong katei ka thain.
Chandigarh: Ki ju ong ba u briew, haba u thngan, um salia ban tuh, ban lute bad wat ban leh ia kino kino ki kam kiba pyntriem ha ka imlang sahlang.
Katei ka la jia shisha, ha kaba uwei u nongshondur iathuh, uba la thngan palat, hynrei, um ioh bam eiei bad ha ka jing bitar shla, ula leh ia ka kam kaba pyn jah burom ia ka ka kam iathoh baroh kawei.
U nong iathoh, ula tyrwa da ka dor kaba rem ia utei u nongshondur bad ha katei ka jing ia thoh, ula ialam ia u nongshondur kylleng kylleng, ba un shon ia ki dur iathoh jongu bad ha ka jing iaid lynti, kaba la bun kynta, u nong iathoh, ula thait hi iar bad u la thngan bha ruh, hynrei, haba ym don ba ai bam ai dih ia u, ula khie bitar lep bad ula pynjah lut ia ki dur, kiba don ha ka camera jongu.
U nongshondur, u iathuh, ba hadien ba ki la iaid kylleng ban shondur, ki la poi ha ka jaka iathoh bad ha katei ka por, kiba bun ki la iabam ia dih shngiam bha, hynrei ia u, kim shym la tyrwa eiei satia.
“Nga sdang ban leit shondur, naduh ka por 11baje mynstep bad nga dei ban pyndep, ha ka por 7.30 mynmiet" ula ong bad hangta, ula ong, ba ynda la poi ha ka jaka bam, haba kiwei ki la ia sdang ban bam, hynrei ia u, ym shym la ailad, ba un shongthait bad la shu iai phah ba un shondur khlem sangeh.
Une u nongshondur, u dei uba don ha ka  Reddit bad uba ai kyrteng @Icy-Reserve6995 bad u kam ialade, ba u dei u nong pyn iathoh ia ki ksew.
Nongpoh: Ki la don kumba 14 ngut ki briew kaba kynthup ia ki khynnah bad kiba shong ha kawei ka Sumo kaba don ia number ML-06-5669, ki la mynsaw bad kata ka la jia hadien ba katei ka Sumo ka la shah tynrah ha kawei pat ka Maruti Baleno kaba don ia u number ML-10B-9539 kaba wan na kawei pat ka liang pyrshah.
Ha katei ka jingjia aksiden kaba la jia hapoh ka surokbah NH-6 bad kaba hap hapoh ka shnong Jyntru, ki la don 3 ngit kiba mynsaw jur eh ha katei ka jingjia bad kita ki dei kiba shong hakhmat jong katei ka Sumo, kaba kynthup ia u nongniah ka Sumo bad kumjuh ruh u nongniah jong ka Maruti Baleno.
Ka tyllong khubor kaba la iohlum, la ong ba katei ka Sumo ka dei kaba mih na ki thain Nongthliew, East Khasi Hills District bad kaba thmu ban leit sha ki thain Nongpoh, hynrei haba la poi ha Jyntru, ki la mad ia katei ka jingjia ba sngewsih, kata ka long hadien ba ki la shah tynrah ha katei ka kali Baleno ba la pynher stet bad kaba la ryngkang na shiliang sha shiliang ka surok surokbah NH-6 bad kumta hi ka la leit tynrah beit nakhmat jong katei ka Sumo bad kaba la wanrah ia ka jingmynsaw ia ki briew kiba shong ha katei ka Sumo.
Kat haduh ba la thoh ia kane ka khubor, la ong ba ym pat don mano mano kiba la khlad ha katei ka jingjia, hynrei ki la don pat kiba la mynsaw jur eh, khamtam ia u nongniah ka Sumo lem bad ia kiwei kiba shong hakhmat katei ka Sumo.
Ki Pulit ka Nongpoh Police Station tang mar ia tip halor katei ka jingjia ki la leit mar mar sha katei ka jaka, na bynta ban leit ai jingiarap ia kito kiba la mynsaw bad ia kaba la pynkit noh mar mar sha ki jaka sumar.
Dei jingbuaid bad Khyllew jong u driver baleno ladei bn cease ka license jong u driver.
Shillong: Ka NYKS Shillong, ha ka 2 tarik u Risaw, 2021 kum ka dak jingkynmaw burom ïa ka sngi kha u Mahatma Gandhi bad ïa ka jingrakhe ïa ka snem kaba 75 ka jingïoh ïa ka jinglaitluid ka Ri India, ka la ïa trei lang bad ka Seng Samla Youth Club Kutmadan lyngba ka Clean India, ka ban pynlong naduh ka 1tarik haduh ka 31tarik Risaw, 2021 bad la lah ban pynlong da ka Flogging Run ïa ka jingïapynkhuid shnong bad ïa ki rud surok bad ki jaka jngoh kai da kaba lum ïa ki plastik.
Ha kane ka program la ïa don lang ki dkhot ka EC ka Sengsamla Youth Club, u NYV ka Shella Block, u bah Kyntiewlang Nongrum uba la lah ban wanrah ïa kane ka program, kumjuh ruh u secretary ka shnong bad ruh ka jingïashim bynta lang ki NSS Volunteers ka Sohra Government College bad Ki NCC cadets jong ka Rama Krishna Mission Higher Secondary School Sohra.
La plie bad la kaweh lama ïa kane ka Program da u President ka Club, u bah Kynshewlang Syiemlieh bad ha ka juh ka por ka jingpynbit pynbiang ïa ka program da u bah Wadborlang Majaw, Secretary ka Club.
Nongpoh: U briew uba la khlad noh na ka jingjia pluh kynsan ka Bolero habsurokbah NH-6 RI Bhoi bad kaba hap hapoh ka shnong Umsamlem, la pynthikna ba dei u Bah Ferdinand B.Lyngdoh, u para trai jong u Bah George B.Lyngdoh, MLA Umroi.
La ong ba u Bah Ferdinand B.Lyngdoh, u dei uba long kum Lecturer hapoh ka College of Home Science ha Tura, Garo Hills, hynrei ha ka por ba u wanphai marwei na Garo Hills sha Shillong, u la mad ia katei jingjia ba sngewsih eh bad kaba la poi haduh u pud ba un khlad kyndit, kaba la pynsah umdum ia baroh, namar na u la khlad marwei khlem da don kiba tip ne ki ban sakhi lem halor katei ka jingjia.
Shillong: Ki don 130 ngut mynta ka sngi, kiba ioh pang covid 19 bad kiba jem na ka jingpang, ki don 238 ngut bad u don uwei uba iap bad u dei uba khlem pat dep injek satia.
Kiba dang don ha ka jingpang, ki long 1,557ngut bad kiba iap, ki la poi baroh sha ka 1,405ngut.
Ka East Khasi hills, ka don 84ngut kiba ioh pang thymmai.
Nongpoh: Ka la don kawei ka jingjia kem ding kynsan ia kawei ka Bolero ha surokbah NH-6 ha Ri Bhoi, kaba don ha ki bynta ka shnong Umran Dairy bad Umsamlem, ha kaba na katei ka jingjia u briew uba niah ia katei ka kali, u la khlad noh hashen namar ba u la ingkhong hapoh katei hi ka kali.
Katei ka Bolero, ka don ha ka liang ban kiew sha Shillong bad kat haduh ba la thoh ia kane ka khubor, ym pat iohlum ia ka jingtip kaba bniah, halor katei ka jingjia bad kumjuh ia utei u nongniah jong katei ka Bolero.
Tang mar ia tip halor katei ka jingjia, ki Pulit ka Umsning ki la leit mar mar sha katei ka jaka, na ka bynta ban pynlong ia ka jingtip bad ban tip ia ka daw halor katei ka jingkem ding katei ka Bolero.
Shillong: U Sandeep Sharma u ba dei nongshad Locking na Nirjuli, Andhra Pradesh bad ka Lamonlang Kharjana kaba dei ka nongshad Afro dancer napoh Shillong,Meghalaya ki la long kiwei na ki Top 16 finalists kiba la shah jied sha ka phainal jong ka Red Bull Dance Your Style India.
Kitei ki top 16 kiba la wan na ki khyndai tylli ki sor na kylleng ka ri kin iakhun ha ka Red Bull Dance Your Style India Final ha ka 16 tarik u bnai Risaw 2021 na ka bynta ban ioh rah ia ka nam lahduh kum ka national champion kaba nynkong eh bad ki nongjop kin ioh ruh ban mihkhmat na ka bynta ka Ri ha ka World Final ka ban long ha Johannesburg ha ka 4 tarik u bnai Nohprah 2021.
Ka Red Bull Dance Your Style kadei ka jingiashad kaba bna kylleng ki ri bad ka dei ka sien kaba nyngkong eh ba ka la wan shapoh ka Ri India.
Hadien ka kylla kaba la pynlong ha kaba ki la don haduh 1,500 ngut ki nongshad na kylleng ka ri kiba la iashim bynta bad kitei ki 16 ngut ki la shah jied ban rung sha ka phainal jong ka Red Bull Dance Your Style India kaba la pynlong nyngkong eh ki la shah jied ha ki nongbishar kiba dei nabar kiba kynthup ia u nongshad hip-hop u Diablo, u popper Kite bad u nongshad bad u ba dei ruh u nonghikai shad u Antoinette Gomis.
Kitei ki 16 ngut kiba la shah jied ban rung sha ka phainal ki long: Popper Yuganshu Aggarwal na New Delhi, u nongshad Hip-hop u Sandeep Dhanai na Dehradun, u nongshad Hip-hop u Deepak Shahi na Haldwani hapoh Uttarakhand, Popper Himanshi Gurheriya na Haryana, Popper Raj Kumar Ram na Kolkata bad Popper Manish Yadav na New Delhi.
U nongshad Locking u Sandeep Sharma na Nirjuli hapoh Arunachal Pradesh, Waacker Srilakshmi Muralidharan na Ahmedabad, ka nongshad Afro ka Lamonlang Kharjana na Shillong hapoh Meghalaya, Popper Roshan Banerjee na Kolkata, u nongshad House u Elvis Mascarenhas na Mumbai bad u nongshad Locking u Saurabh Verma na New Delhi.
Popper Jyoti Gusai na New Delhi, u nongshad Hip hop u Deep Das na Thane, Mumbai, Waacker Daliya Chaudhary na Kolkata baf Krumper Karan Nath na New Delhi.
Shillong:U nongialam ka liang pyrshah hapoh ka ingdorbar Thawain u Dr Mukul Sangma, u la kyntait halor ka khubor ba yn mih noh na ka party Congress ha ryngkat ki 13 ngut ki MLA ka seng ban thaw da kawei pat ka party.
Haba ia kren bad ki lad pathai khubor na ka liang u Dr Mukul Sangma u la ong ba kum kine ki khubor ki dei ki ba shu thaw bad  ki briew ki dei ban ap ba kum kine ki khubor kin mih na ki briew ki ba dei.
“Hynrei ngam don shuh kano kano ka jingsngewpher namar ba kum kine ki jait khubor ki la ju mih naduh u snem 2018 ter ter la ka dei ha kano kano ruh ka rukom"u la ong.
U Dr Mukul u la ong ruh ba kum u nongialam u long shai ba ia kane ka jingeh dei ban pynbeit namar ba ym kwah ban long langknia na ka jingaipeit matdong,ha ka jingshisha ia kum kine ki khubor ka dei ban mih na ki trai bad ha kata ka por lah ban thoh.
Haba ioh ban ia kren bad u MLA ka Congress u Zenith Sangma u la ong bay m don jingtip eiei halor kane ka khubor namar ba u dang shu wan phai na Garo Hill.
Na ka liang u Zenith u la ong ruh ba ym pat lah ban ong eiei halor ka ne ka bynta namar ba um pat ioh ka lad ban ia kren bad u nongialam ka liang pyrshah.
Na ka liang u MLA ka Rambrai Constituency u bah Kimfa S Marbaniang, u la ong ba haduh mynta na ka liang u nongialam ka seng Congress um pat pyntip eiei ia ki MLA ka Congress, halor ka rai ban ieh noh ia ka party Congress.
Shillong:U Bah Pynshngaiñ Syiem u ba dei u MDC ka Pynthor umkhrah Constituency na ka seng Congress u la ong ba u nongialam ne u Parliamentary Leader hapoh ka Khasi Hills Autonomous District Council(KHADC), u Bah Lamphrang Blah um pat shym la pyntip ne ai ksai eiei satia ia kata ka jingong ba un iehnoh ia ka seng Congress.
Haba kren sha ki katto katne ngut ki lad pathai khubor ha ka 1 tarik u bnai Risaw 2021 hadien ka jingialang jong ki dkhot ka seng Congress kaba long ruh ka jingialang ban pynkhreh na ka bynta ban iasyllok bad ban iakren ha ka jingiashong Dorbar ka ban sa long shen, u Bah Pynshngaiñ Syiem u la kyntait ban jubab eiei halor ka jingkylli ba kumno u sngew hadien ba ka seng ka la kyntait ban ai tiket sha u Bah Lamphrang Blah na ka bynta ka elekshon shiteng samoi shapoh ka ïing dorbar thawaiñ ka jylla na Mawphlang Constituency hynrei u la shu ong beit ba hapoh ka seng ruh kim pat iakren eiei halor kata.
Shillong: U Secretary jong ka UDP Mawthadraishan, u Bah Jambor War, u la ong ba ki 14 ngut kiba la leit pynïasoh sha ka seng NPP, ki dei kiba la shu kam ba ki dei na ka UDP Mawthadraishan, namar na kine ki 14 ngut, tang 5 ngut kidei kiba ju don bad ka UDP bad na kine ki 5 ngut ruh jan baroh kidei kiba ladep iehnoh ïa ka UDP naduh kine ki snem baladep.
Haba pynshai halor ka jingkam kine ki 14 ngut kiba la leit pynïasoh sha ka NPP, u MDC bad EM ka KHADC, u la ong ba ki don bun ngut na kiwei pat ki Party kiba la wan ban pynïaoh bad ka UDP ha Mawthadraishan, hynrei namar ba ka Party ka ju pynrung ne pynthymmai nongkitkam ha ka Seng shuwa ka elekshon, kine kiba wan rung yn sa tip ynda la pynthymmai nongkitkam bad pynrung dkhot ha u snem 2022.
Haba pynshai shuh shuh halor kitei ki 14 ngut, ïa kaba u MDC u la ong ba kadei tang ban ïalam bakla ki paidbah, u Bah Jambor, u la ong ba uwei na ki lei lei naduh ka elekshon shiteng samoi sha KHADC ha u 2016 um shym la don shuh bad ka UDP namar um ju wan mih shuh.
Nangta uwei pat uba dei u Vice President u la phah ïa ka shithi iehnoh kam ha u snem 2020.
Kiwei kiwei pat kidei kiba la mih na ka Seng ha kine ki snem baladep.
Shuh shuh u Bah Jambor, u la ong ba ka UDP ha Mawthadraishan, ka la nang ïoh bor katba nang mih ki snem, namar ha u 2013 ha ka elekshon MLA ka tam 400 tam vote.
Katba ha u 2018 pat ka tam haduh palat 1800 vote.
“Kane ka pyni ba ki paidbah ki don ka jingshaniah kaba skhem ha ngi ka Party UDP", la ong u Secretary ka Seng.
Nongstoiñ:Ki paidbah nongshong shnong ka thaiñ Mawshynrut Civil Sub Division, shen kin sa iohi bad noh ia ka dur kaba thymmai jong ka surok Riangdo-Athiabari, bad mynta ka jingpyntrei ia katei ka surok da ka kompani T.C Construction ka la iaid shait shait.
Ka sorkar MDA ka la mang pisa haduh 97 klur tam lyngba ka skhim NEC na ka bynta ban shna pynbha noh ia katei ka surok kaba jngai kumba 37 KM kata naduh na zero point Riangdo haduh Athiabari.
Ka jingpyntrei ia katei ka surok kata ha ka bynta ba nyngkong (first phase) kata ban khlong ia ka surok kaba rim bad ban pyndap maw bad khyndew thymmai kala iaid shait shait ha kaba ka jingtrei kala kot shaduh kumba 15 Km eiei ka jingjngai.
Ban shu phai dien biang katei ka surok Riangdo-Athiabari kadei ka surok kaba kongsan tam ia ki paidbah ka thaiñ Mawshynrut bad kaba pyniasoh ia Mawshynrut bad ka Boko jong ka Jylla Assam, hynrei ka jingsniew jong katei ka surok ka la pynsohsat ia ka iaid ka ieng jong ki paidbah bad don ruh ki khep ba wat ki kali rit ne ki ar shaka ruh kim long shuh ban iaid na katei ka surok.
Ha kaba iadei bad ka jingsdang ban pyntrei noh ia katei ka surok ki paidbah nongshong shnong ka thaiñ Mawshynrut kiba dei iaid lyngba katei ka surok kila pynpaw ia ka jingkmen kaba khraw hadien ba kila iohi ba la sdang ban pyntrei ia katei ka surok kaba la sniew lah da ki phew snem mynta.
U bah P.Nongbri Sordar ka shnong Porkrong kawei na ki shnong ha Mawshynrut kaba hap ban iaid lyngab katei ka surok haba iakren sha ki lad pathai khubor u la pynpaw ia ka jingsngewnguh ia ka sorkar MDA bad khamtam ia u MLA ka thaiñ u bah Gigur Myrthong, u ba la ialeh shitom ban buddien bha ia katei ka surok.
“Lah da ki phew snem ngi la mad ia ka jingsohsat namar ka jingsniew kaba la palat pud jong kane ka surok bad kala ktah shisha ia ka khaii ka pateng, ka leit ka wan bad khamtam ha ka pang ka shitom" ong u bah P.Nongbri.
Shuh shuh u la ong ruh ba lyngba kajinglah ban shna pynbha noh ia katei ka surok kan sa kyntiew ia ka thaiñ Mawshynrut la ka long ha ka khaii ka pateng, ka koit ka khiah bad kumjuh ha ka pule puthi namar kan pynsuk ia ka leit ka wan jong ki paidbah la ka long ban kiew sha Riangdo lane ban hiar sha Hahim Boko jong ka Jylla Assam.
Katba na ka liang jong u Ramesh Singh, Manager ba dei peit ia ka jingpyntrei ia katei ka surok haba iakren sha ki lad pathai khubor u la ong ba jingtrei mynta ka la iaid shait shait bad na ka liang jong ka kompani kan ialeh katba lah ban pyndep khamkloi ia katei ka bynta kaba nyngkong, khnang ban ioh bteng pat sa jingsiangrong.
Shuh shuh u Ramesh Singh, u la ong ruh ba shen sa kawei ka kynhun ka jong ki kin sa bteng ia ka jingtrei na Athiabari bad ha kajuh kapor u la ai khublei ruh ia ki paidbah nongshong shnong jong ki shnong kiba don ha shi linter katei ka surok ba kila ai ka jingiatreilang bad ka kompani.
Shillong:Ka ophis jong ka Deputy Commissioner, kaba dei ruh ka District Election Officer, East Khasi hills District, Shillong, ka pyntip paidbah, hyn nin ka sngi, ba ki kandi det elekshon shiteng samoi, ki election agent, ki polling agent, ki counting agent, ki nongniah kali, kiba ia kynduh paidbah bad kynthup ruh ia kiba pyniaid elekshon, ki dei ban long kiba la dep injek iada covid ar sien ar wat.
Ka kyndon, ka ong shuh shuh, ba ka por sangeh kanbas elekshon lane ka por shong kynjah, ka dei ban long haduh 72 kynta, ha shwa ba kan don ka jing ia thep vote.
Ha ka sngi thep vote, la shah tang 2 tylli ki kali, ban pyniaid da uwei u kandidet, ha kaba yn don tang 3ngut ki nongshong kali ha kawei ka kali.
Yn nym shah ban iaid paidbah ha surok bad yn nym shah ruh ban iaid da ki thuk thuk lane ki baisikil, ha ka jing pynkhreh elekshon.
Yn shah ia ki jingialang rud surok ban pynlong, tangba kin don tang 50 ngut ki nongsngap.
Ha ka jing ialang shabar, yn shah tang 30 percent na ka jingheh ka jaka lane 500ngut haba khein kyllum.
Ia ka jaka jing ialang, yn dei ban da ker bha bad dei ban da pahara bha da ki pulit, ban da niew ia kito kiba rung sha ka jaka jing ialang.
Yn shah tang ia ka jaka, ba la ker sawdong bha, ban pynlong jing ialang paidbah bad ia ka jingker ia ka jaka, yn hap ban siew da u kandidet.
Ha ki jingialang poh iing, yn shah tang 30 percent lane 100ngut ki briew ba kin don.
Ha ka por thep kyrteng, yn nym shah ban iaid paidbah bad yn sah tang 3 tylli ki kali bad kitei kin ieng ha ka jingjngai kaba 100 metre na ka ophis jong ka Returning Officer.
Yn nym shah ban thoh jingthoh ha kynroh lane kino kino ki jingtah pyn jaboh lane ban pyniap lama, ban teh lama ha ki jaka paidbah.
Yn nym shah ban teh lama ha ki rud surok, lane ha ki lynti iaid kjat.
Yn nym shah ban pynlong jing ialang elekshon, khlem da ioh jingbit na ophis ka District Election Officer.
Shillong: U nongialam ka liang pyrshah hapoh ka dorbar thawain, U Dr Mukul Sangma u iathuh ba la shai ka sngi kan don ka jingialang jong ka Pradesh Election Committee (PEC) jong ka Meghalaya Pradesh Congress Commitee (MPCC) ban ia kren halor ban ki kyrtong jong ka party ki ban ia khun ia ka election shiteng samoi ha ki lai tylli ki Constituency.
Haba ia kren bad ki lad pathai khubor na ka liang u Dr Mukul u la iathuh ba  namar ba kin don lai tylli ki ilekshon shiteng samoi ha ka jylla, ha kaba ka Congress ka la jop na Mawryngkneng bad Rajabala, ka don ruh ka ilekshon ha Mawphlang.
U la ong ruh ba ha kaba ia dei bad kane ka ilekshon shiteng samoi ki don lai tylli ki MLA Constituency, ka Mawryngkneng, Mawphlang bad ka Rajabala, kumta ka long kaba don kam ban ia kren bha bad kaei kaba juh leh ka long ba ka Pradesh Election Committee ka shong bad phah ia ki kyrteng sha ka AICC ban ioh ia ka jingmynjur ban pyniakhun ia ki kyrtong ki ba ka MPCC ka la ibit ban phah ia khun.
Haba kylli halor ki kyrtong ki ba la dep ban phah ia ki kyrteng ban ia khun ia kane ka election shiteng samoi u Dr Sangma u la ong ba ha ka jingshisha, um pat tip haduh mynta mano ba la dep ban phah ia ki kyrteng jong ki, na ka bynta ba kin ia khun ha kane ka election shiteng samoi bad ia kane yn sa tip lashai, ynda u la shong ia ka jingialang jong ka PEC.Shillong: U nongialam ka liang pyrshah, hapoh ka ingdorbar thawain u Dr Mukul Sangma, u iathuh ba ka All India Congress Commitee (AICC) ka la khot ia u ban wan sha nongbah Delhi ha ka 3 tarik mynta u bnai, khnang, ban ia kren halor ka jingeh kaba don hapoh ka party Congress.
Haba ia kren bad ki lad pathai ha ka sngi thohdieng U Dr Mukul u la ong ba ha ka sngi u blei u lah ban leit sha Delhi, ha kaba yn pyrshang ban ia pynbeit ia kine ki kynrum kynram ki ba don ha ka party bad ki heh jong ka AICC.U la ong ruh ba  ban pynbeit ia ki jingeh donkam ruh ia ka jingiashah, ha ka ba u la pynpaw ia ka jing kyrmen ba baroh ki don ki kyndon kiba lah ban weng ia ka jingeh bad kin long kiba lah banpynbeit bad lada lah ban pynbeit kine baroh kin  kut noh tang hapoh ka party.
U Myntri rangbah ba rim jong ka jylla u Dr Mukul Sangma, u la kynnoh ruh ba ka jingmih noh jong u MDC ka Congress u ba dei ruh u nongialam ka liang pyrshah ha KHADC u bah Lamphrang Blah, na ka seng Congress ka dei na ka daw ba don ki kynrum kynram hapoh ka party.
“Ha ka jingshisha la don katto katne ki nongialam ba la rangbah ki ba la kylla sohpdung bad la iohi ruh ba ki nongialam ki la hap ban mih na ka party, kine ki long ki dak ki shin kiba rit eh kiba paw shabar ha ka jingshisha ia kine dei ban pynbeit ha ka por kaba biang shuwa ban wan ka ilekshon ha ka jingshisha bad kam dei ban mih.
U Dr Mukul u la ong ruh ba ka la don ka jingpyrshang na kiwei ki party ban khring ia ki MLA jong ka Congress, hynrei na ka liang ki nongialam ka seng ki la lah ban iada na kata, kumba long ha kiwei ki jylla ki MLA ki shah khring bad kane ka dei ka kam kaba eh tam ban leh.
“Kum u nongialam hap ban sngap ia ka jingeh jong ki, namar kane kam dei ka jingeh shimet jong nga bad ka dei ruh ban sngewthuh shai ia kata, hynrei haba ia kren ia ka jingeh hapoh ka party kata ka dei ban neh tang hapoh ka party" u la ong.
U la bynrap ruh “Kum ki nongialam dei ban lait na ka jingdon ia ka jingartatien, kane ka jingong ba ki don 13 ngut ki MLA; kane ka khubor la thoh naduh ki snem 2018, hynrei ka jingshisha ka long ba ki la lah ban iada na ka jingshah tan ki MLA jong ka party ha kiwei bad ia kane ki kwah ban iada haduh ban da poi ka ilekshon MLA ha u snem 2023".
Shisien pyrkhat, balei ka don ka jingiap? Ne balei u Blei u buh ia ka jingiap ha u Briew? Lehse kadei ka jingkylli kaba u briew u ju puson marwei ba balei ka don ka jingiap, namar ka jingiap hi kadei kaba kut ia u briew ha kane ka sla pyrthei, ba u wei pa uwei uba la wan sha kane ka pyrthei udei ban iap.
Ka jingiap, kadei ka jingpynia khlad ia u briew shipor na ka met bad ka mynsiem haba ka mynsiem kam shong shuh ha kata ka met.
Te shisien pyrkhat, balei u Blei u leh kumne ne balei ka jia kumta? Ka jubab ngin ioh na ka ktien u Blei (Bible).
Ha ka jingshisha, naduh ba    sdang hi, haba u Blei u la thaw ia u briew ha ka sngi kaba Hynriew.
Genesis 1:31.
U Blei u la thaw paka bad janai ia u briew ha kadur ka jing syriem jong u hi, u ong – “To ngin ia thaw ia u briew ha kadur bad ka jingsyriem jong ngi hi….
u Blei u la thaw ia u briew ha ka dur jong u hi, ha ka dur u Blei kein u la thaw, shynrang bad kynthei u la thaw ia ki, Genesis 1:26-27.
Hooid, u Blei u la thaw briew shynrang bad kynthei , tang ba u la thaw Temporary ia u briew na ka dew met ka khyndew (from the dust of the ground) bad u la pyrsad ha ki thliew khmut jong u briew ia ka jingpyrsad ka jingim; bad uta u briew u la long ka mynsiem ba im (and man became a Living Soul).
Genesis 2:7.
Hangne ngi sngewthuh ba pleng la thaw ia u briew na ka khyndew, u briew u la long tang ka khyndew.
Kane ka met (body) ka long tang ka khyndew kaba ym neh slem bad kan sa leit phai ruh sha ka khyndew.
“Naba na ka khyndew me long bad sha ka dewmet men leit phai pat.
For dust thou art, and unto dust shall thou return.
" Genesis 3:19.
Kumta la thaw ia u briew ym ba un shongneh ha kane ka pyrthei, hynrei shipor.
Hooid la thaw ia u briew ha ka jingsyriem ia u Blei, bad kata ka jingsyriem kamdei ha kaba kynja doh hynrei ha kaba kynja mynsiem.
U Blei u long u mynsiem (God is spirit).
Ioanis 4:24.
Kumta ngi sngewthuh ba u briew ruh udei hi u mynsiem (Man is spirit).
Balei? Namar la thaw ia u briew ha ka jingsyriem ia u Blei na kaba kynja mynsiem.
Kumta ka subject shaphang u briew ymdon uba lah ban batai lait noh tang ka ktien u Blei (Bible).
Ha u briew, ka jingiap kadon arbynta, kawei ka jingiap kaba ha ka met, kawei pat ka jingiap kaba ha ka mynsiem.
U Briew ba la kha pat (Born again) u iap tang shisien, uba khlem kha pat u hap ban iap arsien.
Kumta, na kadaw jong ka pop, la buh ba u briew un iap ar sien lada u khlem kylla bamut ne lada khlem kha pat ia u.
Namar ka bai nong ka pop.
Ka long ka jingiap.
Rome 6:23.
Ka jingiap ha k aba kynja mynsiem.
Na ka daw ka jingsarong jong ka pop u Blei u la buh ia u pud ha u briew bad kata ka dei ka Jingiap (death).
Ka pop ka jingsarong ka sdang na u soitan Lucifer, bad kane ka pop sarong ka rung sha ka pyrthei, ban pynduh ia kata ka jingsarong ha u briew.
U Blei u la shah iaka jingiap – khnang ba ka doh baroh kan ymioh leh sarong ha khmat u Blei.1 korinth 1:29.
Kumta lada u briew un sarong katno katno ruh ha kane ka pyrthei udei hi ban iap shisien ka sngi, namar ba u Blei ula buh ia ka sngi ka jingiap ha u Briew.
“Labuh ha ki briew ban iap tang shisien, bad hadien kane, ka wan ka jingbishar.
Hebru 9:27.
Te lada u briew un iap noh na kane ka pyrthei khlem jingkha pat ne kylla bamut, u hap ban iap arsien, iap ha ka met, iap ha ka mynsiem junom ha dujok.
Kumta na ka bynta kita kiba la kha pat kiba la pynkhuid ialade na ka pop, kin sa ioh bynta ha ka jingmihpat kaba Nyngkong.
“U ba suk bad uba khuid long uta uba don bynta HA KATA KA JINGMIHPAT KABA NYNGKONG.Jingpynpaw 20:6.
Ah ka jingkylla ka jingmaian ki kam jong u Blei.
Ah ka jing jylliew bah ka jingkynrei spah ka jingstad bad jingtip jong u Blei! Ah katno ba kita ki jingkut bishar jong u ki long ki bymlah iit shuhm ki lynti jong u bymlah bud shuh! Uei ba la tip ia ki jingmut u Trai? Uei bala julong nongsylla lem  bad u? uei ba la ai shwa ha u bad ba yn ai jingai kylliang pat ha uta? Naba na u da u sha u, long kiei kiei baroh.
Rome 11:33-36.
Kumta, wat la ka don ka jingiap kaba u Blei u la buh hynrei un sa pynduh noh ia ka shisien ka sngi.
“Ka nongshun kaba khadduh ia kaba ynsa pynduh ka long ka Jingiap.1 Korinth 15:26.
Amen.
Katno longkaba sngewthiang haduh katta2 iakaneka subject Balei ka Don ka jingiap?.
Tura: Ki pulit jong ka State Disaster Response Force (SDRF), ki la ioh sei sa ar tylli ki met iap mynta ka sngi, na ka jinghap ka bos MTC ha wah Ringdi, jong ka shnong Nongshram, ha East Garo hills District.
Ia kawei ka met iap, la ioh sei ha ka por 9baje mynstep, hadien ka jingwad, kaba la iai bteng naduh hynnin ka miet, katba ka met kaba ar, la ioh sei ha ka por shiteng sngi.
Baroh kiba iap, ha katei ka jinghap kali, ki la poi mynta sha ka phra ngut.
La ialam ia ka kynhun ki shipai SDRF, kaba 8ngut da U T K Sangma, Deputy Controller of Civil Defence, East Garo Hills District.
(PRO- CD&HG).
Shillong: Ka Khatarshnong Area Sports Club hadien ba ka la shong pyrkhat bha ka la shim ia ka rai ban pynlong ia ka Khatarshnong 1st Division bad 2nd Division Football League 2021.
Ka thong ba ha khmat eh ka long ban kyntiew ia ki samla kiba don ka sap ka phong ha ka liang ka jinglehkai sports.
Ia kane ka league yn pynlong ha ka taiew ba ar jong U Naiwieng, ong ka kyrwoh na U  Sports Secretary, Khatarshnong Area Sports Club.
Shillong: Kiba ioh pang covid mynta ka sngi, ki don 155ngut bad kiba jem na ka jingpang, ki don 108 ngut.
Ym don ba iap satia mynta ka sngi, na ka khlam covid 19.
Baroh kiba dang don ha katei ka jingpang, ki long baroh 1,666 ngut bad kiba iap ki la poi baroh sha ka 1,404ngut.
Kiba ioh pang thymmai ha East Khasi hills, ki don 90ngut bad ka West Jaintia hills, ka don 27ngut kiba ioh pang thymmai.
Shillong:Ka khubor ba la ïoh na ki pulit la ïathuh ba u Bhaskar Mala kar uba na ka shnong Mawbah, Shil long u la phah ka jingujor ba ha ka 26 tarik mynta u bnai, ki runar bym lah ban ithuh ki la tuh haduh 2 tylli ki kali Maruti, kawei ka Maruti-800 kaba don u nombar ML-05D-2054 bad kawei ka Maruti Omni, kaba don u nombar ML-05A-7994, napoh ka kar khana shna kali ne workshop jong u kaba don hapoh KL Complex, ka shnong Dem seiñïong, Shillong.
Ha kawei pat ka jingjia, ki pulit ki la ïathuh ba ka Kong Lastika Sumer kaba napoh ka shnong Mukroh, West Jaiñtia Hills District (WJH), ka la phah ka jingujor ba ha ka 23 tarik mynta u bnai uwei briew u ba la ithuh kyrteng da u Morning Nartiang da kabor u la pom bad mait ïa ki dieng napoh ka jaka jong ka kaba hapoh ka Shnong Lumkseh, West Jaiñtia Hills District (WJH) kaba dang don hapoh ka Civil Case, bad u la phah kit ïa kitei ki dieng sha ka karkhana ot dieng kaba don hapoh ka Shnong Dong Pohmukhim (WJH).
Halor katei ka jingjia, katba u tei ba la ujor u dang pyrshang ban pyn sangeh, utei uba la shah kynnoh u la byrngem byrsit ïa utei uba la u ujor.
Nongpoh: Ha ka sngi kaba ki nongkitkam ka Seng Kynthei Shnong Mawlong Nongtluh, ki la pynlong ia ka jingkynduh lang (General Meeting) kaba shisien shisnem, ki nongmihkhmat ha Nongpoh Constituency, kiba kynthup ia u Bah Mayrald Born Syiem, MLA bad kynjuh ia u Bah Balajied Rani, MDC, ki la ai ka jingiaroh kaba khraw eh ia ki longkmie na katei ka shnong, kata hadien ba ki la iohi bad lap ba ki longkmie na katei ka shnong, ki dei kiba longkloi na ka bynta ban iakit iabah ia ki kam ha shnong ha thaw, na ka bynta ban wanrah ia ka roi ka par bad ka shongsuk shongsain hapoh katei ka shnong.
Lyngba katei ka jingiakynduhlang kaba shisien shisnem, ki Longkmie na katei ka shnong, ki la ai ka jingiaroh kaba khraw eh ia kito ki Longkmie kiba la lah ban pyniatylli ia ki para Longkmie hapoh ka shnong ka shnong bad kaba la neh haduh kine ki sngi, kiba la iatylli ban iatreilang ha ka ban wanrah ia ka roi ka par bad ka bha ka miat ha shnong ha thaw.
Haba ai jingkren ha katei ka sngi, ki nongmihkhmat na Nongpoh, ki la ai shisha ia kata ka jingiaroh kaba khraw eh ia baroh ki Longkmie hapoh ka shnong Mawlong, namar ki dei ki Longkmie kiba iaryntih eh ha ki kam ban iatrei na bynta ka bha ka miat bad ka roi ka par hapoh ka shnong bad kiba la ong ruh ba ka nuksa kaba la pyni da ki Longkmie na ka shnong Mawlong, kan da long ruh ka nuksa sha kiwei ki longkmie kiba sah ha ki shnong bapher bapher.
Ha katei ka sngi, Seng Longkmie na Mawlong, ka la pynkup burom ia u heprit Iomanly Dkhar, u heprit uba dang 11 snem ka rta na shnong Mawlong Nongtluh, uba la lah ban leh ia ki kam shlur da kaba pynlait im ia la u jong u para uba la ngam jyllop ha kawei ka pung kaba don ha katei ka shnong, nalorkata ki la pynkup burom ruh ia ka Kong S.Mawphniag, ka longkmie kaba la ai ka jingshakri ha katei ka shnong lyngba shibun ki kam, nangta sha ki ASHA, Aganwadi kiba la trei borbah ha kane ka khlam Covid-19 hapoh katei ka shnong.
Ka Kong I Khymdeit, kaba dei ka nongialam jong ka Seng Kynthei Shnong Mawlong Nongtluh, ka la pynpaw ba kum ki longkmie, ki la mad hapdeng shibun ki jingeh ha ka jingiaid lynti jong ki ha ka ban shakri sha ka imlang ka sahlang, hynrei kim shym la kynran dien ban iai trei na ka bynta ban wanrah ia ka bha ka miat bad ka roi ka par ha ka imlang sahlang bad khamtam eh hapoh katei ka shnong.
Shillong:U MLA ka Nationalist Congress Party (NCP) u Saleng A Sangma, u la thoh da ka shithi sha u Myntri rangbah ka jylla u Conrad K Sangma ban kyrpad na ka sorkar, ba kan bthah ia ka tnad pulit ba ka dei ban khynra ia ki nongniah kali paidbah (Bus) khnang ban lah ban teh lakam ia ka jingjia accident, da kaba ong ruh ba lada ki pulit ki lap ia ki nongniah kali paidbah ki buaid; na ka liang ki pulit ki dei ban knieh noh mardor ia ki licence jong ki, ha ryngkat ka jingdain kuna ka baheh.
Na ka liang u Saleng A Sangma u la phah ia ka ne ka shithi sha u myntri rangbah hadien ba la don ka jingjia ha ka ba 6 ngut ki briew ki la duh ei ia la ka jingim bad haduh 16 ngut ki briew ki la mynsaw jur ha ka jing jinghap jong ka bus Meghalaya Transport Corporation (MTC) ha ka wah Ringdi, ha ka shnong Nongchram ha ka 29 tarik mynta u bnai.
Haba ia kren bad ki lad pathai khubor, na ka liang u Sangma u la ong ba hadien ka jingioh jingtip ba ka bus kaba wan na Tura sha shillong ha ka ba bun na ki nongshong kali ki dei ki khynnah pule kiba dang dei ban jam shakhmat ha ka jingim jong ki, hynrei la jia ka jingjia ba sngewsih mynta ka sngi.
U Saleng u la ong ruh ba kine ki jingjia ki ju jia man ka por, namar ba ka sorkar kam ju shim ia ka jingkitkhlieh ban peit ba ki nongniah kali paidbah, kim dei ban niah kali ha ka por ba ki la buaid.
Shillong:U Prof.S.P.Singh Baghel, u Myntri khynnah ka Sorkar Pdeng uba peit ïa ka tnat Law & Justice, ha ka 30tarik Nailur 2021 u la leit jngoh bad ïasyllok bad ki nongshong shnong bad katto katne ki jaka pdeng ba pyntreikam ïa ki skhim kiba dei ïoh myntoi ne kiba dei ïoh ki skhim Sorkar Pdeng kiba kynthup ïa ki Corona Vaccination Centre, Health Insurance, bad kiwei kiwei, bad ban shem kumno ki nongshong shnong ki ïoh jingmyntoi na ki skhim.
Ïa u la synran lang da ki ophisar na ki tnat badei peit, ki agency kiba pyntreikam ïa ki skhim Sorkar Pdeng.
Utei u Myntri u la sngap ruh ïa ki jingeh ne jingai jingmut na kiba ïoh jingmyntoi jong kiba bun ki skhim bad kumjuh ruh na kito kiba pyntrei ïa ki.
Ki jaka ba u Myntri u la leit jngoh ki long ka Health Dispensary ha Rynjah, Shillong ban tip halor ki Covid vaccination center bad kiba ïoh myntoi na ka Ayushman Bharat PM-JAY.La ong ba kam shym la don ka jingujor na ki nongpang kiba la wan shim dawai bad phah sumar.
Utei u Myntri u la leit jngoh ruh ïa iwei na ki nongïoh myntoi hapoh ka MHIS (State Scheme), ha R & R Colony (Rynjah, Shillong) bad u la ïoh ruh ban ïasyllok halor katei ka skhim.
Ka la don ruh ka jingleit jngoh ïa ki ïing ki nong ïoh myntoi jong ka MHIS (State Scheme).
U la leit ruh ban jngoh ïa ki nongïoh myntoi jong ka Swach Bharat Mission ha Umpling, Shillong.
U la leit jngoh ruh ïa ki nongshong shnong kiba ïoh myntoi hapoh ka Pradhan Mantri Ujjawala Scheme(PMUY) ha Nongmensong, Shillong.
U la leit ruh ban ïasyllok ha kawei ka ïing hapoh Umpling, kaba dei kawei na ki longïing ba ïoh myntoi hapoh ka Prime Minister AwasYojana (PMAY) Urban Meghalaya.
Hapdeng ka jingïasyllok bad utei u Myntri katei ka longkmie ka la pynpaw ka jingsngewkhia shaphang katei ka skhim namar ka dang ïoh pdiang ka pisa tang T.60,000.
