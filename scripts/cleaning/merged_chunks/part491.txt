Kyndiah.
Kane ka jingweng ia u Bah Hoping ka la pynmih ia ka HSPDP.Katba dang kynmaw ei, i Bah A.B.Pugh (Bah Bod), i lah long u Secretary N.V.D.A.Organisation, Khasi Hills, i Bah E.B.Lyngdoh Secretary Khasi Hills A.P.H.L.C., i Bah T.R.Shanpru Joint Organiser, Mawkhar Circle.
Ynnai jer kyrteng watla ki don katto katne, hynrei nga shu kwah ban ong ba ka Mawkhar Circle ha kato ka por ka lah ai ruh ia ka training judo bad karate ia ki volunteers, ioh shah lehbein ne tohmet ki volunteers ha ki pulit ka sorkar.
Ki kyrteng jong ki Dong bapher bapher ka Mawkhar Circle ki kynthup ia ka Mawkhar, Umsohsun, Wahingdoh, Riatsamthiah, Mission Compound bad Wahthapbru.
Ynnai thoh ne ai ia ki kyrteng jong kito kiba lah long nongmihkhmat ne nongthaw Ain ha kine ki 50 snem namar haduh mynta ym shym don nongthaw Ain.
Tang kawei ka Ain kaba la mih na ki nongthaw Ain bad kata ka dei ka Land Transfer Act da u Bah Martin Majaw.
Hynrei ki nongthaw Ain hi ki la tawah pynban da ki jyrmi ban pur ha ka, ban khyrwit ia ki sla bad ki kliar, bad sa bun pynban ki karkhana pyniap ia ki nongshong shnong.
Mynta lei lei lah don sa kita M.L.A ne M.D.C scheme kiba la pynlong ia ka Election nongmihkhmat ban mih sa tang ki nongthaw surok, nongthaw footpath, nongthaw painkhana, nongring um, bad kumta ter ter, la kumba ym don department ia kine ki kam.
Lah dei ban pynduh ia kine ki scheme ban mih shisha tang ki nongthaw Ain ban iada ia ka jaidbynriew.
Sngewsih ba ka kamram ki volunteers ka N.V.D.A.ki kut noh tang haba lah ioh ka State.
U jumai uba ka jingkhlain bor, kaba 5.6 magnitude, uba don ia ka tynrai jongu ha  Myanmar, ula khynniuh ia ka dong shatei lam mihngi baroh kawei, kynthup ia ka nongbah Shillong, ha ka por 3.42 mynta ka nohsngi.
La ioh sngew ia utei u jumai ha Guwahati ruh.
Ka thymmei jongu, ka long ha ka jingjngai kaba 58 Kilometre shathie mihngi jong ka Champhai, kaba don ha Mizoram.
Ha ka snem 1952, nga dang shong class 9 bad nga shongkul ha Welsh Mission Girls High School ne Skul Kynthei bad nga kynmaw kyndiang ba nga soi kyrteng kum iwei na ki volunteer ha ka jingїakhih pyrshah ia ka jingthung dkhot ne MDC shu sieh ha ka United Khasi bad Jaiῆtia Hills Autonomous District Council.
Kumta ha kane ka jingrakhe ia ka jingdap San Phew snem ka Jylla, ngi dei ruh ban kynmaw ia ki jingjia, kiba їalam sha ka jingїaleh Hill State.
Ha ka snem 1923, la thaw ia ka Khasi National Dorbar bad ka dei ka khep history kaba kyrpang ha kaba ka jingangnud ban synshar hi da lade їalade ka la sdang ban pun bad kyan jur.
Hadien ba ka Ri India ka la їoh jinglaitluid ha ka 15 tarik August 1947, ka jaidbynriew Hynῆiewtrep ka їatyngkhuh bad ar tylli ki jingkylli; kawei, ban laitluid syndon na ka jingsynshar jong ki bor nongwei bad ar, ban їasnoh bad ka Ri India.
Ka mat kaba nyngkong, kata ban laitluid shi syndon, ka long kaba jwat ia ki Hima bad ka Ri Khasi kaba rit.
Kumta ngi jied ban їasoh bad ka Ri India, bad ki Syiem jong ki Hima Khasi ki la їasoi ia ka Instrument of Accession.
Ngi tip ruh ba dei ha ka snem 1949 ba la thaw ia ka Dorbar shna Riti ne kata ka Khasi States Constitution Making Dorbar bad ha kane ka Dorbar la їatai-їathir nia halor ka lawei jong ka Ri Khasi.
Ha ka snem 1952, la pynlong ia ka United Khasi bad Jaiῆtia Hills Autonomous District Council, katkum ki kyndon jong ka Sixth Schedule jong ka Riti Synshar ka Ri India.
Ka jingthung ia u dkhot lane ka jingsieh ia u MDC u bym dei Khasi, ha District Council da ka Sorkar Assam, ka la pynbitar ia ki khasi bad la khie puk ka jingїakhih paidbah ban pyrshah jur ia kane ka jingleh jong ka Sorkar Assam.
Їa kane ka jingїakhih paidbah la lam khmat da I Bah Hoover Hynῆiewta, Bah Molen Swer bad kiwei kiwei.
Bad ka їing jong i bah Molen Swer hi ruh kaba ha Mawkhar ka dei ka їing seng na ka bynta kine ki kam ba ki їathmu.
Ha ka step jong ka 27 June 1952, la pynlong ia ka jingїalang paidbah ha ka hall jong ka Khasi National Dorbar ha Mawkhar.
Ha kane ka step, ka hall ka la khapniah bad shlei da ki paidbah ba bun kiba la wan na kylleng ban їashim bynta ha kata ka jingїakhih paidbah pyrshah ia ka jingthung ia u MDC shu sieh.
Ha kane ka step ruh don shibun bah ki samla pule kiba kum ma nga, kiba la soi kyrteng ban long ki volunteer bad nga kynmaw ia ki parlok samla na Riatsamthiah kiba la їasoi kyrteng ryngkat bad nga, kum I Meera Malngiang bad kiwei kiwei.
Kiwei pat ki nongїalam kiba ha khmat eh, kiba nga kynmaw kiba don ha kata ka jingїakhih paidbah ki long; i Kong Lina Adel Laloo bad kong Enit kiba na Mission Compound, Kong Moreen Lyngdoh, Plain R Mawthoh, L.Gilbert Shullai, Stephen Lyngdoh, Markan Lyndem, Dr John Victor Diengdoh, Hamlet Bareh, Stetnel Shylla, Wattis War bad kiwei.
Ka jingїaid paidbah ka la sdang na ka hall jong ka Khasi National Dorbar sha Motphran ha kaba ka bor District ka la pyni bor bad khanglad ia ki paidbah ban їakhih, bad u Mr Perry uba long ha kato ka por u Deputy Commissioner, u la hukum ban khang ia ki paidbah ban pynlong ia ka jingїakhih pyrshah.
Hynrei ki paidbah ki la pyneh hi triang bad ka bor District ka la hukum ban bom, ban tied bad ban siat tdem pynsat khmat sha ki paidbah.
Kumta bun ki paidbah ki la mynsaw jur ha ka jingshah bom pulit bad sat ki khmat ha ka jingsiat tear gas.
Nga kynmaw ba ka surok Mawkhar lynter haduh ka ophis jong ka Dorbar Syiem Hima Mylliem ka la lynguh hi pum da ka tdem tear gas.
Hynrei ha kajuh ka por pat, ki longїing kiba shong їing harud jong ka Mawkhar Main Road, ki wanrah la ki borti bad ki um ban ai sha ki volunteer/paidbah ban sait ia ki khmat ban lait na ka jingsat tyrha tear gas.
Ma nga bad i Mera, ngi la їoh jingїarap na ka їing jong I Kong Lin Jyrwa (Oasis).
Hapdeng ka jingїasiat tdem pynsat khmat bad jingbom lathi, ki pulit pat ki la nang kem ia I bah Hoover Hynῆiewta bad ia kiwei, hynrei mar mar kumta hi noh, I bah Plain R Mawthoh bad bah Stephen Lyngdoh ki la shimti wut wut kum ki nongїalam bad ki la їalam ia u paidbah sha thanat ban dawa na ki bor District ban pynlait noh shi syndon ia I Bah Hoover.
Ka jingїakhih paidbah kaba la jia ha ka 27 tarik u June 1952 ka la pruid lynti shisha ia ki jingїakhih kiba bud, kiba їalam sha ka jingїakhih ban їoh la ka jong ka Jylla.
Tang ha ka snem kaba bud, ha ka 29 tarik u December 1953, ka Sorkar India ka la shim ia ka rai bad thaw ia ka States Re Organization Committee.
Namarkata ka daw, ym lah ban len ba ka jingїaleh ban їoh la ka jong ka Jylla ka la sdang ban rhem naduh ka snem 1952.
Ha ka snem 1954, ka States Re Organization Committee, ka la wan jngoh ia ka Khasi bad Jaiῆtia Hills ban wad bniah bad sngewthuh ia ki jingїakhih bad jingangnud jong ki trai ri trai muluk, kiba kwah ban їoh noh la ka jong ka Jylla ban synshar hi da lade їalade.
Kumta ka Khasi National Dorbar ka la aiti ia ka dorkhas ban dawa ia la ka jong ka Jylla ha ka States Re Organization Committee ha ka 1 tarik u April 1954.
Naduh ka snem 1954 ter ter, ki la don shibun ki jingjia, ki jingїaleh bad jingїakhih paidbah na ka bynta ban їoh ia ka Jylla kaba pura.
Khadduh khadwai, ha ka snem 1971 ka Їing Dorbar Thaw aiῆ ka Ri India ka la pdiang bad mynjur ia ka aiῆ, ka North Eastern Areas (Re organization Act) 1971 bad lyngba kane ka aiῆ la pynbna bad pynlong ia ka Jylla Meghalaya kum ka Jylla ba pura ha ka 21 u January 1972.
New Delhi: Kiba ioh pang covid mynta ka sngi, ki don  3,47,254 ngut ha India bad baroh kiba ioh pang ha India, ki la poi sha ka 3,85,66,027 bad ki don ruh 9,692ngut kiba ioh ia ka jingpang khlam Omicron, ong ka tnat ka koit ka khiah ka sorkar India.
Kiba don ia ka jingpang ha kine ki sngi, ki kiew sha ka 20,18,825 ha ki 235 sngi bad kiba iap, ki long 703 ngut ha ki 24 kynta ba ladep bad baroh kiba iap, ki la poi mynta sha ka  4,88,396ngut ha ka jylla.
Ka Maharashtra, ka don ia  46,197 ngut kiba ioh pang thymmai, ka Gujarat 24,485 ngut, ka Delhi  12,306 ngut,  ka Kerala, ka don  46,387 ngut kiba ioh pang thymmai, ka Assam, ka don 7,929ngut.
Nongpoh:  Hadien ar taiew,  ba ki briew na Assam, ia kaba la kynnoh ba la lamkhmat da u Rupsing Teron, MLA ka Chingthong MAC Constituency, ha ryngkat ka jingdon ki nongialam na ki kynhun ka thain Karbi, ki la leit ban kurup bad shim jubor ia ki pipe um kiba don ha shnong Ummat, hynrei mynta ka sngi, ia kitei ki pipe um, la wan pynphai noh, da ki briew sorkar ka Assam.
Haba kitei ki briew na Assam, ki la wan pynphai ia kitei ki Pipe um, la donlang da u Raja Brahma, Border Magistrate ka Ri Bhoi, nangta ki heh Pulit na Ri Bhoi, kumjuh ruh da ka jingdon ki briew sorkar bad Pulit Assam.
Lah ruh ban kdew hangne, ba ha kine ki Taiew ba la dep, utei u MLA ha ryngkat kiwei, ki la wan ban kurup ia kitei ki Pipe um, halor ka jingkynnoh ba kitei ki pipe um Meghalaya, ki la don hapoh u pud u sam Assam.
Hynrei ka jingwan pynphai jong ki hynne ka sngi, lehse ka dei namar ba la don ka jingiakren kaba sngewthuh jingmut hapdeng ki heh ka sorkar Meghalaya bad Assam.
Shillong: Kiba ioh pang covid thymmai mynta ka sngi, ki long 331 ngut, kiba jem na ka jingpang, ki don 177ngut bad don iwei iba iap, i bym pat dep injek satia ialade.
Ki don mynta 1,782 ngut kiba don ia ka jingpang covid ha ka jylla bad 1,495 ngut kiba iap na katei ka jingpang.
Ka East Khasi hills, ka wan ha khmat duh, na kiba don jingpang, ha kaba ki don 239ngut kiba ioh pang thymmai, ka Wet Garo hills 44ngut bad ka Ribhoi District 21 ngut.
Ki nongtrei ka koit ka khiah, ki kiew bha, kiba ioh pang mynta ka sngi ruh, ha kaba ki don 32ngut, ha Lower Lachumiere, ki don 9ngut, ha Nongmynsong 20ngut, ha Nongrah 5ngut, ha Pohkseh 6ngut bad kiba wan phai na shabar, ki don 36ngut.
Nongpoh: Kumba la ju leh manla u snem, ba ka All Meghalaya Karbi Association (AMKA), ka ju pynlong ia ka jingiakynduh kaba shisien shisnem, kumta hynnin ka sngi, ki nongialam ka AMKA, ki la lah ban pynlong biang ia ka 47th Annual Conference, ia kaba ki la pynlong ha shnong Umsaliang, kaba dei kawei na ki shnong Nongkyndong bad kaba hap hapoh ka Jirang Constituency.
Kiba la sakhi lang ha katei ka jingialang bah ki jaid bynriew Karbi, ki kynthup ia u Bah Sosthenes Sohtun, MLA Jirang kum u kongsan, u Bah Mayral Born Syiem MLA ka Nongpoh kum u symbud kongsan, Bah Victor Rani MDC ka Jirang, Bah Balajied Ranee MDC ka Nongpoh, Paiem H Wahlang Syiem jong ka Hima Jirang, ki nongialam ka AMKA ba kynthup ia u Bah HS Engleng Senior Adviser, Robertjones Ronghang President, Bah Albinus Timung, Bistocan Timung lem bad shibun kiwei de ki riew rangbah.
Ki nongialam ka AMKA, ki ong ba ka jingthmu jong katei ka jingkynduh lang ba shisien shisnem jong ki jaitbynriew Karbi, ka long ba ki paid Karbi haka jylla kin don ka jingiadei kaba jan, ka jingiaieid bad ka jingiatylli para jaitbynriew la ki don sha kano kano ka jaka wat shabar jylla, ban pynim bad pynneh pynsah ruh ia ki riti bad ki dustur tynrai bala buh naduh mynbarim ba kum ka jaitbynriew Karbi kim dei ban klet.
Lyngba jong katei hi ka sngi, ki nongialam ka AMKA, ki la kyrpad ia u MLA Jirang bad Nongpoh ba ki dei ban pyrkhat ne ban phaikhmat lem sha kito ki shnong ba shong ba sah ki jaid bynriew Karbi, da kaba ki pynpaw ba bun na ki shnong nongkyndong bad kiba shong ba sah tang da ki jaid bynriew Karbi, bunsien ki long shisha ki shnong kiba sahdien eh haba iadei bad ki kam pynroi.
Shillong:U MLA ka North Shillong Constituency u bah Adelbert Nongrum, u la buh ia ka jingkylli halor ka jingpynkhreh ban lehkmen ia ka jingioh jylla ba pura, ha ba bun na ki mat jingeh ki dang sahkut lyngkrang.
“Kan myntoi aiu ban ia lehkmen sngewbha ia kata ka jingkynjoh ia u mawmer ka jingdap ba sanphew snem kaba pura jong ka jylla, haba wat tang kawei ruh ka mat  khlem pat shym la lah ban pynurlong satia tad haduh kine ki sngi"la buh jingkylli u MLA ka North Shillong.
Lah ban kdew hangne, ba na ka liang u bah Adelbert u la pynlong ia ka jingiakhih da ka ba shong kyllain mongor, ha  madan Malki, ban pynpaw pyrshah ia ka jingbym shim khia  jong ka sorkar MDA halor ki san  tylli ki mat bad hynnin ka sngi ka sorkar ka la dep ba kan pyntreikam ia kawei na kine ki mat.
Haba iadei bad ka reservation policy, u bah Adelbert  u la pynpaw ba  haduh 50 snem ba la kynjoh, ka por ka la long kaba donkam ban pynkylla noh ia ka, wat la ki don  kiba pyn paw ba kane ka mat ka long kaba kham ktah.
U bah Adelbert u la ai jingmut ia ka sorkar jylla, ba ka jingkylla ka lah ban wanrah, kan dei noh ha ka liang ka pule ka dang le, da ka ba ailad ba kan long kyllum lang noh.
U bah Nongrum u la pynpaw ruh ba lada lah ban pyniakhlad  noh na ka joint cadre bad ka Assam bad ia kane u ieh ha ka jingstad jong ka sorkar jylla bad lada ia kane ka mat yn nym pat lah ban pynurlong, pynban donkam ban theh ia ki skhim pynroi ha ki dong ki thain ne ki shong ba don marjan bad ka khappud ka jylla Assam.
U bah Adelbert u la bynrap ruh ba ka mat ban pynkynriah ia ki briew kiba sah ha Them Mawlong ka dei ka mat kaba la sahteng la slem bad na ka liang ka sorkar jylla ka dei ban leh da ka kam namar kane kam long beain ia ki briew ba shong ba sah mynta, ha kane ka jaka, namar ba ki tnat treikam ka sorkar kin pynbiang ne ai jaka noh ia ki ba kin shong kin sah shawei.
Nongpoh: Ka District Magistrate jong ka Ri Bhoi District, ka la pyntip paidbah ba ka State Bank of India, kaba don ha Umsning, kan sa khang shipor, kata naduh mynta ka sngi 20 tarik haduh 22 tarik mynta u bnai.
La khang shipor ia katei ka Bank, ka dei hadien ba la don uwei na ki nongtrei hapoh katei ka Bank uba la ioh ia ka jingpang COVID-19.
Kumta la kyntu ia ki briew kiba la rung hapoh katei ka Bank naduh ka 11 tarik mynta u Bnai, la kyntu ia ki ba ki dei ban shongkhop 10 sngi haiing, nalorkata ba ki dei ban sngapthuh ruh ia ka koit ka khiah ha ki bad lada ki sngew ba ki don ia kino kino ki jingsngew shitom, kum ka jingpang Shit, Jyrhoh ne jynjar ha kaba ring ne pynhiar mynsiem, ki dei ban pyntip mar mar sha District Control Room da kaba phun ha u number No.03638232028/1077 lane ha u Health Helpline No.8797520449.
Shillong: Ka Shillong, ka iai bteng ban slap bad hap thah, ha ki jaka mynta ha ka sngi kaba ar.
Ka jing hap slap, ka la pyn dait thah shibun ia ka jinglong ka mariang ha ka nongbah mynta ka sngi bad ha ka jylla hi baroh kawei.
Ka tnat peit mariang jong ka sorkar India, ka pyni, ba ka jingshit ha Shillong, kaba shit eh, ka long 14.2 degree, kaba khriat eh, ka long 6.1, nangta ka Sohra, kaba shit eh, ka long 18.3 degree bad kaba khriat eh, ka long 5.4 degree, katba ka Umiam, kaba shit eh, ka long 13.6, katba kaba khriat eh, ka long 4.2degree centigrade.
Hynnin ka sngi, ka jing hap slap ha Umiam, ka poi sha ka 26.4 mm, katba ha Shillong, ka long tang 1.2mm,  katba ha Sohra, ym don slap satia.
Mynta ka sngi, haduh ka por 2.30 sngi, ka Umiam, ka ioh slap 3.3mm, ka  Sohra kam don slap, ka Shillong ka slap bniop bniop.
Ka nongbah Shillong, kan mad ia ka jinghap slap, lashai ka sngi,  katba ha kiwei ki bynta ka jylla, kan don ka jingkhie eriong, tied pyrthat bad hap thah, ong ka khubor.
Ki don bun kum ma nga kiba la kha bun bnai hadien ba la plie ia ka Jylla Meghalaya ha ka 21 January 1972.
Ngam shym kynmaw ban kylli na i mei (bam kwai ha dwar u Blei), kaei kaba i sngew ne pyrkhat shaphang ka Jylla ba pura.
Nga wan na ka longїing kaba don ha trai jong ka kyrdan pdeng ha ka imlang sahlang (Lower middleclass) bad ngam artatien ba i mei bad i pa ki dap da ka jingkmen namar ba ki la їoh ban treikam Sorkar, wat la ka long ha ki kyrdan ba rit, hynrei ki sngewskhem ba ka jingim jong ngi ki khun ka la shngaiῆ bad kim don jingartatien ba kin lah ban bsa, ban pynheh pynsan bad phah shong skul ia ngi.
Ngi їohsngew ki khana ba la їathuh pateng da i mei i pa, i mei nah mei san, ma duh, ma san, pa khynnah, pa san bad ki riewtymmen ba wat naduh shuwa ban їoh la ka jong ka Jylla ki briew Sorkar ki ju leit khot na їing ia kito kiba la nang la stad ban wan trei ha ki kam sorkar kiba lait kyrhai bad byllai bad kiba bun kiwei ruh la khot bad pynshlur ba kin shimti ia ki kam nonghikai skul khnang ban їarap ban tei bad kyntiew ia ki skul bad jingnang jingstad ha ka Jylla.
Shibun ruh ki la jubab ia ka jingkhot bad da ka mysiem ba shit rhem ki la trei shitom bad len lade ban buh ka nongrim kaba khlaiῆ na ka bynta ka pule puthi ha ka Jylla.
Kumba shi spah snem shuwa ba їoh ia ka Jylla ba pura ki skul Balang ki dei tang ma ki kiba ai jinghikai ha kane ka Ri.
Da ki phew snem shuwa ba ka koit ka khiah bad sumar pang kan kylla long kawei na ki lad kamai spah, ka Jylla ka don ki doctor, ki nurse bad ki nongtrei ka koit ka khiah kiba sumar bad pynkhiah ia baroh ki jait jingpang.
Kine ki trei met bad mynsiem bad ki aiti lut їalade na ka bynta ki para briew khamtam eh na ka bynta ki rangli juki.
Wat hapdeng ki jingduna kiba bun kim shym tyngkai ia ka por bad ka bor ban shakri ia ki paidbah.
Don tang ar tylli ki kynhun kiba shakri ia ki paidbah ka Jylla ha ka liang ka koit ka khiah, kawei ka dei ka Balang Khristan bad kiwei ki Kynhun Jingngeit bad ka Sorkar.
Ka Balang te ka la shakri la jan shi spah snem bad kine ki ai jingshakri ia ki paidbah salonsar khlem da peit shilliang khmat bad ka Jylla ka khiah krat.
Ka dei kane ka jingsngewthuh ban shakri bad kyntiew ia ki paidbah bad ki policy jong ka Sorkar Jylla ban shakri bad bei tyngka na ka bynta ka bha ka miat ki paidbah salonsar, kaba pynlong ia i mei i pa jong nga ban sngew shngaiῆ bad thikna ka jingim bad ba kin sa lah ban bsa bad pynheh pynsan ia ngi.
Ha kane ka lyngkhuh snem kaba san phew nga ai burom ia ki nonghikai bad ki nongtrei ka koit ka khiah kiba la len їalade.
Ňiuma, kiwei de ki nongїaleh sport, ki nongrwai, ki nongthoh kot, nongthoh kotkhubor, ki riewpyrkhat laitluid, ki nongrep, ki nongsuh juti, ki nongῆiah bus, taxi, ki nongbylla, ki misteri, ki nongshong їew, ki nongtrei їingbriew bad kiwei ki nongtrei kiba trud ka maw ka dieng, kiba tuid ka syep ka snam bad noh synῆiang sha ka їoh ka kot ka Jylla.
Hoid ka Jylla Meghalaya ka dei ka Jylla jong ki Hynῆiewtrep bad Achik, hynrei ngim lah ban len ba ki don kiwei ruh ki Jaidbynriew bapher kiba la buhai shnong mynta la palat spah snem bad ngi la їa-imlang, khamtam ha Shillong naduh ba ka la long ka Headquarter jong ka Sorkar Bilat ha ka snem 1866.
Kiwei pat ki jaitbynriew rit paid ki la im hangne bad kumta ngi dei ban ῆiewkor ia ki bad ia ka jingnoh synῆiang jong ki ha kaba tei bad pynwandur ia ka Jylla bad imlang sahlang.
Nga pan map namar ba ka jingtip jong nga shaphang ki Garo bad ka jingnoh synῆiang jong ki sha ka jingїaleh ban їoh la ka jong ka Jylla ka jyndong.
Hynrei nga tip shai ba ki Garo ruh ki la їashim bynta shitrhem bad noh synῆiang shikatdei ha kane ka bynta bad ma ki ruh ki naduh ki spah snem ba la leit noh ki thrang, ki angnud bad ki їakhun tyngeh ban synshar hi da lade їalade bad ban pynneh, ban pynsah bad kyntiew ia la ka jong ka Jaitbynriew.
Ka Hill Union bad ka Khasi National Dorbar ki dei ki ar tylli ki seng kiba nyngkong eh ki ban phah ia ki dorkhas sha ka States Re organisation Commission ban dawa la ka jong ka Jylla ha u bnai April 1954.
Ki Garo hapoh ka jingїalam jong u Captain W.A Sangma ki phah ia ka Telegram ne Kyrwoh kumne, “KI GARO KI KYRSHAN PURA IA KA JINGDAWA JONG KA KHASI NATIONAL DORBAR BAN THAW IA KA JYLLA RI LUM STOP IA KI DAW BA KYRSHAN LA NANG PYNPOI".
Ha ka jingїalang jong ki District Council ka Jylla Assam kaba la long ha Shillong ha u bnai June 1954, u Captain W.A Sangma, uba long ha kato ka por u Chief Executive Member jong ka Garo Hills District Council u kren shai ba ym don jingartatien ei ei ba ka jingdawa ban їoh la ka jong ka Jylla Ri Lum kaba pura ka long kaba shong nia.
U la ong.
“ka Sixth schedule kam shym lah ban ai bor ia ki Riewlum ban їada bad kyntiew ia ka kolshor, ka khyndew, ka ktien, ka kamai kajih, ka їoh ka kot jong ki riewlum bad ki don ruh shibun bah ki jingpei thliew bad kaba plie lad ia ki bor na shabar ban tuklar ia ka synshar khadar jong ki riewlum" Nalor nangta sa ka rukom peit poh jong ki jaitbynriew heh paid Assamese bad lada kane ka їai bteng ym don shuh da kawei pat ka lynti lait sa tang ba ki riewlum kin їeng tylli kawei ban dawa jur ban їoh la ka jong ka Jylla ba pura khnang ba kin lah ban їada bad kyntiew ia la ka jaitbynriew, ka ktien ka kolshor, ka khyndew bad kiwei ki dei riti.
"Ha ka bynta jong ka Bri U Hynῆiewtrep ka jingїakhun ban synshar hi da lade їalade kam dei kaba sdang tang naduh ki snem 1950 ne 60, hynrei ka jingїaksaid ban saiῆdur ia ka synshar hi ka la sdang naduh ba la seng ia ka Khasi National Dorbar ha ka 4 tarik September 1923.
Ka paw shai ha ka shithi bad notis kaba la pynmih paidbah ha ka 27 July 1923 ia ka jingthmu ban seng ia ka Khasi national Dorbar, “Phi tip mynta ha ka ri India ka don ka jingkhih bad jingїaleh kaba jur ba ki Nong-India hi kin ioh synshar ia la ka Ri.
Naduh ka snem 1921 ka jingsynshar ia ka ri India jong ngi da ka Sorkar Bilat ka lah sdang ban kylla.
Їa kane ka jingkylla ha ka jingsynshar ki khot ka Reformed Government.
Ha kane ka jingsynshar ba la sdang thymmai bun ki Nong-India ki la sdang ban shim ia ki jaka ki Phareng…te ka dei eh ia ngi ban ia kyndit bynriew ban pyrkhat ia la ka ri ha ki jingiadei bad kata ka jingsynshar thymmai kaba la sdang mynta bad ka ban khraw bor artat.
Na ka bynta kane ka kam bakhraw ban pyrkhat bad ban thaw lad na ka bynta ban kyntiew ia la ka ri ha la ka jinglong jingim, ha ka jingtip jingnang, ha ka rukom synshar khadar, la їakut ban pynlong ia ka Dorbar jong ka Ri Khasi baroh kawei… ha ki Tarik 4-6 Sepetember 1923".
Ka Khasi National Dorbar ka la leh la ka bynta, wat la kam shym la lah ban pynurlong ia ka jingthmu ba tynrai ne lah ban pynneh ia ka jingїakhih.
Hynrei, ki jingїalang pyrkhat kam jong ka ki la long kiba khraw bad ka la sdang ia ka Dorbar synshar paidbah ha ka Ri.
Ha ki Dorbar ba bun ka Khasi National Dorbar ka la їatai bad saiῆdur ia ki Aiῆ kiba ktah ia ka Jaidbynriew Khasi, kum ka Aiῆ Jinglong Khun Ka Hima Ha Ki Hima Khasi, Ka Aiῆ Bri Khyndew Ha Ki Hima Ri Khasi bad Ka Aiῆ Hiar bad Їoh-Pateng Ha Ki Hima Ri Khasi.
Kine ki Aiῆ ki dei ruh ka jingpruid dak ban buh ha ki jingthoh ia ka dei riti jong ka Jaitbynriew.
Sa kiwei pat ki ar tylli ki mat kiba kongsan ba ka Khasi National Dorbar ka la їatai bad rai kut ha ka snem 1925 ka long shaphang ka jingkylli uei u Khasi? Bad halor ka bynta jong ki kynthei ha ka synshar khadar bad kan long ka jingmyntoi ban sot ia ka jingkren jong u Rev J.J.M Nichols Roy ha ka Jingїalang jong ka Khasi National Dorbar kaba la long ha ki tarik 30 September haduh 2 October 1925, “Shuwa ban wai ka Dorbar mynta ka sngi nga kwah ban ong shi kyntien.
Ngi iohi ba mynta ka por ka don ka jingkhih ha bun ki ri kiba shai shaphang ba ki kynthei ruh kin ioh bynta ha ka jingpyniaid ia ka jingsynshar.
Ha kane ka ri jong ngi ruh ngi iohi ba ki kynthei ruh ki ia shim bynta ha bun ki kam, bad mynta ha kane ka Dorbar ruh don kiba la iawan.
Ka Eksekiwtib Komiti ka la mut ban pynkylla ia ki rul…ban ai lad ia ki kynthei ruh ban long member…Ynda ngi la thaw Iing Dorbar ngin ia khmih ban buh ka jaka kaba kyrpang na ka bynta ki kynthei.
" Ha kane ka juh ka Jingїalang la pynkylla ia ki rul jong ka Khasi National Dorbar ha kaba la shah ia ki kynthei ban long ki dkhot bad hato ka jingong ban buh jaka kyrpang ia ki kynthei hapoh ka Iing Dorbar ka thew ia ka jingbhah kyrpang ia ki kynthei?Ka jingphohsniew bad jingїakhun ban synshar hi da lade їalade ka їai bteng bad I bah L.L.D Basan jong ka Hill Union i thoh kumne ha ka snem 1954, “Ka jingangnud jong ngi ki riewlum ban synshar hi kan ym jia hapoh ka Jylla Assam namar ka synshar hi ka thew beit ia ka Jylla ba pura hapoh ka Ri India…kam don lynti hapoh ka Sixth Schedule ban їoh ka bor ba pura ban synshar hi namar ba kum kata ka bor ka don ha ka Jylla ba pura…"Hadien shi snem ba la thaw ia ka Meghalaya, u Prof G.G Swell u la pynbna paitbah ha ka 6 July 1973 ia ki 16 tylli ki mat treikam na ka bynta ka Meghalaya bad u la sam paitbah sha ki riewpyrkhat bad riewpaidbah bad kyntu ia baroh ki nongshong shnong ban їatai halor ki mat ki jura kiba ktah ia ka Jylla kaba don ha ka rta ba dang khyllung ha kato ka por.
Ki 16 tylli ki mat ki kdup ia ki subject bapher bad ki ishu kiba їar.
Kine ki donkam ban saiῆdur lyngba ki policy bad ki Aiῆ.
Ki 16 tylli ki mat ki kynthup ia ka khyndew, ka rep ka riang, ka їoh ka kot bad kumta ter ter.
Ka dei ka jingkitkhlieh jong ka Jylla ban їada bad kyntiew ia ki nongrep ym ban shu їeh noh beiῆ ia ki ha ki nongkhaiї.
U Prof G.G Swell u їasaid tyngeh ba ka Sorkar Jylla ka dei ban buhkti bad tuklar ha ka їew jong ki nongrep bad ban їada ia ki nongrep na ka jingshah khῆoit beiῆ bad jingshah shim kabu.
Ka Sorkar ka dei ban buh dor ia ki mar rep da kaba thew bad woh bniah ia ka jinglut jingsep ba ki nongrep ki la sei baroh shi snem bad ba ka dor ka mur jong ki mar rep ka dei ban pynїoh nong ia ki nongrep.
"Halor ka khyndew, u Prof G.G Swell u kyrshan ia ka dustur bat khyndew kaba la їoh pateng kum ka ri raij bad khyndew kur.
Ha kajuh ka por pat ngi donkam ban pynkhlaiῆ ia kane ka dustur lyngba ki aiῆ khnang ba ki briew kin ym im khlem ka khyndew.
U ban jur ba dei ban don ka tnat treikam na ka bynta ban register ia ki dulir khyndew jong ki briew khnang ban pynlait ia ki nongshong shnong na ki jingeh bad ka jingpynsyrwa kai ia ka pisa ha ki mokutduma.
Ha kaba sdang ka Jylla ha ka snem 1972, kata ka per capita income ne kamai kajih ha ka Jylla ka long 327 (lai spah arphew hynῆiew) tyngka bad ka long kaba poh dor palat ha ka Ri baroh kawei.
Phewse mynta ruh ha ka jingdap san phew snem ka Jylla Meghalaya ka dang sah kut hajuh bad ka dei kawei na ki san tylli ki Jylla kiba poh dor ha ka kamai kajih.
Mynta ka kamai kajih ne ka per capita income ka Jylla Meghalaya ka long tang kumba 95000/ (khyndai phew san hajar) tyngka.
Ňiuma, ha ki 16 tylli ki mat u Prof Swell u ban jur ba ka jingthaw ia ka Meghalaya kam dei eh tang na ka bynta ban pynurlong ia ka jingangnud ban synshar hi, hynrei ka dei ruh na ka bynta ban pynlait im ia ki briew na ka jingduk bad ban kyntiew ia ka їoh ka kot jong ki.
Ka Jylla bad ki nongshong shnong kin khih kin ksar, kin angnud bad kin saiῆdur thymmai ia ka lawei.
Hynrei kumno pat shaphang ka jinglong ki nongїalam kaba u Prof G.G Swell ruh u la kynthoh tyngeh ha ka snem 1973 kumne, “Lada ia ka jinglong nongїalam la pynpyut noh plak da ki kam sniew, ki kam runar bad la kjap ia ka bor, ka jingkhlaiῆ bad jingkut jingmut, ki prokram (lymne ki aiῆ lymne ki policy) la ki long kiba bha bad tei katno katno ruh kin shu sah kut tang ha ki jingthoh ha ki sla kot.
".
Shillong: Kiba ioh pang covid mynta ka sngi, ki long 329ngut.
Kiba  jem na ka jingpang, ki long 142 ngut bad kiba iap, ki long 2ngut.
Baroh kiba dang don ha ka jingpang, ha ka jylla, haduh mynta ka sngi, ki long 1,629ngut bad kiba iap, ki long 1,494 ngut.
Ka East Khasi hills, kaba ju wan ha khmat man ka sngi, ka don mynta ka sngi, ia 204 ngut ki nongpang, ka Ribhoi 18ngut bad ka West Garo hills, ka don 65 ngut kiba ioh pang.
Ki health worker lane ki nongtrei ka  koit ka khiah, ki nang kiew kiba ioh pang, ha kaba ki don 24ngut kiba ioh pang mynta ka sngi.
ha Mawlai Nongpdeng, ki don 8ngut, ha NCC Ramkrishna Mission 6ngut, ha Nongrah 8ngut, ha Nongthymmai 6ngut, ha Pohkseh 7ngut, ki pulit 5ngut, ha Sohra 5ngut, nalor kiwei pat.
Ka tnat kam bar ri jong ka China, mynta ka sngi, ka kyntait ba ki shipai jong ka  People’s Liberation Army (PLA) ki la rah bor, ia uwei u samla uba 17 snem, uba na Siang District jong ka Arunachal Pradesh; hynrei katei ka khubor, ka ong ba ka PLA, ka peit ia ka surok, kaba don ha katei ka jaka bad ka khanglad ia kino kino ki jing ia rung bad ia mih beain.
U Tapir Gao, uba dei u dkhot jong ka  Parliament, na Arunachal Pradesh, u iathuh hynnin ka sngi, ba uwei u samla, uba kyrteng U  Miram Taron,  ula shah rahbor ha ki shipai People’s Liberation Army (PLA), na ki bynta jong ka Lungta Jor kaba hap ha Siyungla bad katei ka jingjia, ka dei ha ka sngi hat majai.
La ong shuh shuh, ba utei uba shah rahbor, u dei na u pud u sam jong ka India, ha  Upper Siang district.
U Johny Yaiying, u dei u paralok jong U Taron, u iathuh, ba ula lait phet iap ialade bad u iathuh mar mar sha ki bor pulit, halor katei ka jingjia ia U Taron.
U nong aiktien ka sorkar India, haba kynthoh halor katei ka jingjia, ula ong “Ngam tip ia katei ka jingjia" bad u ong ba ki shipai ka   People’s Liberation Army, ki pahara skhem bha ia u pud u sam jongki bad ki khanglad ruh, ia ka jing ia rung ia mih beain.
Na ka liang ki shipai India, ki la phah khubor ia ka PLA, ba kan wad ia utei u samla, uba jah bad ki shipai India, ki kam ba U Taron, u leit sha katei ka jaka, ban thiew kynbat bad ban beh mrad ruh, hynrei, ula bakla lynti noh ha katei ka jingiaid lynti jongu.
Ka jingdon kiba ioh pang covid ha India, ka kiew sha ka 3lak ngut, ha ki 24 kynta ba ladep bad kane ka dei ka jingkhein kaba bun tam, haba ia nujor ha ki phra bnai ba ladep.
Ka kyrwoh, na ka tnat ka koit ka khiah ka sorkar India, ka long 3,17,532 bad kiba ioh ia ka jingpang  Omicron, ki long 9,287.
Kiba iap, ki long 491 ngut ha ki 24 kynta ba ladep  bad baroh kiba iap, ki la poi sha ka  4,87,693.
Ka Delhi, ka don 13,785ngut kiba ioh pang, ka Maharashtra da 43,697, katba ka West Bengal, ka don da 11,447ngut.
Shillong:Ka kong Ampareen Lyngdoh, nongialam jong ka Congress Legislative Party (CLP), ka la pynpaw ia ka jingbym sngew iahap halor ka jingialeh ban buhrieh jong ka sorkar Megha laya Democratic Alliance (MDA) ba la ialam da u Conrad K Sangma, ia ka kaiphot jong ki Regional Committee halor ka kam ban pynbeit ia u pud u sam hapdeng ka jylla Assam bad Meghalaya.
“Nga sngew ba ka dei ka ka kamram jong ki nongpyniaid sorkar la ka dei na ka liang u Myntri rangbah lane u Symbud myntri rangbah ba ki dei ban pynpaw paidbah ia ka kaiphot jong ki Committee halor u pud u sam namar ba ban shu sngap ia kane ka kam, kam dei kaba bha namar ba bun na ki nongshong shnong ki sah ha ka jinglynga"la ong ka kong Ampareen ia ki lad pathai khubor.
Ka Kong Ampareen ka la ong ruh “Haba ka jylla ka dang iai ap ia kata ka jingpynbna ban pynbeit noh ia u pud u sam halor ka khappud bad ka jylla Assam, na ka liang ka Congress ka ai khublei ia ka sorkar kaba la shim khia ban leit jurip ia ki jaka kiba hap hapoh jong ka jylla jong ngi".
“Ka sorkar ka la thaw ia ki Regional Committee kiba don ia ki dkhot na ki party bapher bapher, hynrei ia kine ki jingialang la pynlong ha ki jaka ba khang khyrdep bad da ka jingbthah ba kim dei ban pynbna paidbah ia kane ka jingshem jong ki lyngba ka kaiphot jong ka"ka la ong.
Ka la bynrap ruh “Kat kum ki lad pathai khubor ruh la pynpaw ba ia kine ki kaiphot yn pynpaw paidbah tad haduh ba ki ar ngut Myntri rangbah jong ki ar jylla kin leit kynduh shwa ia ki myntri ka sorkar kmie".
“Hynrei na ka liang ki dkhot ka Committee, kiba la dep ban ia thuh paidbah ba ka jylla Assam kan ioh katne kattai ka jaka, ia kane ngin hap ban kylli ba kine ki ioh hukum nangno ba ki la da pynbna paidbah ia kane ka bynta haba na ka liang ka Regional Committee ka la dep rai ba kin iaid ap ia ka por"ka la buh ka jingkylli.
Ka kong Lyngdoh ka la ong ruh “Wat la nangne nangtei ngi lah ban iohsngew ia kaei kaba ka sorkar ka lah ban shim ia ka sien jam ban pynbeit ia ka ne ka kam, hynrei kaba kham tieng ka long ba u Myntri rangbah u la pynbna ba um dei ban pynbna paidbah, hynrei dei ban rah beit sha ka Ministry ba dei peit ia kane ka bynta na Delhi".
Ka kong Lyngdoh ka la pynpaw ia ka jingsngew “Lada ki leh kumta khlem ka jingiakhana lehse ioh mih ka jingbym hun ka kynrum kynram bad ynda ka sorkar kmie kan rai ia kane ka kam kat kum ka jingjurip ki kot ki sla ki ba kine ki arngut Myntri rangbah kan long kaba eh ban pynkylla ia ka notification na ka liang ka sorkar Kmie".
“Haba la don ka jingbuh rieh ia kano kano ka kam kan mih beit ka jingartatien na ka liang jong ngi, bad ka sorkar ka dei ban shim khia, wat la kim treh ban khot ia ki liang pyrshah ban ia syllok lang bad ki la kyntait ban pynlong ia ka jingiashong dorbar ka ba shisngi ruh ngi kum ki nongialam ba don ka jingkit khlieh ngi kyrpad ia ka sorkar ban ap ia kim ba kin wad ia kiwei ki rynsan ban ia kren ia kane ka bynta"ka la bynrap.
Ka kong Ampareen ka la ong ruh “Haba ka sorkar jylla ka la kwah ban pynbeit ia ka kam ka ba la sah 50 snem, lada ki mut pynbeit noh, ngin ia snoh kti lang na ka liang ka congress, lada kim khot lada ka mih ka rai ba bakla, kan suk bha ba ngin shu saitkti beit namar ki khlem khot ia ngi".
Ka la bynrap shuh shuh “Hynrei kane ka dei ka kam iap kam im balei ban da kwah ban pynkylla politic ia ka ne ka kam namar ba lada shisien ba ka ne ka rai ka la wan ngim kwah ban thed kti, ngi pan ia ka hok ban ia donbynta lang bad ngin pan ba ki dei ban pynshai lang ia kane ka kam namar ba ngi dei ki ba la sha jied na u paidbah".
“Ngi kwah ban tip ba ka sorkar MDA kan ai ia ka map kaba kumno ia ka jylla jong ngi, namar ba ki pateng jong ngi kim dei ban buh biang ia ka jingkylli ba ngi la klet ban pan ia ka map ba pura bad ia kane dei ban pynbeit ia kane"la ong ka nongialam Congress.
Nongpoh: Kawei ka dukan die tiar kaba don hakhmat ka Saw Aiom Arcade ha Nongpoh, ka la shah prongtuh ha ki riew runar bad kaba ki la ioh ban rangtuh ia T.5 hajar ka pisa lem bad shibun ki sikret lem bad kiwei pat ki tiar ki tar kiba don hapoh katei ka dukan.
La ong ba ki nongtuh, ki la ioh ban rung jubor hapoh katei ka dukan, ka dei hadien ba ki la pynpait shwa ia ka tala, hadien kata pat ki sa tuh ia ka pisa lem bad kiwei de ki tiar ba kham remdor, kiba don hapoh dukan.
Haba iadei bad katei ka jingshah tuh hapoh katei ka dukan, u trai jong katei ka dukan lem bad ka Dorbar Shnong Nongpoh, ki la ujor da ka ejehar ha Nongpoh Police Station, halor katei ka jingshah tuh ia katei ka dukan.
Nongpoh: U Bah Sosthenes Sohtun, MLA Jirang ha ryngkat u Bah Victor Rani, MDC lem bad ki nongialam shnong na 6 tylli ki shnong ka thain Byrnihat, hynnin ka sngi ki la leit ban jurip ia ka jaka pynlong tyllong umbam ki shnong ka thain Byrnihat, kaba don ha wah Umngei bad kaba hap hapoh ka shnong Shakhoikuna, Ri Bhoi District.
Ka nongrim kaba la pynlong ia u MLA, MDC lem bad ia kitei ki nongialam shnong ban leit jurip ia katei ka jaka, kaba ki pynlong kum ka tyllong umbam, ka dei hadien ba ki la ioh jingtip, ba la don ki briew napoh ka shnong Shakhoikuna, kiba la leh dusmon ne ban pynjaboh hapoh katei ka jaka, kaba ki shnong ka thain Byrnihat, ki pynlong kum ka tyllong umbam.
Haba la poi ha katei ka jaka, u MLA ha ryngkat ki nongialam shnong ka thain Byrnihat, ki la ioh ban kynduh ia ki nongialam shnong ka Shakhoikuna, ha kaba ki la ioh ban iakren bad kitei ki nongialam shnong ka Shakhoikuna bad ha ka jingiakren kaba arliang mamla, la sngewthuh shai ba ia katei ka jaka, kaba la pynlong kum ka tyllong ban tan um, kam dei satia kaba ki briew ki pynjaboh khnang, hynrei ka dei jaka kaba ki briew na ka shnong Shakhoikuna, ki pyndonkam kum ka jaka ban iaid ban ieng na shiliang sha shiliang ka wah.
Hapdeng ka jingiakren hapdeng utei u MLA, ki rangbah shnong, ha ryngkat ka jingdon ki ophisar na ka tnat PHE, ki nongialam shnong ka Shakhoikuna, ki la ai jingmut ba ki dei ban thaw thymmai noh ia ka tyllong umbam sha kawei pat ka jaka, khnang ban lait na kano kano ka jingshah pynjaboh ia ka tyllong umbam, namar ka dei ka jaka kaba ym don shuh kiba leit ba wan, ia kaba ki la leit jurip noh ha katei hi ka sngi.
Haba iadei bad katei ka jingleit jurip, u Bah Sosthenes Sohtun, u la ong ba kum u MLA un sa shimkhia ban iakren bad ka sorkar na ka bynta ban pynmang skhim thymmai ban kyntiew ia katei ka jaka den um sha ki bynta ba kham shajrong jong ka wah naka bynta ka jingmyntoi ki paidbah bad ban ioh ia ka umbam umdih kaba khuid ba suba.
Nongpoh: Hynnin ka step ha ka por 5 baje eiei mynstep, ki samla na ka dong Sajer ha Nongpoh Proper, ki la ioh ban bat ia uwei u briew, ia uba la tip kyrteng kum u Vicky Nongrum, ia kaba ki la kynnoh ba u dei uwei na ki nongtuh ba shyrkhei hapoh ka thain Nongpoh.
Katei ka jingiohbat da kitei ki samla ka Dong Sajer ia utei u briew, ia kaba la suba jur ba u dei uba la kyrni ha ki kam dih drok, ka dei hadien ba ki la ioh jingtip ba u la leit ban prong tuh ia kawei ka iing hapoh ka Dong Sajer bad ioh ban rongtuh ia 2 tylli ki mobile kiba napoh katei ka iing.
La ioh bat ia utei u nongtuh na kawei ka kamra sum kham pajih na kane ka iing kaba u la leit prongtuh, ha kaba kitei ki samla ynda ki la lap ia u, ki la talasi bad ki la lap ia ki ar tylli ki mobile phone kiba u la tuh na katei ka iing, hadien kata pat ki la ai jingsneng shwa ia u bad ki sa aiti noh ha ki Pulit ka Nongpoh Police Station.
Shillong: Saw tylli ki Auto Rickshaw lem bad ar-tylli ki dukan  kiba harud surok ha shnong Umdoh 18mer, ki la julor jur, hadien ba ki la shah ban ha kawei ka trok kaba la kylla hynnin ka miet ha ka por 10 baje ei ei mynmiet hapoh katei ka shnong.
Katei ka trok kaba don ia u number NL-01-AE-5591, ka don ha ka lynti ban hiar sha Guwahati, hynrei haba ka la poi ha katei ka jaka, kaba dei ka jaka ba kham long khongdong, katei ka trok ka la jam na shilliang sha shilliang ka surok bad kaba la leit kylla beit hapoh ar-tylli kitei ki dukan harud surok bad kaba la pynjulor ruh ia 4 tylli ki Auto Rickshaw.
Wat la ha katei ka jingjia kylla kali, la iohi ba ka la shisha kaba ishyrkhei, hynrei donbok ba ha katei ka jingjia, kam shym la don kano kano ka jingjia ba sngewsih ne mynsaw briew, laitnoh tang u nongniah bad nongbud jong katei ka trok, kiba la mynsaw malu mala.
Shillong:Hadien ba u Bah Prestone Tynsong u ba dei u Symbud Myntri Rangbah ka jylla u la ong ia u Bah Adelbert Nongrum u ba dei u MLA ka seng KHNAM na North Shillong Constituency ba um dei satia ban pynlong drama saiñ pyrthei ia ki ishu ba ka sorkar kam lah ban leh hak dak namar ba u Bah Adelbert Nongrum, u la leit shong kyllaiñ mongor ha Madan Malki kumba san sngi kynthih kaba la sdang naduh ka 17 tarik u bnai Kyllalyngkot 2022 ka ban kut haduh ka 22 tarik u bnai Kyllalyngkot 2022 ban pyrshah halor ka jingbym shim khia jong ka sorkar jylla ia ki katto katne ki mat jingdawa kiba hakhmat tam, na ka liang u Bah Adelebert u la thalaiñ tyngeh ia u Bah Prestone Tynsong da kaba u la ong, “Bah Prestone, sngewbha long rangbah namar phi la don ha kawei ka party mynshwa kaba la don ha kti ia ka ILP bad mynta pat phi don sha kawei ka party kaba phi dang pan pat ia kata ka ILP.Te nga kwah ban ong tang kane kawei nai pynlut kai ia ka por ban ialam bakla ia u paidbah namar nga kwah ban phla ha kane ka por ba ngam hun ban shah ialam bad ngam kwah hi ruh ba ki paidbah ruh kin long kita kiba shah ialam.
Mynta ka dei ka jingdawa ban khot ban mih ym kum ki nongbud hynrei kum ki nongialam".
U Bah Adelbert Nongrum u la ong ba kaei kaba u kwah ba ki paidbah ki dei ban sngewthuh ka long ka nongrim kaba u ieng bad lada ki paidbah kim sngewthuh ia kata kam don jingmut ba kin ai ka jingkyrshan ia u.
Shuh shuh u Bah Adelbert ula ong, “Nga kwah ban pynkynmaw ha kito ki por ba phi ong ba nga leh drama hynrei nga la buh ka jingkylli ba kaei kaba jia ia u Bah Cheristerfield.
Ngan iai pynim ia kane ka case bad lada u Blei u isynei ia kaba ngan don ha ka bor, ngan hap ban khyllie bad hap ban pynngat ia ki briew kiba don ha kata ka bynta ban ai ia kata ka rai kaba bakla ha kaba u DGP u la pynpaw da kumwei, u CM u pynpaw da kumwei, u Home Minister u la pynpaw da kumwei, haba ki ong ba ki phah leit ban kem hynrei ha ka por ba ki leit pat ki leit pynban ban siat, haba kumne mano ba leh political drama?".
U Bah Adelbert u la nang thalaiñ tyngeh shuh shuh da kaba u la buh jingkylli ba dang shen hashwa ka ar sngi ne lai sngi ka elekshon MLA shiteng samoi kaba la long dang shen ha ki laitylli ki konstitwensi ha kaba ka sorkar jylla ka la ong ba ka jingpynkynriah ia ki kharmetor ka la biang lut nadong shadong hynrei haba peit mynta pat kata ka jingpynkynriah ka dang sahteng sah bad u la ong ba katei ka jaka kaba sah ki kharmetor ka dei ka konstitwensi kaba ma u hi ula mihkhmat hynrei kim nud satia ban buh lem ia u kum u dkhot ka Committee bad ka daw lehse ba don kaei kaei sha lyndet hynrei na ka liang u Bah Adelbert u la ong un iai ap ia ka por bad u paidbah hi un sa bishar.
Ha kaba iadei bad u pud u sam u Bah Adelbert u la ong ba ka sorkar jylla hi ka la ong ba ha ka 15 tarik u Kyllalyngkot 2022 kan dei ka sngi ba yn shim ia ka rai kaba khadduh hynrei ia kata ruh la rah biang sha kawei ka sngi bad u Bah Adelbert u la ong," Haba kumne mano ba leh political drama?"U Bah Adelbert u la ong ba kaei kaba u la dawa kam dei na ka bynta ka jingkwah ka jong u hynrei u la dawa ia kaei kaba la don lypa ha ka kti bad kam dei satia kaba hap ban da ap ban leh isynei bad leit khrong ne ban leit pan jingiarap nano re nano ruh.
U la ong ruh lada ka sorkar jylla kam lah ban weng ia ka jingeh ha kaba iadei bad u pud u sam, ka dei pat ban leh eiei ha ban buh da ki lad jingiada bad ban buh noh ia ki police outpost ha ki jaka khappud khnang ba ki pulit ka jylla kin nym lah ban shu leh donbor tang hapoh sor hynrei ki dei ban pyni ia ka bor jong ki sha khappud bad u la ong lada ka sorkar kam lah ban leh ia kita ka dei ban ai noh ia ka shuki Myntri ki kam pohiing ka jylla ha u ba un ioh ban pyni ia kaei ka bynta kaba u don ia kata ka mynsiem bad ka jingshlur.
U Bah Adelbert u la ong ruh ba ngi donkam ia ka tnad pulit ka jylla, ka sorkar jylla bad ia u Myntri ka tnad kam pohïing ka jylla ba kin long kiba shlur bad ba kin long kiba eh bad lada kim lah ban leh ia kata ki dei ban ai noh ka shuki Myntri kam pohiing ha u.
Kadei kaba Ong I bah adelbert.
Ha kine ki khyndiat snem kiba hadien u la roi bha  ha ka ri Amerika ruh.
Ki thung ia une u jingthung khamtam na ka bynta ka umphniang kaba ki lah ban ioh na u symbai jong u; hynrei ki thung ruh ia u na ka bynta u symbai uba ki bam kumba bam ia ki dai baroh.
Ha ri China bad Japan ki pynmih dud bad bun kiwei kiwei ki kynja jingbam na u symboh jong une u jingthung.
La ong ruh ba ki pynmih wat ka jri na u.
Hooid, ki jingdonkam kiba mih na une u jingthung ki long kiba bun katta katta ba ka long kaba eh ban niew kyrteng lut ia ki baroh.
Ka rukom thung ia une ka long syriem ia u rymbaija.
Ha kaba kut ngan shu ong kyllum ba ki dai baroh ki long ki jingthung kiba bun bha ka naitrojen bad namarkata ki long ki jingthung kiba pynbha ia ka khyndew.
Bad namar ba ki long kiba bun ka protin ki long ruh  ki jingbam kiba iasriem ia ka doh ki mrad baroh.
Dei namarkata ka daw ba ki nong India kim ju kham bam doh hynrei ki bam kham bun da ki kynja dai.
La katta ruh ka protin na ki jhur kam long kaba iaryngkat bad ka protin na ka doh.
LYNNONG – 15     U KYNPHAD, U SAINALIA BAD U SAIHON         (COTTON, JUTE AND SUNNHEMP) U Kynphad u long uwei  na ki jingthung kiba donkam tam  ha ka pyrthei namar u long u jingthung uba pynmih ia u kynphad na uba ki thir ksai bad thain jain.
Ki ri kiba kham rep bun eh u kynphad ki long kine ter-ter : Ka United States of America, ka India, ka Russia bad ka Egypt.
Une u jingthung u long uba ki la thung da ki bun hajar snem ha ka pyrthei namar u long uba kongsan tam na ki kynja ksai (fibres) uba ka pyrthei ka pyndonkam ban thain jain.
Don bun jaid ki kynphad; don kito kiba mih nyngkong nyngshap ha ka ri America (American continent), don pat kito kiba imat ki mih nyngkong ha Africa, bad imat don pat kito kiba mih lang ha Asia bad ha Africa.
Na kine ki jaid kiba ngi shem ha ka pyrthei baroih kawei, don saw jaid (species) kiba ki thung mynta ha ri India: ar na ka pyrthei thymmai bad ar pat na ka pyrthei rim.
Kito kiba na ka pyrthei Thymmai (New World) ki long kiba ki khot (1) u kynphad Amerika, bad (2) u kynphad Egypt.
Ia u kynphad Amerika (Gossypium hirsutum) mynta ki kham thung eh ha Punjab, hynrei u don bun ha kiwei kiwei pat ki jaka jong ka ri India.
Une u don u ksai uba kham jrong bad uba long kumba shi inshi tam.
U kynphad Egypt (Gossypium barbadense) pat u long uba ki shait thung mynta ha Sind.
Une u don ki ksai ni bad kiba jrong bha, kumba shi inshi shipawa ne palat ruh.
Ia kine ar jaid ki kynphad ki pyndonkam namarkata na ka bynta ban thain ki jain kiba kham ni.
Ngi ngeit ba donkam ban da pyrshang bha ia u kynphad Egypt bad ia u kynphad  Amerika ha ki jaka jaka ha ki ri lum Assam.
Kito ki kynphad kiba na ka pyrthei Rim (Old world) kiba ki ju thung ha kane ka ri India ki long u Gossypium herbaceum, u kynphad uba long bha ha Western India, bad u Gossypium arboreum, uba long bha ha kylleng ki jaka jong ka ri India.
Uba ngi shait shem eh ha Assam u long u Gossypium arboreum variety cernuum.
Na ki lum Assam, ki lum Garo ki don kham bun u kynphad ban ia kiwei pat ki ri lum.
Nga ngeit namarkata ba ki lum Khasi-Jaintia ruh ki long kiba bit bha ban thung kynphad bad namarkata ki donkam ban pyrshang bun jaid ki kynphad khnang  ban tip u jaid uba kumno u long uba bit eh na ka bynta ki jaka ha ki ri lum Khasi-Jaintia.
Ki kynphad herbaceum ki don u ksai u bym da jrong eh, u long tang kumba lai pawa inshi haduh shi inshi ne; hynrei u kynphad arboreum u long uba kham lyngkot shuh shuh; u long tang kumba lai pawa inshi ne duna.
La katta ruh une uba hadien u kham pynmih shibun u ksai haba pyniakhlad ia u na u symbai, ba ki karkhana kiba heh kiba pyniakhlad kumne ia u ksai (grinning factory) ki sngewtynnad ban pyndonkam ia u.
U kynphad u donkam bun ka um ha ka khyndew bad ka jingsyaid ha ka lyer ruh, ha ka por ba thung ia u.
Katba u nangsan u donkam ban ioh slap barobor lane ban ioh um ha ka khyndew.
Hynrei ynda la jan poi ka por ban seisoh, ka bneng ka dei ban kham rkhiang bad ki miet ruh ki dei ban long kiba kham khriat.
Lah ban thung ia u, nga ngeit, ha ka por ba u slap u la sdang ban kut bad ban kheit ia u ha u bnai February ne March.
U kynphad u long u jingthung uba khlain, bad kumta u lah ban mih ha ki khyndew kiba kham eh ruh.
Ka katta ruh ka khyndew ka dei ban long kaba sboh bad kaba don ka jingbam kaba biang na ka bynta u jingthung.
Ha ri dkhar ynda ki la lur ia ka khyndew, ki sa weng noh ia ki niut ki nier bad ki sa thung.
Ka jingjngai ka lah ban long kumba 2 phut ne ar phut shiteng na uwei u jingthung kynphad ha uwei pat.
Khnang ba ki symbai kin iakynduh bad ka khyndew kaba sngem, ha ri dkhar ki ju kyllan ia ki symbai da ka eit masi im.
Kane ka iarap ia ki symbai ba kin speh kloi lada duna ka um ha ka khyndew.
U kynphad ha ri India u ju ioh ar jaid ki jingpang; (1) ka ‘pang tlor’ (cotton wilt), bad (2) ka ‘pang pyut thied’.
Khnang ban ialeh ia katei kaba nyngkong ki riewstad mynta ki la pynmih ki jaid kynphad kiba lah ban ban nym ioh ia kane ka jingpang.
tang ba kine ki jaid kynphad kim long kiba iadei ia ki jaka baroh.
Ia katei kaba ar ka jingpang pat, ki ngeit ba dei ban ym thung kynphad slem ha kano kano ka lyngkha ha kaba la paw kane ka jingpang.
Hynrei la shem ba kane ka jingpang kaba pynpyut ia ki thied jong u kynphad ka pynpang ruh ia u rymbai ja  bad ia u shana  badam, kumta ba kam long kaba bit ban thung da kine ki jingthung ha ka lyngkha kaba don kane ka jingpang.
Shillong: Ka Executive Committee jong ka Krohiawhiar FC, kaba la long ha ka 19tarik Kylllayngkot 2022 ka la shim ia ka rai katkum ka jingiamynjurlang jong baroh ki dkhot ban pynkynriah noh ia ka jaka treikam (Headquarter Office) na Mawjrong shanaduh mynta ka sngi hi kata 19/01/22.
Ka jingthmu ka long na bynta ka jingbit jingbiang jong ka rukom treikam ha kaba iadei bad kiwei pat ki shnong bad ha kajuh ka por ba kalong ka jaka ka ba iajan bad ka nongbah Shillong,Meghalaya, ong ka kyrwoh na U Bah Ktawbinson Mawkhiew General Secretary, Krohiawhiar FC.Shillong: U Bah Standing Khongwar (39), uba na Mawphlang, u khun ka kong Slim Khongwar, na Khyriem, Mawphlang, ula jah na iing, naduh ka 1tarik Kyllalyngkot 2022, na Madan Lyngktop, Mawphlang.
U don ka jingjrong kaba 4.8 inshi.
U tap shaw, ka jaket kaba iong bad ki slipar snieh.
La bthah ia kiba tip ne iohi, ba kin ai jingtip sha ki bor pulit.
Jowai: Ka Meghalaya Truck Owners and Supplier Association (MTOSA) ka la kynnoh jur pyrshah ia ki BSF, halor ka jing orpait ka jingkieng Umpaso kaba don ha Sonapur, East Jaintia Hills District.
Na ka liang ka MTOSA ka la ong ba ki BSF ki la buh ia ka Check Post jong ki ha khmat katei ka jingkieng na ka bynta ban talasi ia ki kali kiba iaid ba ieng lyngba ka surok bah NH-06.
Ka jingtalasi ia ki kali da ki BSF ka la pynlong ia ki kali ban ieng da u lain ha jrong katei ka jingkieng ha ryngkat ki jingkit kiba khia haduh 40-45 ton kawei ka trok bad lada ki trok ki ieng tang 4 lane 5 tylli ha jrong jingkieng katei ka jingkieng kam lah shuh ban kit bad dei na kata ka daw ba kala orpait noh ha kine ki khyndiat sngi ba la dep.
Ka MTOSA ka la dawa na ki bor pyniaid district ba dei ban pynkynriah noh ia katei ka Check post jong ki BSF na khmat katei ka jingkieng.
Na ka liang ka MTOSA ka la pynpaw ia ka jingbynniaw kaba jur halor kane ka jingorpait katei ka jingkieng ha sonapur namar ka la ktah ia ka iaid ka ieng ki kali khamtam ki trok kiba kit mar kit mata.
“Kumba long mynta lada ngi iaid shaneng ruh kynduh mawsiang namar ka jingkieng Dwar – Ksuid bad lada iaid sharum ruh ka jingeh namar ka jingkieng Umpaso", la ong u nongialam ka MTOSA, u ma Balen Thubru.
Shuh shuh na ka liang utei u nongialam ka MTOSA u la ong ba ka sorkar ka dei ban leh eiei halor kine ki jingeh khnang ba kan nym ktah ia ka kit ka bah ka kamai kajih jong ki trai trok kumjuh ruh ban nym thut ka iaid ka ieng ki paidbah.
Shillong: Ki lad khubor, ki iathuh ba lashai ka sngi, ki arngut ki myntri rangbah ka Assam bad ka Meghalaya, kin leit ia kynduh ia U Amit Shah, myntri kam poh iing ka sorkar India, na ka bynta ban iakren halor ka kam pynbeit pud jong kitei ki ar jylla, kaba dang pynkhreh ban pynbeit noh, ha ki 6 tylli ki jaka khappud.
Ha kajuh ka por, ka kynhun myntri, mynta ka sngi, ka la mynjur ruh ia ka jingthaw ia ki lai tylli ki regional committee, ban iakren halor u pud u sam jong ka Assam bad ka Meghalaya.
U Sangma, ha ka jingiakren bad ki kotkhubor, mynta ka sngi, u iathuh ba ki arngut ki myntri rangbah, kin leit sha New Delhi lashai ka sngi bad ula ong ruh, ba ka kamram jong ki sorkar jylla, ka long tang ban peit ia ka synshar khadar, hynrei, ka kam siew mawpud, kan dei lyngba ka bor jong ka sorkar India.
Ha ka Press Release mynta ka sngi 19/01/2022 U Bah Hopestandard Myrthong Sr.
Member ka Seng BJP u dap da ka jingsngewkhia la ki don bun ki riew rangbah ne ki Seng ki bym treh ban iashim bynta ha ka jingrakhe dap 50 snem jong ka Meghalaya halor ki daw kiba bun kum ka jingpynbeit pud pynbeit sam bad ka Assam, ka ILP, ka ktien Khasi, ki mat jingdawa kum u Bah Adelbert Nongrum MLA bad ka MASSASA bad kiwei kiwei kumta haba peit hi nga sngewthuh kiba bun balang kim don jingshaniah shuh ia kane ka Sorkar MDA ba la lam khmat da ka BPP.Ha ka jingiadei bad u pud u sam ha nga hi marwei nga ngeit ia kaei ba ki longshwa man shwa jong ngi ki la ia pynbeit naduh u snem 1969 lynba ka Assam Re-Organisation  (Meghalaya) Act 1969 bad ka kamram jong ki Re-Organisation Committee baroh ar liang ki dei ban ialam lang ia ka Revenue Officer da ka jingiarap lem ka Survey of India ban rah ia u GPS ban lap ia u Actual Line (boundary) jong ka Garo Hills District bad ka United Khasi & Jaintia Hills District kiba la kylla long Meghalaya bad uta kein u dei u boundary jong ka Meghalaya bad Assam.
Balei kitei ki Regional Committee kin leit pynlong Public Hearing sha ki shnong ki thaw ha border area bad ka kam jong ki kadei ban pynsngewthuh ia ki paitbah ba phi ki Khasi phi la shong shnong hapoh u pud u sam jong ka Assam bad lada ki paitbah Assam ki la shong shnong hapoh u lain jong ka Meghalaya kidei ban pynsngewthuh baphi la shong hapoh Meghalaya kumta kam pher ban shong hangno hangno hynrei hap ban kohnguh ia ki ain ki kanun jong ka jylla ba ki la shong shong.
Namar ngi dei ki nong India hynrei lada ym ia hun kumta dei ban wanrah da ka ain ha baroh ar  tylli ki Dorbar Assembly ban pynduh noh ia katei ka ain The Assam Re-Organisation (Meghalaya) Act 1969 bad kan ialong lang noh tang kawei ka Jylla bad ka Meghalaya kan iasoh biang bad ka Assam bad lehse kane kan khambha lada ngim hun ia ka Jylla ba ngi la ioh kaba kyrteng ka Meghalaya.
Ha ka jingshem jong nga, te ki paitbah kiba shong ha thain boder kim shem jingeh ha kaba iadei bad ka Assam namar wat ki Epic ruh ki ju don ar ar ki ioh jingiarap na baroh 2 Jylla Assam bad Meghalaya  naduh ki surok, light, NREGA bad kiwei kiwei hynrei dei pynban ma ngi ki bym don ha Dorbar ngim sngewthuh eiei bad ialeh politik man ba la jan dei ka por election namar ba yn jop election te ka sorkar kam dei ban leh kyrkieh ia ka kam pud kam san bad dei ban pule bniah ia ki dulir khnang ba ngin lah ban shan na ka Assam bad ruh dei ban ai lad shwa ia ki Hima ba kin pynioh ia ki bynta ba la shah kynriah noh ha katei ka ain Assam Re-Organisation (Meghalaya) Act 1969 khnang ha ka jingialeh jong ngi kan kham khlain.
Pyndep noh kum ba la thmu wat buhteng namar kajing buhteng kam wanrah jingsuk kat nangslem nangrit nang khyndiat bad kan nang iai buh jingeh is ka pateng banwan lehnoh pyndep noh.
phinap kam wanrah jinghun lano lano iaki riew wohnia wohdong.
Shillong: Ka jingshong dorbar jong ka kynhun myntri, kaba ong mynta ka sngi, ka la mynjur, na ka bynta ban nang pynjlan shuh ia ka rta thungkam ha ki ophis sorkar jylla.
Kham mynshwa, ka rta, ka long haduh 32 snem, na kaba ju long 27 snem ia ki kandidet paidbah; hynrei mynta, la nang pynjlan shuh sha ka 37 snem ka  rta.
Katei ka kyndon, kan nym trei kam satia ia kito kiba tyrwa ialade ha ki kam  pulit, forest guards, home guards and civil defence, kaba donkam ia ka jinglong jong ka met jong kiba tyrwa ia kitei ki kam.
U Conrad Sangma, myntri rangbah ka jylla,  ula ong “Ka long ka rai kaba sah kynmaw, ba ka kynhun myntri, ka la rai ban nang pynjlan ia ka rta thung kam ia kito kiba tyrwa kam sorkar, da 5 snem".
“Lyngba kane ka rai, katei ka jing pynjlan snem, ka tam na ka 32 snem kaba la ju mang ia ki  Scheduled Tribe (STs) bad mynta sa san snem, kaba long sha ka 37 snem" ong U Sangma.
Shillong: Mynta ka sngi, ka don ka jing hap phria kaba jur ha ki bynta jong ka nongbah Shillong; hynrei, ki don ki bynta, ki bym hap slap, ka don ka jinghap slap kaba malu mala.
Ki surok bah ha sor, ki la lieh shait da u thah suda  bad katei ka la pynthut shibun ia ka leit ka wan, ka iaid ka ieng jong ki kali, namar ba u thah, ula sop ia ki surok iaid kali, ha ka por nohsngi mynta ka sngi.
Ka tnat peit mariang jng ka sorkar India, kam shym la ai jingtip eiei halor katei ka jinghap thah bad la pyni, ba ka don ka jinghap slap mynta ka sngi, kaba long 0.2mm ha Shillong, nangta 1.2mm ha Umiam, katba ha Umiam pat, ym don jinghap slap satia, haduh ka por 2.30 nohsngi.
Ka tnat peit mariang, ka maham, ba lashai ka sngi, kan don ka jinghap slap bad tied pyrthat, ha ki bynta jong ka jylla.
Shillong: Mynta ka sngi, la plie paidbah ia ka iing dorbar lane ka Community hall Seiñ Raij Barato, kaba la pynioh da u MDC jong ka Thain, U Ma Aiborlang Shadap lyngba ka SAG Scheme 2019-20.
Ha kane ka sngi la plie paidbah ia ka, da u Ma Habahun Dkhar u ba long ruh u MDC jong ka 13 saphai constituency.
Ia ka jingialang la pyniaid da u Ma L.Shadap chairman ka Sein Raij Barato.
La ioh ruh ia ka jingkren pdiang burom da u Secretary ka Sein raij Barato Secratary ka Seiñ Raij,u  Ma B.Talang ex Chairman shnong Barato.
Na ka liang jong u  Ma Habahun Dkhar, u la sneng la kyntu ia ki khun ka Seiñ Raij ba kin sumar bad lehkhuid ia kane, khnang ba kan myntoi, ym tang ia ka mynta, hynrei ia ka la shai la shisngi.
Shillong: Kiba ioh pang covid mynta ka sngi, ki long 268ngut, kiba jem na ka jingpang, ki long 142 ngut.
Ym don ba iap satia mynta ka sngi ha ka jylla.
Kiba dang don ha ka jingpang, ki la kiew baroh sha ka 1,444ngut baroh bad kiba iap, ki long 1,492ngut.
Ka East Khasi hills, ka don 164 ngut kiba ioh pang, ka West Garo hills 50ngut  bad ka Ribhoi District, ka don 17ngut.
Kiba ioh pang bun duh mynta ka sngi, ki dei ki nongtrei ka koit ka khiah, kiba long 23ngut, nalor kiwei pat.
Shillong:U Dr.WR Kharlukhi, President jong ka party NPP ha Meghalaya, ula ong ba ka party AITC kala don ha kane ka jylla bad kumta yn dang hap ban iohi ia ki ha u snem 2023.
U Dr.Kharlu khi la ong ba ka jingshisha ka long ba ki MLA jong ka AITC ki dei kiba la shah jied na ka party Congress, hynrei ia ka party AITC ha kane ka jylla dang hap ban ia peit ha u snem 2023.
Kum kane ka jingjia ka la jia ruh ia ka party NPP haba ki seng ha u snem 2012, dei ki briew kiba la jied ia ka party bad kane kan long ruh kum juh ia ka party AITC yn dang hap peit ha dien u snem 2023, kane kan long ka juh ia kiwei ki party ruh.
La ong ba ha ka ilekshon ka shong ha ki paidbah, kumba ka long ha kane ka ilekshon shiteng samoi kaba dang shudep, ha Mawphlang kynsan ka party UDP ka pynbna ia u bah Eugeneson Lyngdoh, hynrei u jop haba u paidbah u la mon bad ka synshar paidbah kum ka jaidbynriew ka sngewhtuh bha.
Haba ia dei bad ka jingkynnoh jong u Dr.Mukul Sangma ha kaba ia dei bad ka jingtih dewiong, u Dr.Kharlukhi, u la ongba u Dr.Mukul u tip kham bha namar u tbit bha ha ki kam tih marpoh khyndew bad u la ong ba um don ei ei ban ong namar um tip eiei.
La ong ba lada shem ia kata ki dei ban ujor da ka ejahar pyrshah ia kita kiba leh, khnang ban kem ia kito kiba leh katkum ka ain u Dr.Kharlukhi u la ong ba um tip ei ei ia kata ka jingkynnoh namar um dei u stad ha ki kam marpoh khyndew.
U Dr.Kharlukhi la ong ba ka jingkynnoh kan don beit bad na ka liang jong u ruh um kwah ban iohi ba kan don ka jingia bamsap lada don kano kano ka jingeh ai ki pulit kin leh ia kaba don kam katkum ka ain.
Shillong:Ki nonghikai skul SSA, kiba don hapoh ka lama jong ka Meghalaya SSA School Association (MSSASA) ki la pynbna ban pyn long da ka jing iakhih ha ka 21 tarik mynta u bnai, kaba dei ka sngi rakhe ia ka jingioh jylla ba pura.
Ia kane ka jingiakhih yn pynlong da kaba shong kyllain myngngor bad ka jingteh lama iong ha ki thain jong ka Khyndai Lad naduh ka por 12 baje mynsngi haduh ka por 1 baje nohphai sngi bad yn pynbud pat da ka jingthang mombati ha ka por 5 baje janmeit.
Haba iakren bad ki lad pathai khubor na ka liang u President ka MSSASA, u Bah Aristotle Rymbai u la ong ba kane ka jingpynbna jong ka seng ban pynlong ia kane ka jingiakhih ka long kum ka jingpyrshah ia ki jingleh mynthi jong ka Sorkar Jylla halor ki jingdawa jong ka seng ban pynrung noh ia ki 12,451 ngut ki nonghikai skul SSA kum ki nonghikai skul Sorkar.
U Bah Rymbai u la iathuh ba ha ka 4 tarik mynta u bnai ki nonghikai SSA ki la pan da ka Right to Information na ka ophis jong ka Department of School Education and Literacy ka Ministry of Education jong ka Sorkar India khnang ban lap ia ki daw tynrai ha kaba iadei bad ka jingbym pat siew ka Sorkar ia ka tulop kaba dang sahteng jong u bnai Risaw 2021 haduh u bnai Kyllalyngkot, 2022.
U la iathuh ba katkum ka jubab RTI, ba la ai da ka Department of School Education and Literacy ka Ministry of Education ka la pynpaw ba ka ladep pyllait ia ka pisa jong ka First Installment kaba T.5934.92 lak na ka bynta ka financial year jong u snem 2021-2022 ha ka 9 tarik u bnai Naiwieng, 2021 bad T.7351.99 lak la pyllait biang ha ka 22 tarik u Nohprah, 2021.
Shuh shuh u la iathuh ba katkum ka jubab RTI, ka Department of School Education and Literacy ka Ministry of Education ka la pyntip ruh ba ka pisa ba la pyllait sha ka Jylla Meghalaya ban kyrshan ha kaba iadei bad ka jingsiew tulop sha ki nonghikai Elementary School ka long T.20302.22 lak na ka bynta u snem 2021-2022.
U la ong ruh ba katkum ka jubab ha ka RTI ka la kren shai ruh ba ka Ministry of Education ka la kdew shai ba ka dei ka kamram jong ka Sorkar Jylla ban kitkhlieh ia ki nonghikai SSA na ka bynta ban ithuh noh ia ki kum ki nonghikai skul Sorkar.
Lehse kam long kaba sngewphylla ba u Blei u la kren pyrshah ia kawei na ki Nongbah ka pyrthei bad kata kadei ka Damaskos (Damascus) ka nongbah jong ka Syria mynta, kamut ba u kren ia ka Ri Syria hi.
Ia kane ka bynta u Blei u kdew sha ki sngi kiba khadduh (endtimes) kiba long mynta kein.
Ha ka kitab u Isaiah Nongiathuhlypa don ka ktien pyrshah ia ka Damaskos (Damascus).
Bad ki kyntien ki long kumne; Ka jingkit ka Damaskos.
Ha khmih ia ka Damaskos la pynkylla noh na kaban long ka nongbah te kan  sa long lyngbhar tait.
Ia ki nongbah ka Aroer la iehnoh kin long ia ki kynhun ki bandem, te ymdon ba sheptieng ia ki.
Ka kut ba skhem kan duh noh na  Ephriam, ka hima ka Damaskos bad I bynta ba dang sah ka Syria (Ri Syria) ki long ka burom  ki khun Israel, ong u Trai.
Isaiah 17:1-3.
Ha ki ba nang ktien phareng, te ka nangshai shuh namar la ong kumne “See Damascus will no longer be a city but will become a leap of ruins.
The cities of Aroer will be deserted and left to flocks, which will lie down with no-one to make them afraid.
The fortified city will disappear from Ephraim, and royal power from Damoscus; theremnant of Aram will be like the glory of Israelites declares the Lord Almighty.
Isaiah 17:1-3.
Katkum ka map jong ka Israel barim (ancient Israel) ka Aroer ka thew ia ki ri Moab.
Ha ka ktien Hebru “Aroer" kan thew ia ki nongbah ba shatei kiba don harud jong ka wah Arron sha mih jong ka Duriaw baiap (East of Death sea).
Kine ki bynta jong ka pyrthei ki long kiba ialeh thma naduh ki por barim ha kaba ka jingsuk kamjuh don ha kaba bun ki syiem ki pynshitom bein ia ki briew jong u Blei.
Mynba u Saul u dang long uba pynshitom bein ia ki briew jong u Blei ha Jerusalem bad Damaskos, hynrei u tang shupoi hajan Damaskos (Damascus), u Blei u paw ha u ha ka jingtyngshain.
U Blei u ong, Ah Saul Saul balei me pynshitom bein ia nga? La tap matlah ia u Saul, la ialam ia u shapoh Damaskos u la matlah 3 sngi lynter ki kam ki Apostol 9:1-9.
Ka Syria bad ka Damaskos ki long ki jaka kiba juleh bein ban bein ia ki briew jong u  Blei bad mynta ruh ia ki Khristan da ki nongsynshar leh donbor kiba len Blei kiba pyrshah ia u Trai Jisu bad ia ka jingngeit Khristan.
Mynta ruh kane ka jia ha kane ka nongbah bad ka Ri Syria ha middle East pyrshah ia ki Khristan, la leh bein ia ki nongbud u Trai Jisu da kita ki riew ialeh pyrshah kum ka isis bad ki nong synshar jong ka Syria ka long ka jaka ki Hima Pateng la pateng namar ka jingsynshar thombor pyrshah ia kiba lui lui, ban pyniap ia ki mynta ruh  kane ka jia hapor Syria (Damaskos) Namar ki nongsynshar bad ka synshar bad ka jingshynshar ka long ka bymtip  ia u Blei, kadon jingiadei ba ki Ri khrawbor na shatei kum ka Russia bad kiwei, ba leh donbor ia ki la pyrshah ia kamon jongka ki kynjah namar ka thma bad jingia umsnam (war and violence).
Te katno ka long shuh shuh ha ki por ba dang wan? Kan poi ka por ba kum kine ki duh noh.
Ka Damaskos ka nongbah ka Syria ja sa jah noh na kadaw ka jingshah pynjot ha ki kuli thma ka America, bad Israel ki nongbah na shatei (Aroer) kin kylla ri shyiap.
Hynrei wat la kata ruh u ong ba un pynsah khyndiat ia ka Syria na ka bynta ka burom ki khun Israel ha kata ka por ka ban sa wan, ong U Trai ki paid.
Ka mut ba ka Israel kan ioh bynta ia ka khyndew jong ka Ri Syria.
Kumjuh ruh kane kan jia ia kiwei pat ruh ki Ri ka pyrthei kiba ieng ba ialeh pyrshah ia u Blei bad ki ba pynshitom ia ki nongbud jong u ki khristan, u Blei unleh ia kaba donkam, u Blei un pynshitom ia kiba kum kita ki Ri kiba ieng pyrshah ia ki briew jong u Blei.
Kumta ka long ka bam ban hap na ki kti u Blei.
Kan long ruh kaba phyla lada ka thmabah balai kan khie hapdeng ka Russia, USA bad Israel ka Damaskos kan sadhu bad ka long nongbah kat kum ka jingiathuhlypa pyrshah iaka.
Nga la kren te ngan pyndap ruh iaka: Nga thmu ngan leh ia kata.
Isaiah 46:11.
Kadaw ka long ba kadon ka bynta jongki khun Israel hapoh Syria.
Balei kita ki khun ka Israel ki dei ki juh mo bad Uta U khun khasi khara.
Kawei pa kawei ka jaidbynriew bad kawei pa kawei ka shaibynriew ha kane ka sla khyndew ka don la ki jong ki khana shaphang ka thymmei, ka jingroi jingïar, ki jingleh bad jingjop thma pynïar hima basahnam bad, haoid, ïa ka jinghap bad jingpra noh jong ki.
Ka don ka jingong ba ‘katba nangkiew shalor katta nang sator’.
Kum ka nuksa, ha ka jingim jongngi ha kane ka juk ba mynta, ngi la ïohsngew bad ïohi ïa ka jingïar jingkhraw ka Ri Russia bad ruh ïa ka jingpra noh jong ka ha u snem 1991, kumjuh ruh ka la long ïa ka Ri Bilat kaba la long ka Ri ba don ka hima baïar bah ha kaba ka sngi kam ju sep.
Kumno bad mynno ki Phareng ki la ïashuiñ la ïakynduh nyngkong bad ki patymmen matymmen jongngi ym don jingtip kaba shai, hynrei katba lah ban tip na ki jynthoh ‘Report on the Eastern Part of India’ ba la thoh da u Capt.
R.B.Pemberton, ka paw ba ki Phareng ki la ïakynduh nyngkong bad ki riewtymmen jongngi ha ki spah snem ba khadphra hadien ka jingïohkynti ki Phareng ïa ka Ri Bengal baroh kawei ha u snem 1765.
Kine ki buit pynïar hima ki Phareng ki la nang kham pynjan shuh shuh ïa ka jingïatyngkhuh bad ki patymmen jongngi ynda ki Phareng ki la jop sa ïa ka Ri Burma bad da ka jingpynïasnoh noh ïa ka Assam lyngba ka soskular ba ki ong ka Treaty of Yandaboo ba la soi ha ka 24th February, 1826 hapdeng ki Phareng bad ki Burmese.
Hadien ba ki Phareng ki la pynskhem ïa ka jingdon bad jinglong kynrad jong ki ha Assam ki sa phai khmat pat sa sha kine ki lum jongngi.
Haba ki Officer Phareng ki la ai jingtip nyngkong sha kiba halor jong ki shaphang kane ka Ri jongngi ki khot ïa ka kum ki Cossyah Mountains lane ki Khasia Mountains.
Hadien pat, ynda ki la ïoh leh trai ki pynrit noh ïa ka kyrteng Cossyah Mountains lane Khasia Mountains sha ka Khasi Hills bad khadduh sha ka Khasi bad Jaiñtia Hills kaba pyni shai ïa ka buit phiah buit synshar jong ki.
Nalor kane, ki da dkhat noh bun ka khyndew na ka Ri jongngi bad la pynsnoh sha Garo, sha Assam bad ka Radcliffe Boundary Award Commission ka la pruid dak ïa u pud u sam bad ka East Pakistan na thmit jong ki kjat lum ka Ri War bad ngi la duh shibun ki pynthor bah bad ki jaka kum ka Angajur bad Fatehpur.
To ngin ïapeit mynta balei ba ki Phareng ki peit khmat sha kane ka Ri jongngi? Ka daw, katkum ki jynthoh, ka long ba ki kwah ban shna surok lyngba ka Ri Khasi ba kin ïoh pynïasoh ïa ka Assam bad Bengal.
Ha ka shang lum shang wah jongnga bad haba nga buddien ïa kane ka surok, kaba la khot kum ka David Scott’s Route nga shem ba ka buit shna surok ka long kaba biang bha namar ka jingpynïaid ïa kane ka surok naduh Pandu, Gauhati haduh Majai ka long beit nangtei shathie hapdeng u 91˚35̎ bad 91˚45̎ longitude, kaba mut ba ka jingpynïaid ïa ka surok la ai lad ban thngian bad ngiam tang hapoh 10 minute jong u longitude da kaba kheiñ ïa jingwit ki at ki them ha kaba ki hap ot bad pom khongwaiñ namar ba ki hap pynïoh ïa ka ranab jong ka surok kaba 35˚ eiei jaka jaka khnang ban suk ka ïaid briew bad kulai.
Ïa kane ka buit jong ki nga la lap hadien ba nga shna ïa ka map jong kane ka surok.
Ki Phareng, namar ba ki la long ki nongjop pyrthei bad ruh ki nongsynshar ïa ka hima baïar, ha kaba sdang ki la pyndonkam da ka buit leh paralok haba ki la pan jingbit na u Tirot Sing ban shna surok lyngba ka hima jong u.
Kumta, hadien ka jingïatainia kaba shit bad ba khluit bha ha ka Durbar ka Hima Nongkhlaw (Nongkhlaw Parliament, Major White’s account) kaba la neh ar sngi kynthih la shah bad la ai jingbit ïa u David Scott ban shna surok lyngba ka Hima Nongkhlaw da kaba soi soskular ha ka 30th November 1826.
Kiei kiei baroh ki ïaid beit ha ba la sdang ïa kam tih bad shna surok.
La mait ïa ki jaka khlaw ban ïoh sieh ïingjaiñ ban shong ban thiah ban shet bad ïoh jaka treikam babiang ha ki jaka ba la jied.
Babun bah ki nongtrei, ki nongtih bad nongshna surok dei hi ki Dkhar ba na Assam bad Bangla bad ruh ki koidi (Ray, B.Datta-An account of Shillong).
Ïa kine ki nongtrei la phiah ha ki kynhun, kawei ka kynhun ka nang mait khlaw, kawei ka kynhun ka nang tih, kawei ka kynhun ka nang pynpoi maw bad kawei pat ka kynhun ka nang siang maw bad shna ïa ki muri maw (arch stone bridges and culverts).
Ka jingtreikam man la ka sngi ka sdang naduh mynstep mar ïatied baje (sound of the gong) por 9 baje bad la ai lad shi kynta por mynsngi ïa ki nongtrei ba kin bam.
Ïa ka bam ka dih mynsngi jong ki nongtrei la pynpoi beit ha ki jaka trei, katba ki Officer Phareng ki leit phai ban bam sngi da ki kulai sha ki ïingjaiñ jong ki.
Janmiet da la tied 5 baje ki nongtrei ki leit phai pat sha ki ïingjaiñ katba ki Officer ki nangpeit ïa ka jingtrei ba la dep trei ha kata ka sngi.
Haba ki nongtrei ki la poi sha ki jaka sah jong ki, ki leit sait, ki pynkhuid bad sum ha ki wahduid ba don hajan bad por miet pat ki bam ja kynhun kynhun.
Ka bam jong ki kham bunsien ka kynthup tang ka ja bad ki jhur, tengteng ki ïoh ban bam doh bad ruh dohkha ba ki pynap ha ki wah.
Ha ki por mynsngi bad mynmiet la buh nongpahara ban ïada bad pahara ïa ki ïingjaiñ bad la bthah ïa ki nongpahara ban peitngor bha.
Ha ki por rang mynsngi la ju ïohi ïa ki lama Bilat ba la sieh hajan ïingjaiñ ba ki shah kaweh ha ka lyer.
Ynda la dep bam dep dih por miet, man ka miet shwa ba ki nongtrei kin thiah, ju don ka jingkhot kyrteng (roll calls were made) bad ban ïohsngew bad sngap ïoh don kino kino ki jingujor ne jingdonkam kaba ki nongtrei ki donkam.
Hadien kata baroh ki officer bad nongtrei ki rwai ïa ka jingrwai ieit ri jong ki Phareng ‘God save the Queen’ bad sa pyllait ïa ki nongtrei ban leit thiah.
Ynda ki nongtrei ki la leit thiah sha la ki ïingjaiñ, ki officer pat ki nang shong pyrkhat kam ban ïatai bad kren ïa ki jingeh ba ki ïakynduh.
Ki hap kheiñ katno sngi ïoh ban trei, ki hap kheiñ katno sngi hap shong hapoh ïingjaiñ na ka daw ka jingjur slap, katno ngut kiba khlaiñ bad katno ngut kiba pang bad ki hap kheiñ ruh la dep katno mer ka jingtrei jingsiang surok.
Ïa kine ki jingkheiñ baroh la hap ban leh dei namar ba ki hap phah jingtip sha ka Sorkar ha Calcutta, Bengal.
Ha kum kine ki miet ki officer ki bam bad thiah miet, katba shabar ki ïingjaiñ pat ha ki por shai bnai ne por dum bnai ba bun khlur ha suiñ ki nongpahara ki ïohsngew ïa ka jingpah jingkynjik kynjak jong shibun ki jait khñiang bad jingpah ki mrad heh kum ki hati bad kiwei ki mrad namar ba kane ka jaka ha kito ki por ka dei ka jaka ba bun palat ki mrad khlaw.
Namarkata, pajih na ïingjaiñ ki ju sliew ding da ki dienglymbong ki baheh khnang ban pynma ïa ki bseiñ bad ki mrad.
Katba nang ïaid ki sngi ka jingsiang maw ïa ka surok ka nang ïaid bad ju don ruh ki nongtrei kiba ïoh pang na ka daw ba khia bad shitom ka kam namar ba hap khyllie, hap pyntyllun bad bom ïa ki mawheh, nalorkata ju don ka jingshah dait khñiang, shah puh bseiñ bad jingshah ban ha ki maw bad ki dieng ba ki pynkhyllem.
Ha ki jaka jaka ba ka surok ka hap ïaid nalor ki wahduid bad wahheh donkam ban pynpait bad shniah ïa ki maw ban shna muri bad jingkieng namar ha kito ki por ym pat don kita ki dynamite ban pynbthei maw, baroh la shu leh da ka bor met.
Kum kane ka jait jingtrei ka long ka bakhia bathait ba bam bor bha, ka long ka kam ba ktah bha ïa ki Dkhar ba tlot bor met.
Nalorkata, sa ki khohruh khohram bad ka suiñbneng ba kylla man ka por man ka sngi bad ka jingbun pyrjong kiba dait ka pynlong ïa ki nongtrei thait bad shoh tlot.
Hynrei wat hapdeng jong kine ki jingtlot bad jingpang bad ki jingeh kiba ïakynduh ka surok ka nang wandur bad nang dep suki pa suki bad ki officer ki buh dak ha ki map inshi pa inshi mer pa mer ban tip katno mer la dep ka surok.
Ka surok na Pandu, Gauhati ka ïaid sha Mirza bad Ranigudam, ha Ranigudam dang lah ban ïohi ïa ki mawbynna.
Kane ka bynta jong ka surok ha kito ki por ka long kaba dap da ki bir bad ki ahor ba jyrsieh bha, kumta donkam ban pyndap khyndew bad ban shna ki ban khyndew (earth embankments).
Sharum ka Ranigudam ka surok ka par na ka wahrit kaba ki khot ka Umtyrphi nangta ka ïaid na liang sepngi jong u Lum Marok.
Ha ka bynta ba sharum jong une u Lum Marok la ïathuh ba la don ka umshit.
Nangne pat ka surok ka ïaid lyngba ka jaka them ba madan bad sa klan ïa ka khlieh um jong ka Umsak.
Nangne na Umsak, ka surok ka phai bad ïaid khongwaiñ bad kyllaiñ sha mihngi kumba haduh ar kilometer.
Ynda la tap ïa kane ka jingjngai ba ar kilometer ka surok ka phai kyllaiñ suki ha ka rukom u ‘S’ na ka liang sepngi jong uwei u lumpylloit bad kiar suki sa ïa kawei ka khlieh um jong kawei ka shnat ba tuid sha Umsak.
Nangne ka surok ka bteng na u syntai ba madan jong Lum Domstar haduh ban da ïakynduh ïa ka Umshaid.
Une u Lum Domstar, haduh dang shen, u la long u lum uba ki hati ki sngewtynnad bha ban shong.
Kane ka Umshaid ka long ruh kaba pynïakhlad pud hapdeng ka Hima Nongkhlaw bad Hima Mynnar ne ka Hima Jirang kumba la tip mynta.
Na ki khlieh um ka Umshaid, ka surok ka bud beit ïa rudwah kamon jong ka Umshaid bad ïaid haduh kumba 10 kilometre haduh ban da poi ha I nongrit ba khot ka Umsaw.
Ka ranab (gradient) jong ka surok naduh na Pandu haduh hangne kam ju palat ne tam ïa ka 30 degree bad ïa kane ka ranab la ïoh da kaba pynïaid ïa ka surok na ki jaka ba long padun bad ba madan.
Ha ki thaiñ ka shnong Umsaw ka jaka ka long madan bad nangne ka surok ka phai sha kadiang bad sdang pynkiew suki jai shaphang shathie mihngi haduh kumba 5 kilometre na ki sharing jong uwei u lumpylloit haduh ban da kynduh sa ïa kawei ka wah kaba ki khot ka Umtaru.
Na Umtaru ka surok ka ïaid beit sak shaphang shathie ynda la klan sa ïa kawei ka wahrit ba ki khot ka Umrit haduh ka shnong Donmati bad Umshohphria.
Ka kynjang jong ki jaka marjan bad ka Umshohphria ka long kumba hapdeng 1000 phut bad1500 phut eiei na sla duriaw.
Na Umshohphria, ka surok ka kiew suki sha ka ranab ba 32 degree haduh ban da poi ha uwei u lumrit bad na une u lumrit ngi lah ban ïohi ïa ka wah Umlur phang shathie.
Nangne ka surok ka noh sharum haduh kumba 2 kilometre ha ki jaka ranab ba malu mala bad bteng ban kam ïa iwei I wahduid bad sa kiew biang suki haduh ban da poi ha u syntai ba don 2 tylli ki khlieh lum.
Na kine ki khlieh lum ka surok ka noh sharum bad kam ïa ka Wah Umlur bad nangne ka ïaid khongwaiñ lyngba ki sharing jong ki lum rit kiba phai khmat nangtei shathie haduh ban da ïakynduh bad kam sa ïa kawei ka wahrit, ka Umdumai.
Ka surok nangne pat ka bud ïa ki sharing jong uwei u budlum jong u lumrit ba jlan haduh ha Lad Pnar, hangne ha Lad Pnar ka jaka sawdong ka I long madan bad ka kynjang ha kine ki thaiñ ka la tam ïa ka 2000 phut na sla duriaw.
Ka at ka them ha kine ki bynta ka kynthup ïa ki lum ba ka mariang ka la pyntyllun bad pynlong ha kata ka rukom bym lah ban ithuh ïa ka dong ka dah bad rukom phai khmat jong ki bad kane ka dei na ka daw ba kane ka bynta jong ka surok ka la shah khñiot bunsien ha ki bor khyllie napoh Ñiamra bad ka pynpait lyngkhot ïa ki maw ba don shapoh jong kine ki lum.
Ki sabut ïa kine ki jingtreikam ka Ñiamra lah ban ïohi kumba 2 kilometre sharum ka shnong Umsaw bad sha mihngi na Lad Pnar ha kaba ngi lah ban ïohi ïa ka jingkdiah ki maw (faults).
Ki jait maw ba ngi ïohi ha kine ki bynta dei ki maw ba la rim tam, ki maw ba la khot ki Archaeans ïa kiba ngi lah ban ïohi ba ki paw shalor ha bun jaka.
Kine ki maw ki saphriang shaduh sharum haduh da ïakynduh ïa ki lum kiba ha ki thaiñ Nongkhlaw, ïa kine ki maw Archaeans la tep ne tap shapoh da ki mawshyiap (sandstones) bad mawstap eh (phyllites) kiba long ki juh ki maw kiba ngi lah ban ïohi ha kiwei ki bynta jong ka Nongkhlaw.
Ka khyndew ba la ïohi ha kine ki thaiñ la shem ba ki ïakhleh lang bad ki kynja mawria barit bad long rong duma.
Ha bun ki jaka hi ka khyndew ka long shroiñ bad pra suk ha ki por rang bad dei na kane ka daw ba baroh ki um ba tuid ha ki por lyïur ki long ktieh bad jaboh ba shah khrud ka khyndew ha ka umslap bad bym don jingshngiam.
Ki mrad ba dang lah ban ïohi haduh mynta dei ki khla, ki skei bad ki dohkha ha ki wah.
Kane ka bynta jong ka surok naduh Umshohphria haduh ki bynta ba shaneng jong ka Nongkhlaw ka long ka bynta ba shitom bha ban trei namar ka long khohruh khohram bha namar ïa kane ka thaiñ la satah da ki umrit ki wah ba bun bad ki them.
Ha kito ki por lei ba dang khah bad rben khlaw, bun bha ki khñiang ki thliem, ki mrad khlaw bad bseiñ bun jait, nangta sa ki mawlong mawteh ba I khohruh khohram ha shilynter ka pynsuki ïa ka kam shna surok.
Namar ba ki Phareng ki ñiew ba ka jingshna ïa kane ka surok ka long kaba donkam tam kumta ki Officer ki ñiom bad ngiat ïa ki nongtrei ban trei khlem sangeh.
Kane ka jingleh donbor khlem kheiñ briew ïa la ki nongtrei ka la pynlong ban don ka jingkhñium, ka jingbymhun bym sngewtynnad hapdeng ki nongtrei hynrei ki bapli kim nud ban ïeng ïaleh pyrshah ïa ki Phareng.
Kumta ha ki pormiet, hapoh ki ïingjaiñ jong ki, ki nongtrei ki la sdang pyrkhat kumno ban lait na kane ka jingshah pyntrei than ba khlem sangeh.
Man la ka miet, la mih shibun ki buit bad jingai jingmut hapdeng jong ki hynrei khlem poi shano shano ruh, hynrei ha kaba khadduh kumno re kumno don uwei ar ngut napdeng jong ki kiba la ai jingmut ban shu pynphriang khana lamler noh da ka hamsaïa.
Baroh ki nongtrei ki la mynjur ïa kane ka jingaibuit namar ka kham shngaiñ ban ïa kaba ïaleh pyrshah ïa la ki kynrad.
Ka jingbymhun bad jingbymsngewtynnad ki nongtrei la nang pynshrai shuh shuh da ka jingïajan ba sngewtynnad ki traishnong bad ki Phareng, putet, ka jingsawa ki bom ki nakra na ki por sha ki por bad ka jingwanpaw ryngkhat (sudden appearances) ki rangïapom ka Nongkhlaw ryngkat ki waitlam ha ki jaka trei ka nang pyntieng pynsmiej shuh shuh ïa kine ki dkhar riewthor.
Bad naduh hyndai bah, kaba la long ka jingtieng, ki dkhar na rithor kim ju shlan ban ïuhkjat sha kine ki jaka lum jongngi namar ba ïa ki riewhyndai la ñiew ba ki long ‘ki nongkyrñiom nongpynïap bad ki nonglute’.
Dei ryngkat bad kum kine ki jingpyrkhat ba don ha jabieng jong ki nongtrei ba ka surok ka nang wandur suki suki haduh Lad Pnar bad sha shiliang ka WahUmñiangriang, Umlangdi bad ka Wah Khri haduh ban da poi ha ki sharing lum jong ka Mawïong ynda la lait ïa ka Dongki ingding.
Bad ynda haba ka surok ka la sdang ban kiew shalor lum ha ka rukom kyllaiñ ba la pynkynriah ïa ki ïingjaiñ baroh shalor lum palat ka Mawïong bad dei artad ha kane ka por ba ki Phareng ki la shna ïa ki bangla ban long ki jaka treikam (headquarters) jong ki ha Nongkhlaw.
Ka lad ban pynphriang ïa ka hamsaïa ïa ka khubor lamler ba ki nongtrei ki la ïoh dei ha ki por sngi ïew ba ki ïoh por ban leit thied jingthied kum ha ki Ïew ha Umshohphria, ha Nongkhlaw bad ha Umsaw.
Ka hamsaïa kaba ki nongtrei ki pynphriang ka long ba ‘ynda la dep ka surok, ki traishnong kin hap siew khajna’.
Ha kaba sdang jong kane ka jingpynphriang ki traishnong kim da shim khia ïa kane ka hamsaïa, hynrei katba nangïaid ki por ki sngi kane ka hamsaïa sngew kumba kan long kaba shisha, kumta ki traishnong ki la ïakylli paramaki ‘sha kane ka dohlieh kan phah siew khajna ïangi?’ kane ka la long shisha kaba palat ïa ki traishnong ban pyrkhat, ki traishnong kiba ieid ïa la ka jinglaitluid, ki traishnong ki bym shym la shah jop hano hano bad mynno mynno ruh ki la bitar shla.
Te ha kum kane ka por ba la ih bha ka hamsaïa, kito ki riewrangbah ki riewpyrkhat kiba la pyrshah naduh nyngkong ki la ïoh lad ban kynteit ïa kito kiba ïashah ai jingbit ban shna surok.
Mar kumta hi ki pynlong ki jingïalang ban pyrkhat bad ka rai kaba mih ka long ban pynïap lut ïa ki nongwei baroh bad Phareng bad Dkhar.
Ki Phareng, ki shipai bad ki nongtrei kim bna eiei shaphang kane ka rai, ki trei ki ktah bad leh la ki jong ki kam ba ki ju leh man la ka sngi, bad ha ka ïa ba la ïakut, ki rangïapom Nongkhlaw, u Tirot Sing bad u khlawait nongbud, u Mon Bhut ki la mih bad mait naphang.
Ha kane ka khyllipmat ngan kyllaktien (translate) na ka jynthoh “Up the Burrumpooter: the opening of the Upper Assam Valley" ba la thoh da u Charles Allen ‘ha ka step jong ka 4th tarik April 1829 ki nongshong nongsah ha ki ïingbangla ha Nongkhlaw ki la kyndit ban shem ba ïa ki la kerkut da palat ki 500 ngut ki rangïapom Khasi.
Ka long kaba donbok shibun ba u David Scott u la mih na Nongkhlaw bad leit sha Sohra shisngi shwa ban jia kane ka jingjia, kumta ka la ngat ha u Richard Bedingfield, uwei na ki 2 ngut ki officer ba don ha ïingbangla, ban ïakren bad kine ki rangïapom.
Katkum ka jynthoh ba la pynmih ha ka Bengal Observer, ym shym la ailad ïa u Richard Bedingfield ban kylli eiei.
Marmar hi ki kem bad teh ïa ki kti jong u shadien bad ki la ot ïa u thied snam bah na ki kjat jong u bad ki da siat ruh ïa u da ki khnam.
La ïathuh ba u la ong ïa ki rangïapom ba lada ki kwah ban pynkut ïa ka jingim jong u ki dei ban shu pynïap beit ïa u mardor bad kita ki rangïapom ki la leh kumta hi bad ki mait ïa ka khlieh jong u bad buh ïa ka halor u maw.
Ka jingshah pynïap jong u Richard Bedingfield ka long stet haduh ba u Philip Burlton, uwei pat u Officer um lah ïada ne leh eiei hynrei u la lum katto katne ki shipai kiba don ha phyllaw ki ïingbangla bad shiphang ki la lah ban pynkrad ïa ka jinghiarthma kynsan ki rangïapom Khasi.
Kata ka kynhun shipai Phareng ka la ïakhun pyrshah ïa ki rangïapom Khasi ha kata ka sngi bad baroh shimiet.
Hynrei ha ka kynjat shai jong ka step ba bud ki rangïapom ki la thang ïa ki ïingbangla da ki dongmusa bad kita ki shipai ki la hap ban phet krad na kita ki ïingbangla.
U Philip Burlton bad ki shipai jong u ki la ïoh krad dei ba ki siat bad ïai siat da ki suloi bad la lah shipor ban jngai na ki rangïapom.
U Philip Burlton bad ki shipai kumta ki la ïoh lad ba ki mut ban phet sha Sohra na ka lynti khlaw da kaba mareh bad pynjngai ban nym kot ki khnam ba siat ki rangïapom, hynrei sniewbok ba la hap slap kynsan kynsan bad ka umslap ka la pynsngem bad pynjhieh ïa ki bakhor bad ïa ki kuli suloi jong u Philip Burlton bad ki shipai haduh ba ki suloi kim lerkam shuh.
U Philip Burlton u la long uba nyngkong ban shah mait ha ka por ba u mut ban sei ïa u khnam ba la sneh ha ryndangkti jong u.
Ïa kane ka jingjia la tip ïa ka ha ka History kum KA NONGKHLAW MASSACARE ne KA ÏA UMSNAM HA NONGKHLAW jong u snem 1829.
U David Scott u long uba donbok ba u lait na kane ka jingjia namar u la mih na Nongkhlawbad leit sha Sohra shisngi shwa ban jia ka jingïaumsnam.
U David Scott u la ïoh jingtip shaphang kata ka jingjia hadien bun sngi.
(Pemberton, Capt.
R.B., – Report of the Eastern Frontier of British India).
Na kane ka ïa umsnam ha Nongkhlaw la saphriang ki jingïalehthma sha kiwei ki Hima Khasi.
Khadduh, da ka jingaiti bad jingshahshet kylla u Tirot Sing ha u snem 1833 kane ka Ri Lum ka kynjah syndon jar bad ka jingshna ïa ka surok la bteng ban trei biang hadien ka jingshah pynryngkangpar u Tirot SingKumta ka surok la bteng biang naduh Nongkhlaw sharum sha Mawlyngtriang lyngba ka Umkhowai, Umshorshor, Nongrmai, Madan Sohphoh, Mawshut narud ka Wah Urksew, sha Langstiehrim, Lum Marlong, Mairangthem sha Umsohkhlur ba la tip ruh kum ka Umsaittympew sha Mawlong bad Wahlakhaw sha Nongbri, Wah Lulu, Manai, Mawmeri, Kynringumdishit, Mawmaram, Umsohphreit bad bteng sha Sohïong, Mawdngung, Mawkohtep, Rangshken sha Umtyrñiut da la klan ïa ka Wah Umrina, Them Kubin, Phud ka Briew sha Mawphlang.
Ka ranab (gradient) jong ka surok naduh Nongkhlaw haduh Mawphlang kam ju palat ïa ka 35 degree bad ïa kane ka bynta jong ka surok naduh Mairang haduh Mawphlang la pyntrei bad shna pat da u Shan Manik Syiem, u Syiem ka Hima Mylliem.
Sngewsih pat ban ong, ba kane ka surok bapawnam hyndai na Gauhati lyngba ka Mirza, Ranigudam, Patharkhmah, Umshohphria ter haduh Nongkhlaw mynta kam don shuh hynrei hajan shilynter la siang pat mynta da ka surok rong.
Kumba long mynta tharai dang lah ban ïohi hangne hangtai lyngkhot lyngkhai ïa ki bynta jong kane ka surok kum ha Lum Marlong, Umkhowai, Wahlakhaw, Nongbri, Manai, Sohïong bad Mawphlang.
Bad lajan baroh ki jingkieng doidoi ki jingkieng khilon na Ranigudam haduh Sohïong la pynjot pynduh lut.
Ka at ka them (topography) na Nongkhlaw haduh Mawphlang ka long padun (undulating) bad phyllung (wavy) syrïiem kumba la ïohi ha Markham.
Ki wahduid bad ki wahrit bad ki them ba ïathaiñ (interspersed) ki pynlong ban don shibun ki lum lyndiang ba madan ha khlieh lum kiba ïapher uwei u lum na uwei pat ha ka jingheh bad lynter.
Ha ka jingshisha, kane ka bynta ka kham long ikylluid bad sawang bha.
Ki Kshaid ba ïohi ha ki wahrit jong kane ka thaiñ ki kham long tang kum ki latlat.
Ki maw ba la ïohi ha bun jaka jong kane ka surok ki long mawsleit jaka jaka (slaty rocks) bad kita ki kynja maw ba la khot ki gneiss ba la shah btep shapoh da ki mawshyiap nalor.
Ki mawsohriew la ïohi naduh Nongkhlaw sha Mairang bad palat Wahlakhaw.
Ki mawshyiap ki mpaw hajan Wahlakhaw haduh Sohïong.
Ïa ki Mawïong Khasi (Khasi greenstones) la ïohi ha sepngi khyndiat na Sohïong bad na Mawphlang bad ha u Lum Ryngkew Mawlong uba long u Lum bakynjang tam jong ka Hima Mawphlang.
Ka bynta jong kane ka surok ba dang neh dang bha haduh mynta dei kaba sdang na phang shathie sepngi ka shnong Mawphlang haduh Rangïar ne Lad Mawphlang ba ki khot mynta.
(Rangïar dei ka kyrteng hyndai bad bun ki bym tip shuh ïa kane ka kyrteng tynrai).
Na Mawphlang ka surok ka hiar phang shathie ha ka ranab ba jaijai (gentle gradient) haduh kumba 2 kilometre.
Hamar shiteng kane ka jingjngai shaphang kamon don ka jyntei kynroh ba da ki maw ba ki khot ka Kor Shongthait Ka Shon Mai ba la shna ban shong jah thait.
Nangne ka surok ka hiar suki jai shathie bad ha marjan ka khongdong surok ha liang kamon don ka jyntep jong iwei I khyllung ha kaba la sieh da 3 tylli ki mawbynna bad ha u mawbynna ba hapdeng la thoh ïa kine ki kyntien ‘TO A CHILD FONDLY CALL’D CAMILLA, “SOFT SILKEN PRIMROSE FADING TIMELESSLY" 1843′ ka jyntep ryngkat bad ki mawbynna ki pynpaw ba I khyllung dei I khyllung ba la kha na ka kmie Khasi bad u kpa pat dei u Phareng.
Haba pule na ki jynthoh barim ka jingtharai ka long ba u kpa ine I khyllung dei u Mr.Jones uba la long u surveyor uba ai lain ïa ka surok.
Ïa kane ka jaka ba don kine ki mawbynna bad ka jyntep I Camilla ki briew kiba long ki trai shnong jong kato ka thaiñ kiba ju ïaid ïeng na kane ka surok ki khot ka Mawsahep.
Ka surok nangne ka hiar suki bad khongwaiñ bun jaka, ka jingpynkhongwaiñ ïa ka surok ka long ban pynneh ïa ka ranab (gradient) jong ka surok tang hapoh ka 35 degree bad da poi sharum ha rudwah kamon jong ka Umïam Mawphlang ka klan ïa ka wahduid, ba ki khot Wahlyngkienwar kaba mih na Lawkyntang Mawphlang bad dang lah ban ïohi ïa ki lyngkhot nar jong ka jingkieng nar ba la pra.
Nangne ka surok ka bud ïa ka rud wah kamon ka Umïam Mawphlang ba long lynti khim bad ba madan haduh ban da klan pat ïa ka Umïam Mawphlang da ka jingkieng doidoi.
Ynda la klan ïa kane ka jingkieng doidoi ka surok ka bud pat ïa ka rudwah kadiang jong ka Umïam Mawpghlang.
Ha ka liang kadiang bad kumba 36 phut eiei na ka tduh liang kadiang jong ka jingkieng doidoi don ki maw kiba thiah ha ka angle kaba 76 degree eiei bad baheh kumba 10 phut sawdong eiei, kine ki maw dei ki maw sah dak ba jliah ka um kiba ki khot ripples marked rocks kiba pynpaw ba kane ka thaiñ jong kane ka surok ka la long ka jaka ba la shah lynsher ha ki bor Ñiamra na shapoh.
Ym ju don ba kynmaw peit da ki nongïaid kjat ïa kine ki maw hynrei na ka liang ka geology te ki long donkam bha ba batai ïa ka jingtreikam ki bor Ñiamra.
Nangne ka surok ka ïaid jai na jaka madan bad khongwaiñ haduh ban da poi bad klan ïa ka Wah Tham ïa kaba la tip kum ka Wah Umsaw ha ki bynta tyllong ba shaneng bad hangne ha WahTham la ïohi ïa ki lynkhot nar jong ka jingkieng nar ba la pra ka bym don shuh mynta.
Lada ïa kane ka surok la lah ban pyndep shwa u snem 1829 te kan dei ka jaka ba biang tam ban leh klep siat klep bad pynïap klep (ambush) ïa ki shipai Phareng.
Na Wah Tham ka surok ka sdang kiew pat ïa u syntai lum baheh ha ka rukom khongwaiñ (zigzag) bad ha ka angle ba 32 degree eiei haduh ban da poi ha kliar ki lumrit.
Napdeng kine ki lumrit, ka surok ka ïaid lyngba ki lumpadun ha kaba don 2 tylli ki shnong, ka Mawbeh bad Laitsohma bad long madan bha ka surok haduh ban dakynduh ïa kawei ka wahrit, ka Umjaut bad bud ïa ka rudwah kamon jong ka haduh kumba 3 kilometre.
Ka jingitynnad jingithiang ka mariang ha kine ki thaiñ ym don kyntien ba lah ban batai.
Ki jynthung ki dieng ki siej kadiang kamon ka surok ha kine ki thaiñ dei kita ki dieng tropical bad ym ju ïohi diengkseh Khasi ha kine ki thaiñ.
Ïa ki khlaw barben da ki dieng la ïohi ha ki lum ba kham kynjang.
Ka Wah Umjaut ka dei ka wah ba mih na sha ka thaiñ Steplakrai bad ka surok ka ïai bud madan madan suki jai ïa ka Wah Umjaut haduh kumba 3 kilometre tam.
Hamar shiteng jong kane ka 3 kilometre ha liang kamon dang lah ban ïohi ka kynroh (retaining wall) ba dang neh bad skhem bha ba pyni ïka jingtbit ki riewhyndai ban trei kam maw bad ruh ngi dang lah ban ïohi ïa ka shyngoid ba da ki maw ba pyntuid um ban dih um ki kulai.
Kane ka bynta jong ka surok hangne ka long kaba bit tam ban pynlong jaka bamkhana sngewbha namar ba ka madan bha, ka umbam ruh biang bad ba la ker da ki jynthung bad ki lum lyndiang baitynnad bad ka long ruh ka jaka ba ki nongleit jingleit kim lah ban khlem demkai thiahkai ne shongkai shipor arpor, tang kumba shikyntien kwai nangne don ka jingkieng khilonmaw (arch stone bridge) ba dang neh dang skhem kaba lah ban bah ïa ka jingkhia haduh kumba 20 ton eiei.
Na kane ka jingkieng khilonmaw, ka lum ka wah (landscape) la phriang da ki them bajyndong bad sha ka liang kamon jong ka surok don u lum ba ki khot u Lum Mawklang.
Na khlieh une u lum lah ban ïohi ïa 2 tylli ki shnong kiba itynnad, ki shnong Pyrda bad Kukon.
Ynda la klan ïa ka Umjaut bad ynda la ïaid la ïaid kumba shi kilometer shiteng don u Mawnguidbriew.
Ka surok ka bteng ban ïaid na ki jaka bamadan haduh ban da poi ha ki bynta jong ki jaka ba syrïiem ïa ka Ri Shyiap.
Hangne, ha kane ka jaka la ïohi ïa ki taphah maw (rocky bluff) bad ki riat maw (overhanging cliff) ba tap ïa ka jaka baïar ryngkat ki kshaid rit ba noh rymphai nalor kine ki riat.
Ka surok ha kane ka bynta kam long ranab (no gradient) hynrei ka long madan beit.
Kawei ka wahrit ba la pynlong da kine ki kshaid rit ka tuid sha sepngi bad ïasoh bad ka Umjaut ha ka bynta ba don bun ki mawsaphriang (scattered boulders).
Ka surok ka ïaid pat lyngba ka khap (pass) bad hiar suki shaphang shathie haduh da ïakynduh sa kawei ka kor shongthait shwa ban kynduh ïa ka Wah Umïong.
Halor ka Wah Umïong don ka jingkieng khilon barit ba dang neh haduh mynta.
Da ïeng ha kane ka jingkieng lah ban peit ïa ka jingitynnad sharum bad shaneng jong ka wah.
Kane ka wah ka mih na ki thaiñ Dympep bad ka tuid nalor ka lywah Mawïong Khasi (Khasi greenstones bed).
Na kane ka jingkieng, ka surok ka ïaid na liang kadiang jong ka wah ha ka rukom khongwaiñ bad kiew suki jai haduh Rangïar ne Lad Mawphlang kumba la tip mynta.
Na Rangïar (Lad Mawphlang) ka surok ka ïaid shathie phang sepngi lyngba ki jaka ba beit bad ba khongwaiñ jaka jaka lyngba ka Sohrarim, Maw Ka Bor, Madan Sohum, Siatkwah, Laitryngew, Lum Lyndet Jingieit, Umstew ter shaneng khlieh Riat Mawïew, Nongrim, Pomsohmen, Nongsawlia, Dukan, Saitsohpen sha Mawsmai.
Ka at ka them naduh na Rangïar haduh neng Umstew ka long madan bad padun.
Na Umstew sharum ka surok ka hiar kynjang suki suki haduh da poi ha Mawsmai bad ki maw ba ïohi bun ha kine ki jaka dei ki mawshyiap, ki mawstap-eh, ki mawroro, dewbyrtha bad mawsapnar jaka jaka (sandstones, phyllites, conglomerates, clay and ferrous sandstones).
Na Lad Dukan ka surok ka ïaibteng sha Saitsohpen, Mawpun Ka Rtiang, Nongthymmai bad Mawsmai bad ka jaka ka long lwang bad kylluid (spacious and open) bad madan bad da peit sha kadiang lah ban ïohi ïa ka Kshaid Noh Sngithiang kaba noh rymphai por pyrem bad noh rymphum ha ki por lyïur.
Na Mawsmai ka surok ka la sdang hiar kynjang suki suki sharum haduh Laittyra ha kaba na kine ki thaiñ ngi lap biang pat ïa ki mawlyntisiang (stone pavements) ba poi haduh Sohbar.
Namarba ka jinglong jingman ka jaka ha kine ki thaiñ ka la long riat bad sharing bha kumta naduh Mawsmai sha Sohbar ka surok ka ïaid khongwaiñ bun jaka bad la pom ïa ka surok ha kata ka rukom ban pynneh ïa ka ranab jong ka surok hapoh ka 35˚ (to maintain the gradient of the route within 35˚).
Na Sohbar ka surok ka khun shaphang sepngi lyngba ka shnong Tharia bad bteng sha Bairong Bazar sha Majai haduh Pandua.
Narum Sohbar sha Pandua ka jaka ka kynjang tang tang kumba 220 phut eiei na sla duriaw.
Ki shnong Tharia, Majai bad Pandua ki shong lyngngeit ha trai ki riat ka Ri War.
Lah ban shong da ki lieng na Tharia haduh Pandua.
Na Majai ka surok ka bud ïa ka rudwah kamon jong ka Umsohryngkew kaba ki Kharbangla ki khot ka Dhalaigang shaduh Pandua haduh ka shnong Companyganj kaba don ha ka tyrpa ne sdad jong ka Umsohryngkew bad Rupa Tylli.
Ka jaka sha kadiang kamon bad sharum ka long madan bha bad bun bha ki bir bad ki ahor.
Dei na kane ka daw ba la hap shna ki ban khyndew (earthen embankments) naduh Pandua sha Angajur haduh Sylhet (Shilot).
Ka Angajur ka dei ka khyndew u Syiem Sohra ba la aiei da u Syiem Sutnga bad ka jngai kumba 14 kilometre shatei sepngi ka Sylhet.
Kane, namarkata ka dei ka jynthoh shaphang ka surok ba la tip kum ka surok u David Scott.
Dei kane ka surok kaba la ktah bad pynkylla dur ïa ka khana lajialong, ka saiñhima, ka imlang, ka ïoh ka kot, bad niam (history, political, social and religious structure) jong ka jaidbynriew.
Kumba long mynta, ka bynta jong kane ka surok ka dang bha na Mawphlang haduh Rangïar bad jngai kumba 15 kilometre eiei bad ruh ha ki bynta ka Laittyra haduh Sohbar ba dang neh kumba 7 kilometre eiei bad ki dang bha kumba la long 165 snem mynshwa.
Kito kiba don jingieit ïa la ka history haba ki ïaidkjat lyngba kine ki bynta ba dang neh kane ka surok, kin sngew kumba ki dang ïoh dih ïa ka um, ring bad pynhiar mynsiem ïa ka lyer ba beh ïa kiba ki longshwa jongngi ki la mad ha kito ki por.
Ryngkat bad kine ki rukom pyrkhat ba don ha nga nga peit liep sha suiñ sepngi nga ïohi ïa ki lyoh ïong kiba wan kah dum ïa ka lyntiïaid.
Bad katba nga dang ïaid ha lynti khyndew bahyndai ban leit phai pat sha la ïing, ka jingpyrkhat jongnga ka phai sha kito ki 165 snem mynshwa bad nga pyrkhat kumno ka rukom im jong ki ka la long bad ïa ki jingjia ba ki la mad.
Ka jingkynmaw ïa kane ka ïaidkjat kan ïaineh hanga junom bad nga la hun ba nga ïoh buddien bad buh jynthoh shaphang kane ka surok namar ba la thaw la shna ïa ka da ka syep, ka snam bad ummat jong ki riewhyndai jongngi.
Bad ka burom kaba khraw tam, ba ngi lah ban ai ïa ki rangïapom kiba ïalehthma pyrshah ïa ki Phareng bad ban burom ïa kito kiba la don bynta ha kaba shna ïa kane ka surok, ka long ba ngin rakhe ïa ka 4 tarik April man u snem kum ka Khasi National Awakening Day bad ruh da kaba ïaleh ban pynneh ïa ka surok bad ki sawdong sawkun na Mawphlang shaduh Rangïar bad na Laittyra haduh Sohbar kum ki dak jingkynmaw ba biang tam na bynta jong ki.
IMPORTANT DATA OF THE ROUTEStop Press: on page 8 of the Khasi Weekly U Dongmusa, dated 1st Thursday 1999, it is reported that the P.W.D., Govt.
of Meghalaya will construct a road connecting Lad Mawphlang and Mawphlang.
(La pynmih nyngkong ha ka Phareng, ka David’s Scott Route-The Unwritten Story that sparked the Nongkhlaw massacre of 1829 bad la shon ha ka Apphira Daily News, April 4, 1999 bad mynta la pynkylla sha ka Khasi kum ka dak kynmaw ba dap 50 snem ka jylla).
Shillong:Ha ka jing iaid shakhmat, halor ka kam pynbeit pud, ka Assam, ka la rai ban aiti sha ka Meghalaya, ia ka jaka kaba heh 18.28 sq kilometre, na kaba long 36.79 sq km, kiba dei ki jaka ia kynad hapdeng ki ar tylli ki Jylla.
La poi sha katei ka rai, ha ka jingialang, kaba la long mynta ka sngi ha State Guest House No 1 ha Koinadhara, Guwahati, ha kaba ki nongialam jong ki seng sain pyrthei, ki la mynjur, ia ka jing tyrwa jong U Himanta Biswa Sara, myntri rangbah ka Assam, ban aiti ia ka jaka, kaba long 18.51 sq km, na ka jingheh ka jaka, kaba long 36.79 sq km.
Na ka liang jong U Sarma bad U Sangma, ki la pynkhreh ban poi noh sha ka rai kaba kut, ha ka jing ia dei bad ki jaka puta, kiba don jing ia kynad ha  Taradubi, Gizang, Hakim, Boklapara, Khanapara- Pilingkata bad Ratacherra, ha shwa ka 21tarik Kyllalyngkot 2022.
Let the two CM completely solve border issue to end fighting and destruction of houses and agricultural products.
Shillong: U bah Prestone Tynsong, u Symbud Myntri rangbah ka jylla, u la kyntu ia u MLA ka North Shillong u bah Adelbert Nongrum, ba u dei ban rah ia ki mat jingeh ki paidbah ban iatai hapoh ka ingdorbar thawain, ym ban ia leh political drama.
“Haba u paidbah u la dep ban ai ia ka rysan bad u la jied ba phin mihkhmat hapoh ka ingdorbar la dei ban rah ia ki mat ban iakren hapoh ka ingdorbar thawain, ym donkam ban ialeh political drama hangne namar ba ngim donpor ban leh drama namar ba ngi bun kam ban shim bad ban pynbeit ia ki mat  ki ban ktah ia ka lashai la shisngi" la ong u bah Tynsong ha ka sngi ba ar.
Lah ban kdew hangne ba na ka liang u MLA ka North Shillong hynnin ka sngi u la sdang ia ak jingiakhih da ka ba shong kyllain mongor ha madan Malki ban dawa na ka sorkar ban pynurlong ia ki ba bun ki jingdawa.
Na ka liang u bah Tynsong u la ong ba ki mat ki ba u bah Adelbert u la dawa ki ki dei ki ba la don lupa ha ka agenda jong ka sorkar MDA.“la ka dei ha ka jingpynbeit noh u pud u sam ngi dang iaid shakhmat, ka ILP ngi dang bud dien bad ka jingpynkynriah ia ki briew ba sah ha Them iew Mawlong ruh ngi la pyniaid shait shait ia ka kam bad kiwei kiwei"u la bynrap shuh shuh.
“U bah Adelbert u la iohi bha ia ka jingshim khia jong ka sorkar MDA ba ka la iaid shakhmat, hynrei u dang ia khih ngam sngewthuh kaei ka jingmut hynrei lada ym dei baroh ruh hynrei don na ki mat ki ba u la dep ai ngi la dep ban iaid shakhmat “la ong u symbud myntri rangbah.
U la ther tyngeh ruh ia u bah Adelbert “Wat ong ba phohsniew mynta bad la shai ka la long kam kata ka bym lah long ,nga sngew ban ong ba ynnai ia leh political drama namar kam itynnad".
“Ka rynsan phi la don, u paidbah u la dep ban phah ia phi ban long MLA hapoh ka ingdorbar Thawain kan bha ba ngin ia tai hapoh ka ingdorbar khnang ban ia shai" la kyntu u bah Tynsong.
U la bynrap shuh shuh “Kam donkam ban ialeh political drama hangne bad ngim donpor ban leh drama, namar ba ngi bunkam ban shim bad ban pynbeit ia ki mat ki ban ktah ia ka lashai la shisngi".
Shillong: U Bah Prestone Tynsong,  symbud myntri rangbah ka jylla, u la ong ba halor ka mat ban pynbeit ia u pud u sam, na ka liang ka sorkar kam don jingthmu ban pynlong ia ka jingiashong ingdorbar.
“Na ka liang ka sorkar kam don jingthmu eiei ban pynlong ia ka jingiashong dorbar ban ia kren halor ka jingpynbeit ia u pud u sam hapdeng ka jylla Assam bad Meghalaya bad kane kan dei ruh ha ka rai jong ki myntri rangbah la ki i donkam ban pynlong ia ka dorbar, hynrei kum ba long mynta hi kam don kum kata ka jingthmu" la ong u bah Tynsong ha ki lad athai khubor ha ka sngi baar.
U bah Prestone u la iathuh, ba na ka liang ki ar ngut ki Myntri rangbah, jong ki ar jylla ki la ia kynduh hynnin ka sngi, ban ia kren halor kane ka mat bad ka kaiphot la jan dep ban bishar bad shen kin sa leit sha Delhi ban kynduh ia u Union Minister u Amit Shah.
Haba kylli u la ong “Ngam lah ban ong lano kin ia pynbna noh ia ka jingpynbeit ia u pud u sam la kan dei ha  ka 21 tarik mynta u bnai lane kin dang pynslem kan dang shong ha ki kti jong ki ar ngut ki myntri rangbah".
U la bynrap shuh shuh “Ka dei ka jingshisha ba ki don jingthmu ban leit sha Delhi ha shwa ka 21 tarik mynta u bnai ban ia kynduh ia  u Union Minister".
Haba kylli halor ka jingthmu jong ka sorkar ba kan pynlong biang ia ka jingialang jong baroh ki party ha ka jylla lane ban khot da ka jingiashong dorbar ban shim ia ka jingai jingmut jong ki, u bah Prestone u la ong “Kam donkam ka jingkhot ban pynlong ia ka ingdorbar lane ban khot ia ka jingialang jong baroh ki MLA na ki party baroh namar ba ka rai kan shong ha ki Myntri rangbah ka  jylla".
“Ngim don kano ka no ka jingthmu ban khot ia ka jingiashong dorbar lane ka jing khot biang ia ka jingialang jong ki party, baroh ban ia syllok halor ka jingpynbeit ia u pud u sam namar ba kan shong ha ka rai jong ki myntri rangbah jong ki ar jylla"u la bynrap.
U la ong ruh “Ngi la dep ban pynlong ia ka jingialang bad baroh ki party ha kaba ka la don ka jingialang bad ki party bapher bapher, ka District Council, ki khlieh nongsynshar ki sengbhalang bad kiwei kiwei".
Halor ka jingkyrpad jong ka party Congress ban khot biang ia ka jingialang shwa ban leit ban ia kren sha Delhi u la ong  “Kam dei kaba donkam ban leh kumta namar ba ka sorkar ka la dep ban khot ia ka jingialang bad na ka liang ka Assam ruh ki la dep ban khot ia ka jingialang jong ki, ha ka ba la dep ban iasyllok bad ban shim ia ka jingai jingmut ha ka ne ka bynta".
U bah Tynsong u la iathuh ba ha ka bynta ba nyngkong ki don tang 6 sector ki ba long ki jaka kiba suk ban pynbeit bad ynda la dep pynbeit ia kine, na ka liang ka sorkar kan sa iaid shakhmat ban sdang noh sa ka jingpynbeit ia ka bynta ba ar.
Shillong: Kiba ioh pang corona mynta ka sngi, ki don 275 ngut.
Kiba jem na ka jingpang, ki long 162 ngut bad kiba iap, ki long 2ngut.
Baroh kiba don jingpang ha ka jylla, haduh mynta ka sngi, ki long 1,318 ngut bad kiba iap, ki long 1,492ngut baroh.
Ka East Khasi hills, ka don 193 ngut kiba ioh pang thymmai, ka Ribhoi 20 bad ka West Garo hills 35ngut.
Ki nongtrei ka koit ka khiah, ki don 15ngut kiba ioh pang mynta ka sngi, nangta ha Jaiaw, ki don 9ngut, ha Laban 4ngut, ha Lower Mawprem 4ngut, ha Nongrah 4ngut bad kiba wan phai na shabar jylla, ki long 47ngut, ha Upper Mawprem 6ngut.
Nongpoh: Ha kawei ka jingjia shah iuh kali, kaba la jia hynnin ka miet ha surokbah NH-6 bad kaba hap ha shnong Pahamrioh, kawei ka longkmie na ka shnong Mawsyntai, ka la khlad noh hashen, hadien ba ka la shah iuh ha kawei ka trok, kaba ym lah ban tip ba ka dei ka trok kaba naei.
Katei ka jingjia, ka la jia hynnin ka miet ha ka por 12 baje ei ei shiteng synnia, ha kaba la ong ba katei ka Longkmie kaba shong marwei ha katei ka scooty kaba don ia u number AS 01BJ 5904, ka dei kaba mih na Nongpoh ban leit sha Byrnihat, hynrei haba ka la poi ha Pahamrioh, ka la shah tynrah ha kawei ka trok bad ba ka la shah iuh ha ki bynta ka khlieh, kaba la pynlong ia katei ka Longkmie ba kan khlad noh hashen.
Nongpoh: Ki nongialam ka shnong, ha ryngkat ki nongkitkam ka VEC Barapathar lem bad ki paidbah na katei ka shnong, ki la ujor da ka Ejahar pyrshah ia ki runar, kaba la kynnoh ba ki dei na Assam, halor ka nongrim ba ki la wan ban pynpra dusmon ia u Mawnongrim jong ka jingpyntrei ia ka skim MNREGA hapoh katei ka shnong.
Ha shwa ba kin leit buh ia ka Ejahar sha Pillangkata Police Outpost, ki briew na katei ka shnong, ki la pynpaw da ka jingiasoi paidbah, kaba long ba ki pynpaw ba lada ki Pulit kim lah ban kem ia kitei ki runar, kiba la wan pynpra dusmon ia utei u Mawnongrim, kaba mut ba kim suk shuh da lei lei ruh em.
Nalor katei ka ejahar, ki briew na katei ka shnong, ki la kyntu ruh ia ki briew ka Ain, ba ki dei ban leit kem noh mardor ia ki briew kiba la leit pynpra ia u Mawnongrim, uba pyni halor ka jingpyntrei ia ka surok iaid kjat, kaba la pyntrei lyngba ka skim MNREGA hapoh katei ka shnong.
Hooid ym lah ban len ruh ba u iohi shai kdar ia ka jingshun jong u, Bah Let (U Rangbah Shnong) ia ka iing jong u ka sdang naduh ba ka iing jong u ka rem ha ka Dorbar ia ka khyndew ba ki kam.
Kine kiei kiei ki la pynkulmar jingmut ia u Bah Shanbor; hynrei watla katta ruh u kut jingmut ban iaid kumba dei ka lynti la jong la ka long ha kano kano ka dur ruh.
Haduh jan shai ka bneng u sdang ban ioh thiah jak.
Ka khubor kaba u la tip, ka la ktik ia u ban leit twad jingmut na u Riew Said, kumta ha kata hi ka sngi babud u la khie dang step bad u khreh jriang ia lade.
“Kmie nga te ngan leit sha Shillong.
" U la ong  “Kumno kumta Kpa…?" La buh jingkylli ka Men Kmie  “Nga la pyrkhat bha, bad nga la kut jingmut ban leit mih shwa noh sha u riew said.
" La iathuh u Men Kpa.
“Kumno kumta Kpa phi lah da kloi shim rai wut wut…?" La kylli biang ka Kmie  Shiphang u Bah Shanbor u sngap, u sa bteng ba ong,  “Nga sngewthuh ba ym shngain shuh ka jingiaid lynti.
" La pynshai u Men Kpa  Ka Kong Lumspah ka la shu sngap jak.
Wut wut ka pynkhreh sha pynkhreh dud ia u.
Hapdeng ba dihsha ka pynpaw ba ka iamynjur ia kata ka jingong u Men Kpa.
“Ka dei hi, phi ba la ithuh ithaw kumta te, ka bha hi ban twad jingmut na uta.
Khnang ban kham sngew shngain…" La bynrap ktien lem ka Kmie  “Hooid, ta ka daw kmie, nga sngewthuh ba lada ym wad lad lypa ioh lehse kan jia shisha kaba sniew watla ngim da khmih lynti eh ia kata…" La nang pynshai u Men Kpa.
“To ka biang hi …" La ban ktien biang ka Men Kmie     Hadien ba la dep dihsha kumta hi bak u mih na iing.
Haba u la poi ha sor nyngkong eh u leit ban iakynduh ia la u paralok uba u ieid bad shaniah eh ban iasyllok ia kata ka kam.
Kumta na ka liang jong u ruh, u ai jingmut ba dei ban leit mih beit sha u riewsaid.
Kumta ki mareh baroh arngut sha iing jong uta u riewsaid.
Haba ki la poi hangta baroh ar ngut, ki la ka rung lang.
“Khublei Sir, nga hab wan kynduh biang ia phi.
" La pynpaw nyngkong u Bah Shanbor  “Khublei ia phi ruh.
" La ong sa u Riewsaid  “To namar ba don kito kiba ap, ngin iakren noh kham kloi ia ka kam.
" La ai jingmut u riewsaid  “Ka dei Sir.
To ka kam kaba nga kwah ban iasyllok ka long halor kato hi ka kam jaka.
" La pynpaw u Bah Shanbor  “To iathuh ba ngan sngap…" La ong u riewsaid  Nangta u Bah Shanbor u sdang ban iathuh bun kiei kiei baroh kiba u la tip khubor hadien ka jingjop ia ka jingujor bad kaei kaba mih na ka liang ka iing kita kiba iapyrshah ia u bad ia ka iing jong u.
Hadien ba u la iathuh lut khoit, u riewsaid u sa ai ka ktien jong u.
“To, kata ka dang dei tang ka jingpyrkhat jong ki.
Hynrei na ka bynta ka jingshngain jong phi bad ka iing ka sem, nga don ban ong ba phi la dei ban thoh lypa ka jingujor sha ki pulit halor ka khubor sniew ba phi tip baroh kaba mih na ka iing kiba shun ia phi…" La ai jingmut u riewsaid  “Kumta Sir, …?" La ong u bah Shanbor  “Hooid leh kumta…" La ban ktien biang u riewsaid  “To Sir ngan leh beit kumta…" La mynjur u Bah Shanbor     Haba la shai kata ka kam.
U Bah Shanbor bad uta u paralok jong u ki sa ia mih noh nangta.
“To mynta me la suk mynsiem me sa leh beit kumba ong uto u riewsaid" la bynrap ktien lem sa uta u paralok.
“Hooid me ngan leh beit.
" La phai ktien u Bah Shanbor    Haba la dep ka kam ki sa ia dihsha ha Iewmawlong bad ki sa ia khlad noh la ka jong ka jong ka lynti.
U Narendra Modi, myntri rangbahduh ka India, ula ia kynduh mynta ka sngi, ia U Pope Francis, kum shi bynta na ka jingleit jongu sha ka jingialang ka G20, kaba long mynta ha Rome, jong ka Italy.
Ha ka jing ia kynduh, ki la iakren halor ka jing kylla jong ka mariang, ha kine ki sngi, kaba la wan rah ia ka jingshit lhop ha ka pyrthei bad ki la iakren ruh,halor ka jing ialeh pyrshah ia ka jingduk, kaba jia ha kine ki sngi, ha ki ri ka pyrthei.
U Modi, ula khot sngewbha ruh ia U Pope, ba un wan jngoh ia ka India.
U Pope John Paul III, ula wan jngoh ia ka India, ha u snem 1999.
La iathuh ba ka jing ia kynduh, kaba dei tang 20 minit, hynrei, ka la neh haduh shi kynta arphew minit, hapdeng jong kitei ki arngut ki nongialam.
La synran ia U Modi, da U Ajit Doval, National Security Advisor bad U Dr S Jaishankar, myntri bar ri ka sorkar India.
Shillong: Ka Khasi Students’ Union (KSU) Nongsder Unit ha ka 28 tarik U Risaw ka la buh da ka jingthoh ujor (Complaint) bad ia kren markhmat bad u Sub-Divisional Officer (SDO Civil) ka Pynursla Civil Sub-Division halor ka jingiai bteng ka jingpynbthei bom bad pyniap dusmon ia ki dohkha ha Wahumngot.
Ia ka jingiakren ha kane ka sngi la lamkhmat da U Samla Basuklang N.Khongwar President ka KSU Nongsder Unit, na ka liang ka Seng ha ka jingiakren ha kane ka sngi ka la pynsngew sha u SDO halor ka jingiai bteng ka jingpynbthei bom bad jingpyniap dusmon ia ki dohkha ha Wahumngot kaba la sdang naduh u snem 2019 bad kaba dang iai bteng kat haduh kine ki sngi.
Ka seng ka la phah ia kane ka ujor hadien ka jingioh jingtip na ki paidbah kiba sah rep sharud kane ka wah halor ka jingiai bteng kane ka jingpynbthei bomb ha kine ki sngi.
Ha kane ka sngi la pynsngew ruh ba ha U SDO ba un shimkhia ban ia kren pynbeit bad u SDO ka Amlarem Civil Sub-Division namarba kane ka jingpyn bthei bom la ju leh ha baroh arliang jong ka wah, kata shibynta ka hap hapoh ka Pynursla Civil Sub-Division bad shibynta pat sha Amlarem Civil.
Ka Seng ka dap ruh da ka jinglyngngoh bakhraw halor ka jingioh pahuh ia ki bom dynamite da ki briew kiba leh ia kane ka kam, namarba ia kine ki bom dei tang ki bor Sorkar kiba lah ban buh.
Kumta ka seng ka la banjur hakhmat u SDO ba dei ban buddien bad kem ia ki briew kiba pynpoi ia kine ki bom sha kito ki briew kiba ju sngewtynnad ban leh ia kane ka kam be-aiñ ha kane ka wah.
Ha kane ka Sngi na ka liang u SDO Ka Pynursla Civil ula ai ka jingkular (Assurance) ba ka Ophis jong u kan shimkhia bad buddien ia kane ka kam.
U la pynpaw ruh ia ka jongsngewkhia kumjuh kumba ka Seng ka sngew ia ka jingshah pyniap dusmon ki doh um doh wah kaba hadien habud kan wanrah ia ka jingduh jait ki jingthaw ba im kiba don ha kane ka wah.
Shuh shuh u la ong ba un sa bthah ia u O.C.ka Pynursla Police Station ba un tohkit bad buddien ia kane ka kam bad ban pynshitom ia ki briew kiba don kti ban leh ia kane ka kam be-aiñ.
Kyntang iawai ka seng ka pan ka jingiatreilang jong ki paidbah, ki rawon ba ju khwai ha kane ka wah bad ki Dorbar shnong bapher bapher ban iakhun pyrshah ia kane ka kam be-aiñ, khnang ba ki jingthaw ba im ha kane ka wah kin ym duh jait.
Ka jingpynneh pynsah ia kine ki doh um doh wah ha kane ka wah kan long ka jingkyrkhu ba khraw ym tang ia ka pateng mynta hynrei khamtam eh ia ki pateng ban sa kha bad kan dei shi bynta ruh ka jingiada bad pynneh pynsah ia ka mariang, ong ka kyrwoh ba la phah da u Samla Wanpyndap Mawiong uba long u Publicity Secretary ka KSU Nongsder Unit.
New Delhi: Kito kiba kwah mobile phone, kin lah ban ioh duna dor bha ha kane ka Diwali, ha kaba ka dor jong ka Jiophone Next, kan long tang T.6,499 kawei bad katei kan dei ka dor, kaba ym donkam ban shim ram pisa, na bynta ban thied ia katei ka phone, ong ka khubor ba la pynmih da ka Jio bad ka Google hynnin ka sngi.
Ka Jio, ka ailad ruh ban shim ram ia katei ka  Jiophone Next, ha kaba ki nongthied, kin siew T.1,999 ha ka por ba ki thied ia ka phone bad nangta, ki sa siew pat shisien shibnai, na ka bynta 18 haduh 24 bnai.
“Kane ka dei ha ka sien nyngkong, ba ia ka phone, yn lah ban shim ram bad kane ka ailad lang ia kiba bun, ba kin ioh ban pyndonkam" ong ka khubor.
Yn ioh ia katei ka smartphone, kaba la shim da ka  Qualcomm chipset, ha ki dukan jong ka Jio, lane ha ka JioMart Digital.
Ka kompeni ka tyrwa ruh ia ka data bad ka talk time ha ka jing ia khein dor, ia ka  Jionext phone.
U Muksh Ambani, uba dei u trai jong ka Jio kompeni, u ong ba katei kan plie lad ia ki 1.35 billion ngut ki nong India, ba kin ioh ban pyndonkam ia ki smart phone.
Shillong: Ka jingiai kiewdor jong ka umphniang petrol bad diesel ha ka jylla jan man la ka por kaba la tam spah ka la ktah shikatdei eh ia ki paidbah nongshong shnong ka jylla khamtam lei lei ia ki nongniah kali kamai ki bym ju kham ioh kamai bha shuh naduh ba la wan lynshop ka khlam Covid-19 ha ka jylla.
Haba iakren bad ki katto katne ngut ki rangbah kiba kamai kali na Iew sha Upper Shillong ki la pynpaw ia ka jingsngewbynñiaw halor kane ka jingiai kiewdor jong ka petrol haduh ba ka la ktah shisha ia ka pla jong ki khlem don jingmih namar naduh ba la don ka jingkhangdam ha ka jylla, ka sorkar ka khlem map satia ia ka bai khajna ha kaba iadei bad ki kot ki sla kali wat tang shi naïa ruh.
Kitei ki nongniah kali kamai ki la ong ba lada shim rem ia ka bai kali ruh, ki nongshong kali ki la ud la nam bad da shim duna ka bai kali ruh ka dor jong ka bai umphniang ruh kam don jingmih bad da thep bun ki nongshong ruh kata ka mut lah shah bat bad shah phaiñ ha ki pulit.
Kitei ki nongniah kali kamai ki la ong ruh ba ki ioh ban kamai kali tang laisien ha ka shitaiew bad kane ka la nang buh jingeh shuh shuh ha kaba kin siew bai kot kali ne kin shna kali ne kin pyndap haïing hasem bad ki la iathuh ruh ba watla ka pyrthei kam long bha man bha naduh ba la wan lynshop ka khlam hynrei ka sorkar pat kam map satia ia ka bai khajna bad lada leit siew hadien ka tarik ba la buh ruh ka mut la shah phaiñ beit khlem kano kano ka jingmap.
Kitei ki nongniah kali kamai da ka jingsngewkhia mynsiem ki la ong ruh ba katba ki dang lah ban kamai kin iai kamai beit hynrei lada kim lah shuh ban kamai kin shu pynkylla kali praibed noh, namar bym mih shuh ka bai kot kali.
Kitei ki nongniah kali kamai ki la ong ruh ba lada ki thep tam ki nongshong kali(pessenger) ruh tang shu poi ha police point ki traffic ki la peit ki khmat baheh baheh bad la shu shah bat bad shah phaiñ ei hangta.
San Francisco: U Mark Zuckerberg, ha ka sngi palei, ula pynbna, ba ka facebook, ka la kylla kyrteng noh bad katei ka kyrteng thymmai, kan dei ka  “Meta" bad katei ka long ban saindur thymmai ia katei ka kompeni, kaba la sniew dur shibun ki jingtrei jongka, ha kine ki sngi.
Katei ka kyrteng thymmai, ka dei na ka kyntien  “metaverse" lane kaba lah ban shim kyllum, kum ka juk thymmai jong ka internet bad katei ka thew, ia kaei ka jingthmu kaba U Mark, u thew ban pyn kylla ia ka imlang sahlang nangne shakhmat, ha ka jing iadei bad ka bor jong ka internet.
Hynrei U Mark, u iathuh ba ki apps bapher jongki, kin iai neh hi da ki juh ki kyrteng kum ka facebok, ka whatsapp bad ka instagram bad kiwei.
Ka Facebook, ka la pynbna ba kan thung ia 10 hajar ngut ki nongtrei ha ki ri Europe, ban pyntrei kam noh, ia ki buit thymmai jong ka  “metaverse".
Shillong:Ka Kynhun Myntri jong ka Sorkar Pdeng ba ialam da u Myntri Rangbah Duh, u Narendra Modi ka la mynjur ia ka jing tyrwa na ka tnat Tele com (DoT) ban pyn saphriang ia ka Broad band lyngba ki network Wi-Fi na ka bynta ki briew hapoh ki kyndon jong ka Prime Minister’s Wi-Fi Access Network Interface (PM-WANI) ha ka 9 tarik u Nohprah 2020.
Ki kyndon ka PM-WANI ki plié lad ia ka jingsuk ha ki kam khaii bad ka pynshlur ia ki dukan ha ki shnong bad ki kam barit baria ba kin long ki jaka ai Wi-Fi lane ki Wi-Fi Hotspot (PDO).
Ka Ophis u Sr.
DDG, NE, LSA kan pynlong ia ka jingiamir jingmut bad kito kiba kwah ban seng kam hapoh kane ka bynta jong ka PM-WANI ha ka taiew ba nyngkong jong u bnai Naiwieng, 2021.
Ki Public Data Office (PDO), Public Data Office Aggregator (PDOA) bad App Provider kiba la don lypa bad kiba kwah ban seng thymmai kin ioh ban iakren bad ki heh Sorkar ban ai jingmut na ka bynta ka jingpynsaphriang ia ka Broadband lyngba ka PM-WANI.Note: ka email id na ka bynta ka jingpynrung kyrteng na ka bynta kane ka jingiamir jingmut ka long adge.
nelsa-dot@gov.
in.
Shillong:  U Bah Prestone Tynsong u ba dei u Symbud Myntri Rangbah jong ka jylla bad u ba dei ruh u Chairman jong ka High Level Committee u la iathuh ba ka tnad pynroi sor ka la shimti noh ia ka Them Metor ne ka Sweepers Lane kaba don ha Them Iewmawlong hadien ba la dep ban soi ia ka soskular hapdeng ka tnad pynroi sor, ka Shillong Municipal Board bad u Syiem ka Hima Mylliem bad hadien kata ka kynhun Myntri kan sa shong pyrkhat biang na ka bynta ban pyntreikam biang ia katei ka jaka.
Haba pyntip ia kane sha ki lad pathai khubor ha ka sngi Thohdieng kata ka 29 tarik u bnai Risaw 2021, u Bah Prestone Tynsong u la ong ba ka Sorkar hi kam don da kiwei pat ki lad hynrei ban pynkynriah beit ia kitei ki briew kiba shong ba sah ha katei ka jaka bad kitei ki briew ruh ki dei ban iatreilang bad ka Sorkar bad kim dei ban pyrkhat ruh ba ka sorkar ka leh beiñ ne leh pyrshah ia ki hynrei kaei ba ka sorkar ka kwah ka long ban weng ia ki sha ki jaka kiba biang.
U Bah Prestone u la iathuh ruh ba ha ka por ba la thaw ia ka High Level Committee la phah ia ka Shillong Municipal Board ba kan leit ban lum jingkheiñ ia ka jingdon ki briew kiba shong ba sah ha katei ka jaka hynrei na ka liang kitei ki briew kiba shong ha Thewm Iewmawlong kim treh satia ban iatreilang bad ka Sorkar ha katei ka por watla hadien ba la pyrshang haduh laisien.
U Bah Prestone u la ong ruh ba ka aiñ kan sa leh ia kaba donkam ban leh lada don mano mano ban pyneh ne bym kohnguh ia ka Sorkar.
Ar tylli ki mrad khlaw! Ka ktien u Blei (Bible) ka iathuh ha ngi ia ki artylli ki mrad khlaw.
Uwei uba mih na  Duriaw uwei pat na ryngkew (Khyndew).
Shaphang kane, u Blei u la pynpaw ha u Ioanis ha ka dewlynnong Patmos mynba la pynrynkang par ia u hangta.
U Ioanis  u iathuh ia ka  dur jong kita ki Mrad khlaw- u ong ba uta u Mrad khlaw uba wan mih na poh Duriaw, u don 7 ki khlieh, 10 ki reng, halor ki reng don 10 ki pansngiat, halor ka khlieh don ka kyrteng jing krenbein Blei.
U ta u Mrad khlaw u syriem ia uba Labasa ki kjat kum ki dngiem, ka shyntur kum u sing.
Te u Iakjakor (Soitan) u la aiti ha u ia ka khet bad ka bor synshar bakhraw.
Kaba mut ba ka jinglong jong uta u Mrad khlaw uba dei u briew ka long kaba kynsha.
Kumta ki 7 tylli ki khlieh kamut 7 ki syiem ka pyrthei.10 ki reng kaba mut 10 ki Hima.
Kumta nadpdeng ki 7 ki syiem uwei u la iap da ka jingmong mynsaw na ka khlieh da ka waitlam (ne tiar thma).
U Ioanis u la iathuh ia kane ba u iohi ba Ia kawei na kita ki khlieh la pynmong haban daiap: hynrei la pynkhiah pat ia kata ka jingmong iap jong u: te ka pyrthei baroh kawei ka sngewphylla kein ia uta u Mrad khlaw.
Jingpynpaw 13:3.
Une u syiem u ba 7 u dei u Adolf Hitler ka Nazi Germany uba dei u ba runar uba la pyniap haduh 60 lakh ngut ki Israel ha ki snem 1939AD – 1945AD, bad uba la synshar donbor lajan baroh kawei ka pyrthei.
Hynrei ha kaba khadduh u sngewthuh ba un ym lait im shuh na ka kti ka Amerika , Russia, France bad England, u la sei iala ka pistol bad siat iap ialade na ka khlieh ha u snem 1945 AD.Hooid u la iap naka jingmynsaw ka khlieh hynrei un sa wan biang ban sa long biang u syiem u ba 8 (Phra) ong ka ktien u Blei.
U Ioanis u iohi sa uwei pat u Mrad khlaw uba kiew naka khyndew.
U don 2 tylli ki reng bad ka sur kren kum u Iakjakor (Soitan).
Hangne ngi sngewthuh ba u dei hi u soitan ne u ksuid (Demon).
Une u wan kiew khnang ban ai bor ia uto u Mrad khlaw uba nyngkong (Adolf Hitler).
Namar ngi tip ba un sa im biang.
Ha kaba nyngkong u wan kiew na Duriaw hynrei namar ba u la iap noh, u hap ban wan pat na ka liewlong bakhlaw trai (Abyss).
Ka ktien u Blei ka iathuhshai kumne: uta u Mrad khlaw ia uba me la iohi u la long, bad um long shuh; te un sa wan kiew noh n aka liewlong ba khlem trai, bad un leit noh sha ka jingpynjot.
Jingpynpaw 17:8.
(Ka mut un wan, un synshar pat, bad hadien kata   yn bret ia u Shadujok).
Ka ktien u Blei ka ong shuh shuh – “Te kita kiba shong halor ka khyndew (Pyrthei), kin ia sngew kyndit.
Balei? Namar haba ki ia khmih ia uta u Mrad khlaw kumno ba u la ju long bad ba umlong shuh, bad ba u long pat mynta.
Jingpynpaw 17:8.
Kamut hangne ba shisien ka por, ka pyrthei ka la dep ithuh ia u, ka tip ia u bad ki la kyndit thret namar ba u la long pat mynta sa shisien kum u syiem.
Ka ktien u Blei ka ong – “Uta u Mrad khlaw uba la ju long, bad um long shuh, uta hi un sa long u syiem u ba 8 ruh bad u long na kita ki 7 (Hynniew).
Bad u la leit noh sha ka jingpynjot.
Jingpynpaw 17:11.
(Kane ka shai kdar).
(Kamut u la ju long u syiem uba 7 bad undei ma u hi uta u ba 8 ruh).
Mynta haba une u Mrad khlaw uba wan kiew na Duriaw u ba la iap bad wan mih pat sha kane ka pyrthei, un wan long kum u syiem uba 8 (Phra).
U soitan un aiti ia ka bor synshar ha uta u Mradkhlaw, bad ki briew kin ia mane dem ia uta u  Mradkhlaw kin ia ong- Uei u ban long kum uta  u Mradkhlaw? Uei uba lah ban ialeh thma bad u? Te na ka Temple na Jerusalem un ialap ia kiei kiei kiba khraw bad ki jingkren bein Blei: La ai ha u kabor ban synshar jin 42 bnai ne 1260 sngi lane 3 ½ snem (lai snem shiteng).
Jingpynpaw 13:4.
Dei ha une u Mrad khlaw uba nyngkong uba la iap bad im pat ba une u Mrad khlaw uba ar u ba kren kum u iak-jakor (soitan) bad une u Iakjakor un pynbor ia ka khyndew bad iakiba shong ha ka ba kin mane dem ia uta u Mrad khlaw ba nyngkong – ia uba la pynkhiah ia kata ka jingmong iap jong u.
Jingpynpaw 13:11-12.
Kine kiei kiei kin jia hapoh kata ka por ka jingsynshar u Mradkhlaw kein, hapoh kita ki Lai snem Shiteng lane 42 bnai ne 1260 sngi plus 30sngi ba la ong da u Daniel 9:27/Daniel 12:11.
Ki jingjia kiba jia man ka sngi ki pynjan ia kata ka por ha kaba u Soitan u la kyrkieh ba ki Jiw kin ioh noh ban pynieng ia ka Temple kaba Lai ha Jerusalem, namar dei nangne ba ka Thymmei trei kam jong u kan sdang ban ioh synshar ia kane ka pyrthei ban ioh long u Syiem ka pyrthei bad u blei ka pyrthei kumba u la pun naduh ki hajar ki snem hadien ba u Blei u la beh noh ia u naka Bneng kaba Lai (Third Heaven) ka jaka shong u Blei Isaiah 14:12-17/ Esekiel 28:11-19.
Kata ka por ka la jan _ kata ka ia ka lajan.
Jingpynpaw 1:3.
Shillong:Myn hynnin ka sngi na ka liang ka NESFAS ha ryngkat ki katto katne ngut ki longkmie, ki la wan ban ia kynduh ia u Chief Executive Member (CEM) jong ka Khasi Hills Autonomous District Council (KHADC) u bah Titos W Chyne ban ia tai halor ka mat ba ki kynthei ki dei ban ioh ban ia don bynta lang ban shong ha ka dorbar.
Haba kren ha kane ka jingialang u bah Titos W Chyne, u la ong ba ha ka jingshisha katkum ka riti dustur jong u khasi ki kynthei kim juh shong dorbar dei tang ki rangbah kiba ioh ban shong dorbar kata ka dei ka nongrim kum ka jaidbynriew, ia kaba u don ha katei ka shuki ka long ban pynneh pynsah ia ka Riti Dustur jong ka jaidbynriew.
Lah ban kdew hangne ba kumba ka long mynta la don haduh 28 tylli ki shnong kiba la shah ia ki kynthei ba kin ia shim bynta ha ki dorbar shnong bad na kine haduh 6 tylli ki shnong kaba ki kynthei ki la shah jied kum ki dkhot ka executive member ha ka dorbar shnong.
U CEM u la pynkynmaw ia ka jingiaid jong ka por, lada phai sha ka mynnor ym juh ioh sngew koit ba ki kynthei kin mih ha kino kino ki kam kiba ia dei ha ka imlang sahlang bad ka kam kum ki long kmie ka long ban pynheh pynsah iala ki jong ki khun ki kti.
“U Rangbah un leit la ka kamai kajih, yn pynbiang ia ka bam ka dih ha iing ha sem kane la long naduh ki por kulong kumah bad u rangbah u long u rang khat arbor u ba tip ia ka iap ka im, batip ban bsa btiah ia phi ki long kmie bad ki khun ki kti"u la ong.
“Hadien ka jingwan ka jingnang jingstad ka rukom im kala khampher ka rukom pyrkhat ka la khampher, haba kren solansar mynta ba kamai mynta ym dei shuh tang u rangbah ka kynthei ruh ka ia treilang ban ia bsa ia ki khun ki kti ha ka long iing, la ka long ha kaba trei ophis, khaii pateng, shongiew shonghat bad kumta ter ter"u la bynrap.
U la ong ruh ba haba ka synshar ka khaddar, haba ki long kmie ki la sdang ban ia nang ia stad ki la sdang ban ia shim bynta ha kaba ia dei bad ka imlang ka sahlang na kata ka daw ha man la ki dorbar shnong ki mih kita ki seng long kmie, seng kynthei kiba ia don bynta ryngkat ryngkat bad ki dorbar shnong ban ia kren bad ki kam kiba ia dei ha ka imlang sahlang.
U bah Chyne u la ong ba ki kynthei kim juh tip ei ei ia kaba ka dorbar shnong ka rai, hynrei haba ka dorbar shnong ka shim ia kano kano ka rai ka juh don la u jong u sangot ban pyntip paidbah ia kaei kaba ki rai hapoh ka dorbar shnong.
Ka juh don ruh ka rukom pyniaid shnong, la da kim lum ia ka dorbar hynrei ki lum ia ka jingpyniaid paidbah ha kaba shisien shisnem ha kaba ki longkmie ki khun samla ki ia shim bynta lang ha kaba ka shnong ka pynsngew ia ka rukom trei kam ka shnong lane kaei ka rai.
U CEM u la ong ba ka rukom pyniaid shnong ka iapher na kawei ka shnong sha kawei pat ba ki hap ban pynkylla ia ka rukom treikam haki dorbar shnong katkum ka jingdawa jong ka por, hynrei ha ka juh ka por ban ong pat ba ki kynthei kin long rangbah shnong, kin long sirdar ba ia mynta hi kam pat dei ka por, ha kaba ka dang donkam ban bat ia ka riti dustur, dang hap ban bat ia ka burom ka akor, hynrei ban ong pat ban pynioh ia ka hok jong phi ki kynthei bad pynsngew ia ka sur jong phi ki kynthei sngew ia hap ia kata ym ban set ia ka shyntur jong ki kynthei, ka dei ban don ka jaka ban ailad ba ki lah ban pynsngew ia ka jingdon kam.
Dei na kane ka daw ba ka wan ka jingkylla ha ka rukom pyniaid ha manla ki shnong ki shnong, la don ki seng long kmie, la don ki kynhun treilang, ki don ki seng ha ki shnong bad na ka liang jong u CEM u pynshai ruh ia ka jingong haba ia dei bad ki skhim bapher bapher ba ki kynthei kim ia ioh bynta.
Haba ia dei bad kane na ka liang jong ka KHADC kan wan rah ia ka Bill ha kane ka sien shong dorbar ba katkum kata ka bill ka long ba ha man la ki shnong kan don ka “Village Development Council" ha kaba u shongknor un long u rangbah shnong bad ki dkhot jong ka long na ka bynta baroh ha kaba ki kynthei ruh kin ioh ban ia shim bynta bad ka jingtreikam kan long shisien san snem bad ka jingjied kan long da ka ilkeshon.
U bah Titosstarwell la ong “Ngi dei ban ia burom khyndiat lada ka kynthei ka bun kam kum ki shynrang kan long kaba eh, namar ki don ki kam ba kum ki kynthei kin nym lah ban ha kaba ia dei bad ka peit miet peitngor, la ong ki don ki shnong kaba ki kynthei ruh ki la long nongkit kam shnong".
Ha kane ka sngi, la kam khmat da u bah Pius Rani Executive Director NESFAS, kong Merisha Nongrum kiba la lamphang ia ka jingialang bad ki long kmie kiba la wan ban ia shim bynta ki long na Umsawwar na Mawkynrew Block, Plasha Umling Block, Laitsohpliah, Nongtraw na Sohra.
[ba bteng] Ka rukom ri ia ki khun syiar:-Ki khyndiat sngi ba dang sdang ka jingim ki khun syiar ki long kiba donkam tam ban kham khmih thuh bad sumar bha namar dei ha kane ka por ba ki khun syiar ki lah ban ioh kem ia ki jingpang ba ha rukom.
Ki khun syiar ba bha bad ba shait ba koit ki kylla long ki syiar kha pylleng ba bha hadien ha bud.
Kumno ngin pynkhreh ha kaba iadei bad ka ri ia ki khun syiar?Fig-1 Ka Jingsyaid Fig-2 Ka jingsyaid ka Fig-3 ka jingsyaid ba biang tam ha kaba duna than ki khun syiar ka kham jur haki khun syiar ki ki ia lum lang hapdeng kaba ki khunsyiarshong ryntih ki phet sharud(6) Ha ka sngi nyngkong ba wan poi ki syiar, ai ba kin dih da ka um-glucose ba la khleh lang bad ka Vitamin – ABalei ia ki syiar donkam ban ot khyndiat ka shyntur?Ka jingdonkam ban ot khyndiat ka shyntur jong ki khun syiar ka long ban iada na ka jingiapuh jong ki, kaba lah ban wanrah ki jingmynsaw ba lah ruh ban thaw bun ki jingpang.
Donkam ban ot la kumno kumno arsien.
Donkam ruh ban ot noh ia u shyrtong jong ki jait syiar ba heh shyrtong.
Ia kane lah ban shem ba don ki jait syiar ba heh shyrtong bad khylliap shilliang da kaba kah noh ia ka khmat.
Kane ka iada ia ka jingiohi ba shynna jong ka syiar kaba lah ruh ban pynmynsaw ia ki syiar.
Ka rukom sumar ia ki Syiar Kha PyllengKhnang ba ka syiar kan kha ryntih bha bun tylli ki pylleng dei ban kynmaw ia kine harum:-Ka Jingbam SyiarNalor ki jingsumar, ki syiar ki donkam ruh ia ka jingbam kaba bha ban tei ia ka met khnang ba ka syiar ka lah ban kha pylleng khambha.
Ka jingbam ba bha ka kynthup ia ka um, protein, carbohydrates, khlein (fats), vitamins bad minerals.
Lah ban ioh ia kitei baroh da kaba khleh pynbiang (ration) na kine ki jingbam harum.
Shillong:Ka Hynñiewtrep Integrated Territorial Organization (HITO) ka phah da ka shithi sha ka Chief Secretary ka jylla ka Kong RV Suchiang ban ujor halor ka jingpynkheiñ kyndon jong ki seng saiñ hima sima ha ka jingïalap ilekshon shiteng samoi hapoh ki 3 tylli ki Konstitwensi.
Ha ka shithi ba la phah ka seng ka la pynpaw ba naduh u ïaïong, 2020, ka jylla Meghalaya ka la shah ktah ha ka khlam COVID-19 bad ba la wanrah ruh ka jingïap ha ki por khangdam napdeng kiwei ki jing pyrkhing bad kyndon ban ïada na ka jingsaphriang u khniang jingpang.
Ka la ong ba ki paidbah ki la im bad ïaid ruh katkum ki jingpyrkhing kyndon ba la buh da ki bor pynïaid distrik bad Sorkar jylla, wat ha ki por tamasa, kiwei ki jingïalang bad kiwei, bad da katei la lah ban tehlakam ïa ka jingsaphriang u khniang jingpang.
“Ha kawei ka bynta, ïa ki ilekshon shiteng samoi ba la dei ban pynlong ha ki 3 Konstitwensi ha jylla, kum ha 13 Maw ryngkneng, 24 Mawphlang bad 47 Rajabala, bad ka long ka bym lah mutdur ba ha ki jingïalap ilekshon, la jur bha ka jingpynkheiñ kyndon Covid 19 da ki seng saiñ hima sima.
Ka long kaba kongsan ba kiba thep vote kidei ban deng mask, ban pynjngai bad ki bor pynïaid I kumba ki leh matlah haba don ka jingpynkheiñ kyndon.
Na ka bynta kino kino ki jingïalang paidbah la ai jingbit ban don tang 50 ngut ki briew, hynrei na ka bynta ki jingïalap ilekshon shiteng samoi, kam shym la don pud bad da ki spah ngut ki paidbah ki ïalum, khlem mask bad kiwei kiwei," ong ka shithi ka HITO.Ka la pynpaw shuh shuh, ba ki briew na baroh ki jylla bad napoh jylla ki dei ban phah test COVID ne ban pyndep baroh ar dose ka COVID vaccine ha shwa ban rung shapoh jylla, hynrei ha ki ilekshon shiteng samoi, la ïohi ba bun na ki paidbah ne nongthep vote kim pat pyndep ai tika ne shah test.
“Ka seng ka buh jingkylli ba hato ki kyndon COVID ba la buh da ka sorkar kidei tang ïa ki riew paidbah bad kim treikam ha ka por ilekshon shiteng samoi?.
Kumta ka seng ka kyrpad ba phin shim kam ha kaba ïadei bad ka jingpynkheiñ kyndon COVID hapoh ka jylla khamtam ha ki jingïalap ilekshon shiteng samoi hapoh ka 13 Mawryngkneng, 24 Mawphlang bad 47 Rajabala Konstitwensi bad ban ai jingtip ba bniah la ki nongthep vote ki la ai tika ne em ne ki la dei ban phah test ha shwa ban leit thep vote bad ban pynthikna ba kin bud pyrkhing ïa ki kyndon COVID," pynkut ka shithi ba la soi da u Bah Shri Lawyerson War, Legacy Secretary bad u Bah Shaniah S Nongrum, Assistant Secretary.
Ka seng Hynñiewtrep Integrated Territorial Organization (H.I.T.O) kam lah ban pdiang iaka jingkynthoh u Chief Electoral Officer (CEO) ka jylla ia ki paidbah halor ka jingpynkheiñ kyndon Covid protocol ha kane ka election-shiteng samoi ka ba dang shu kut mynshisngi.
kane ka jingkynthoh ka mih haka online news wyrta ha ka 28/10/2021.
Ka seng kala ong ba ka jingkynthoh bad jingkynnoh ka dei ban leit shaki party bad sha ki bor District kiba ai jingbit ban pynlong jingialang paidbah bad haka juh ka por ngi tip shai ba ha man ki jingialang paidbah haki por election ki don ki nongpeit pyrman ba kan nym don kano kano ka jingpynkheiñ aiñ bad khamtam kum hakine ki por ba dang don u khlam covid ki dei ban pynrykhing iaki rukom ialum paidbah dakaba bud ia ki kyndon bala buh daka sorkar jylla bad sorkar kmie, hynrei ka ba sngewlynngoh pat ba kumno kat u CEO u dang kren bad kynnoh iaki paidbah haka jingshisha u la dei ban kren hashwa ban sdang ka election hynrei u kren dang mynta ynda kut ka election ngi naka liang ka seng ngin nym lah ban pdiang ia ka jingkren jong u bad ngi dawa ruh ba ki bor District ki dei ban ai jingshai sha ki paidbah halor kane khnang ba ngin shai bad ym dei ban leh shiliang iano iano ngi la sakhi ba ha kino kino ki jingialang bad jingialum paidbah ka sorkar ka ai jingbit ryngkat bad ki kyndon hynrei haki seng saiñpyrthei pat ki ioh ban leh katba kimon imat ki party kilah ban pynkheiñ aiñ katba ia ki paidbah tang shu bakla la shah daiñ kuna, ka seng kala dawa ruh baka sorkar ka dei ban pynphai lut iaka pisa ba kala daiñ kuna iaki paidbah haki por lockdown bad haki por ba don ka containment measure.
Shillong:Kiba bun na ki trai bad kiba ñiah kali kamai la ki dei kiba saw shaka ne lai shaka, mynta ki pynpaw ba ki la nangmad jingeh shuh shuh ba nalor ka jingkiew dor ka umphniang diesel bad petrol jan manla ka sngi, ki la hap pat ban ktha khlieh sa ïa ki khajna kiba bun kiba ki hap ban siew sha ka tnat ka Kit ka Bah ka sorkar jylla ne Transport department.
Haba ïakren bad u nongthoh khu bor, kitei ki trai bad nongñiah kali, ba kynthup ïa ki Auto Rickshaw bad ki kali kamai Taxi, ki la pynpaw ïa ka jingeh, namar na kiba bun kiba buh kali, dei ma ki, kiba hap siew bun bha ki khajna ban ïanujor bad ki kali shimet.
“Namar kane ka jingïai kiew ba khah khah ka umphniang ka la buh jingeh namar ym lah pynmih shuh ïa ka bai malik, nalor ba hap pyndap umphniang beit ïa ki kali manla ka sngi ban kamai bad nalor ba ka sorkar ka dang pynïaid nombar Odd bad Even, ym lah ban kamai manla ka sngi, nalor ka bai kali ruh kam ïahab shuh bad ka dor umphniang," ong ki nongñiah kali kamai kiba shu bylla.
Katba na ka liang ki trai kiba buh kali kamai pat ki la ud namar ka jingbun ka jingban khia ki khajna ba kin hap siew shisien shi snem.
“Shisien kren ngi la lah ban ong ba ngi long trai ma ngi ïa ki surok ïaid kali ban ïa kiba don kali shimet (Private) namar dei ma ngi kiba hap siew bun ki khajna manla u snem, haduh 8 tylli ki khajna manla u snem hap siew bad kiba buh kali shimet pat tang shi sien siew bad pyndonkam ïa ki kali tat haduh ban da thew kilo ne marjot syndon," ong ki trai kali kiba ai bylla kamai.
Ki la ong ruh ba tang T.3 spah shi sngi ki ïoh ka bai wanrah kamai, hynrei da kheiñ ki jinglut naduh ka bai shna kali lada sniew, ka tulop, ka bai khajna kaba kiew manla ka por katno eh kin ïoh thep ne pynlang na katei ka T.300/-.
“Ha u snem 2017-18 ka khajna Registration Certificate (RC) ka long T.1800 shisnem, 2018-19 poi T.1950 bad ha ka por ba khangdam ki ong ban ym shim shuh ka bai kuna ïa ki bym wan siew khajna ha ka por ba biang, hynrei la pynkiew ka khajana ki kot kali ka RC kaba la poi T.1990 bad ha une u snem 2021 kan lah ban poi shaduh ka T.2 hajar tam, bad haba kumne mynta ngi mad sa ka jingkiew dor ka umphniang jan manla ka sngi pynkiew sa ki bai kot kali te kumno keiñ ngin im," buh jingkylli ki trai kali.
Kitei ki trai bad ki nongñiah kali ki la pynpaw ka jingtieng ruh namar ka jingkiew dor ki kot kali na ka por sha ka por, nalor sa ka penalty ne kuna kaba long T.50 shisngi lada slem wan siew hapoh ka por ba la buh.
“Nalor ka RC, sa ka khajna Fitness, ka road tax ne khajna pynbha, maramot surok, ka Insurance, nalor kiwei pat ki khajna, kan shisha kaba eh, nalor bym pat ïoh kamai manla ka sngi kaba ktah bha ïa ki briew bad kiba ñiah, ba buh kali kamai, ha kaba kane ka pyni ba ha kaba kut sha ñion u rit u ria bad lada pynïeng ha surok tang shiphang lah ngat ki jingshah kynhied, shah ñion kylla kiba kamai," ki la ong.
“Kumta ha kum kine ki por ba dang pynïaid Odd bad Even number, ha ka jingshisha ka sorkar ka lah dei ban ïarap eiei, hynrei kumba ïohi ka sorkar jylla kam don mynsiem, namar ka pynkiew bai kot kali manla u snem wat la kam shim kuna," ong biang ki trai bad nongñiah kali.
Ki la ïathuh ruh ba shen ki seng kali kamai kin sa mih ban pynpaw paidbah halor ki jingeh kiba bun, nalor ka jingkiew dor ka umphniang.
