Lada ngi long kiba kloi ban iapein noh ia kine ki spah mariang bakordor jongngi bad une u Oil Palm khlem da wad bad pule bniah shwa ia ki jingktah ba un wanrah ha ki pateng ban dang wan, kata kan ym long kaba ai jingmyntoi bad kan pynlong pynban ia jylla Meghalaya jongngi kumba long ki ri Indonesia, Malaysia ne Sri Lanka.
Shillong: Kiba ioh pang covid mynta ka sngi, ki don 262 ngut, kiba jem, ki don 279ngut bad kiba iap, ki don 2ngut, ha kaba iwei, i dei i bym pat dep injek satia.
Kiba don ia ka jingpang haduh mynta, ki don 2663ngut, kiba iap, ki la poi sha ka 1,296 ngut.
Ka East Khasi hills, ka don 162 ngut kiba ioh pang mynta ka sngi, ka Ribhoi, ka don 32ngut.
Ka MP, kaba dang samla na Afghanistan, ka la shah beh na kad liengsuin  Indira Gandhi ha Delhi, ha ka sngi saitjain ba ladep bad katei ka wan sha Delhi na Istanbul, ha ka 20tarik Nailar 2021, ba kan leit shah sumar ialade, hynrei, ka la pynkyndit, ba kim shym la shah satia, ba kan mih na kad liengsuin, haba ka la iathuh ba kam shym leit ban pan jaka rieh na ka sorkar India, hynrei ban leit shah sumar ialade.
Ka Rangina Kargar, ka dei kaba mihkhmat na ka jylla Faryab jong ka  Afghanistan,  ka iathuh ba ki nongtrei ha katei ka kad liengsuin, ki la shu bat kai ia ka, naduh ka por 6baje mynstep, ha ka por ba ka hiar khyndew, tad haduh ka por 10baje mynmiet, ynda ki la pynphai ia ka, ba kan leit sha Istanbul, lyngba ka Dubai.
“Ngam ioh um tang ban dih, ngam ioh bam ban bam bad ki shu pyn ap kai ianga, haba nga iathuh ba nga dei ka dkhot jong ka Parliament, hynrei nga kren shai ia ka India, ba ngin sa wan biang ha ka bor ha Afghanistan bad kin sa leh kumno ia nga ha kata ka por" ong ka MP.“Hadien ba ki la beh noh ia nga, u telephone U Secretary na ka tnat bar ri, ha kaba ula pan map, halor katei ka jingjia bad ula ong ba lada nga mut ban wan, nga dei ban shu applain on line ia ka e visa bad yn sa leh ia kaba donkam" ong ka Kargar, kaba 36 snem.
Ka la ong shuh shuh “Ki pdiang ia kiwei pat ki MP, na Afghanistan; kum ka  Anarkali bad U Narendra Singh Khalsa, hynrei kim treh ban pdiang ia nga.
Ngam pat ju iohi, ia kaba kum kane ka jingleh bad ka dei ka sien kaba nyngkong eh.
Ki phah liengsuin ban leit shaw kyrpang ia ki Hindu bad ki Sikh na Afghanistan, hynrei ia nga pat ki pyn phai kylla".
Jowai:"Ngi kyrshan tyngeh ia ka sur ki nong Mawlai" la ong ka sur ki Nong Jaintia ha ka jing pynher lama iong, kaba la pynlong myn hynnin ka sngi naduh na East Jaintia HIlls, Khliehriat haduh ha Jowai, West Jaintia HIlls.
Ban pyrshah ia ka jingshah thobor ka iing ka seng jong u bah Cherishterfield Thangkhiew uba dei u Secretary barim ka HNLC, ki sengbhalang ka ri lum Jaintia kiba kynthup ia ka KSU, FKJGP, ENJC, JNC, ka HANM, ka JSU nalor kiwei kiwei ki la mih sha surok da ka jingiatylli ban pynrem sorkar bad ia ka tnad pulit halor ka jinglong menshohnoh bad jingshim jongki, ia ka jingim ba lui lui jong u bah Cherish, wat haba u don hapdeng ka jingthiah pang.
“Ngi pynrem jur ia ka MDA Sorkar bad ia ka tnad Pulit ka jylla bad ngi dawa ia ka juh ka sur ki nong Mawlai ban weng kam shipor ia u SP ka East ka Jaintia HIlls bad ruh ia u SP Traffic ka nongbah Shillong nalor u Home Ministeru u bym shym la nud ban pynshitom iia kita ki riew thrang snam jong ka sorkar", la ong uwei na ki nongialam sengbhalang ka rilum Jaintia.
Ia ki nongkren ha katei ka jingialang paidbah, hadien ka jingiaiaid paid la shu khot ha ka kyrteng ki seng, ym ha ka kyrteng jong ki.
Mynta ka sngim la iohi ba ki pulit ka East bad West Jaintia HIlls ki la kiar na u surok bah NH-06 bad NH-44, khamtam eh ki pulit kiba dei peit ia ka Traffic, imat ka dei ka jingiakhih pyrshah ia ki pulit bad ka bha shibun eh ba kin jngai ban lait na kano kano ka jingbym sngew tynnad.
“Ngi la ong ia ki ba kin aiti hi ha ngi ban control ia ki traffic khang ban lait na kano kano ka jingia pynibor", la ong uwei na ki dkhot ka JSU.Ka jingialang mynta ka sngi, la ia shim bynta da ki riew paidbah ruh ha kaba la sdang na Khliehriat bad la pynkut ia ka ha Lad Kiang Nangbah Governmaent College.
“Ngin ai ka jingkyrshan ba pura ia ka Sur U paidbah ka Nong Mawlai ban weng kam shipor ia kiba donkti ban leit siat iap ia u bah Che bad ban weng kam noh ia ki shi syndon lada ka Judicial enquiry ka lap ba ki donkti shisha ban shim ia ka jingim ba kordor jong u bah Che… la thoh ha ka Banner jong ki Sengbhalang.
“Ngim dei ban shim ia ka jingim namar ngim lah ban ai jingim, namar kata lada phi shim ia ka jingim, phi hap ban mad ia ka jingpynsaja, ngi dawa ba kito kiba shim ia ka jingim u bah Che ki dei ban ioh ia ka jingpynsaja", la ong u samla Rangbah, D.War nongialam ka FKJGP uba pyniaid ia ka jingialang.
Shillong:U MLA jong ka Nationalist Congress Party(NCP)na Gambegre Constituency bad u ba dei ruh u President jong katei ka seng, u Saleng A Sangma u la dawa ba ka Sorkar Jylla ka lah dei ban pynduh noh shisyndon ia ka skhim MLA namar ka la pynkylla mraw pynban ia ki nongmihkhmat.
Ka jingdawa jong u Saleng A Sangma ban pyndam noh ia katei ka skhim MLA ka long namar ka jingbhah pisa ka long tang 2.5 klur tyngka bad katei ka skhim 2.5 klur tyngka kan nym lah satia ban pyndap pynbiang ia ki jingdonkam jong ki paidbah hapoh ki constituency hynrei ka la pynkylla mraw pynban ia ki MLA namar ka jingdon jong kane ka skhim ka la pynlong ia ki paidbah ba kin khmih lynti shaba palat bad ki paidbah ki khmih lynti ruh ba ki MLA kin ai lut kat kaba ki don bad bai kha khun, bai kolej, bai skul, bai hospital bad kumta ter ter hynrei tang 2.5 klur tyngka shaei yn lah ban pyndap pynbiang lut kat ia ba don.
U la ong ruh ba ka Sorkar ka dei ban khmih bha halor kane bad ka dei ban peit bad bhah skhim ruh katkum ka jingheh bad ka jingbunbriew jong ki constituency namar don ki constituency ba ki paidbah ki la bun palat.
U Saleng A Sangma u la ong ruh ba un sa wanrah da ka Zero Hour Notice ha ka dorbar synrai ka ban sa long shen ban dawa na ka Sorkar ba ka dei ban pyndam noh ia ka MLA skhim bad lada ka Sorkar kam kwah ban pynduhnoh ia katei ka skhim ka dei ban kyntiew noh ia ka bhah jong kane ka skhim khnang ba ki MLA kin nym mad satia ka jingshah khñium ha ki paidbah jong ki constituency jong ki.
Nongpoh:Haba kren sha ki dkhot ha ka jingialang ban pynthymmai ia ki nongkit kam ba thymmai ka Patharkhmah Circle, u Bah Bipul Thang khiew, President rang bah ka RBYF Seng kmie, u la sneng ia ki nongkitkam jong katei ka thain, ba kim dei ban leit mushlia bastad ha kito ki shnong khappud haba kim tip ia ka dang ka duh, hynrei haba thmu ban shim ia kano kano ka mat, dei ban da wad bniah bin-pa-bin bad ym dei ban shu leit leh shongsit.
Haba phim tip ia ka dang ka duh, nai leit ban pynshit ha kito ki shnong khappud, namar kam don jingmut ba phin shu leit leh shongshit ha ki shnong khappud, kaba sah iakhleh hapdeng ki paid Khasi lem bad kiwei de ki jaid bynriew, namar lada shu leit ban leh shongsit ki Seng tang ha ki katto katne kynta, ka jingeh yn mad da kito hi ki paradoh para snam kiba sah ha ki shnong khappud, la bynrap u Bah Bipul Thangkhiew.
Shuh shuh, u Bah Bipul Thangkhiew, u la ong ruh ba long kaba suk eh ia kano kano ka Seng ban shu leit jurip ne leit ban leh shongsit sha ki shnong Khasi kiba don ha Khappud, da kaba kam ba ki leit jngoh ia la ki jong ki paradoh para snam, hynrei halor kata dei ban don u pud bad haba thmu ban shim ia kano kano ka sienjam khamtam ha ki shnong khappud, dei ban pyrkhat bun bun sien, namar ioh lehse kan ktah kylla pynban ia ki briew lajong kiba sah ha ki shnong khappud.
Utei u Nongialam ba rangbahka RBYF, u la ong ba lada ki dkhot ka Seng kin leit pynpaw ia kata ka jingkhlain ha ki khappud, lehse ha ka por kaba ki leit da ki spah ngut kin lah ban pyni ia kata ka jingkhlain jong ki, hynrei ban leit pyni bor tang da ki khyndiat kynta, nangta pat sa wanphai noh sha iing kam da don jingmut, namar ki paidbah kiba sah ha khappud kin nang jynjar ar-shah.
Namarkata, kum u nongialam ba rangbah ka Seng, nga kyntu iaphi ki dkhot ba phim dei ban bam ja khluid ia kano kano ka mat, khamtam eh haba iadei bad ki kam khappud, namar lada ki dkhot ka Seng ki leit ban leh shongsit ha ki shnong khappud, ka jingeh kaba kham palat yn mad da ki paidbah kiba sah ha kiba kum kitei ki shnong.
Shillong:U myntri rangbah ka jylla U Conrad K Sangma u la ong ba ka jingthmu jong ka Judicial Inquiry ka long ban sei madan ia ka jingshisha mano ba donkti ban leh ia ka kam sniew.
Haba ia kren bad ki lad pathai khubor, na ka liang u Myntri rangbah u la ong ba kat ba ym pat lah ban ioh ia ka kaiphot ne ka Judicial Inquiry na ka liang jong ka sorkar kan ym pat lah ban pynshitom iano iano ruh.
Kane ka long ba na ka liang jong ka sur ki nongMawlai hynnin ka sngi ki la pynlong da ka jingthang ia ki 6 tylli ki tyngshop ha Mawlai ban pynpaw ia ka jingpynrem halor ka jingkuman jong ka sorkar ia ka jingdawa ban weng kam shipor ia ki pulit ki ba don kti ban siat iap ia u bah Cherister Field Thangkhiew ha ka 13 tarik mynta u bnai.
U la ong ba na ka liang ka sorkar kan hap ban ap shuwa ia ka jingtohkit ba kan iaid ba kan ai ia ka kaiphot jong ka bad kumta yn sa lah ban shim ia kano kano ka rai ban pynshitom ia kine ki ba donkti ia kine.
U la ong “Lada ki iai dawa tang ban weng kam shipor bad lada ka lah ban long ba haduh 500 ngut ruh kin donkti te kam long kaba suk namar ba ngim lah ban tip mano ba donkti ha ka ne ka jingjia".
“Nga kyrpad ia baroh ki nongshong shnong ba kin iai shah bad kane ka jingtohkit ka ba la dep thung da ka sorkar ba kan sei ia ka jingshisha halor ka ne ka jingjia"u la bynrap.
U la ong ruh ba ha ka jingshisha bun hi na ki briew ki pdiang sngewbha ia ka jingthung jong ka sorkar ia ka Judicial Inquiry ha kaba yn hap ap ia ka kaiphot na kane ban ioh ban pynshitom ia kiba don kti ha kane ka jingjia.
Ka Afghanistan, ka don mynta ha kti jong ki ehrang Taliban bad ki jingjia ha kine ki sngi, ki long kiba i triem shi katdei.
Ym tang katta, la iathuh ba ka bam ka long kaba kyrduh shibun eh bad tang kito kiba riew spah, ki lah ban ioh ban thied ia ka bam ka dih.
Ki lad khubor, ki iathuh ba ha ka pisa India, ka dor jong ka um shi bitor, ka long T.3 hajar bad ka dor jong ka ja shi pliang, ka long T.7,500 bad kane ka pyni shai, ba tang kiba riew spah, ki lah ban thied bam ialade, katba kiba duk, kin hap ban shong khlem bam khlem dih bad ban shu iap ei, khlem ioh bam.
Shillong: Hadien ka jingshah pyniap dusmon ki arngut ki briew ha ka iingsah kaba don ha ka shnong Nongstoiñ kaba hap hapoh ka West Khasi Hills District, kata ia i mei ieid tymmen ia i ba la tip kyrteng kum i Kong Phlisis Syiem ba la 79 snem ka rta bad i ba dei ruh i trai jong katei ka ïing bad ka samla Maitlynti Marshillong kaba dang 25 snem ka rta kaba dei ka nongtrei ha katei hi ka iing; na ka liang ki pulit jong ka West Khasi Hills District ki la shim khia mar mar halor katei ka jingjia bad ki la pynlong ka jingbuddien kaba bniah bha ban lap ia ki briew kiba donkti halor katei ka jingjia bad ki la ioh ban kem noh ia uwei u briew u ba la suba jur ba u donkti ha katei ka kam pyniap.
Utei u runar u dei u ba tip kyrteng kum u Banphrang Kupar Nongbri u ba la 24 snem ka rta bad u ba dei ruh na katei hi ka shnong.
Utei u runar u la phla ruh ba u la leh ia katei ka kam tang marwei da kaba pyndonkam da ki tiar pynmynsaw kiba nep har har ban dkhat jubor ia ka jingim jong kitei ki arngut.
Mar ia dep leh ia katei ka kam utei u runar u la wan phet bak sha ka ïingsah wai ka jong u kaba don ha Nongrim Hills, Shillong.
Haba kren sha ki lad pathai khubor, u Superintendent of Police(SP) jong ka West Khasi Hills District, u Bah Herbert G Lyngdoh, u la iathuh ba ka tnad pulit ka la ioh kem ia utei u runar na kawei ka kali ha ki thaiñ Mairang da ka jingthmu ba un wanphai biang sha Nongstoiñ.
U SP u la iathuh ruh ba utei u runar u dei u briew u ba la shah ram ha kiba bun bha ki briew bad katei ka jingleit rung tuh ka jong u ha katei ka ïing jong i meiieid ruh ka dei ban leit lute namar ba u dei u para shnong u ba la ithuh ithaw bha ia i meiieid.
Na ka ïingsah wai jong utei u runar ki pulit ki la ioh ruh artylli ki mobile phone kiba dei jong kitei ki briew kiba la shah pyniap, ka pisa, ki jaiñ bad ki juti kiba la bit snam.
Ki ehrang ISIS, ki shim jing kitkhlieh, halor ka jing pynbthei bom ha khmat ka kad liengsuin ha Kabul, kaba la pyniap ia 103ngut ki briew, ong ka khubor jong ka The Sun, kaba la pynmih na London.
Katei ka seng ki ehrang, ka pynmih ia ka dur jong uwei na ki ehrang, uba la leit ban pyniap ialade, da kaba pynbthei bom uba kyrteng u Abdul Rehman Al-Loghri.
La iathuh ba utei u ehrang, u leit tur haduh ka jaka, kaba don tang 5 metre, na ki shipai America, kiba dang peit ia ki kot ki sla jong ki briew, kiba kwah ban mih noh na Afghanistan.
Katei ka seng ehrang, ka kam, ba ki la don 150 ngut kiba iap, ha ka jingbthei bom bad nangta sa kiba mynsaw.
Ha katei ka jingjia, ki don 90ngut ki nong Afghanistan, kiba iap, sa 100ngutkiba mynsaw bad 13ngut ki shipai US, ki la iap, ha kaba 12ngut ki dei ki marine bad uwei u doktor, nangta sa 15ngut kiba mynsaw.
U Joe Biden, President ka US, ula byrthen, da kaba ong “Ngin nym map satia bad ngin nym klet, ngin wad ia phi, haduh ba ngin da lap bad ba phin hap ban siew da ka dor kaba rem bha".
Ki jingjia kiba khyllah- khyllah bad kiba kham pher ruh kawei na kawei pat bad ki bym shym poi pyrkhat satia ki wan jia kyllah ha kane ka ri jongngi.
Bun na kine ki jingjia ki leit jia na ka daw jong ka jingbym ler ki Officer ba la thung da ka sorkar ban tem,ban pyniaid bad pyniadei bad ki paidbah ba bun (public dealings)kum bad ki nongiew ki nong hat,ki nongdie ki nongthied bad ki nongbylla nong kitnong kyndoi jakpoh baroh.
Kine ki Officer Baheh,ha ka jaka ba kin long ki paralok,ki nongiarap bad nonghikai lem ia ki paidbah bad ki nongiada ban shngain ki paidbah ki la kylla long pynban ki nongshun,ki nongpynsniew dur bad ki nongai ding pynban ia ki paidbah ba bun.
Don bun ki jingjia ba ijli ba la pyndonkam bakla ki Officer sorkar ha ki jaka bapher bspher.
Kawei na ka jingjia ba la pynmih paidbah dangshen lyngba k social media bad ki lad pathai khubor ka dei ka jingleh heh,ka jingleh meng bad jingleh don bor u BDO ka Mawkyrwat C&RD Block u bym shym sngap shuh tang khyndiat ruh ia ka ktien hok,ka jingkyrpad rit ki nongshong iew nongshong dukan ha Mawkyrwat.
Ha ka jingshisha,ki Officer sorkar ha ka kyrdan BDO ki la dei kiba la pyndep (passed)ia ka kyrdan MCS sha jrong.
Kiba la pyndep(passed) ia ka kyrdan MCS kidei ban long ki briew kiba kham stad bha,kiba kham proh jabieng bad kiba kham iohi jngai ia ki rukom treikam bapher bapher baroh.
Nalorkata,ki la ioh ruh ka jinghikai kaba kyrpang(special Training) mar ia pyndep ia ka kyrdan MCS hashwa ba kin treikam kum ki Officer nongpyniaid ha ki Department bapher bapher.
Lada bakla(failed)ka rukom treikam ma ki,kata, kato ka Department ba ki bat ka la bakla(failed) lut baroh.
Lada ki biang bad tbit pat ma ki,baroh ka Department jongki kan iaid beit iaid ryntih bad ioh nam ioh burom lang ka sorkar ruh.
K jingmih ki jingjia ba ijli(ugly)ha ki jaka bapher bapher kiba la pynlong ia ki paidbah ban dom bad bitar bad ingkhong ka dei na ka daw jong ka rukom leh bad rukom pyniaid ki Officer ba heh ha ki Department bapher bapher bad ha ki thain bapher bapher.
Kat ka kyrdan IPS(ym dei shuh tang ki kyrdan MPS ruh) ki la pyndonkam bakla da kaba shu siat pyniap ia u Ex.General Secretary ka HNLC kat haduh ba la pynkhih win ym tang ia ki Nong Mawlai hynrei bad Mihngi-Sepngi ka ri jongngi haduh ba ki nong Malai kim don jingshngain bad jingshaniah shuh wat ia ki pulit IPS ruh.
U BDO ka Mawkyrwat lei um ioh shuh ia ka jingshaniah,ka jingieit bad ka jing burom na ki paidbah katei ka thain.
Khlem ka jingieit,ka jingiajan bad ka jingburom u paidbah,ka jingtreikam ki Officer sorkar ka long leh noh ei.
Wat ki Officer ba stad tam bad ba la wan shakhmat eh ha ki Competetion Exam jongki ruh hynrei don napdeng jong ki ki bym ler bad kim nang satia ban pyniadei bad ki paidbah,Ha ka jingpule(theory) ki bit bha bad ki wan sha khmat hynrei ynda la ai ba kin trei ne leh da ki kam(practical) pat ki bakla lut khait(completetly failed) ha ka rukom pyniaud kam jong ki.
Ka sorkar namarkata,ka la dei ban ai jinghikai ba kyrpang biang(Special Training) ia ki Officer ba heh ba kin nang kham bha ha ka akor ka burom(good manners),ka jingsngew rit(simplicity) ka jingdon akor(politeness) ka jingnang ha ka ktien ka thylliej(use of relevant languages),ka jingkitkhia bad jingkitkhlieh ia ka kam(responsibilities),ka jingtreikam khlem da buhrieh(transparency), ka jingai jingkhein(accountability) ia ki jingtreikam bad jingleh hok khlem kano ka jingshah shiliang iano iano ruh(fairness) ha kaba pyniaid (running) ia ki kam paidbah( public affairs).
Kynmaw, ba dei ka ktien kaba tam ha kane ka pyrthei.
Lada tang shu bakla ka ktien ka thylliej tang tiak ruh,kan long ka thma bah bad kan pluh bad meh ding ka pyrthei baroh.
Ka eh ban tem ynda la kem ding.
Ka jingsarong ruh ka poi sha ka jingjot namar bun ki Officer jongngi ki sngew heh sngew meng pynban ba ki la ioh long officer heh,hynrie ki long pynban kumba ki kiew skong ha u ‘lang tylli.
Hooid,ki la tip lut ia ka jingstad da jingpule(theories) jongki tangba ynda la trei ha ka kam(practical)pat kham lah pynban kiba kham biej.
Kynmaw bha,ong ka Phawer u Aesop,’U khynnah u long u kpa jong u Rangbah’.
Shillong: Mynta ka sngi,  ka 26 u bnai Nailar 2021, u Myntri Rangbah ka jylla, u Conrad K Sangma, u la pyntip ba ka Sorkar Jylla ka la shim ia ka rai ban sdang plie biang ia ki jaka jngohkai ha ka jylla naduh ka 1 tarik u bnai Nailur 2021 bad ki tourist kiba wan nabar ki dei ban pyndep ia ka jingai tika kaba ar(second dose) bad tang kita ki tourist kiba la pyndep ia ka jingai tika kaba arsien ki lah ban wankai shapoh ka jylla Meghalaya bad kito ki tourist ki bym pat dep ai ia ka tika ne kiba dang dep ai tang shisien ki dei ban pynbiang ia ki RTPCR test ban pyni ba kim don jingpang hapoh 72 kynta ba ki la dep ban test hapoh ki entry point.
Ia ki nongshong shnong ka jylla kiba leit ban jngohkai pat la shah ba kin leit sha kano kano ka jaka kaba ki kwah bad la shah ia kiba la dep ban ai pyndep baroh arsien ka jingai tika bad kumjuh ruh ia kito kiba dang dep ai tang shisien ruh bad kito ki bym pat dep ai ia ka tika pat ki hap ban pynbiang ia ka RTPCR test jong ki.
Shillong: U Myntri ba dei peit ia ka Tnat Labour and Employment, u Bhupender Yadav mynta ka sngi u la plie ia ka portal e-Shram bad aiti ia ka sha ki Jylla/UT ha ka jingiadonlang u Rameswar Teli, Myntri Khynnah ba dei peit ia ka Tnat Labour &Employment bad Petroleum & Natural Gas.
“Ha ka sien ba nyngkong eh ha ka histori jong ka ri India, la wanrah ia ka rukom treikam ban kyntiew kyrteng ia 38 klur ki briew bym treikam sorkar.
Kane kam dei tang ban kyntiew kyrteng ia ki hynrei kan long ruh ka jingmyntoi ban pynpoi ia ki skhim bapher bapher ba la pyntreikam da ka sorkar Pdeng bad ki Sorkar Jylla," la ong u Myntri ba dei peit ia ka Tnat Labour da kaba ban ruh ba kane kalong sa kawei pat u mawmer ba kongsan sha ka jingpynurlong ia ka thong jong u Myntri Rangbah duh ka ri, u Narendra Modi ha kaba iadei bad ka bha ka miat jong ki briew ki bym treikam sorkar, kiba long ki nongtei ia ka ri.
Ha kane ka jingialang, u Bhupender Yadav u la ai khublei ruh ia u Myntri Rangbah duh ka ri na ka bynta ka jingpyllait T.2.0 lak ka Insurance ba iadei bad ki jingia aksiden sha man ki briew ki bym dei kiba treikam sorkar ha ka portal eSHRAM.Lada ki briew ki bym treikam sorkar ki lah pynrung kyrteng ialade ha ka portal eSHRAM bad lada ki khlad lane kylla anna noh na ka jingjia aksiden, kin ioh T.2.0 lak bad T.1.0 lak bad ka sorkar ka trei borbah ban peit ia ka bha ka miat jong kum kine ki nongtrei.
Haba ai jingkren shaphang ki bynta jong ka portal eSHRAM, kaba long napdeng ka jingsaindur jong ka National Database na ka bynta baroh ki briew ki bym treikam sorkar, u Rameswar Teli, Myntri Khynnah ba dei peit ia ka Tnat Labour & Employment bad Petroleum & Natural gas , u la kyrpad ia ki briew jong ka ri ban iashim bynta ha kane ka campaign bad ban pynrung kyrteng ia baroh ki briew ki bym dei kiba treikam sorkar ha ka portal E-Shram bad ban iatreilang ban pynurlong ia kane ka thong kaba kongsan jong ka Sorkar India: : “छूटेगा नहीं कोई कामगार, योजनाएं पहुचेंगी सबके द्वार.
"Ha kane ka jingialang, ki Myntri ki la iakren ruh bad ki nongtrei na Ajmer, Dibrugarh, Chennai bad Varanasi lyngba ki Common Service Centre bad ki la iasam ia la ki jingshem bad ki jingangnud jong ki.
U Yadav bad u Teli ruh ki la batai ia ki shaphang ki skhim Insurance ba iadei bad ki jingjia aksiden bad ki la batai ruh ia ki jingmyntoi na ka jingpynrung kyrteng ha ka portal.
Da kaba pynbna ba ka portal kan wanrah ia ka jingkylla kaba khraw ha ka histori jong ka ri, u Apurva Chandra, Secretary, Tnat Labour jong ka Sorkar Pdeng u la ong yn pynrung kyrteng palat 38 klur ki nongtrei ha ka ri hapoh kawei ka portal bad ka jingpynrung kyrteng hapoh ka portal e-SHRAM kalong kaba ioh ei bad ki nongtrei kim donkam ban siew pisa na ka bynta ka jingkyntiew kyrteng ia u ne ka ha ki Common Service Centre (CSC) lane na kano kano ka jaka.
U Chandra u la pyntip shuh shuh ba hadien ba la pynrung kyrteng ki nongtrei kin ioh ia ka eSHRAM card kaba don u Universal Account Number (UAN) bad kin lah ban ioh ia ki jingmyntoi jong ki skhim bapher bapher lyngba kane ka Card na kano kano ka jaka bad ha kano kano ka por.
Ki Myntri ba dei peit ia ka Tnat Labour jong ki Jylla/ki UT ryngkat bad ki Chief Secretary, ki Additional Chief Secretary, ki Principal Secretary (Labour), ki Labour Commissioner jong baroh ki Jylla/UT ki la iasoh lang lyngba ka bor internet ha kane ka jingialang plie na ki jylla jong ki.
Baroh ki field office jong ka Tnat Labour jong ka Sorkar Pdeng bad Sorkar Jylla ryngkat bad ki Regional Office jong ka EPFO bad ESIC ki la iadonlang ha kane ka jingialang.
La iashim bynta ruh da palat 4 lak ki Common Service Centre (CSC) ha kane ka jingialang plie kiba don ka bynta kaba kongsan ha ka jingkyntiew kyrteng ia kine ki nongtrei.
Ia ka jingbatai shaphang ka portal ladep ban ai sha baroh ki Jylla/UT ha ka jingialang kaba nyngkong bad ba ar hashuwa ban plie ia kane kaba la long ha u bnai Naitung bad Nailar.
Ha kaba iadei bad kane, la dep ban pyllait ia ki jingbthah na ka bynta ka jingpyntreikam ia ka portal bad ka jingpynrung kyrteng ia ki nongtrei sha ki Jylla/UT.Ha ka jingphaikhmat sha ka jinglong jingman jong ka COVID, la rai ban plie ia kane ka portal lyngba ka bor internet bad aiti pat sha ki jylla ban sdang ia ka kam pynrung kyrteng ia ki briew ki bym dei kiba treikam sorkar ha kylleng ka ri.
Nongpoh: Ka huri hura kaba la jia hynnin ka sngi ha Iew Umlaper, ka la pynlong ia ki Bor Distrik na Ri Bhoi bad West Karbi Anglong, ba kin pynlong ia ka jingialang kaba kyrkieh ha Sabuda, kata na ka bynta ban iakren ba kumno yn pynneh ia ka shongsuk shongsain ha katei ka thain hi baroh kawei.
Ka jingtip kaba la iohlum da u nongthohkhubor, la ong ba lyngba katei ka jingialang, la shim ia ka rai ba yn khang shipor ia kino kino ki kynhun ba kin hiar jurip sha katei ka thain, khnang ba kan ym wanrah ia kino kino ki huri hura ha katei ka thain.
La ioh jingtip ruh, ba ka la don ka jingiakren na ka bynta ban buh bor Pulit ha katei ka thain, kata na ka bynta ban tem haba mih kino kino ki jingkulmar bad ha kajuh ruh ka por ban wanrah ia ka shongsuk shongsain ha katei ka thain, namar kumba ka long mynta, ki briew kiba shong ba sah ha katei ka thain, la ka long ki Khasi ne kiwei ki jaid bynriew, ki im hapdeng ka jingtieng bad shong syier.
Ha katei ka jingialang, la wan ban iashimbynta da ki Deputy Commissioner, ki Superintendent of Police lem bad kiwei de ki heh ophisar sorkar na Ri Bhoi bad West Karbi Anglong.
Shillong: Kiba ioh pang covid mynta ka sngi, ki don 231 ngut, kiba jem ki don 362 ngut bad kiba iap, ki don 2ngut, ha kaba ki dei ki bym pat dep injek satia.
Baroh kiba ioh pang ha ka jylla, ki la poi sha ka 74,817 ngut, kiba dang don ha ka jingpang, ki long 2,682ngut bad kiba iap, ki long 1,294ngut.
Ka East Khasi hills, ka don 116ngut, katba ka West Khsi hills, ka don 47ngut.
Ki Khasi-Jaintia kidei ki jaitbynriew riewlum(Schedule Tribe) jong ka Meghalaya.
Don napdeng jongki kiba la kylla noh sha kiwei pat ki Niam nongwei kum sha ka Niam Hindu,Muslims,Kristan, etc.Don ruh kiba dangneh bad dang bat ban snoh hi rdin ha la ka jong ka Niam Tynrai lajong ban iai pynneh pynsah bad iai leh(practice) ia ka Niam ka rukom bad ka riti ka dustur lajong kumba la seng la buh u barim,u Longshwa u Manshwa bad ki kpa tymmen jongngi hyndai.
Hynrei wat la ki la kylla sha kiwei pat ki Niam Nongwei hynrei ki dang ioh hi(enjoy)ia ka kyrdan riewlum ne Schedule Tribe status.
Don katto katne ki state ha ri India ki bym shah shuh ban ai Schedule Tribe lada ki la kylla noh na ka Niam Tynrai lajong sha kiwei pat ki jait Niam ne ki ia shongkha noh bad kiwei pat kia jaitbynriew ki bym dei satia na kajuh ka jaitbynriew ST jongki.
Katkum ka jingbatai ka U.N Sub-Commission on Prevention of Discrimination and Protection of Minorities,’Ka ktien Minority ka kynthup tang ia kito ki kynhun jaitbynriew kiba don bad kwah ban dang iai pynneh pynsah ia ka jinglong kyrpang jongki,ka Niam ka rukom jongki lane ka ktien ka thylliej jongki tangba ki dei ban kohnguh(loyal)ia ka state goverment ba ki dei ki nongshong shnong jong kata ka Ri’ ka Article 29(1) jong ka Constitution jong ka ri India pat ka kren shai ba ki nongshong shnong kiba dei ki rit paid(minorities)jong ka ri India kiba don ka ktien ka thylliej kaba pher,ka dak thoh dak pule lane ki riti ki dustur bapher ki don ka hok ban pynneh pynsah kumjuh.
Katba ka Article 30 pat ka ong ba, baroh ki Rit Paid (Minorities)la ki dei da ka Niam ne ka ktien ba ki kren ki don ka Hok ban seng bad ban pyniaid ia la ki jong ki jaka pule puthi kat kum ka jingkwah jongki bad ka dei ka kamram jong ka sorkar jylla ban iarap ia ki.
Ka Sixth Schedule jong ka Constitution ruh ka kren ia ka Hok jong ki jaitbynriew rit paid(Minorities) kiba dei ki riewlum ne Tribal.
Ha ri India,ki jaitbynriew rit paid(Minorities) ba la ithuh(recognised)da ka sorkar India kilong ki Muslims,ki Chrustians,ki Parsi,ki Sikhs,ki Buddhists bad ki Jains(naduh ka snem 2014).
Ha Meghalaya,ki Khasi-Jaintia bad Garo kidei ki jaitbynriew riewlum ne tribal.
Ki ioh(enjoy) ia ka kyrdan Schedule Tribe baroh solonsar.
Napdeng kito pat kiba la kylla sha kiwei pat ki Niam kum ki Muslims,Kristans,etc, nalor ba ki ioh ia ka kyrdan ST,ki ioh(enjoy) ruh ia ka kyrdan Minorities na ka sorkar India(at national level).
Ki ioh ar shah ki jingmyntoi(double benefits).
Kata,na ka scheme ST bad na ka Scheme Minoritues.
Katba kito pat kiba dang don ha ka Niam Tynrai ki ioh jingphoida tang na ka ST scheme hynrei kim ioh pat ia ka Minorities Scheme.
Lada ka State goverment kan ithuh noh ia ki kum ki kynhun rit paid(Minorities) hapoh ka state Meghalaya,kata kin ioh lem ar shah ki jingmyntoi kumba ioh kito kiba la kylla sha kiwei pat ki Niam.
Kawei ka jingphoida kum ki ST bad kawei pat kum ki Minorities jong ka state Meghalaya(at state level).
Ka sorkar Meghalaya ka la dei ban ithuh noh ia ki kynhun ba dang ngeit bad dang bat ia ka Niam Tynrai namar ba ki la kylla rit paid shisha ha la ka jong ka ri ha kaban pynneh ia ki riti ki dustur,ka Niam ka rukom jong ka jaitbynriew Hynniew Trep Hynniew Basa khnang ba kin ioh phoida lem kumjuh(at par) kumba ioh lem ki para Khasi-Jaintia kiba la kylla sha kiwei pat ki Niam.
Shillong: U nongialam ka liang pyrshah u Dr Mukul Sangma, u la iathuh ba ha ka jingialang jong ka Congress Legislature Party ka la shim ia ka rai ban rah ia ka mat hapoh ka ing dorbar ban pan jingshai ia ka jingbym treh jong ka sorkar jylla ban pyndonkam ia ka pisa kaba la bei da ka World Bank ban shna ia ki surok ha ka jylla.
Haba ia kren bad ki lad pathai khubor na ka liang u Sangma, u la ong ba  ka jingpyntrei ban pynbha ia ki  surok ki ba don ha ka jylla ki la shuh ieh mynta la lai snem shiteng.
“Ka jylla ka don ia ka bynta ban ioh ia ka jingiarap pisa lyngba ka world Bank, JAICA,ADB,RIDF hynrei haba ngi leit ban jurip ia kine ki project ki ba la bei pisa da kine, don na ki surok  ki ba la shu ieh lane ki dang ieh shiteng"u la ong.
U Sangma u la iathuh ruh ban a ka liangpyrshah kan buh ruh ia ka jingkylli halor ka jingpyniaid ia ki Covid ha ka ba kum kane ka por mynta ka sorkar ka la shu ieh ha ka kti ki nongpang ban sumar hi ia lade ,don ki ba ym ioh ia ka jingsumar ki ba thikna, na ka liang ka sorkar ka la kular ban buh ia ki jaka sumar kin buh ia ki oxygen plan hynrei kum ba long mynta ka sorkar ka la shu ieh jarjar.
U la ong ruh ba ka liang pyrshah kan buh jing kylli ia ka  tnad transport halor ka jingbym lah ban pyntrei kam ia ka Motor Vehicle Act ha ka jylla khamtam ha ki khyrdop, ki truck ki ba kit ia ki dewiong ki shyiap ki maw ki la shu iaid katba mon khlem da don kano kano ka ain ban phah siew ia ka khajna sha ka sorkar bad kane ka jingleh ka sorkar ka la pynpra ia ki surok,bun ki jingjia  tyngkhuh kali bad kumjuh ka jylla ka duh ia ka khajna.
U la iathuh ruh bay n rah ruh ia ka mat halor ka jingbym lah jong ka sorkar ban pynbiang ia ka bording ha ki thain nongkyndong  ki briew ki shem jynjar namar ka jingshah pynlip bording ka ba man ka por bad kane ka dei na ka daw ba bthei ki transformer bad namar ka jingpynslem jong ki nongtrei ka tnad ban pynbha biang ia kane.
U la ong ba da kane ka la wan rah ia ka jingshitom ia ki khun samla ki ba don kam ban leh ia ki online class haka ba ia dei bad ki jaka ha sor, ka sorkar kam ju shim khia ban shna ia ki nala ha ka ba tang shu slap la shlei um ha surok bad kiwei kiwei ki ba ka sorkar ka la shu ieh shrah bad kam pynbha.
Yn ia kren ruh halor ka jingkiew ia ki dor ki mar bam mardih ha kaba ki briew kiba duna jingioh, ki la jynjar ban thied namar ka jingkiew eh ka dor na ka liang ka Congress kan wan rah ia ki jingeh baroh ha ka ba ha kine ki sngi ban wan yn dang shong biang ban lum ia baroh ki jingeh ban rah hakhmat ka dorbar u la bynrap.
Shillong: Shuwa ban sdang ka dorbar synrai ha ka 10 tarik u Nailur 2021,  ka liang pyrshah ka la lum ia ka jingialang jong ka Congress Legislature Party (CLP) ban ioh ban lum ia ki mat jingeh kiba na ka liang ki nongshong ha ka jylla ki mad, khnang ba kan ioh ban pan jingshai na ka sorkar ha khmat ka ing dorbar thaw ain.
Haba ia kren bad ki lad pathai khubor na ka ling u MLA ka Congress party u bah HM Shangpliang u la iathuh ba wat la mynta la dep ban lum ia ki katto katne ki mat hynrei ha kine ki sngi ban wan  na ka liang jong ka Congress kan dang shong biang ia ka jingialang jong ka CLP ban lum shuh shuh ia kine ki mat ban rah hapoh ka ingdorbar.
Myn hynnin ka sngi na ka liang ka Congress ka la rai ban rah hapoh ka ingdorbar ia ka mat kaba  long halor ka jingwan rah jong ka sorkar Assam ia ki ain ki ban pyrshang ban khang lad ia ki briew ha ka jylla Meghalaya  ia ka rukom im.
U la ong “Ka jingpyrshang jong ki sorkar ba shabar ban wanrah ia ka ain bapher bapher ka dei ban khang lad ia ki briew ha ka jylla Meghalaya ban bam ia ka doh masi bad kane ka ain ka dei ruh ka ban khanglad ban wan rah ia ki masi sha kane ka jylla".
Na ka liang jong ka liang pyrshah kan buh ia ka jingkylli hapoh ka ingdorbar ia ka sorkar jylla, ba kaei ka sienjam ba ka sorkar, ka la leh ban pynsuk ia u paidbah bad kaei ka daw ba kim lah shuh ban wanrah ia ki masi sha ka jylla.
Kawei kamat ka ba kin rah haoh ka ingdorbar kan long halor ka jingshem jingeh jong nongrep ha ka jylla “Wat la ki nongrep ki la iohlad ban thung ban tep ban kheit ia ki jhur, hynrei na ka liang ka sorkar ka khlem shim khia ban plie ia ki iew na ka bynta ki nongrep".
U la ong ruh ba ka jingle jong ka sorkar ka la ai bor ia ki nongshim kabu ia kane ha ka ka la don ka jingshah khniot dor ia ki mar rep.
U la bynrap shuh shuh ba halor ka mat jing eh jong ki nongrep ka long ka ba don kam eh ban sei  madan hapoh ka dorbar thawain ban kylli shaei kita ki iew ban pynsuk ia ki nongrep.
Shillong: Ka seng saiñ pyrthei, ka People’s Democratic Front (PDF) ka la pynpaw ka jingpyrshah ia ki jingai jingmut ka Parliamentary Standing Committee (PSC) on Home Affairs, halor ka Constitution 125th (Amendment) bad ong ba kine ki jingai jingmut ki long pyrshah ia ka riti dustur jong ka Jaidbynriew Khasi.
“Ki jingai jingmut jong ka PSC ki long pyrshah ia ka riti bad dustur treikam jong ngi kum ka Jaidbynriew", la ong u Bah Auspicious Lyngdoh, Secretary ka PDF.“Ka Party ka pyrshah ia kine ki jingai jingmut bad kan thoh sha u Myntri Rangbah ka Jylla ban nym don kano kano ka jingpyrshang ban mynjur ia ki", u la ong.
U la ong ba ka jingai jingmut ban pyntreikam ia ki Village Council kan ktah ia ki dustur synshar khadar kaba ju don lyngba ki dorbar shnong naduh mynshwa.
“Kane ka wanrah ka rukom pyrkhat ban pynrung ia ka Panchayati Raj", u la ong.
“Kan ktah ia ka dustur synshar khadar kaba khuid kaba suba lyngba ki dorbar shnong kaba la don naduh mynshwa bad ha ka jingshisha dei ban shim jingithuh bad pynkup bor ia ki dorbar shnong", u la ong.
U la kdew ruh ba ka jingai jingmut ka PSC ban pynbun ia ki dkhot ha ka Ïing Dorbar Thawain Khasi Hills Autonomous District Council lyngba ka jingthung ia ki ‘unrepresented tribes’ kan ktah ia ka jingkyrpang ka Ïing ha kaba baroh shi katta la ju iai mih khmat da ki jaidbynriew riewlum kiba dei ki Khasi ba paka.
U la ong ba ka Party ka dawa jur ban pyndam ia ka kyntien ‘unrepresented tribes’ na ka jingtyrwa pynbeit ia ka Sixth Schedule.
U la ong ba kum ka Party ka kyntu ia u Myntri Rangbah ban shim khia ia kine ki mat kiba lah ban ktah ia ka Jaidbynriew.
Shillong: Mynta ka sngi, ka 26 tarik u bnai Nailar 2021, u Myntri Rangbah ka jylla, u Conrad K Sangma u la pynbna ba ka Sorkar jylla ka la shim ia ka rai ba baroh ki kolej kiba don hapoh ka jylla kin sdang ban plie noh naduh ka 1 tarik u bnai Nailur 2021 kiba kynthup ia ki kolej kiba don ha Sor bad kumjuh ruh sha nongkyndong.
Ha kaba iadei bad ki skul pat kiba don ha Sor kata naduh klas 1 haduh klas 5 kin iaid beit shwa da ki online class, naduh klas 6 haduh klas 8 pat kin shu leit mih sha skul, naduh klas 9 haduh klas 12 pat ki la long skul.
Katba sha ki jaka nongkyndong naduh klas 1 haduh klas 5 kin shu leit mih sha skul, naduh klas 6 haduh klas 8 ki la long skul, naduh klas 9 haduh klas 12 ruh ki la long skul beit.
Ka Sorkar ka la pyntikna ruh ba ki nonghikai ki dei ban ai ia ka tika iada Covid-19 bad ia kito ki nonghikai pat kiba khlem pat dep ai ia ka tika ki dei ban pynbiang ia ki RTPCR Test jong ki ha ka por ba la buh.
U Conrad K Sangma u la pyntip ruh ba bun na ki khynnah kolej ki la dep ban ai ia ka tika bad u khmih lynti ba kin sa dang bun ki ban ai ruh ha kine ki sngi ban sa wan.
U Conrad u la ong ruh ba lada ki don ki jaka pule ki bym pat kwah plie ka shong ha ki bad lada ki kmie ki kpa kim pat sngewshngaiñ ban phah ia ki khun ruh sha ki jaka pule ka shong ha ki bad ka jingshim rai jong ka Sorkar ban phah plie noh ia ki jaka ruh ka dei namar ba ki khynnah pule ka jylla ki la duh nong shaba palat ha ka liang ka kot ka sla ha kine ki bnai ba la leit noh.
Shillong: Ka Co-ordination Committee on International Border(CCIB) ka donkam jingpynshai na ka Sorkar Meghalaya ha kaba iadei bad ka jingpynlong ia ka jingkhmih bad ka jingthew ia ka jaka(land survey) na ka bynta ban tei ia ka jingtyrwa ban ker pud noh ha ki jaka ba don markhap bad ka Bangladesh khlem ka jingtip bad ka jingpdiang jong ki briew kiba dei trai jong kitei ki jaka bad ki briew kiba shong ba sah ha kitei ki jaka khappud.
Ka Co-ordination Committee on International Border(CCIB) ka kwah jingpynshai na ka Sorkar Meghalaya ha kaba iadei bad ka bor ban shim bad ban pyndonkam ia ka jaka jong ki riewshimet na ka bynta ki jingtei jong ka Indo Bangladesh Border ban ker pud noh naduh Raid Lyting,Pyrdiwah(East Khasi Hills) haduh Jaliakhola(West Jaiñtia Hills) bad katkum ka jingpynmih ba la pynmih da ki trai jong ki jaka, sha ki Dolloi jong ki Elaka, ki Sordar bad ki Rangbah Shnong jong ka East Khasi Hills District bad West Jaiñtia Hills;1)No.L.14/5(9)2021/17 Dated.
Shillong the 27th July 2021.2)Memo No.REV/LA/PT-II/55/2010-2020/224 Dated.5th August 2021.3)No.REV/LA/PT-II/55/2010-2020/75 Dated.11th August 2021.4)No.ASD/Genl/13/Con/2014-410 Dated.
Amlarem 16th August 2021(Issued by the SDO(Civil),Amlarem Sub Division,Amlarem).
Ki shithi/ki jingpynmih/ki jingpynbna ryngkat kiwei kiwei ki rai, hynrei kaba kongsan ka dei ka jingthmu jong ka Sorkar ban pyndep ia ka jingiaid jong ka jingtei jong ka IBBF(Indo-Bangladesh Border Fencing) na Jaliakhola(BP-No.1299) sha Dawki(BP-No.1273) ha West Jaiñtia Hills.
Ka CCIB ka pynpaw ka jingsngew kyndit bad ka jingsngewlyngngoh ka bym poi pyrkhat halor kane ka jingleh jong ki bor pyniaid jong ka district kiba la jied ban shim ia kane ka jingtrei projek wat haba kane ka khlam mynta ka dang don kumjuh ka jingkhangdam bad ki jingteh pyrkhing ruh ki dang don ba la pynjari da ka Sorkar ha ka jylla bad kumjuh da ka Sorkar Pdeng, wat lada bun ki briew ki la pyrshah jur ban tei ia ka jingker naduh 150 yard ka ban thew naduh u paia khappud bad ka Bangladesh bad katkum ka jingleit khmih ia ka jaka ba la pynlong da ka NBCC, u laiñ jong ka jingker un ieng na ka jingjngai kaba 1kilomitar na ka IBP.Ki dkhot jong ka CCIB ki kynthup ia baroh ki trai jong kitei ki jaka ba shah ktah, ki nongrep,ki nongtrei kiba trei ha ki jaka khappud jong ka Bangladesh, ki Rangbah Shnong, ki Dolloi, ki Sordar, ki sengbhalang kiba kynthup ia ka KSU,ka FKJGP, ka HNYF ki donkam ka jingpynshai na ka Sorkar ba balei ka jingtei ia ka IBBF ka la sdang bad pyntyllun wat haba ki trai jong kitei ki jaka ki la pynpaw lyngba ki kyntien bad ki jingthoh halor ka jingbym sngewiahap bad ka jingpyrshah ka jong ki halor ka jingtei ia ka projek IBBF, ka jingiai pynbor jong ka Sorkar bad ki nongtrei jong ka Sorkar ia ki trai jong kitei ki jaka ban pynbor ba ki dei ban ai noh marshiteng ka jaka ka jong ki wat haba ka Sorkar dalade kam shym don kata ka jingmut ban pynbeit ia kine ki kynrum ki kynram lyngba ki lad ki lynti kiba biang katkum ka jingiakut hapdeng ka India bad ka Bangladesh, ka CCIB ha ki 18-20 snem mynshwa ruh ka la pynpaw ia ka jingpyrshah kaba jur bha bad ka jingiakhih ban tei ia ka IBBF bad ban tei ia ka IBBF naduh u Zero Line jong u pud khnang ba ka jaka kan nym duh sha kawei ka liang, u Conrad K Sangma u ba dei u Myntri Rangbah ka jylla u khlem pat shym la ai jubab eiei halor kane wat haba la dep ban ai ia ka jingdawa markhmat ha u ha ka por ba don ka jingiakren halor ka CCIB bad u Myntri Rangbah ka jylla ha ka 18 tarik u bnai Iaiong 2018 u ba la kular ba ynda u la dep shong ka jingialang bad ka Sorkar Pdeng halor katei ka mat un sa pyntip mardor.
Shuh shuh ka CCIB ka dang iai ap ia ka jubab na ka ophis jong u Myntri Rangbah ka jylla ban iakynduh bad u Myntri Rangbah kaba la ai ia ka jingkwah iakynduh jong ka ha ka 24 tarik u bnai Kyllalyngkot 2019.
Shillong: U nongialam ka liang pyrshah, u Dr Mukul Sangma, myn hynnin ka sngi, u la kam ba don na ki nongshong shnong ha ka jylla kiba la pynpaw sha ka party Congress ba ym ka liang pyrshah, ka ban wan rah ia ka jingbym don shuh ka jingshaniah ha ka sorkar (No Confident Motion) hynrei ka la dei ka por ba ki seng sain pyrthei kiba don ha ka sorkar synrop jong ka sorkar Meghalaya Democratic Alliance kiba dei ban leh ia kane hapoh ka ingdorbar.
Haba ia kren bad ki lad pathai khubor, na ka liang u Dr Mukul Sangma u la iathuh ba ki nongshong shnong ha ka jylla ki la iathuh, ba ym ka liang pyrshah, hynrei ki sengsain pyrthei kiba don ha ka sorkar MDA ki ba dei ban wanrah hapoh ka ingdorbar thawain ia ka jingbym shaniah shuh ia ka sorkar MDA.U Sangma, u la ong ruh ba la ki seng sain pyrthei kiba don hapoh ka sorkar MDA kin ngeit ne em ia kane kan shong ha ki, hynrei lada ki wanrah na ka liang jong ka party Congress ka don ryngkat bad ki.
U la ong ruh ba kaei kaba la dep ban iohi, naduh ka dorbar ba dang shu dep shen ha ka ba la dep ban buh ia ka jingkylli halor ban weng ia kine ki jingbym trei hok, ka jing bamsap,halor ka jingbym shim khia ia kiba bun ki jingkynnoh pyrshah ia ka sorkar, hynrei ka don tang ka jingkyntait ia kine baroh.
U la ong ruh ba ka sorkar MDA ka la shu shim khia tang halor ka jingdon ki number, ki seng sain pyrthei hapoh ka Sorkar MDA ki dei ban shong ban ia mir jingmut ban shim rai la ki lah ne em ban shaniah ia iwei ia iwei bad lada ki hap ban shim ia ka rai ban shim khiah halor ka jingpynbha ia ka jylla hi baroh kawei.
Shillong:U MLA ka Congress Party U bah HM Shangpliang,u la ong ba na ka liang jong ka liang jong ka liang pyrshah kan pan jingshai hapoh ka ingdorbar na ka sorkar jylla halor ka jingailad jong ka, ia ki katto katne ki briew ki ba thmu ban pynkhie im biang ia ka kam lehnoh ha ka jylla.
Haba iakren bad ki lad pathai khubor na ka liang u bah Shangpliang u la ong ba ka Congress kan pan jingshai halor ka jingai lad jong ka sorkar jylla ia ki briew ki ba pyrshang ban wanrah biang ia ka jingbym shong suk shong sain ha ka jylla.
“Don na ki briew kiba la pyrshang ban lum ban leit phai sha khlaw ban kieng atiar biang kum sha ka Ri lum Garo la ioh ia kum kita ki kaiphot ba ki don ki briew ki ba la thmu ban pynkhie im biang ia ki kam lehnoh"u la ong.
U bah Shangpliang u la ong ruh ba kin hap ban kylli na ka sorkar MDA ba kaei ka ba la leh na ka bynta ki briew ki ba la wan pyndem wait bad kaei ka ba ka sorkar kala pynmang ban jingiarap na ka bynta kine ki briew.
U la ong ba na ka liang ka sorkar haduh mynta kam shem la leh eiei ban iarap ia kine ki briew kiba la wan pyndem wait ha ka ba la don ruh ka jingkynnoh ba ka la don ka jingbym ioh kam jong kine ki briew bad ruh ka ba la pynlong ia ki ban wad da ka wei kalad ban kamai pisa.
Ka Congress kan rah ruh ia ka mat halor ka jingshong syier ha poh khappud kham tam ha u pud u sam hapdeng ka Assam bad ka Meghalaya, u la ong ba ha kine ki khynniat sngi ka la don ka jingjai iakynad hapdeng ki briew ki ba sah ha khappud u la bynrap.
“Kum ka jingjia ha Iongkhuli bad Umlaper ka dei ka jingjia ka ba pynshong syier ia ki briew ki ba sah ha kine ki thain,kumta na ka liang ka CLP ka shim khia ia ka ne ka mat hapoh ka ingdorbar".
U la ong ruh ba ka dei ka ba donkam ban pynsngew sha ka sorkar ba wat lada ka la don ka jingpyrshang jong ki myntri rangbah ha kine ki ar jylla ban pynmbeit ia u pud u sam, hynrei nalor katta ka dang don hi ka jingiakynad bad ki jingpyndik pynthut na ka liang ki pulit Assam bad na ka liang ki sorkar Assam ia ki briew ha kine ki thain.
Nongpoh:Ki la don ki riew paidbah kiba sah ha ki thain Umlaper, Raid Nongtung bad kaba la ju tip paidbah kum ka Block-2, kiba la pynpaw sha u Nongthoh khubor, da kaba ong ba lada hiar palat ki seng da ki spah spah ngut ha ki por ba don ki huri hura, ka pynjynjar kylla ia ki paid Khasi, kiba sah ha ki shnong khappud.
Ki don kiba la pynpaw, ba ki kmen eh haba ki nongialam bad ki dkhot na ki kynhun seng bapher bapher, ki hiar ban leit jurip ia la ki para doh para snam, hynrei ka jingleit jurip jong ki kam dei ban leit ha ryngkat da ki spah spah ngut ne khlem da kynjoh ktien ia ki nongialam shnong jong katei ka thain, namar lada ka jingleit jurip kaba leit ha ryngkat ki spah spah ngut, ka pynartatien ia kiwei pat ki jaidbynriew kiba iasahlang ha ki khappud, namar ka thain khappud hi ka dei ka jaka kaba sah da ki jaidbynriew bapher bapher.
Hadien kata bad u soh jong ka jinghiar kynhun jong ki, ka long ba yn jynjar kylla ki Khasi kiba sah ha ka thain.
Khlem da kren jrong ne bunktien ne ban kynthoh iano iano ruh, kitei kiba la pyntip sha u nongthohkhubor, ki la pynpaw tang kumta hi, hynrei ki bynrap ia ka kyntien, da kaba ong ba ki paid Khasi kiba sah ha ki shnong kiba don ha katei ka thain, ki kwah ban don ka shongsuk shongsain bad ban lait na kino kino ki huri hura bad kiba ktah ia ka shongsuk shongsain.
Iano yn bein, iano yn kynnoh bad mano ki ban sngewthuh halor ka jingeh kaba la kynduh da ki paidbah kiba sah ha khappud, khamtam eh ha kito ki shnong kiba la kam ba ki hap hapoh ka Raid Nongtung bad kaba la tip paidbah kum ka Block-II, ha kaba la iohi ba kitei ki shnong kata naduh Khlieh Umwang sha Madan Umwang, Sabuda, Jatalong ter ter shaduh Umlaper bad sha Ummat, la iohi bad lap ba ia ki surok kiba kongsan tam na ka bynta ka leit ka wan ki paidbah ha kitei ki shnong, la shna pynbha lut da ka sorkar Assam.
Kan long ruh ka jingshisha, ba ki heh na Meghglaya la ka long ki Nongmihkhmat ne nongialam seng, haba ki thmu ban leit sha kitei ki shnong khappud khamtam sha Block-2, kin ym poi da lei lei, lada kim iaid ne pyndonkam ia ki surok babha kaba la wanrah da ka Assam bad kaba la pynmyntoi ia ki paidbah Khasi kiba sah ha khappud, hynrei ki heh na Meghalaya kim ju lah ban leh ei ei ha ki kam ba shisha, na ka bynta ban theh buk buk ia ki kam pynroi sha kito ki shnong khappud bad ka Assam.
Haba lh leh jngai u lok lajong ioh khar ei u para marjanHaba ka sorkar kynrad ka kylla shakti iano n knnoh.
New Delhi: U Rahul Gandhi, nongialam ka seng Congress,ula ther tyngeh ia ka rai jong ka sorkar India, ban aiti noh ia ki tnat sorkar bapher, ba kin pyniaid ki riew shimet halor katei ka skhim jong ka sorkar India, kaba la tip, da ka National Monetisation Pipeline (NMP) bad U Rahul, ula kynnoh ba kane ka jingleh jong ka sorkar India, ka dei ba ka la die noh ia ka India “India on sale".
U Rahul, u thoh ha ka twitter jongu, da kaba ong “Ki la die shwa ia ka jingngeit niam jong u briew bad mynta ki die sa ia ka India".
Ha ka jing iakren bad ki kotkhubor hynnin ka sngi, U Rahul, ula ong “Kaei kaba ka India, ka la tei la 70 snem, la aiti noh sha ki riew shimet.
Kane ka dei ka jing ai daw jongki, da kaba ong ba la shu ai wai.
Kane ka sorkar, ka la pyn sniew dur ia ka ioh ka kot jong ka Ri India bad kam tip shuh ia kaei kaba ka dei ban leh".
U Rahul, ula ong shuh “Ka BJP bad U Narendra Modi, ki ju kren sarong, ba ym don kam pynroi satia ha ki 70 snem ba ladep, hynrei hynnin ka sngi, ka myntri pla pisa jong ka sorkar India, ka la rai ban die noh ia baroh ki jingtrei pynroi kiba la jia ha ki 70 snem ba ladep.
Ki la pynjot thiaw, ia kaba ka sorkar UPA, ka la trei shitom baroh shi katto bad mynta ki la die lut, ia kaei kaba ngi la trei shitom ma ngi.
Kane ka dei ka jingjia kaba sngewsih sat".
Na ka liang ka Nirmala Sitharaman, myntri pla pisa ka sorkar India, ka la pynbna ban kamai haduh T.6lak klur, da kaba aiti sha ki riew shimet ia ki lynti rel, ki kad liengsuin, ki surok bad ki stadium.
Kitei ki kynthup ia 25 tylli ki kad liengsuin, kiba ha Chennai, Bhopal, Varanasi bad Vadodara, nangta sa 40 tylli ki kad rel, 15 tylli ki stadium bad bun tylli kiwei ki projek, na ka bynta saw snem kynthih bad yn aiti, na ka bynta saw snem kynthih, kaba dei naduh u snem 2022 haduh u snem 2025.
Shillong:Ka All India Congress Committee (AICC), ka la jied ia U Ma Vincent Pala, kum U President jong ka seng Congress ha ka jylla.
La jied ruh ia ka kong Ampareen Lyngdoh, kum ka Working President, nangta ia U Marthon Sangma bad ia U bah James Lyngdoh, kum ki Working President.
Shillong: Kiba ioh pang covid myn hynnin ka sngi, ki don 354 ngut, kiba jem na ka jingpang, ki long 352ngut bad kiba iap, ki don 7ngut, ha kaba ki dei ki bym pat dep injek satia baroh.
Kiba dang don ha ka jingpang, ki long 2,815ngut bad kiba iap, ki la poi baroh sha ka 1,292 ngut.
Ka East Khasi hills, ka kiew bha, da ka jingdon 241 ngut kiba ioh pang thymmai bad ka Ribhoi, ka don 45 ngut.
Kiba ioh pang covid ha East Garo Hills, ki long 0, ha East Jaintia Hills 2, ha East Khasi Hills 241ngut.
Na kitei ki kynthup ha Bhagyakul Cluster 7, PWD Qtr Cleve Colony Cluster 2, Dukan Road Sohra Cluster 3, Golflink Cluster 2, Kharang Mawkynrew Cluster 18, Kynton U Mon Nongkrem Cluster 4, Laban Jumor Lane Cluster 4, Lamavilla Cluster 4, Lower Lachumiere Cluster 2, Madan Laban Cluster 4, Madanrting Cluster 2, Malki Cluster 2, Mawlai Kyntonmassar Cluster 2, Mawlai Mawiong Nongneng Cluster 12, Mawlai Mawroh Umsohkhlur Cluster 5, Mawlai Mawtawar Cluster 4, Mawlai Phudmuri Cluster 2, Mylliem Marbaniang Cluster 5, Mylliem Pomkaniew Pomlum Phc Cluster 2, Nehu Campus Cluster 3, Nongkseh Bl Iv Cluster 5, Nongthymmai Pohktieh Cluster 2, Parkan Shella Cluster 3, Pohkseh North 1 Cluster 3, Pohkseh West II Cluster 6, Returnee 36, Rimassar Pynursla Cluster 4, Rynjah Cluster 2, Sanmer Pdengshnong Cluster 4, Thana Road Police Bazar Cluster 2, Thembasuk Cluster 2, Tyngnger Mawsynram Cluster 17, Tynriang Cluster 5, Umsyiem Pynursla Cluster 11, Upper Nongrim Hills Cluster 3, Upper Shillong Cluster 5.
Ha North Garo Hills, ki don 3ngut, kiba ioh pang; ha Ri Bhoi ki don 45 ngut, ha kaba ha District Jail Cluster 2, Diwon Cluster 2, Health Worker 2, ILI Case 3, Kdonghulu Cluster 3, Mawphrew Cluster 2, Mynri Umsning Cluster 7, Saiden Cluster 4, Screening Purpose 2, Sonidan Cluster 3, Umbuda Cluster 5, Umjarasi Cluster 2, Umlyngkdait Cluster 3.
Ha South West Khasi Hills, ki don 5ngut, ha kaba ki ILI Case 3, Lailawsnai Cluster 2.
Ha West Garo Hills 14ngut, ha West Jaintia Hills 16, ha kaba ha Khim U Sniang Cluster 2, Screening Purpose 5, Shangpung Cluster 2, Wahiajer Cluster 2.
Ha West Khasi Hills, ki don 27ngut, ha kaba ki High Risk Contact 2, Laitkseh Cluster 6, Mairang Cluster 6, Mawroh Cluster 2, Nongpyndeng Cluster 3, Nongstoin Cluster 3, Screening Purpose 4.
Nongpoh: Ka District Magistrate, Ri Bhoi District, ka la pynjari da ka kyndon 144 Cr.
PC, na ka bynta ban khang pyrshah ban iaid kino kino ki trok ki trok kitkhia ba kin iaid na ki surok shnong, kiba kynthup ia ka surok na Mawmaram- Mawmih- Ladumsaw-Byrwa bad shaduh Sumer, nangta pat ka surok na Umrit-Umling ne sha 20mer, namar kan sa ktah ia ka Jingkieng Lailad.
La pynjari ia katei ka kyndon Ain, ka dei hadien ba la don ka jingujor halor jingdon bun ki trok kiba la kitkhia, kiba la iaid sahuh lyngba kitei ki surok bad kaba la wanrah ia ka jingjulor ia kitei ki surok bad khamtam eh haba iadei bad ka Jingkieng ha Lailad, namar lada ki kali kitkhia kin iaid lyngba katei ka Jingkieng, ka lah ban don jingthut bad ka ban sa wanrah jingeh ia ki paidbah.
Ha kajuh ruh ka por, la khang pyrshah ban iaid ki kali kitkhia lyngba katei ka Jingkieng Umsiang, khnang ba ym don jingthut ha katei ka Jingkieng bad ia ka surok ruh kumjuh.
Shillong:Ki don 30 ngut ki samla kynthei na Meghalaya, kiba la wan sha ka nongbah Shillong, ban sdang noh sha ka jing pynkhreh ia ka jing ialehkai kiba hapoh 19 snem.
Kitei kiba shah jied, kin shah hikai shipor ha Shillong bad hadien kata, kin leit sha Bengaluru, ha ka 1tarik Nailur.
Ka Meghalaya Cricket Association, ka la iateh lok bad ka jaka hikai ha Bengaluru, ban hikai ia kitei ki samla kynthei.
Ki nong ialehkai lem bad ki nonghikai, ki la pyndep, ia ka jing shah test covid bad kitei ki kynthup ia U Bah Leonard Wankhar, assistant coach, ka Sushma Thapa, physio bad ka kong Darishesha Mawroh, trainer bad kumjuh ia ka Preeti Mehra, head coach.
Ki thei samla, kiba kynthup ha katei ka jing ialehkai kiba hapoh 19 snem, ki long ka Ankita Sharma, Banrisha Wahlang, Suruti Kumari Ray, Neelam Roy, Mansi Anand, Fenny Nongrum, Abizer K Syiem, Sistilin Ryntathiang, Emisakani Warjri, Icyful Mary Lyngkhoi, Dubleen Neng nong, Monycable Mar baniang, Risukdashisha Giri Marwein, Marme M Sangma, Janika R Marak, Ankita Lama, Jaylin Mary R Marak, Dianchi Dora N Sangma, Kim D Shira, Indariakor Kharwanniang, Monica L Phawa, Dawan shisha Warlarpih, San chisateoshna M Sang ma, Awesha G Momin, Gream chi Ch Sangma, Keirida G Momin, Ritreki Pohshna, Cheanchi Kambesa, Anto nia Nongtraw, Inteiri Shabong.
Nongpoh: Ka tyllong khubor, kaba la iohlum da u Nongthohkhubor, la ong ba ki la don bun bun ngut ki dkhot ka HYC kiba la thmu ban leit jurip sha Umlaper, ki la shah pakhang lynti noh ha ki briew bym dei Khasi ha por ba ki la poi ha ki bynta ka Iew Umlaper, kata sa khyndiat eh ba kin poi sha ka shnong Umlaper, lyngba katei ka jingshah phakhang lynti, ka la pynpulom noh ia ka jingthmu jong ki ban leit sha katei ka shnong.
Katei ka jingthmu hiar ki HYC sha katei ka shnong, ka la wanrah ruh ia ka jingmih ki mih ruh ki huri hura hapoh ka Iew Umlaper, ki bor Pulit na Meghalaya ki la poi lang ha katei ka jaka bad hadien kata la poi sa ka thma ktien kaba jur bha hapdeng ki Pulit ka Meghalaya bad Assam.
Ka tyllong khubor kaba la iohlum, la iathuh ba ka tham ktien hapdeng ki Pulit Meghalaya bad Assam, ka la don ruh ka jingjia shah kawang maw ia ki Pulit Meghalaya bad ha katei ka jingjia, uwei na ki pulit Meghalaya uba la tip kum u Feros Rehaman, uba bat ia ka kyrdan DSP ha Ri Bhoi, u la mynsaw ha ki bynta jong ka khlieh hadien ba shah lun maw ha ki paidbah.
Lah ruh ban kdew hangne, ba dang hynnin ka sngi, u MDC Mawhati, nangta ki Bor Distrik ka Ri Bhoi, ki la hiar sha katei ka shnong, kata hadien ba la mih ka jingkynnoh ba la don ka jingshah shoh ia 2 ngut ki Khasi ha ki Pulit Assam, hynrei tang hynnin hi ka sngi, la lah ban pynbeit noh ia katei ka huri hura hapdeng ki heh Pulit na Ri Bhoi bad West Karbi Anglong, ha kaba ki pulit Assam ki la rai ban mih noh na ka ktem ba shipor kaba ki la buh ha katei ka shnong, nalorkata ki la mynjur ruh ban weng ia ki khyrdop kaba ki la buh ha katei ka shnong.
Ka jingialang kaba hynnin ka sngi, ka la don ka jingiakren iasuk hapdeng ki Pulit Assam bad kito ki Rangbah Khasi kiba la shah shoh ha ki Pulit Assam, ha kaba hadien ka jingiakren iasuk, ka la don ruh ka jingiakren ba kito kiba shah shoh ki dei ban ioh ia ka bai dawai.
Shillong: Hadien ka jingshah pyniap dusmon ki arngut ki briew ha ka iingsah kaba don ha ka shnong Nongstoiñ kaba hap hapoh ka West Khasi Hills District, kata i mei ieid tymmen ia i ba la tip kyrteng kum i Kong Phlisis Syiem ba la 79 snem ka rta bad i ba dei ruh i trai jong katei ka ïing bad ka samla Maitlynti Marshillong kaba dang 25 snem ka rta kaba dei ka nongtrei ha katei hi ka iing bad kaba la shong la sah ha katei ka ïing la kham slem mynta bad katei ka jingjia ka la jia ha ka miet jong ka 23 tarik u bnai Nailar 2021, hynrei la lap pat ia katei ka jingjia ha ka step jong ka 24 tarik u bnai Nailar 2021, na ka liang ki pulit jong ka West Khasi Hills District ki la shim khia mar mar halor katei ka jingjia bad ki la pynlong ka jingbuddien kaba bniah bha ban lap ia ki briew kiba donkti, halor katei ka jingjia hynrei tang hapoh 12 kynta ba jia katei ka jingjia ki la ioh ban kem noh ia uwei u briew ia u ba la suba ba u donkti ha katei ka kam.
Haba kren sha ki lad pathai khubor ha ka 25 tarik u bnai Nailar 2021, u Superintendent of Police(SP) jong ka West Khasi Hills District, u Bah Herbert G Lyngdoh, u la ong ba dei ka jingtreishitom jong ka tnad pulit la ioh ban kem noh ia utei u briew u ba la suba donkti ha katei ka kam bad ia mynta ym pat lah satia ban ai ia ka kyrteng jong utei u briew katba ka jingtohkit ka dang iaid shakhmat bad yn sa lah ban ai ia baroh ki jingtip tad haduh ban da pyndep shwa ia ka jingtohkit ia utei u briew.
Shillong: Ha ka sngi Balang, kiba bun na ki trai bad kiba die dukan hapoh ki thaiñ Motphran kiba ju die ruh harud surok ki la pynpaw ïa ka jinglyngngoh hadien ba ki Executive magistrate ka East Khasi Hills ki la phah khang ïa ki dukan naduh por mynstep.
Kitei kiba la shah phah khang la ïohi ruh ba ki la long naduh Khyndai Lad shaduh ki thaiñ Garikhana.
Kitei kiba die jingdie kila pynpaw ruh ïa ka jinglyngngoh haba ïohi pat ba ki don ki dukan kiba la shah ban plie hynrei kiba bun pat ki la shah khang.
“Naduh sngi ba-ar haba lah wan ki magistrate ki la ïathuh lypa ïa ngi ba dei ban khang ïa ki dukan ha sngi Balang, hynrei da kylli pat ki ong ba ka wan ka hukum na ka Sorkar," ong katto katne kiba ju shong die jingdie ha madan haba ïakren bad u nongthoh khubor.
Ki la pynpaw ruh ïa ka jinglyngngoh ba ki dukan hapoh Ïewduh ki plie jan baroh, katba ki dukan bad kiba die jingdie hapoh madan harud surok, kynthup ruh ïa ka bynta ka Ïew Mawlong kim shim la shah plie satia.
“Ha kine por kham hashwa ngi ïoh plie manla ka sngi, hynrei shu wan kynsan ka hukum ba phah khang, kane ka buh ïa ngi ha ka lyngngoh, khamtam haba ym don kiba pynshai," bynrap pat sa kiba die dukan.
Ha kawei pat ka liang, ka don ruh ka hamsaïa kaba pur sted, ba katei ka jingphah khang die jingdie ka lah ruh ban dei na ka jingdon ka prokram thang tyngshop ka Sur Ki Nong Mawlai, bad la ong pat ba lada kadei kumta balei shah plie Ïewduh.
Hynrei haba ïakren pat ki katto katne ngut ki Magistrate ba la kham rim ki la ïathuh ba ka jingphah khang ka long ba ka sngi jong ki dukan bym da long donkam eh ba kin plie.
Haba kren pat bad uwei u Magistrate ba la kham rim u la ïathuh ba ki dukan ba la shah plie kidei kiba la ïoh hukum na ki bor pynïaid distrik ka East Khasi Hills.
Kawei pat ka khubor ka ïathuh ba ki dukan ki hap plie san sngi hapoh shi taïew.
Ha ka jingïohi, lah lap ba tang ki dukan Mobile phone, die kot, die tiar kali, watla ym baroh, hynrei na kitei ruh tang khyndiat tylli, kynthup ruh kawei ka Wine Shop jan Ïew Mawlong.
Shillong: Ka seng Hynñiewtrep Integrated Territorial Organizations Jaintia Hills ryngkat bad ka HITO- Sahsniang, hadien ba la lap iaka jingbymtrei hok bad iaidlait iaka jingpyntrei ia ka skim painkhana ha ka shnong Sahsniang saithad lyngba ka aiñ wad jingtip ka RTI Act 2005,Na ka liang ka HITO -Sahsniang kila ujor sha u DC ka West Jaintia Hills, ban tuklar halor kane ka kam ryngkat bad ka ophis ka EE PHE ki la leit ban jurip ia katei ka jingpyntrei ia ki painkhana bad la submit ruh ia ka report sha ka ophis jong ka EE PHE, hynrei naka liang ka seng kam pat hun namar ba ka seng ka kwah ban ialeh lang da ka Joint inspection khnang ban shai katkum ba paw haki RTI.Ka ba sngew phylla ba na ka liang ka Executive Engineer ka PHE, ka kular ia ki dkhot ka seng ban leh da ka joint inspection, hynrei na ka liang ka shmong Sahsniang saithad ka pyrshah ia ka joint inspection bad ban lap ia ki jingshisha ka seng ka la ujor syndon da ka ejahar sha U Officer In Charge, ka Raliang Outpost, pyrshah ia ka VWSC bad ka seng ka la suba jur ba don ka jingiasylla ha pdeng ka VWSC bad ki Coordinator jong ka tnad PHE dei na kata ka daw kim pdiang ia ka jing ia tohkit ryngkat bad ka seng ka da dawa ban register case ia katei ka ejahar bad pynshitom ia kiba don kti ban bamklop bad trei torti iakatei ka skim.
Shillong: Hadien ba ki pulit ka Assam, ki la leit ban buh ia ka ktem jong ki ha Umlaper kaba don hapoh ka Raid Nongtung ha ryngkat kawei ka check gate ban pynlong ka jingtalasi ia ki kali kiba iaid lyngba katei ka check gate bad ha ka miet jong ka 23 tarik u bnai Nailar 2021, ki la pynlong ka jingtalasi ia kawei ka kali jong ki samla Khasi kiba dei na ka shnong Umlaper bad ha katei ka jingtalasi ki la shoh la dat ruh ia kitei ki samla Khasi.
Mar ia ioh jingtip halor katei ka jingjia, na ka liang ki paidbah jong ka shnong Umlaper, Ummat bad ka shnong Pdengtleit da ka jingdom jingbitar ia katei ka jingshoh jingdat jong kitei ki pulit ka jylla Assam ki la ia mih paidbah ban pynpra noh ia katei ka khyrdop ba la buh da ki pulit ka Assam bad ki la leit ruh sha ka jaka ba la sah ki pulit ban dawa ba ki dei ban mih noh shisyndon na ka shnong Umlaper.
Mar syn ioh jingtip halor katei ka jingjia,na ka liang u MDC ka Mawhati Constituency, u Bah Charles Marngar u la leit mar mar sha katei ka jaka ban lap dalade ia ka jingshisha bad ha katei ka por ka la don ruh ka jingiamai ia ñia kaba jur bha hapdeng u Bah Charles Marngar bad u pulit jong ka Jylla Assam bad ha katei ka jingiania u Bah Charles u khlem shym la ailad satia ia u pulit jong ka jylla Assam ban leh baheh hynrei u la ieng hi triang ha la ka nongrim ba dei ban weng beit shisyndon ia katei ka ktem jong ki pulit ka Assam na katei ka shnong Umlaper kaba long ka jingpynthut ia ka shongsuk shongsaiñ jong ki paidbah katei ka shnong.
Shuh shuh u Bah Charles Marngar u la pyntip ia katei ka jingjia sha ka Deputy Commissioner jong ka Ri Bhoi District kaba la shimkhia mar mar ia katei ka jingjia bad tang katto katne kynta eiei la wan poi u DSP bad u Incharge jong ka Mawlasnai Outpost bad hadien kata la wan poi sa u SP, DSP, ADM bad Border Magistrate bad kumjuh ruh u SP jong ka Hamren, West Karbi Anglong.
Katkum ki khubor ba la ioh lum la ioh jingtip ba ha katei ka jingiakren hapdeng ki arngut ki SP, na ka liang u SP ka Hamren u la pdiang ban weng noh ia ki pulit bad ia ka check gate na katei ka shnong kaba ki paidbah ki la pynpra.
Hadien ka jingiakren jong u MDC, ki bor district bad ki bor pulit la lah ban iakren pynbeit noh halor katei ka kam bad la khot ruh ia u pulit u ba la donkti ban shoh ia kitei ki samla Khasi bad utei u pulit u la panmap noh na kitei ki samla ha ryngkat ka jingsiew ruh ia ka bailut ksan baroh jong kitei ki samla.
Shillong: Ka Sur ki nong Mawlai, ha ka jing ia lum lang mynta ka nohsngi, ki la thang ia ki dur tyngshop jong U Conrad K Sangma, myntri rangbah ka jylla, ka dur jong U bah Prestone Tynsong, symbud myntri rangbah, Bah Lahkmen Rymbui, myntri kam poh iing, U DGP ka sorkar Jylla, U R Chandranathan bad arngut kiwei pat ki pulit.
La thang ia kitei ki dur tyngshop ha Mawlai Petrol Pump, ha ka jing ia lum lang ki paidbah, ba kynthup ia ki sengbhalang bapher; lem bad ka jing ia hylla bad pynrem ia ka sorkar jylla, halor ka jing shah siat iap U bah Cherishterfield Thangkhiew.
Nongpoh: U Bah Charles Marngar, MDC Mawhati, u la ai ka jingkhublei kaba kyrpang eh ia ka Kong RM Kurbah, DC Ri Bhoi, nangta ia u Bah N.Lamare, SP Ri Bhoi, ia u Raja Brahma, Border Magistrate lem bad kiwei ki heh ophisar sorkar na Ri Bhoi, halor ka jingshimkhia jong ki ban hiar mar mar sha shnong Umlaper bad ruh kiba la lah ban iakren pynsngewthuh jingmut bad ki heh Pulit na West Karbi Anglong, na ka bynta ban weng noh ia ki pulit bad ka khyrdop talasi kaba la buh da ka Assam ha Umlaper.
U la pynpaw ruh ba kaei kaba la jia hynnin ka sngi ha Umlaper, ka long ba ki Bor pyniaid Distrik Ri Bhoi, ki la pyni shisha ia kata ka jingnud jong ki ban kren beit dain dain halor ki jingshisha bad kaba la poi sha u pud ban ia sngewthuh jingmut, kaba la pynlong ruh ia ki ba kin mynjur ha ka ban weng noh ia ka jingdon ki Pulit ha Umlaper bad ruh ban weng syndon ia kawei ka khyrdop talasi, kaba la pynieng da ki Pulit Assam.
Ha kawei pat ka liang, utei u MDC Mawhati, u la kyntu ia ki kynhun Sengbhalang kiba don hapoh ka jylla, ba ki dei ban kiar shwa na kaba leit jurip da ki kynhun kynhun sha ki shnong kiba don ha katei ka thain, namar lada ki Seng na ka jylla kin leit da ki phew phew kali sha katei ka thain, kan sa pynjynjar pat ia ki Khasi, kiba sah ha ki shnong kiba don ha ka thain Umlaper bad khamtam ba dang shu dep jia kumto ha Umlaper bad ba ki Pulit Assam, ki la rai ban mih noh na katei ka jaka bad weng ruh ia ka khyrdop kaba ki dang shu pynieng shen.
Utei u MDC, u la pynpaw ruh da kaba ong ba ki paid Khasi kiba sah ha ki shnong kiba don ha katei ka thain, ki kwah ia ka shongsuk shongsain bad kim kwah ban mih kino kino ki huri hura, halor katei ka nongrim, u la kyntu ia kino kino kiba kwah ban leit jngoh ia kitei ki shnong, ki dei ban da pyntip sha ki Nongialam shnong kiba don ha Block-2, khnang ban lait na kino kino ki jyrwit jyrwat bad ba ki paidbah ha katei kin don ha ka shongsuk shongsain.
Shillong: Kiba ioh pang covid mynta ka sngi, ki don 354 ngut, kiba jem na ka jingpang, ki long 352ngut bad kiba iap, ki don 7ngut, ha kaba ki dei ki bym pat dep injek satia baroh.
Kiba dang don ha ka jingpang, ki long 2,815ngut  bad kiba iap, ki la poi baroh sha ka 1,292 ngut.
Ka East Khasi hills, ka kiew bha, da ka jingdon 241 ngut kiba ioh pang thymmai bad ka Ribhoi, ka don 45 ngut.
U Faissal Khan, u dei u para jong U Aamir Khan, un sa pynmih shen ia ka phlim, kaba ai kyrteng Faactory; hynrei U Faissal, um dei satia, uba bun lok kum U Aamir Khan, uba dei u hynmen jongu bad haba la kylli, la u sngew kumno, halor ka jing ia phet lok ba khah khah jong u hynmen jongu, U Faissal, ula ong, ba um kwah satia ban ai jingmut eiei halor kane ka phang  bad u ong ruh “Ngam kwah ban ai jingmut eiei, namar ba nga ia lade ruh, ngam don ka jing ia poi kha kaba skhem".
U Faissal, ula ong shuh shuh, ba ialade ruh, um don jingmut shuh ban wad lok biang.
“Nga sniewbok, ba ngam don shibun ka pisa, ban don lok lane ban don samla, namar ban don ia kitei, ka dei ka kam kaba lut phut shibun.
Ka jing don lok, lei, ka dei kaba kham lut phut shibun eh" ong U Faissal.
Guwahati:  Uwei u ophisar jong ka  Assam Civil Service, ula shah kem hynnin ka sngi, na ka daw, ba ula riew spah palat, na kaba u dei ban ioh.
La pynlong ia ka jing tohkit, da ka  Chief Minister’s Special Vigilance Cell bad la lap, ba u don 89 tylli ki jaka bad kitei ki jaka, ki don ia ka kyrteng jongu bad nangta, ki don ruh ia ka kyrteng jong ki arngut ki tnga jongu bad ka jingkhein ia ka dor jong kitei ki jaka, ka la poi sha ka T.100klur tam.
U Rahman, u don ia ki tiar ki tar, kiba shongdor T.6.38 klur, kaba tam haduh 95% na ka jing ioh kamai jongu.
La iathuh ba ha ka por ba U  Rahman, u dang long U  Additional District Magistrate ka Dhubri, ula thied jaka maphot bad kurup beain ia kiba bun ki jaka bad kumta, ka ophis u myntri rangbah ka jylla, ka la pynlong ia ka jing tohkit, halor katei ka jingtuh bad thied jaka beain jongu.
La iathuh, ba la sdang ban lum ia ka jingkhein, halor ka jing don spah jong U Rahman, naduh ka  23-6-2002  haduh ka 30-4-2021 bad la iathuh ba ki pulit ki la kem ia utei u ophisar, namar ba u shna ruh ia ki kot kiba shu thok ban shim jaka puta bad ban kamai spah beain ialade.
Jowai:Ki Sengbhalang bapher bapher kiba kynthup ia ka JSU, KSU, HYC, JYF, JSM, MPUF, EJNC bad kiwei kiwei ki la rai ban pynlong ia ka jingiakhih ba jai jai kaba la tip kum ka Black Flag Peace Rally ha ka 26 tarik une u bnai kum ka dak ban pyrshah bad ban pynrem jur ia ka sorkar khamtam ia ka tnad pulit kaba la siat iap ia u nongialam barim ka HNLC, u bah Cheris terfied Thangkhiew (bam kwai ha dwar U Blei) ha ka 13 tarik une u bnai.
U President ka Jaintia Students’ Union u samla Jersome Shylla u la iathuh ba kane ka Black Flag Peace Rally, ka long kaba jai jai bad ka jingthmu jong ka ka long ban pynrem jur ia ka jingshah siat iap u nongialam barim ka HNLC ha ki briew kiba bat ia ka ain.
“Kawei pat ka bynta jong kane ka Rally ka long ban phah ia ka khubor kaba khlain sha ka sorkar bad sha ka tnad pulit ba kum kane ka jingjia kam dei shuh ban jia khnang ba ka shongsuk shongsain kan don ha ka jylla", la ong utei u nongialam ka JSU.Ia kane ka jing ialang, yn sdang na Mot u Kiang Nangbah, Khliehriat bad yn pynkut ia ka da ka jingialang paidbah ha Jowai.
Shillong:Myn hynnin ka sngi, ki dkhot jong ka Joint Action Commitee Against Umngot Hydro Power Project ki la pynpaw ia ka jing kyrmen kaba khraw, hadien ba na ka liang u symbud myntri rangbah ka jyllam u bah Prestone Tynsong, u la kular ban rah ia kane ka mat ban iatai sani bha hapoh ka jingialang jong ki kynhun myntri bad ki khmih lynti ruh ba hapoh ka shibnai, ka sorkar kan lah ban weng noh ia ka ne ka jingthmu ban shna ia kane ka project.
Ka JAC Against Umngot Hydro Power Project ka la pynpaw ia ka jingpyrshah jong ki halor ka jingthmu jong ka sorkar jylla ban den ia ka wah Umngot na ka bynta ka Umngot Hydor Power Project ka ba la sdang ban paw pyrthei naduh u bnai Iaiong mynta u snem.
Na ka liang u bah Kitbok Ryngksai u Secretary ka JAC u la pynpaw ia ka jingsngewkmen halor ka jingkular jong u Symbud Myntri rangbah ka jylla ba yn shim khia ia ka ne ka bynta ba yn rah ia ka ne ka mat ban ia kren hapoh ka jingialang jong ki kynhun myntri.
“Ngi sngew kmen ba na ka liang u symbud myntri rangbah u la kular ban rah ia ka ne ka mat hapoh ka jingialang jong ki kynhun myntri bad ban bishar bnaih ba lada ka ne ka project ka ktah ia ki paidbah ia ki nongrep na ka liang ka sorkar ka kloi ban weng noh ia ka ne ka jingthmu ban den ia ka ne ka wah Umngot" u la ong.
Na ka liang u bah Allan West Kharkongor u la pynpaw ba ka jylla jong ngi ka don lai tylli ki asset ka wei ka long ka Jingkieng jri, ka jingpaw ka Mawlynnong, bad ka dei ka Wah Umngot.
U la ong ba ha kane ka jingiakynduh u la pynsngew ia u Symbud Myntri rangbah ba ka jingsngewkhia kam dei tang na ka bynta ki briew ba im ha mar shiliang ka Wah Umngot, hynrei lada den ia ka Wah Umngot kan wan rah ia ka jingduh nong ka ba khraw ia ki nongtrei ha ka Tourism.
Shillong:U Chief Executive Member jong ka Khasi Hills Autonomous District u bah Titos W Chyne myn hynnin ka sngi, u la lum ia ka jingialang ia baroh ki MDC jong ka KHADC ban ia kren halor ka jingai jingmut jong ka Parliamentary Standing Commitee halor ka jingpynkylla ia ka khyrnit ba hynriew.
Haba ia kren bad ki lad pathai khubor na ka liang u bah Chyne, u la iathuh ba na ka liang ki MDC jong ka KHADC mynta ka sngi ki la rai ban kyntait ia ki katto katne ki mat ki ba lah ban ktah ia ki Council.
U la iathuh ba ka mat ba nyngkong ka ba ki khlem mynjur ka long halor ka jingpynkiew ia ki seat ha KHADC kaba na ka liang ka Commitee ka la ai jingmut ba ki dei ban long 40 seat ha ki District Council.
U bah Chyne u la batai bnaih ba ka rai ban kyntait ia kane, ka long namar ba lada pynbun ia ki seat ha ki District Council kan ktah ia ka jinglong jingman ki jaka puta ha ki Constituency bad kumjuh ruh kan ktah ia ka pla pisa jong ka Council kaba lah ban ktah ia ka tulop jong ki nongtrei, namar ka jingmih jong ki Council ka duna palat.
U la ong ba kat ba dang bun ki MDC katta kan dang bun ki jinglut bad ka number kaba na ka liang jong ka Council ka la ai ka long 35 ngut kiba la shah jied ha ki paidbah bad 2 ngut ki dei kiba shu thung bad iwei na kine yn dei i longkmie khlem da kdew ba in dei na ka no kano ka jait bynriew.
U bah Titos u la ong ruh ba ki don ki constituency kiba la I dei ban phiah noh kum ka Mawlai, Nongstoin, Mawrynkneng, bad kiwei kiwei.
U la iathuh ruh ba la shim ruh ia ka rai ban ym pdiang ia ki Village Council, namar ba ka jingthmu jong ka khyrnit ba hynriew kaba don ha ka jylla ka long ban pynneh pynsah ia ki khlieh nongshynshar kat kum ki riti dustur, hynrei ki la pynpaw ruh ba ki dei ban ai jingithuh ia ki dorbar shnong kum ki Village Council.
Kawei ka mat kaba na ka liang ka KHADC ka la kyntait ban pdiang ka long, halor ka jingpynkylla ia ka para 12 (b) ban ai bor ia u President, hynrei ki la dawa ba ka dei ban ai bor tang ia u Lat ha ka jylla.
U bah Chyne u la iathuh ruh ba ki don kiwei kiwei ki mat ki ba na ka liang ki MDC ki la iatai sani bha mynta ka sngi, kiba kynthup halor ka khaii pateng halor ka traditional Custom bad kiwei kiwei.
Na ka ling ka District Council ka la ai jingmut ia ka sorkar ba kan pdiang ia kine ki jingai jingmut jong ki bad ban phah ia kine jingai jingmut sha kane ka Commitee.
Shillong: Ha kawei ka jingjia kaba sngewtriem bha kaba la jia ha ka shnong Nongstoiñ kaba hap hapoh ka West Khasi Hills District kaba la jia ha ka miet jong ka 23 tarik u bnai Nailar 2021 ha kaba kawei ka tymmen lem bad kawei ka khynnah samla ki la shah pyniap dusmon ha ki runar ha la ka ïingsah lajong, hynrei la lap pat ia katei ka jingjia ha ka step jong ka 24 tarik u bnai Nailar 2021 da ki bahaïing hasem jong kitei ki arngut.
Na ka liang jong kiba ha ïing hasem ki la pyntip noh mar mar ia katei ka jingjia sha ki bor synshar shnong bad kumjuh ruh sha ki bor pulit.
Katkum ka khubor ba la ioh lum la iathuh ba kitei ki arngut ki briew kiba la shah pyniap dusmon ki dei kiba la tip kyrteng kum ka Kong Phlisis Syiem kaba la 79 snem ka rta, kaba dei ruh ka trai ïing bad ka samla Maitlynti Lyngdoh Marshillong kaba dang 25 snem ka rta kaba dei ka nongtrei jong katei ka ïing bad kaba shong ba sah hi katei ka ïing ryngkat katei ka trai ïing la kham slem mynta.
La iathuh ruh ba katei ka samla ka dei ka khunswet kaba dei na ka shnong Tiehsaw.
Haba kren sha ki lad pathai khubor, u Superintendent of Police(SP) jong ka West Khasi Hills District, u Bah Herbert G Lyngdoh, u la ong ba marsyn ioh jingtip halor katei ka jingjia, u la iathuh ba u la shim khia mar mar ban pynlong ka jingtohkit kaba bniah khnang ban lap noh wut wut ia kitei ki briew kiba la donkti ban leh ia katei ka kam bymman.
Na ka liang jong ka West Khasi National Youth Front ka la pynrem jur ia ki briew kiba la leh ia katei ka kam bad ka la kyrpad ruh ia ki bor pyniaid ba ki dei ban tohkit kham kloi halor katei ka jingjia bad ba dei ban pynshitom mardor ia ki riew bymman kiba leh ia katei ka kam.
Nongpoh:Ki Lai ngut ki samla Khasi na ka shnong Umlaper bad kiba la shah shoh myn shisngi mynmiet ha ki Pulit Assam, ki la ioh ia ka pisa kaba T.2 hajar uwei, kata kum ka bai sumar sukher ia ki, hadien ba ki la shah shoh ha ki Pulit.
Lah ruh ban kdew hangne, ha ka jingjia shah shoh ha ki Pulit Assam bad kaba la jia ha shnong Umlaper, napdeng ki Lai ngut kiba la shong ha kajuh ka kali, ar-ngut ki la kham shitom eh na katei ka jingjia shah tied shah bom ha ki Pulit Assam, hynrei uwei napdeng jong kitei ki Lai ngut, um da shitom haduh katta eh ban haba ianujor bad kitei ki ar-ngut.
Na kitei ki Lai ngut, la ioh ban iakren ia uwei napdeng jong kitei kiba la ngat ha katei ka jingshah shoh ha ki Pulit Assam, ha kaba u la pynpaw ba wat hadien ba u la dep ban iakren iasuk bad kitei ki Pulit Assam hapdeng ka jingdon ki pulit na ka jylla Meghalaya, u la ong ba wat haduh katei ka sngi u dang sngew ba khleih ka dang kieng, namar ki Pulit Assam ki la tied ia u da ka Torch Light na ki bynta jong ka khlieh.
Shillong: Kiba ioh pang covid mynta ka sngi, ki don 162ngut, kiba jem ki don 268 ngut bad kiba iap, ki don 4ngut, ha kaba ki bym pat dep injek, ki don 3ngut.
Ka East Khasi hills, ka don 88ngut kiba ioh pang thymmai bad baroh kiba don ia ka jingpang, haduh mynta ka sngi, ki long 2,820 ngut bad kiba iap, ki long 1,285ngut baroh.
Ka juk mynshwa ka la leit bad mynta ka la wan noh sa ka juk kaba pynsuk bad kaba kham shai shuh shuh.
Mynshwa kiba don ka phone ing (landline) ha ing ki la dei ki ing kiba la stad bad kiba long heh long hain bad riewspah.
Mynta pat sa tang khyndiat eh kiba buh phone ing(landline) lait noh ki office sorkar.
Baroh ki pyndonkam lut da ki mobile phone naduh kiba rit haduh kiba heh,kiba duk haduh kiba riewspah.
Ki mobile phone mynta ki la kylla long ki bym bit shuh ban duh(necessity of life) ha ka jingim briew.
Ha ka liang ki kot ba donkam pat,mynshwa ki shu thoh da ka kti,kham hadien pat ki shu type da ka kor typing machine ia ki certificate,ki marksheet ki schedule Tribe,etc.Kata ruh da kaba buh carbon paper 3/4 tylli haduh bym da shai shuh ia ki dak pule ruh.
Ia kine ki kot ba donkam dei ban da pynshisha(attested) da ki officer(gazetted officer)lym kumta kim pdiang satia ha skul ne college ne office.
Ka shim por slem bha ban leit submit ia ki admission form, ban apply ia kino kino ki kam,ban apply scholarship,bad kiwei kiwei ki jingdonkam.
Hadien ba la mih ka xerox machine pat,ki kot ki sla la shu shondur(xerox) ia ki hynrei tang hap pynshisha(attested)hi da ki officer ba heh(gszetted officers) lym kumta kim pdiang satia ha skul ne office.
Ha kane ka juk computer bad internet pat la jah lut kita baroh.
Mynshwa,kim ju phoh sniew ia ka dulir sngi kha(Birth Certificate).
Kim da pyrkhing eh ruh ia kata ka jingpynrit ne pynheh rta ne snem.
Katba ki ai ne thoh sngi kha ki nonghikai na skul lah biang beit.
Ka jingpyn mih sngi kha(Birth certificate) ka sorkar ka la mih dang shen hadien ba la bun eh kiba leh thok sngi kha,bad ba bun palat kiba stad bad tang khyndiat pat ki kam ban trei.
Mynta,kat kiba donkam kim pdiang shuh khlem ka dulir sngi kha(Birth Certificate).
Baroh mynta kim donkam pynshisha(attested) shuh hynrei la shah ban shu sign hi(self attested) ruh lah pdiang hi Mar ia pass Matric ha kito ki por,ki kot ba donkam ba dei ban don kilong tang ka Transfer certificate na ki skul ba pule namar ki original certificate na MBOSE kin pynpoi sha skul hadien 2/3 snem ei ei.
Ki Marksheet,ki Admit Card bad ka ST certificate ban pynshisha ba ki dei ki riewlum ruh kidei ban don.
Ki Registration card(na MBOSE) bad ka birth certificate kidei kiba dang shu pynmih dang shen.
Bun ki skul bad college mynta ki dang bud bad pyndonkam hi da ki rukom leh barim(old system)ba la ju leh da ki phew snem tam mynshwa.
Don ruh kiba la nang ban pyndonkam da ki rukom thymmai ruh.
Kawei na kita ka dei ka jingdawa Transfer Certificate bad chacter certificate ia ki khynnah ba la pass SSLC/HSSLC Mynta la kumba 3/4 snem tam,ka MBOSE ka la ai bad sam(issued) lang noh ia ki Original Certificate ha kajuh ka por ba ai ia ki Marksheet kumba shi taiew tam ei ei hadien ba la pynbna ia ka result jong ka SSLC/HSSLC.Ka jingthmu jong ka MBOSE kalong ban pynsuk ia ki khynnah ban kin ioh noh ia ka original jongki ba la pynbna(declared passed) ia kato ka kyrdan pule jongki.
Shisien ba ka original certificate la ai(issued) da ki bor pyniaid ka MBOSE,kane hi kaba kham khraw bad kaba la pdiang lang ruh da baroh(accepted to all).
Ki Transfer certificate na skul kiba pynshisha biang ia ka jing pass kim da don jingmut shuh ban pynshisha(certified) biang ba ki lah pass namar kala long kumba pynshisha ne ban biang(repeat)ia kajuh shi kajuh kaba la dep pynshisha(certified) da ki bor ka MBOSETang kiba fail ki donkam Transfer certificate namar kim ioh certificate navki bor pyniaid ka MBOSE.Ha ki Registration card bad admit card ba la ai(issued) sha ki khynnah,la dep thoh shai ia ki kyrteng ki khynnah,kyrteng ki kmie ki kpa bad ka sngi kha pa pura jingki.
Ki character certificate lei kilong tang ban shu pyndep rukom.
Uei uban tip ia ka character jong u/ka khynnah.
Wat ki kmie ki kpa ruh ki shitom ban ai character certificate ia la ki jong ki khun namar ha khmat hakhmat jongki,ki leh myn leh kumba lui lui eh katba hapoh pat kilong kum ki bsein bah bsein san( simple in face, dangerous in heart).
Namarkata,ki bor pyniaid skul/college ki hap ruh ban pyndonkam da ka jingstad(use common sense)ia kum kino ki kot ba donkam shisha ban pan khnang ban lait ia ka jingban khia ne jingthlia kai ia ki khynnah bapli ym ban shu pan ne dawa da kijuh shi kijuh 2/3 tylli ki kot kiba la kit ki juh jingmut ia ki khynnah pule.
Shillong: Ha ka sngi ba ar, kata ka 24 tarik u bnai Nailar 2021, ka ïingbishar ha Nongpoh ka la tian bishar ia u Bah Julius Dorphang u ba long ruh u MLA barim jong ka Mawhati Constituency bad ha katei ka jingtian bishar ka la shim ia ka rai ban pynshong phatok haduh 25 snem kynthih ryngkat ka jingshah daiñ kuna kaba 5 lak tyngka ia u Bah Julius Dorphang.
Dang shen u Bah Julius Dorphang, u la shah kem biang ha ka 13 tarik u bnai Nailar 2021, hadien ba ka ïingbishar ka la rai pynrem halor ka jingdon kti ka jong u ban batbor ia kawei ka khynnah kaba la jia ha u bnai Nohprah jong ka snem 2016 ha kawei ka Resort kaba don ha Ribhoi bad sa kawei pat ka jingujor kadei ba u la batbor sa ha kawei ka Guest House kaba don ha Shillong.
Shuh shuh ki tyllong khubor ki iathuh ruh ba u nongiasaid aiñ jong u Bah Julius Dorphang un sa leit iakhun biang ia kane ka jingrai shah pynrem sa sha Meghalaya High Court.
Jowai: Ka Khasi Students’ Union, Jowai Circle mynta ka sngi ka la khang tala ia ka State Bank of India kaba don ha Phramer ia kaba la tip ruh kum ka SBI Mynso Branch, West Jaintia Hills.
Kane ka jingkhang tala ia katei ka bank ka la long hadien ba ka KSU Jowai Circle ka la ioh ia ki jingujor na ki paidbah kiba buh pisa ha katei ka bank naduh ka kor ban update ia ki Pass Book haduh ka kor ATM ban sei pisa.
Ka KSU ka la iathuh ba hashwa ban shim ia kane ka rai ban khang tala noh ia katei ka bank ka la long hadien ba u Branch Manager katei ka Bank um patiaw satia ia ka shithi ba la phah sha u ban dawa ba dei ban pynbiang ia ka kor ban Update ia ki Passbook bad ruh ban pyntreikam ia ka kor ATM kaba don ha katei ka Bank.
“Ngi la dep ban thoh sha u Branch Manager ban ai poi shibnai ban pynbiang ia ki jingdonkam ki paidbah, hynrei wat hadien ar bnai ruh ka rukom treikam katei ka bank ka dang long kaba dkhoh bad utei u Branch Manager um patiaw satia ia ka shithi ba la phah da ka seng", la ong u President ka Jowai Circle, u Ioanis Suchiang.
Shillong: Kum shi bynta ban pynpaw ia ka jingpyrshah ia ka jingkuman ka sorkar jylla halor ka jingdawa ban weng kam shipor ia ki pulit ki ba donkti ban siat iap ia u General Secretary barim ka Hynniewtrep National Liberation Council (HNLC) u bah Cheristerfield Thangkhiew ha ka 13 tarik mynta u bnai, ka kynhun jong ki Sur ki Nong Mawlai la shai ka sngi kan pynlong ia ka jingialang ban thang ia ki tyngshop ha Mawlai petrol pump lashai ka sngi kata ka 25 tarik mynta u bnai por 4 baje janmiet.
Na ka liang jong ki Sur ki NongMawlai ki la buh ia ka jingkyrpad ia ki nongshong shnong ki ba kynthup ia ki longkmie ki rang bah bad ki samla ba kin wan ban shim bynta ha kane ka jingialang ka ban long lashai ka sngi.
Lah ban kdew hangne ba na ka liang ka Sur ki nongMawlai ha ka 18 tarik mynta u bnai ki la leit ban buh da ka dorkhas ha u Myntri rangbah ka jylla ban dawa ban weng kam shipor ia ki pulit ki ba donkti ban siat iap ia u bah Cheristerfield Thangkhiew ha ka 13 tarik mynta u bnai hapoh ka ingsah jong u ha Mawlai Kynton Massar, khnang ba kan ym don kano kano ka jingpynthut ia ka jingtohkit halor kane ka jingjia.
Nongpoh: Tang mar ia tip halor ka jingshah shoh ki 3 ngut ki samla Khasi ha ki Pulit Assam kiba don ha Umlaper, u Bah Charles Marngar, MDC Mawhati, nangta ki heh Pulit ka Ri Bhoi, kiba kynthup ia u Bah N.Lamare, SP Ri Bhoi, nangta u Raja Brahma, Border Magistrate Ri Bhoi, u BJ Joshi, DSP Ri Bhoi lem bad kiwei, ki la hiar kyrkieh kyrkieh sha katei ka shnong, na ka bynta ban tem ia ki kam huri hura bad kaba lah ban poi sha ki jingjia ba sngewsih ne ka ban ktah ia ka shongsuk shongsain.
Haba u MDC bad ki heh Pulit bad Magistrate Ri Bhoi, ki la poi ha katei ka shnong, ki la pyrshang ban kren sngewthuh jingmut bad ban pynneh ia ka shongsuk shongsain hapoh katei ka shnong bad ha kaba kut, la poi sha ka jingiasngewthuh jingmut.
Ka jingiakren kaba mih ha katei ka sngi, ka long ba ki paidbah ki kwah ba ki Pulit kiba don ha katei ka shnong, ki dei ban mih noh shisyndon bad nalorkata ban weng noh ia ki khyrdop kaba la buh da ki Pulit Assam ha katei ka shnong, namar ba ka la ktah eh ia ka shongsuk shongsain ki paidbah ha katei ka thain.
Katei ka jingdawa, ka la urlong noh ha katei hi ka sngi, namar ki Pulit Assam kiba la wan shong shipor ha katei ka shnong, ki la song ia ki jain ki nep ban mih noh na katei ka jaka, kata ka la long hadien ka jingtuklar naduh u MDC, ki Pulit bad Magistrate, kiba la ioh ban iakren bad ki heh Pulit na ka jylla Assam.
Nalorkata, ka la don ruh ka jingiakren ba dei ban siew bai dawai ia kitei ki samla Khasi, kiba la shah shoh bad kata ruh ka la urlong, namar ki Pulit Assam, ki la kular ban siew ia ka bai sumar, kata hadien ba la poi sha ka jingiakren ban iasuk noh hapdeng u Nongshoh bad nongshah shoh.
Hynne ka step, ki la don ki riew paidbah na katei ka shnong, kiba la pyntip sha u Nongthoh khubor, ba arngut na ki Lai kiba la shah shoh ha ki Pulit Assam, ki la mynsaw jur bad kiba la hap ban rah sha Bhoirymbong CHC, hynrei ka khubor kaba thikna, ka long ba kitei ki samla, kim pat da mynsaw jur eh haduh katta katta, hynrei ki la shu pangmet pang phat ha ka jingshah shoh ha ki Pulit Assam.
Nongpoh: Ka khubor kaba la iathuh da ki briew na ka shnong Umlaper, kiba la ong ba arngut na ki lai kiba la shah shoh ha ki Pulit Assam, ki la mynsaw jur bad kiba la hap ban rah sha Bhoirymbong CHC, hynrei ka khubor kaba thikna bad kaba la ioh ban kren bad kito kiba la shah shoh, ki la iathuh ba kim pat da mynsaw jur eh haduh katta katta, hynrei ki la shu pangmet pang phat ha ka jingshah shoh bein ha ki Pulit Assam.
Katkum ka jingiathuh da kitei kiba la shah shoh, la ong ba ka jia ha ka por 10 baje eiei mynmiet, kata ha ka por ba ki dang wanphai na Mawlasnai, hadien ka jingwan die Sying jong ki, hynrei haba la poi ha kawei ka jaka kaba don kitei ki Pulit Assam, ki la bat ia kitei ki bad kiba la talasi ia ka kali kaba ki shong tang Lai ngut, kumta haba kitei ki Khasi kiba shong ha katei ka kali, ki la pyrshang ban kren, ha kaba kum kata hi ka por, kitei ki briew ba shah shoh, ki la kynnoh ba ki Pulit Assam, ki la thap bad tied ruh da ka Torch Light na Khlieh jong uwei napdeng kiba shong ha katei ka kali.
Kumta haba uwei u la shah ktah kti, uwei pat uba shong hapoh kali, u la mih ban leit iarap, pynban utei uba thmu leit iarap ruh u la shah shoh lang bad kaba la pynlong ia ki ba kin pang met phang phat.
Haba ki la dep ban shoh, la kynnoh ba kitei ki Pulit, ki la phah pyni ba ki thep aiu ha pla, ha kaba ynda kitei ki rangbah ki la pyni bad ki lap ia ka pisa kaba ki dang shu ioh na kaba die Sying, kitei ki Pulit ki la pyrshang ban wad daw sa ia kata ka pisa kaba ki thep na pla, da kaba kynnoh ia ki ba ki dei ki briew kiba leh ia ki kam kiba beain.
Shillong: Kiba ioh pang mynta ka sngi, ki don 478ngut bad kiba jem, ki don 329ngut.
Kiba iap, ki don 4ngut.
Kiba dang don ha ka jingpang, ki long 4,609ngut bad baroh kiba iap, ki long 762ngut.
Ka East Khasi hills, ka don 189ngut kiba ioh pang thymmai.
Shillong: Kiba ioh pang thymmai myn hynnin ka sngi, ki long 495 ngut bad kiba jem ki long 453ngut.
Kiba iap, ki long 8ngut.
Kiba dang don ha ka jingpang, ki long 4,464ngut bad kiba iap baroh, ki la poi sha ka 758ngut.
Ka East Khasi hills, ka don 122ngut bad ka West Garo hills, ka don 74ngut.
Ha East Garo hills, ki don 26 ngut kiba ioh pang thymmai, nangta ha East Jaintia hills, ki don 4ngut, East Khasi hills 122ngut.
Na kitei ki 122ngut, ki kynthup ia 8 ngut ha Laitryngew, 3ngut ha Lyngkyrdem, 10 ngut ha Mawlai, 7ngut ha Mawshbuit, 6ngut ha Mylliem Mawsawa, 5ngut ha Pynursla, 15ngut ha Sohiong, 6ngut ha Upper Shillong.
Ha North Garo hills, ki don 32ngut, ha Ribhoi 64 bad ha Nonglakhiat, ki don 9ngut, 10ngut ha Rangmen, 4ngut ha Mawkapiah, 4ngut ha Sohliya.
Ha South Garo hills, ki don 20ngut, ha South West Garo hills 19ngut, ha South West Khasi hills 91ngut, ha kaba ha Balat, ki don 21ngut, ha Marshilong 5ngut bad ha Shngimawlein 54ngut.
Ha West Garo hills, ki don 74ngut, nangta ha West Jaintia hills, ki don 23ngut, ha kaba 5ngut ki don ha Mihmyntdu, 4ngut ha Nongtalang.
Ha West Khasi hills, ki don 20ngut, ha kaba ha Tiehsaw, ki don 9ngut.
Shillong:Ka Hynniewtrep Achik National Movement (HANM), ka pynrem jur ia ki jingleh bein ka sorkar Meghalaya hapoh ka jingialam U Conrad Sangma, kum u myntri rangbah, ia ki paitbah nongshong shnong ka Jaintia hills baroh kawei haduh ba um sngap shuh ia ka sur jong ki paitbah ba bun ba lang, ia ka jingpyrshah jong ki, ia ka jingthmu jong ka star cement factory ban khlong mawshun na ka shnong Brichyrnot ha East jaintia hills district.
Kane ka jingioh jing mynjur, jong katei ka company cement, ym dei ba shuh ba ai hi ka ministry of environment and climates change jong ka central government, hynrei ka dei lyngba ka jingpynbiang lane soi ka sorkar jylla, ia ki kot ki sla ba donkam jong katei ka company, ong shuh ka kyrwoh.
Ka seng, ka ong shuh shuh ba ka jing kynnoh U Conrad Sangma sha ka sorkar India, ka dei ba u kwah ban tap eit miaw ia ki kam ba ki la dep leh ha kaba iadei bad katei ka jingioh jingbit katei ka company.
Kumta na ka liang ka HANM, kam lah ban pdiang da leilei ruh ia ka jingleh bym suidniew u myntri rangbah, ia ka sur u paitbah.
La ong ruh ba U Conrad sangma, um dei ban shuh pynbieit ia ki paitbah, da kaba kynnoh ia ka sorkar India bad ka seng, ka ong ba ki don lai tylli ki wah ba don hajan katei ka jaka ba la thmu ban sei mawshun kiba kyrteng, ka um lunar,umso nallah bad ka jingjngai katei ka jaka ba thmu ban sei mawshun na ka wahlukha ka long 1.38km bad la don ruh sa ka eco sencetive zone kaba jngai tang 0.25km bad la don ruh sa ka narpuh wildlife sanctuary 1.46 bad ka jing ioh jingbit katei ka company, ban sei mawshun na katei ka jaka, kan sa pynjot pynpra ia ka mariang bad kin synlen lut ki lum ki wah bad kan sa jur ka jing kylla rong shuh shuh ka wah lukha nangne sha khmat bad kumta ka seng kam banse khlem da shim da kiwei pat ki lad ban pynduh ia katei ka jingioh jingbit jong katei ka company, kan leit ujor syndon sha ka NGT, ong U bah Shaniahlang Suchen, President HANM jaintia zone.
Shillong:Ka Akhil Bharatiya Vidyarthi Parishad (ABVP), ka la phah ia ka dorkhas sha u myntri ka koit ka khiah ka sorkar India, ban iakren halor ka jing rung klass ki samla pule, na India bad kiba la dep shah injek, da u covaxin bad nangta sa kito ki bym pat dap 18 snem bad kiba leit pule sha ki University kiba leit shabar jong ka Ri.
Ka ABVP, ha ka dorkhas sha U Dr.Harsh Vardhan, mytri ka koit ka khiah, ka pynsngew ba ki don bun ki samla pule kiba na India, kiba leit pule sha USA bad sha ki ri Europe, ki shim, ba ia kito kiba la dep injek ruh, kum ki bym pat dep injek satia.
La shim ba katei ka jingjia, ka dei kaba ktah bha ia ki samla pule kiba na India bad la ong ba ka dawai covaxin, ka la iathuh ba ka dei kaba trei kam haduh 78 percent, ha ka jing iada ia katei ka khlam bad la ong shuh shuh ba ki stad doktor na kylleng pyrthei, ba kynthup ia U Dr.Anthony Fauci, Chief Medical Advisor jong ka White House, u iathuh ba u covaxin, u dei uba trei kam, ha ki 617 jait ki jingpang corona virus.
Katei ka seng, ka sngew namarkata, ba katei ka jingleit pule jongki sha America lane sha Bilat, kan lah ban ktah ia ki, ha kaba kin lah ban duh ia ka jingpule, namar ba la bthah ia ki, ba kin hap ban injek biang.
U Sushri Nidhi Tripathi, National General Secretary, ka ABVP, ula kyrpad ia u myntri ka koit ka khiah, ba un peit noh ia katei ka jingeh jong ki samla pule, kiba leit pule shabar bad ban iakren bad ka World Health Organisation (WHO), lem bad kiwei de ki seng, kiba don bynta ha katei ka kam iada na ka jingpang corona.
Shillong:Ka seng JSU hadien ba ka lah kynduh ia u DC bad ki lah ioh ia ka jing pynshai ba kadei ka Meghalaya Pollution Control Board, kaba ai bor da ka jingthoh ban pynioh Environmental Clearance ia ka Star Cement na ka MoEF&CC.Ka seng JSU hadien ba ka lah wad bniah bha ka lap bad shem ba dei lyngba u Member Secretary ka Meghalaya State Pollution Control Board ba ai bor da ka jingthoh sha ka Ministry of Environ ment,Forest & Climate Change ban (MoEF&CC) pynioh ia ka Environmental Clearance ia ka Star Cement.
Ka seng hadien ka lah buh por hapoh 24 kynta ban pynshai u DC ka East Jaintia Hills District ba ka shithi kaba lah thoh da u Member Secretary, ka dei ha ka 3 tarik u March,2020 sha ka MoEF&CC bad sha u DC ka East Jaintia Hills District bad ha kane ka shithi lah thoh shai ba ka lah don ka jingpulom ka Public hearing lah ar sien arwat bad une u heh ka MSPCB u lah kyrpad ban iaid lait noh na ka Public Hearing na ka MoEF&CC bad pynrung ne ban pyndonkam noh da ka para 7(i) stage 3 clause (v) jong EIA 2006 ban ai lad ia ka Star Cement ban ioh suk ia ka Environmental Clearance khlem da donkam shuh ban pynlong jingpynsgew paidbah lane ka Public Hearing ban tih suk ia u mawshun na Bricyrnot ha ka jaka kaba don ym duna ia ka 42.
O51 hectar ka jingheh.
Ka seng ka buh jingkylli ia u Myntri Rangbah ba kumno um lah ban pynshai hok sha ki paidbah ba ka sorkar ka donkti ban ai bor lyngba ka MSPCB ia ka Star Cement ban ioh EC na ka MoEF&CC na Delhi.
Ka seng ka pynpaw iaka jingbitar ba ka sorkar jylla ka lah leh donbor ban iuh roit ia ka sur u paidbah bad ia ka hok long trai khyndew jong ngi kum ka jaidbynriew ba kyrpang.
Ka seng kam lah ban sngap jar halor kane ka mat namar ka long pyrshah ia ka hok long trai kyndew bad iuh roit iaka iktiar ba lah pynkhamti ha ngi lyngba ka 6 schedule jong ka Autonomous District Council.
Ka seng ka lah buh jingkylli ia ka JHADC ba kumno ki sngap jar halor kane la phang bad kumno ka shnong Brichyrnot ka ioh bor ban ai NOC khlem da ioh bor na ka JHADC.Shillong:U myntri ka tnad ka koit ka khiah, u Bah Alexander L Hek u la pynshai ba ka jingkyntu jong ka sorkar ia ki nongshong dukan ba ki dei ban ioh injek covid, ka dei ban iada ia ki na ka jingpang Covid -19.
Haba ia kren bad ki lad pathai khubor, u bah Hek u la ong ba ka jingphah ban ai injek, ia ki nongshong dukan ka long ban iada ialade bad kumjuh ia kiwei ruh na ka jing iabit u khniang jingpang.
“Ki nongshong dukan ki donkam bha ban ioh vaccine, namar ba ki dei ki briew kiba ia kynduh briew bun tam ha ki dukan jong ki bad lada ki shim ia kane ka vaccine kan iada ia ki na ka jingpynsaphriang bad ka jingiabit ka ne ka jingpang"u la ong.
U Myntri ka tnad u la pynshai ba ka jingpynmih ia ka jingbthah na ka liang jong ka ophis u Deputy Commissioner ka West Khasi Hill District halor ban ai buskit 10,000 tyngka ia kiba la dep ai injek, baroh 2 sien, ka dei ka jingbthah na kane ka ophis ym na ka sorkar.
U bah Hek u la ong “Kane ka jingbthah ka dei ka ba la pynmih na ka ophis u DC,ym na ka sorkar bad kane ka long kum ka sienjam ban pynshlur ia ki nongshong shnong kane ka thain ba kin mih sha khmat ban ai vaccine ia lade".
Ko bah Hek, iathuh lem ma phi where is this virus originated and have u translucent this virus…it’s nearly 2 yrs no one nor the WHO ha come up with this ans.
We have seen a lot of pandemics and kn the origin of the virus originated, but not the covid 19.
Shillong:Ha ka 16 tarik u bnai Jylliew 2021, la sakhi ia ka jingleit jong ki spah ngut ki nongdie dukan bad ki nongshong dukan ha Iewduh kiba la leit ban ai ia ka dawai injek tika hadien ba ka ophis jong u Syiem Mylliem bad ka ophis jong ka Deputy Commissioner jong ka East Khasi Hills District ka la bthah ia baroh ki nongshong die dukan ha Iewduh ba kin mih shakhmat ban ai ia katei ka dawai tika, ha shwa ba kin ioh biang ka lad ban plie ia ki dukan ki jong ki mynta ka taiew khnang ba kan long ka lad jingiada na ka bynta ka jong ki hi.
Ia katei ka jingai tika la pynlong ha thanat pulit jong ka Syiem Mylliem kaba don ha khlieh Iewduh.
Haba khmih ia ki nongwan ai ia katei ka tika la iohi ba bun na kine ki nongshong dukan kim dei satia ki Khasi.
Haba kren sha ki lad pathai khubor, u Bah MB Kharlukhi bad U Bah K Langstieh, ki myntri jong ka Hima Mylliem ki la ong ba wat la mynta ka sngi kadei ka sngi kaba nyngkong eh ba ki la sdang ia katei ka jingai tika hynrei ka la long pat kaba seisoh namar ba bun ki nongshong Iew kiba shong hajan jong ka Iewduh ki la noh sha katei ka jaka ban ai ia katei ka tika bad na ka liang jong u Syiem u ngeit skhem ba ha ki sngi kiba dang bud kin sa dang ia mih shakhmat ban ai ia kane ka tika.
Shuh shuh u Syiem u la ong ruh ba ia katei ka jaka ban ai dawai tika yn buh beit ha katei hi ka jaka hadien ba ki la dep ban kyrpad ia ka DC bad u la ong ruh ba ha ka 18 tarik mynta ka taiew yn shah ban plie noh ia ki dukan ha Iew hynrei ki hap pat ban plie katkum ka jingpyniaid da ki odd bad even nombar.
Na ka liang ka Hima ka kyntu ruh ia ki nongshong die dukan baroh ba kin wan shakhmat ban ai ia ka dawai tika da ka mon laitluid ka jong ki bad lada kim ai ruh kim dei satia ban ong ia kiwei ruh ban bud ia ki bad ka Hima ka kyntu ruh ia baroh ki nongshong die dukan ba kin bud thik pa thik ia ki kyndon ba la bthah da ka sorkar jylla kata ban deng ia ki jingda khmut da khmat, ban sait ki kti jong ki bad ban ia ieng jngai iwei na iwei pat khnang ba lada la plie ia ka Iew yn plie beit noh ia ka shilynter bad ym donkam shuh ban khang bad lada kim kohnguh pat ia ki jingbthah ba la bthah lada khang biang ka Iew ka jingeh kan long ia ki hi hadien habud.
Shillong:U Myntri ka tnad koit ka khiah, u bah Alexander L Hek u la ia thuh ba tang hapoh 14 bnai haduh 17 ngut ki khynnah, ki la khlad bad kumba 5101 ngut ki khyllung khynnah kiba la ngat ha ka jingpang Covid -19 ha ka jylla.
Haba ia kren bad ki lad pathai khubor u bah Hek u la iathuh ba naduh ba sdang ka khlam ha ka jylla, ha u bnai Iaiong 2020 haduh mynta u bnai Jylliew 2021, ki khyllung khynnah ki ba 14 snem ka rta shapoh kiba la ngat ha ka jingpang Covid ki long 5101 ngut bad 17 ngut ki ba la khlad na kane ka jingpang.
Na ka liang u bah Hek, u la iathuh ba ka sorkar ka la pynkhreh ban pynkhlain ia ki jaka sumar ia ki khyllung khynnah ha ki lai tylli ki District kata ha Shillong, ha Tura bad ha Jowai.
U bah Hek u la pyntip ruh ba haduh mynta ha ka jylla ym pat ioh kano kano ka jingtip halor ka jingia bit ia ka jingpang Covid ia ki khyllung kiba dang shu kha.
U bah Hek u la ong ruh “Lada wan ka bynta ba lai jong ki khyllung kum ba ngi ioh i mynta kane ka khlam kan ym ktah kyrpang tang ia ki khyllung khynnah hynrei kan ktah jur lang ia baroh, kumta nga kyntu ia ki briew ba ki dei ban sumarbad ban iada ia lade.
"Halor ka jingweng ia ka jingpakhang u bah Hek, u la ong ba halor kane, man ka sngi, la ju pynlong ia ka jingialang bad la aiti ha u Symbud myntri rangbah bad u Myntri rangbah ban shim ia ka rai halor kane ka bynta.
Ha kaba iadei bad ka injek, u bah Hek u la pyntip ba mynta ha ka jylla dang don ki dawai bad ka jingai dawai, ka dang iaid sha shait shait bad u la iathuh ruh ba ha kine ki khyndiat sngi ki 60,000 tylli ki dawai, kiba la thied da ka sorkar jylla kin sa poi noh shen.
Shillong:Hadien ba la mih ki khubor jingpynrem na kiba bun ki kynhun pyrshah ia ka Sorkar Jylla, namar ka jingbym lah ban siew bainong jong ka ia ki nongtrei ka Asha la bun bnai mynta, ha kaba kine ki nongtrei kiba don hapoh ka shatri jong ka Meghalaya Asha Wor kers Union (MAWU) ki la byrngem ruh da kawei ka sur ba lada ka Sorkar Jylla, kam lah ban siew ia ka bainong ka jong ki hapoh ka shitaiew kin pynlong ka jingsangeh treikam kaba khlem buh por.
Ia kane la pynbna da u Myntri ka koit ka khiah jong ka jylla, u Bah AL Hek ha kaba u la iathuh ba na ka liang jong ka tnad ka pla tyngka ka Sorkar Jylla ka la pyllait ia kane ka bainong jong ki nongtrei Asha kaba long 1000 tyngka shibnai bad la dep ban pyllait bad kiba bun ki jaka ki la dep ban ioh bad ki don pat ki bym pat shym la ioh ia katei ka pisa bad na ka liang ka tnad kan sa ialeh ban pynpoi noh ha kine ki sngi ki ban dang wan bad na ka liang utei u Myntri u la ong ruh ba ia ka daw ka jingslem jong katei ka bainong um lah satia ban batai.
Wow Ka Ba ibein kumno ki lah ban im.
Hato phi ju mutdur ba u sohpieng, un remdor, la kumba rem dor ka ksiar.
Hynrei, la iathuh ba ki sohpieng Miyazaki, ki dei kiba remdor tam ha ka pyrthei bad ki shongdor ₹2.70 lak shi kilogram, ha ka dor iew jong ka pyrthei, ong ka khubor na Japan.
Ki arngut shi tnga, ka  Rani bad U Sankalp Parihar, ki la thung ar tynrai, ki dieng sohpieng khyndiat snem mynshwa, ha ka kper jongki, ha Jabalpur ha Madhya Pradesh.
Kitei ki sohpieng, ki kham pher ka dur met bad ki sla jongki bad wat ki soh jongki, hynrei, haba la wad bniah, la lap ba ki dei  ki sohpieng Japanese Miyazaki.
Ki sohpieng Miyazaki, ki dei kiba rem dor tam ha ka pyrthei, kiba shongdor  ₹2.70 lak shi kilo.
La iathuh da U Parihar, ba ha u snem, ba ladep, ki la shah tuh noh ia kitei ki sohpieng, hadien ba la don kiba tip, ba ki dei kiba remdor shi katdei, hynrei u dieng te u dang don haduh mynta ruh.
Mynta u snem, ki la buh saw ngut ki nongap pahara ia utei u dieng soh bad hynriew tylli ki ksew beh, ban pahara bha ia kitei ki dieng sohpieng baroh 24 kynta, ong ka khubor jong ka Hindustan Times.
Kitei ki sohpieng, ki dei ruh kiba la tip, da ka kyrteng kum ki pylleng jong ka sngi.
U Parihar, u iathuh ba  khyndiat snem mynshwa, ula leit sha Chennai, ban thied ia katto katne ki symbai dieng, hynrei hapoh rel, u la ia kynduh ia uwei u nongdie symbai dieng sohpieng.
“U tyrwa ianga ia kine ki symbai sohpieng bad u da bthah ruh, ba nga dei ban sumar, kumba sumar khun.
Ngi la thung, khlem da tip, ia ki sohpieng aiu, ki ban mih na utei u dieng".
“Ha u snem ba ladep, ki la sdang ban mih soh, hynrei ki soh jongki, ki dei kiba pher shibun, na kiwei pat, namar ba ngam tip ia ki kyrteng jongki, kumta nga ai kyrteng noh ia utei u dieng soh ha ka kyrteng jong ka kmie jongnga, ka Damini".
Ka Rani, ka iathuh ba ki nongrep sohpieng, ki tyrwa ban thied noh ia  ₹21,000 uwei u sohpieng bad uwei u nongshna ksiar na Mumbai, u tyrwa ban thied, katba ki khlieh dor kitei ki tiar, hynrei ki la rai ban nym dei, hynrei, kin iai thung, ban nang pynbun tynrai ia kitei ki dieng soh.
U RS Katara, joint director ka tnat  horticulture, ka Madhya Pradesh, u iathuh ba kitei ki soh, ki da bang shisha ban bam bad ki dei ruh, ki bym ju don satia ha India bad kumta, ki rem dor bha.
Shillong:Kiba iap corona ha ka sngi balang, ha ka jylla, ki long ka Wesiba N Marak (4), Achak Jangegre, na East Garo hills, ka Sima Medhi (42), na Rynjah RR Colony, nangta ka Lihmon Kynti Rajee (48), na Mawlai Mawroh, ha kaba la leit rah ia kaba la iap lypa sha Robert Hospital, ka kong Makwilda Nongrum (86) na Rynjah Rngi, kaba khlad ha iing.
U bah Khrod Kharkongngor (85), na Upper Lumparing, uba iap ha iing, nangta ka kong Klot Pathaw (54) na Nongthliew, nangta U Bobby Singh Kharkongngor (51), na Nongthymmai bad ka kong Ioibon Kharumnuid (86), na Lumsohphoh, Nongthymmai.
Ka jingshah hikai ka long kaba donkam eh haduh katta katta ia ki briew namar khlem ka jingshah hikai ngin nym lah ban poi sha ka thong ha ka jingim jong ngi ki briew.
Haba iakren halor kane ka mat, ki don shibun bad kan jrong ruh ban batai ia ki jinghikai (training) bapher bapher la ha ka jong ka jong ka lain.
Kum ban shu ai nuksa, u khynnah skul, u shipai, u ba trei ha ki company bad shibun kiwei pat ki nuksa ha kaba ym lah ban jer kyrteng lut hangne ba ki briew ki donkam ia ki jingshah hikai.
Kaei kaei baroh ka sdang na iing (charity begins at home).
Ngi shait iohsngew bha ia kine ki kyntien ba lada ngim lah ban sdang shuwa na iing, kaba eh than ban sdang shabar.
Ki khun kiba kohnguh ki sdang shuwa na iing da kaba pyni ia ka jingkohnguh na ki kmie ki kpa jong ki.
Kine ki jingshah kikai na iing ki long kum ki training ban pynwandur ia ngi ha ka longbriew manbriew ne khamtam eh ha ka jinglong ba kynja mynsiem.
Haba ngi phai na ka Bible, U Jisu U hikai bha ia la ki synran ban trei ia ka kam jong U Blei bad khamtam ban jop ia ki mynsiem sha ka jingpynim.
U ju don ryngkat hajan hajan ban ai jinghikai (training) ia ki bad hashuwa ba Un kiew noh sha bneng, nyngkong U phah ban sdang ialap na Jerusalem bad kumta ter ter.
Ka Jerusalem ka dei ka iing jong nga bad jong phi kum ki khun Khristan ban sdang ia kiei kiei na iing (kumba la batai haneng).
Haba ngi shah hikai, ngi donkam bha ban sngap ia kiba hikai ia ngi namar ki long kiba la sngewthuh bad kiba la iaid lyngba ruh.
Kum ka jinglong Khristan ngi don ha ka madan thma kaba kynja mynsiem (Spiritual Warfare) pyrshah ia ki bor jong ka jingdum bad ki bor jong u soitan.
Ka thma ka ialeh ia ngi man la ka sngi, khlem shongthait ban pyntlot ia ngi.
Haba ngi phai na ka Bible, ngi ainguh ia U Blei ba u David kum u Syiem ha kito kito por u la jop ia ki thma pyrshah ia ki nongshun jong u.
U dei U Blei Uba la iarap bad hikai ia u ban ialeh thma.
U don ki atiar bad ki kynhun shipai kiba khlain hynrei u shaniah ha ka jinghikai jong U Blei ban ialeh thma.
Lok baieid ha U Trai Jisu, ngi ruh ngi donkam ba U Blei Un hikai ia ngi ban ialehthma bad ban ym shaniah ha la ka jingstad ne jingkhlain lajong.
To ngin phai sha U uba lah ban hikai kumba U Jisu U ong ia la ki synran ha ka Gospel katkum u Mathaios 11:29 (to hikai ruh na nga…).
U David ha ka Salm kaba 144:1, u ong kumne “Long ba la kyrkhu ia U Trai u mawsiang jong nga, uba hikai ia ki kti jong nga ia ka thma, bad ia ki shynriahti jong nga ban ialeh".
Ai ba U Blei Un ai ka jingstad bad ka jingshemphang ban ialeh ia ki thma kiba ngi ia kynduh ha la ka jong ka jong ka jingshem jong ngi.
U Blei Un Kyrkhu, Amen.
Ha kine ki khyndiat sngi ba la dep, ka sorkar ka la pynmih ki jait pa ki jait ki hukum kiba nang pynkulmar shuh shuh thlim ia ki paidbah.
Ia ka bym mon ne kwah ki paidbah,kum ia kata lei lei ki bor sorkar ki mut ban pynbor(forced) khnang ia ki paidbah ban leh.
Hynrei ia kaba kwah bad angnud pat ki paidbah,kum ia kata pynban horkit hordang ka khang bad mana tyngeh.
Kum kata ka sorkar ka dei ka sorkar pyrshah ia ka mon u paidbah(anti-democracy).
Kam dei shuh ka sorkar u paidbah ia u paidbah na ka bynta u paidbah.
Napdeng kiba bun ki hukum ba la pynmih ka sorkar dangshen,kawei na kita ka dei kaba shu pynbor beit(force)ia ki paidbah solonsar ban ai tika(vaccination) ia ki bym mon ne pdiang ruh ka sorkar ka la pynkhreh beit ban leh da ka bor naphang lin da ka bor sorkar.
Ha ka jingshisha,ka ri India ka dei ka synshar paidbah(democracy) Ka jylla Meghalaya lei lei ki ong ba ka dei ka thymmei ne ka tynrai jong ka synshar paidbah(origin of democracy).
Ha ri India,ka Riti Synshar(constitution) kalong ka ain kaba ha khlieh duh(supreme law of the land)la ia ka bor sorkar ne ka ing bishar ruh kumjuh.
Ka Hok Tynrai(Fundamental Rights) jong ki nong shong shnong la pynkhamti da ka constitution ha ka lynnong kaba lai(chapter -III) jong ka Indian constitution.
Kane ka Fundamental Rights ka la aibor bad pynkhamti(guranteed( ia baroh ki nongshong shnong ba kin don ka hok laitluid la ka long marwei marwei ne shu met shi met(indiviual),ka jinglailluid ha ka niam ne jingngeit ne mane Blei,ka hok laitluit ha ka kren ka khana,ka pyrkhat ka pyrdain,ka trei ka ktah(profession) ne ka kam ka jam bad ka kamai kajih nalor bun kiwei pat.
Tang lada la pynbna emergency ha ri India ne ha kano kano ka jylla ba ki bor sorkar ki lah ban pynsahngeh shipor(suspend)ia ka fundamental Rights jong ki nongshong shnong.
Ka (late)Indira Gandhi ka la pynbna Emergency ha ri India ha u snem 1977 bad ka la sdang ban ai hukum ban ai inject ne ai tika naphang lin ban pyn lyngki ne pynduh khun ba la bun briew palat hynrei kane ka jingleh jubor jongka ka la ioh mad ia u soh uba kthang da kaba rem kput ha ka General Electiion 1977 sha ka dorbar bah ka parliament.
Ka dei ka sien ba nyngkong eh ba la pynlong sorkar(installed) da ka sorkar bym dei Congress(non Congress govt) ha ri India.
Hynrei hadien pat ka la sngewthuh pat(realised) ia ka jingbakla bad babe ia ka rukom pyrkhat ne pyndonkam bakla ia ka bor sorkar pyrshah ia ka Hok Tynrai(fundamental rights) ki nongshong shnong bad ka la pan map noh ban nym mlien shuh ban shu iuhroit ia ka hok longbriew man briew bad ka sa wan phai biang kum ka Prime Minister ka ri India sa shisien pat haduh ba kan da shah siat iap ha la u jong nongiada ne pulit ap ing lajong(home security) ha u snem 1984.
Ka jingpynmih hukum ki bor sorkar ban shu ai inject naphang lin da ka bor(forced)ia baroh ki nongshong shnong ka bakla shibun.
Kane ym dang ba ka sorkar ka pynkhein bad iuhroit ia ka Hok longbriew man briew hynrei ka khniot ruh ia ka Hok Tynrai jong ki nongshong shnong ki bym mon ne bym treh ban leh kumta.
Lada la ai hukum lei ba ki bym shah inject ym shah shuh ban leit iew leit hat,ym shah shuh ban shong dukan,ym shah shuh ban niah kali,ym shah shuh ban leit trei kam ha ki office ne jaka treikam jingki,kata lei lei ka la long ka kam kaba la shyrkhei bad triem palat(draconian act).
Lada ka jinglong ka donkam haduh katta,kata,ia ka Meghalaya dei ban pynbna ne declare shwa noh da ka ri synshar donbor ne ka dictatorship ne tyrany ne autocracy state khnang ba ki jingiakhih paidbah kin ap ne sdang noh lypa kumba jia ha ri Mynmar,Afghanistan ne Pakistan ha kito ki por,ne ka ri China ne Korea kaba ju mlien beit ban shu leh donbor bad thombor beit da ki bor sorkar katba mon ban pynlong mraw ia ki nongshong shnong baroh.
Lada naduh dangrit ha skul bad college la hikai bniah ia ki khynnah pule ban kin tip bad sngewthuh shai bha ban tyngkai bad iada ia ki Hok tynrai(all rights are to be reserved/preserved),kumno pat kat ka kyrdan MCS, IAS,kiba long ki expert jong ka democracy bad ka administration kim sngewthuh pynban bad pyndonkam bakla ban bein(misused of power and exploit) da kaba iuhroit ia ka hok ki nongshong shnong ka ri jongngi.
Dei hangne kein ba u myllung Soso Tham u thoh ba ‘la kyllut bad matlah pynban kiba stad’.
Kan sa poi ka por te,kumba ong ki riew paidbah ba lada ka state goverment ka shu long niangkohnguh sah kumne shi kumne ia ki bor Delhi khlem don ka bor ne iktiar na state lajong,(no state power),kan sa poi ka por ba ka Delhi kan sa pynmih hukum noh shisha ym tang ia kata ka jingtih mawshun,tih dewiong ne tih maw hynrei kan knieh lut ia baroh ki hok longtrai jongngi ki riewlum rit paid bad ngin sa kylla long mraw noh ha la ka jong ka ri namar ym don shuh kata ka jinglaitluit ha la ri la jong hynrei ban bein bad leh bein pynban da ki nongsynshar bad ki briew lajong.
Shen, kam slem shuh ba ka Delhi kan sa pynlong ain noh shisha ia ain Uniform Civil Code ban pynlong noh ia ka ri India tang kawei ka ri,tang kawei ka niam,tang kawei ka ktien ha baroh kawei ka ri kaba dang sahteng mynta ban pass ha Parliament.
Namarkata, pyndonkam hok ia la ka sap ka phong bad ka jingnang jingtip ban iada ia ker pyrshah ia ka jingban bein bankhoh ia ka hok u paidbah ym ban long ki nongshun ne nongshim kabu pynban pyrshah ia ka hok ki paidbah.
Kynmaw bha,ka rai u paidbah ka dei ka rai u Blei.
Lada phi mut ban leh bein ia kiba tlot phin liem ha kiba kham khlain.
Man la ka kam ba phi leh, la kaba sniew ne kaba bha, ka don la ka nongkylliang.
(in every action there is an equal an opposite reaction).
Uba rit ruh u don la ka jong ka kylla, lada phi leh bein ia u, ka long kaba triem ynda u la khie thiah.
Phi dang don ha ka bor ne ka shuki phi lah ban leh bor katba mon tangba dei ruh ban kynmaw bha ba, ynda la sloit ia ka iktiar wat u syiem ruh u kylla riew madan.
Shillong: U Sub-Divisional Officer (Supply), Sohra Civil Sub-Division, Sohra, u pyntip ba ia u khaw reshon, la dep pyllait ban sam paidbah, ha kaba dei ban sam 35 kilo ia kawei ka card reshon bad ba dei ban siew na ka bynta T.3 shi kilo na bynta kiba dei ha ka kyrdan AAY,  5 kilo shi khlieh, ha ka dor T.3 shi kilo, ia kiba ki  PHH bad sa  7.215 kilo kawei ka card, ha ka dor ba la buh da ka  Vigilance Committee bad kaba dei ban long ym palat ia ka T.15 shi kilo, ia kiba dei ki  Non-NFSA card, na ka bynta U Jylliew, 2021.
La iathuh shuh shuh, ba nalor katei ka bha, la pyllait ia u khaw sa 5 kilo, ban shu ai ei, na ka bynta shi khlieh, uba dei na ka skhim  Prime Minister Garib Kalyan Aana Yojana (PMGKAY).
La bthah ia ki nongsam khaw bad kumjuh ia ki trai jaka ruh, ba kin da bat ia ki kyndon jong ka koit ka khiah, da kaba ia jngai, ban deng mask bad kiwei ki jingiada.
Shillong: Mynta ka sngi, la ioh tam ia kawei ka met iap na ka par dewiong ha Krem Ule, ha Umpleng.
La iathuh ba sa kawei ka met iap, yn sei lashai ka sngi.
Tang shi kyntien U CRISTIANO RONALDO, ka kompeni Coca Cola, ka la duh nong haduh  $4BILLION lane 29,000 klur tyngka bad katei ka dei, na ka jingkren jongu, ha ki kotkhubor ha ka Lah Sngi U Blei.
U Ronaldo, ha ka sngi nyngkong,  haba iakren bad ki kotkhubor, ula weng noh ia ar tylli ki bitor jong u jingdih coca cola, na ka miej kaba la buh ha khmat jongu bad u da ong “Dih da ka um".
Katei ka jingkren, ka la pyn ngiah ia ia kitei kiba don hangtei bad ia u paidlang jong ka pyrthei, uba ia peit ia katei ka jingkren jong U Ronaldo, ba kin dih coca cola.
Tang na katei ka jingkren, ka kamai jong u coca cola, ka hiar na ka  $56.10 (£39.80) sha ka $55.22 (£39.19) bad ha katei ka sngi, ka jingdie ia utei u jingdih ka hiar da 1.6 percent, kaba poi ha ka pisa sha ka  $55.44 (£39.38).
Ka kompeni Coke, ha ka jing pynmih khubor, ka la jubab ia ka jingkren U Ronaldo, da kaba ong ba uwei pa uwei u don ia la ka jong ka jingbang ban dih bad ba ym dei baroh ki briew, ki don ia kajuh ka jingbang.
U nongkren, u ong shuh shuh “Ia ki nong ialehkai la tyrwa ia ka um, nangta ia ka umsoh coca cola bad ka  Coca-Cola ka bym don shini, ha ka por ba ki poi ha ka jaka iakren bad ki kotkhubor".
U Ronaldo, 36, u dei uba kiar bha na ka jingbam ba don shini, uba jied bha ia ki jingbam jongu bad u ju sum bad pynkhuid ia ka met lajong, haduh hynriew sien ha ka shisngi.
Shillong: Kiba ioh pang thymmai mynta ka sngi, ki long 495 ngut bad kiba jem ki long 453ngut.
Kiba iap, ki long 8ngut.
Kiba dang don ha ka jingpang, ki long 4,464ngut bad kiba iap baroh, ki la poi sha ka 758ngut.
Ka East Khasi hills, ka don 122ngut bad ka West Garo hills, ka don 74ngut.
Ka Riti Synshar ka Ri ka ong ba ka kamram ba kongsan tam ka sorkar ka long ban khmih ia ka bha ka miat u paidbah bad kumjuh ban pynbiang ia ki lad ai jingsumar naka bynta baroh.
Ka Sorkar ka dei ban iada ia ka Hok ban im bad jinglaitluid jong iwei pa iwei i nongshongshnong katkum ka jingmut ba la thoh ïa kata ka Hok.
Hynrei, lada ngi phai khmat sha ka jinglong jingman kaba mynta, ngi kum ki nongshong shnong ka jylla ngi don ha ka por jong ka jingduh jingkyrmen bad ka jingbym shaniah ia ka rukom treikam kaba dkhoh kane ka sorkar: baroh ki kam ki la nang kham sniew bad ym i don ka jingkyrmen lada ngi phai sha baroh ki liang.
Ka daw bah ka long ka jingbiej bad ka jingrhah ba ngi la bakla ban jied ia ki briew ki ban shong ha ka shuki bad ngi la la ailad ruh ba kin lute bad tuh da kaba suk.
Ki don ki riewsain pyrthei kiba la rung sha ka kam sain pyrthei da kaba hiar pateng bad bun napdeng jong ki dei ki heh spah lane ki nongkhaii; Ki don katto katne ngut kiba shu hun ban shu shah ialam ha ki nongialam kiba don bor (moguls) bad ban im da kaba pdiang ban ioh bhah ia kaei kaba la tam kyntait.
Ngi sngewthuh ba ka kam kaba kongsan tam jong kane ka sorkar kam dei ban wanrah ia ka roi ka par lane ban pyrkhat ia ka bha ka miat u paidbah, hynrei ka long kaba shai ba ka thong ka long ban pyniaid sha khmat ia ki kam beaiñ jong ki briew kiba bei pisa ia ki kam jong ki bad kumjuh kiba pyndap ia ka pla jong ki.
Ki pyrshang ban leh kum bym iohi ia baroh ki kam beain lada ka long ka jingtih bad jingkhaii dewiong beain, ka jingailad ban treikam ia ki coke factory kiba beain bad ka jingai ki kam kontrak khlem da iaid katkum ki kyndon ia katto katne ngut kiba pyndap ia ka pla tyngka jong ki.
Sa tang shi snem ngin jam sha ka jingdap 50 snem ka jingioh jylla lajong, hynrei haduh mynta ngim pat lah ban pynbiet wat tang ia u pud u sam ruh.
Ka jingkyntur pud beain sha ki jaka kiba hap hapoh u pud u sam ka jylla bad kumjuh ka jingshah thombor ki paidbah kiba sah ha ki jaka khappud ka dang iai bteng haduh mynta.
Dang shen ka la don ka jingpyrshang ban wanrah iaka jingsngewthuh bakla bad kaba la wanrah ia ka jingkulmar ha ki jaka khappud bad ka Karbi Anglong, Assam.
Hynrei, kane ka sorkar ka khlem shym leh eiei lait noh ban phah ia ki katto katne ngut ki heh ophisar ban tohkit ia kane ka jingjia.
Hynrei, ngim dei ban sngewphylla ia ka jingbym shimkhia kane ka sorkar bad ngi lah ban khmih lynti ban iohi ba kan mih sa ka Block III ha kine ki por ban wan.
Ka jingjia kaba pynjah burom kaba dang shen ha kaba ki pulit ka Assam ki la ioh ban kurup shi lak tylli ki byrni khaw jong ka FCI kiba dei ban sam sha ki longiing kiba duk ka jylla napoh kawei ka warehouse u riewshimet ha Assam.
Na kiei ki jingtip kiba la lah ban lum halor kane ka kam, ngi suba ba u briew u ban don kti ha kane ka kam u dei u paralok u ba iajan tam bad ka iing ka sem jong u Myntri Rangbah ka jylla, u Conrad K.Sangma.
Une u rangbah u la ioh ia ka kam na ka bynta ban pynmih bad ban sam ia u khaw u ba la mang lyngba ka National Food Security Act (NFSA) hapoh ka jylla hynrei ki don tang katto katne ngut kiba tip ia kane.
Hynrei, ym pat iohsngew eiei na ka liang ka sorkar ba kan kren halor kane ka kam lait not tang ka jingpynshai kaba shi sla na ka tnat Social Welfare bad ka jingpynbna ia ka jingtohkit ha kaba iadei bad kane ka kam.
Kane ka long kawei na kiba bun tylli ki jingtohkit kiba ka sorkar ka la thung bad ym don ba tip kaei kaba la jia halor kine ki jingtohkit.
Haba phai khmat sha ka khlam jingpang, ngim pat ju iohi kum kane ka sorkar kaba iai pynkynmaw ia ki paidbah ia kaei kaba ki donkam ban leh ha kum kane ka por jong ka jingeh kaba la long ka daw bah ban hap pynjari biang ia ka jingkhangdam.
Kane ka pyni ia ka jingkut jingmut jong ka sorkar ban iakhun pyrshah ia kane ka khlam jingpang.
Hynrei, ka rukom treikam ki tnat sorkar ka pyni shai ia ka jingkheinsting kaba la long ka dawbah kaba kongsan ka la pynkiew ia ka jingbun ki briew kiba ioh ia une u khniang jingpang Covid-19 hapoh ka jylla bad ki jingdkoh ha ka liang ka rukom treikam ka sorkar ki bym lah shuh ban niew.
Mynta ngi sngewthuh ba kane ka jingkhangdam ka iarap ia ka sorkar ban iada ialade na ka jingshah kynthoh ha kiba bun ki ishu lada ka long ka MeECL, CAB, ILP, ka tulop ki nonghikai, ka jingpynkynriah ia ka Them Metor, ka jinghiar ka tnat pule puthi bad kiwei kiwei bad ka jignshisha ka long ba kane ka jingkhangdam kam dei ban iada na ka jingsaphriang ka khlam jingpang.
Ha ka jaka ban sngewkhia halor kine ki ishu kiba kongsan, ngi iohi pynban ba ki briew jong ka sorkar ki pyrshang ban pyndep ia ka jingpyntrei ia ki kam lajong bad ban thied ia ki jaka puta bad ki iing ki sem hapdeng sor bad wat ban kam trai ia ki par dewiong kiba dei jong ki briew kiba ialam ia kane ka sorkar.
Lada ia kine ki kam beain la kyrshan pyllein pyllein da ka sorkar MDA, ka jingma ka long ba ngi lah ban duh noh ia ka jingithuh tang ha ki por ba khyndiat bad ngin sa shah pyniaid ha ki mafia, ki briew kiba iadei ba ki politician bad kumjuh ha ki heh ophisar kiba mane ia ki.
Ngi sngewbitar halor ka jingbymlah treikam jong kane ka sorkar bad ki kam bamsap ha baroh ki liang.
Ngi donkam ia ka jingiakhih paidbah kaba tyngeh ban wanrah biang ia ka burom jong ka jylla kaba lah jah.
Ngi la iohi lypa ia ki dak ki shin jong ka jingkhein sting, ka jingbym trei hok bad jingrhah ka Sorkar MDA kaba lah ban pynkhyllem ia ka sorkar na ka daw ki kam bam sap bad ki kam lute.
Ki lah ban pynkylla kyrteng ialade kum ka Meghalaya Demonic Alliance kaba da iahap shishaKhublei Shibun uba burom iaphi.
BENGALURU: Ki don kiba kam ha ki khyndiat sngi ba ladep, ba ki met jongki, ki kylla magnet, hadien ba ki la shah injek dawa iada corona bad kitei kiba kam, ki dei na  Gujarat, Maharashtra, Udupi; hynrei mynta, ka don sa kawei pat kaba na  Bellandur jong ka nongbah Bengaluru, ha kaba ka kam, ba ka met jongka, ka la don magnet, haden ba ka la dep shah injek dawai iada covid.
Ka Jyothi Gowda, ka shah injek nyngkong, da u  Covaxin, ha ka 26tarik Iaiong bad ha ka sien ba ar, ha ka 29tarik Jymmang.
“Hadien, ba nga iohi, ia ki khubor, kiba jia ha North India, nga pyrshang kai ialade, ban pyndei da ki tiar ha ka kti jongnga bad haba nga pyrshang da ki shabi, ki sahkut syndon ha met jongnga.
Hynrei, kam shym jia satia kumta, ia u lok jongnga, uba shah injek lang ha kajuh ka sngi kum ma nga.
Nga pyrshang haduh 5,6 sien bad ka long hi kumjuh, haba nga buh ha ka kti ka mon jongnga, hynrei kam shym bat satia, haba nga buh ha ka kti ka diang lane ha ki kjat jongnga" ong ka Jyothi, kaba la mad ia ka khieshoh bad ka jingktha ka met, hadien, ba la dep shah injek corona.
Uwei pat u briew, uba na Gujarat, u kam ba ki pisa khutia bad ki siang jyntah, ki sahkut ha ka met jongu bad nangta sa uwei uba na Nasik ha Maharashtra, u kam ba ka met jongka, ka long kum ka maknet, hadien ba ula dep injek arsien bad ka don sa kawei ka jingjia ha Surat, ha kaba ar ngut na kajuh ka long iing, ki lap ba ka met jongki, ka long maknet, mar ia dep injek bad sa uwei u briew, uba na Udupi, u kam ba ki shamoit, ki pisa khutia ki sahkut ha ka met jongu, mar ia dep shah injek dawa corona.
Na ka liang ka  khubor jong ka sorkar India, ka Press Information Bureau, ka kam ba kitei ki dei ki jing kynnoh ki bym shisha satia bad ka ong ruh ba ki dawai injek, kim lah ban pyn kylla magnet ia ka met u briew.
Shillong: Ka Khasi Students’ Union (KSU) Nongtyngur Unit ha kaba nyngkong eh ka pynpaw ia ka jingsngewkhia kaba khraw eh halor ka jingbym kheiñ snep ki Company ban pynbiang ïa ka Network sha ki 5 tylli ki Shnong kiba kynthup ïa ka shnong Nongtyngur, Nongkyndah, Lumwahñiai, Ri-Massar bad Nongeitñiang.
Bad halor kane, ka seng ka la dep ban buh ia ka jingujor sha ki company pynbiang network ha kine ki bnai ba ladep, hynrei haduh mynta ruh naka liang jong ki company kim pat pyni dak ei ei ruh.
Ha ka jingiakren bad uwei na ki nongtrei jong kawei ka company pynbiang network, kata ka dei ka Company Reliance Jio bad la iathuh ba ka jingbym biang network ka dei namar ka jingthut bad ka jingsniew ki bynta jong u tower.
Ha ka juh ka por, ka seng ka la leit jurip bunsien sha ki jaka ba don u network tower bad ban beh kylli na ki nongap pahara bad wat la ka company ka don la ki nongap pahara ia ki network tower, hynrei kaba shem jingeh ka long ba kine ki nongap kim shym la shong la sah hangne bad ia ka Gate ruh ki shu ieh ryngheng bad khlem da khang tala bad ngim shym la iohlad ban iakynduh markhmat.
Hynrei ha ka jingiaipyrshang ban wad jingtip, u nongap pahara u la ai daw ba ki jingeh kiba mih na tei u tower ha Nongkyndah ka long na ka jingbym don Electricity bad don ruh ki tiar ki tar kiba la sniew da ki snem.
Halor kane ka jingeh, ki paidbah khamtam ki Samla pule jong kane ka thaiñ ki la sngew syrtok bad khuslai sah khamtam ha kum kane ka por kaba ki pynlong class lyngba ka juk jingstad ka internet.
Shuh shuh na ka liang ki nongialam ka seng KSU ki lah ïoh ban pyntip la bunsien lyngba ka phone calls sha ki nongtrei ka Company bad ka seng ka lah dep phah ruh ïa ka Complain letter lyngba ka email, hynrei kaba sngewsih pat kalong ba na ka liang ki nongtrei kitei ki Company ki shu ai daw barabor da kumne kumtai bad haduh kat kine ki sngi ruh u tei u Network tower um shym lah satia ban ai ka jingshakri kaba myntoi ïa ki paidbah hynrei ka Company ka lah shu bamklop ei da ki snem ki snem ïa ki Customers jong kitei ki 5 Shnong.
Shillong: Ka ophis jong ka Deputy Commissioner jong ka East Khasi Hills ka la pynmih ia ka hukum ha ka 15 tarik u jylliew 2021, ba ka sorkar lyngba ka ophis jong ka DC Supply EKH kan sdang ban wad ia ki briew kiba duk ba jynjar kum kito ki briew kiba thiah ha surok, kiba tam tin jot, ki nongdie madan, ki bym don iing don sem bad ki thei die met bad kiba duna dkhot met khnang ban lah ban iarap ia ki kum ka jingpynrung kyrteng ba kin ioh bynta ia ka scheme NFSA bad kiwei pat ki jingmyntoi bad ia kane yn leh ha ryngkat ka jingiatreilang bad ki Dorbar Shnong.
Shillong:U myntri rangbah ka jylla u Conrad K Sangma, myn hynnin ka sngi u la kyntait mardor, halor ka jingkynnoh ba ka la don ka jing pyndon kam bakla ia u khaw jong ka tnad Social Welfare.
Haba iakren bad ki lad pathai khubor u myntri rangbah ka jylla, u la ong ba u khaw ba ka jylla Meghalaya ka ioh lyngba ka tnad social welfare ban shna jingbam ban sam lyngba ki Aganwadi ka long 1604 MT bad lada khein sanphew kilo shi byrni ka long 34000 byrni ym shilak byrni, kum ba ki la kem da ki pulit la jylla Assam.
U la pynshai ba ka sorkar ka la dep ioh ia ki jingbam, katkum ka bhah na ka bynta ki lai bnai, kiba la dep ka jingkynnoh ba ka don ka jingpyndon kam bakla ka long ka bym shisha.
Ka jingkynnoh ki seng bhalang, ba ia ka Continental Milkcose PVT Ltd ka la niew beain mynshuwa, kane ka dei kaba bakla, u myntri rangbah ka jylla u la kyntu ia ki seng bhalang bad ki lad pathaikhubor ba kin wad shuwa ia ka jingshisha shuwa ba kin kynthoh.
Halor ka jingkynnoh ba dei ban aiti sha ki kynhun treilang ban shna ia ki jingbam, u myntri rangbah u la ong ba katkum ka lynnong kaba saw, ka ain sam bam ka kren shai ban shalan ba ki sorkar jylla, ki lah ban ai ha kano kano ka kynhun, tangba ki dei ban bud ia ki kyndon ba la buh.
Kane ka Continental Milkcose Ltd ka la tylliat ia kine ki jingbam na ka bynta ka jylla Meghalaya, ka la long mynta la 20 snem bad na ka liang ka sorkar kan pan ka jingpynshai da ka jingthoh na ka kompeni bad kum juh na ki pulit Assam.
Ka jingkynnoh ba u khaw ba la kurup ki pulit Assam dei na ka bhah NSFA bad ka bhah ban sam na ka bhah jong ka COVID-19 ka long ka bym shisha, namar ka sorkar Meghalaya ka la dep sei ia u khaw jong u bnai Jylliew ba dei na ka NSFA.Shillong:U Myntri rangbah ka jylla u Conrad K Sangma u la iathuh ba ki shipai um (Navy) bad kumjuh kiwei ki team kiba la don ha ka pardewiong ha ka shnong Umpleng ki trei shitom miet bad sngi ban lah bam sei noh ia ki briew ki ba la sahkut ha kane ka par.
U myntri rangbah u la iathuh ba mynta ka sngi, u la ioh jingtip lyngba ka whatapp, halor ka jingiohi ia ki 2 tylli ki metiap ha kane ka par dewiong, hynrei ia kane ym pat kwah ban pyntip namar ba kam pat dei ka kaiphot ka ba pura.
“Nga la ioh jingtip ia ka jingiohi ia ki 2 tylli ki metiap ha kane ka pardewiong hynrei ngam pat ioh ia ka kaiphot ka ba pura, nga shu ioh lyngba ka whatapp kumta ngam pat kwah ban pynthikna ia kane"u la ong.
“Hooid, ngi la ioh khubor halor ka jing lap ia ki 2 tylli ki metiap ha kane ka pardewiong, hynrei mynta ngi dang ap ia ka kaiphot ba thikna na u Deputy Commissioner bad ynda la ioh ka kaiphot ba pura yn sa lah ban pyntjikna ia kane" u la bynrap.
Kum ban shu pynkynmaw ba kumba 5 ngut ki nongtrei tih dewiong ki la jah rngai ha ka pardewiong ka ba don ha Umpleng, Sutnga East Khasi Hills District naduh ka 5 tarik mynta u bnai bad haduh kane ka kynti ym pat lah satia ban sei ia kine ki briew.
Ha kawei pat ka khubor, U Deputy Commissioner, ka East Jaintia hills, U bah Ethelbert Kharmalki, ula pynshai mynta ka sngi, ba ki shipai um, ki dang donkam ban peit sani bha, hadien ba ki la lap ar tylli ki kynja met kiba don hapoh jong ka krem kaba jylliew ha Krem Ule, Umpleng, ha kaba la antad, ba ki la don 6ngut ki briew kiba iap jyllop.
U bah Kharmalki, u iathuh ba ki shipai um, kin da peit biang ia katei ka jaka ha ka step jong ka sngi balang.
La iathuh ba ki shipai um, ki la poi sha trai jong katei ka pung, ha kaba ki la peit ia katei ka thwei ba jylliew, da kaba ki pyndonkam da ka ROV SONAR.Haduh mynta, la dep sei ia 2.88lak litar ka um, na katei ka krem, kaba nyngkong bad nangta sa 7.56lak litar na ka krem kaba ar, hynrei mynta, la iathuh ba ka kiew, ka la nang kiew da 4 phut, na ka daw jong ka jinghap slap kaba jur.
Shillong:Kiba ioh pang myn hynnin ka sngi, ki long 450ngut bad kiba iap ki long 7ngut.
Kiba jem na ka jingpang, ki long 542ngut.
Baroh kiba dang don ia ka jingpang, ha ka jylla, ki long 4,430ngut bad baroh kiba iap, ki long 750ngut.
Ka East Khasi hills, ka don 151 ngut kiba ioh pang thymmai bad ka West Garo hills, ka don 74ngut nalor kiwei pat.
Ka East Garo hills, ka don 21ngut kiba ioh pang thymmai, nangta ka East Jaintia hills 3ngut, ka East Khasi hills 151ngut, ha kaba ha Ichamati, ki don 8ngut, Golflink 7ngut, Laitumkhrah 7ngut, Mawlai 17ngut, Mawryngkneng 4ngut, Lawmali 4ngut, Nongkrem 6ngut, Nongmynsong 6ngut, Nongrim hills 4ngut, Nongthymmai 5ngut.
Ha North Garo hills, ki don 26ngut, ha Ribhoi 22ngut, ha kaba 9ngut ki don ha Barigaon, 4ngut ha Lumumpih.
Ha South Garo hills, ki don 17ngut, ha South West Garo hills, ki don 41ngut, ha South West Khasi hills 12ngut, ha kaba 5ngut ki don ha Pyndengsakwang.
Ka West Garo hills, ka don 74ngut, ka West Jaintia hills 69ngut, ha kaba ha Bakur, ki don 26ngut, ha Dawki 6ngut, Nongbareh 6ngut, Nongtalang 4ngut.
Ka West Khasi hills, ka don 14ngut, ha kaba 4ngut ki don ha Nonglang bad 2ngut ha Umthied Bynther.
Shillong:U bah Sanbor Shullai, MLA ka South Shillong Constituency, ula pynlong ia ka jing ialang ha Laban Assam Club, myn hynnin ka sngi bad katei ka long, katba kum ka jingbthah jong ka sorkar jylla, kaba No.DDMA/EKH/119/2020/VOL.III/3, kaba 28tarik Nailar 2020.
Ha ka jingialang, la iakren halor ka mat ban iarap ia ki paidbah, kiba don ha ka jingeh kaba khraw ha kine ki sngi, na ka daw jong ka jingwan ka khlam corona, ban ai ia ka jingtip kaba dei sha ki paidbah, halor ka jingma jong kane ka khlam bad kiwei de.
Ha ka jing ialang, U MLA, ula pynbna ban iarap ia T.5lak na bynta ki 14 tylli ki local Covid Committee, Dorbar Shnong bad ki Welfare Committees jong ka 19 South Shillong Constituency, ha kaba katei ka jing iarap, ka dei kaba la bei na ka tulop jong U MLA.U MLA, ula pynbna ruh, ba un ai jingiarap pisa, ia ki long iing kiba duk bad kitei ki kynthup ia ki nongniah taksi, ki nong pyniaid tim, kiba duna dkhot met bad sa kiwei de ki nong bylla, kiba la shah ktah jur ha kane ka jingwan ka khlam corona.
U MLA, ula ong ruh ba ka ophis jongu, ka plie man ka sngi, ban iarap ia ki nongshong shnong, kum kiba donkam pisa lane kiba donkam kali, khlem donkam siew pisa satia.
La ong ruh ba ki nongtrei ASHA, ki nongtrei Angwanwadi, ki nongtrei cantonment, ki nongtrei Ambulance bad ki nong kit met iap, kin ioh jingiarap kum ka jingshakri jongki, ia kitei kiba shem lanot.
U Mats Hummels, u la leit phai biang ban ialehkai, na bynta ka Germany, hynrei, katei ka jingleit phai jongu, ka la plie lad pynban ia ka France, ba kan jop ha ka jing iakhun Euro Cup, namar ba U Hummel, ula leit thep hi shi kol, sha ka kol lajong.
U Hummels, u dang pyrshang tyngeh ban khanglad ia ka bol, na U  Kylian Mbappé, hynrei, ha katei ka jingbakla, ka bol, ka la leit rung pynban sha ka jar jongu hi, ha ka minit kaba 20 jong ka jing ialehkai.
BUDAPEST, HUNGARY: U Cristiano Ronaldo, ula ioh thep kol ar sien, hynnin ka miet, ha ka jing iakhun jong ka Portugal pyrshah ia ka Hungary, ha ka  European Championship, ha kaba ka Portugal, ka jop 3-0 victory, ha ka jing ialehkai kaba bun briew bha ha  Puskas Arena.
U Ronaldo, ula thep ia ka kol,  jong kane ka jing ialehkai Euro, da ka jingshut penalty bad nangta ha ka minit kaba 87 bad nangta sa shi kol, ha ka jing ai por tam kaba khyndiat ha shwa ban wai.
Nangta u nongap dien ka Portugal, U  Raphael Guerreiro, ula thep ia ka kol kaba nyngkong, kaba long ha ka 3 minit, shwa ba un ioh thep U Ronaldo.
Ka jing ialehkai, ka don ia 67,215 ngut ki nong peitkai ha Puskas Arena bad ka la don kawei ka kol, kaba la thep da U Szabolcs Schon, jong ka Hungary, ha ka minit kaba 80, hynrei ym shym la khein satia ia katei ka kol, namar ba ka dei ka offside.
GAZA CITY: Ka Israel, ka la khyrwit biang mynta ka sngi sha Palestine, hadien ba ki la don bun tylli ki balloon, kiba her sha ki bynta  ba shathie jong katei ka Ri, ba la pynher na sha Palestine, ong ka khubor.
Kane ka dei ka sien nyngkong, ba la leit khyrwit ia ka Israel, ha ka sorkar jong U  Naftali Bennett, uba la knieh noh ia ka jing synshar na  Benjamin Netanyahu, ha ka sngi U Blei ba ladep.
Ki shipai jong ka Israel, ki kam, ba ka jinghiar thma jongki, ka dei lyngba ka jing leit her kitei ki balloon sha ki bynta jong katei ka ri, kiba la tip, kum ki balloon, kiba lah ban pyn mynsaw ia ki briew.
La iathuh ba kitei ki balloon, kiba pynher sha Israel, ki la pynmeh ding ia 20 jaka, wat la ym shym la don satia kiba mynsaw ne kiba iap.
Ka Ri-khasi ka dei ka Ri kaba kyrpang ha pneh ka sla pyrthei namar ngi la khein jait bad hiar pateng na ka kmie(Matrilineal) ym na u kpa(Patrilineal).
Bad ki khun kynthei ki dei ki nongioh pateng ia ka spah Ka hajar tymmen ki kmie ki kpa.
Ha kawei ka liang ngi dei kiba kham kyrpang shuh shuh namar la tip ia ka Ri-khasi kum Ka Ri Tip-briew Tip-Blei bad Tip-kur Tip-kha.
Para ri to tip haba ngi thung da u symbai sohniamtra yn mih hi u dieng sohniamtra, lada ngi thung da u symbai sohngang yn mih hi u dieng sohngang hynrei kaba pynkyndit ia ki briew ha ka pyrthei ba ha Ri-khasi jong ngi ka long markhongpong ba lada ngi thung da u symbai sohniamtra yn mih da u dieng sohngang, bad lada ngi thung da u symbai sohngang yn mih da u dieng sohniamtra.
Kum ka nuksa ka kynthei (khyndew)jait lyngdoh bad u lok shynrang(symbai)jait kumar ki khun pat kiba mih na u symbai Kumar yn dei ka jait lyngdoh haba ka snam ka dur ka dar la bit beit thik ia u Bah kumar.
Kaba kham pynsahnud pynsngewsih bad pynlyngngoh ia kiba bun ki kmie ki kpa ki thei ieid ri ki rang ieid ri ka Bri u Hynniewtrep ka dei ka jingshongkha shongman khleh jaktung bad ki khyllah jait kaba la lyngkar haduh kata kata ha kaba ki poiei kiba dei ki kharlieh khariong,ki tupia lieh ki tupia iong kiba wan poiwir phetwir naei re naei kiba kwah tang ban ioh phrung khlieh bad ioh jaka sah ban rong lut ia ki spah ki phew, ki jingdon jingem jong ngi na Ri-khasi ki kylla pynban ki padeng, panah parit pathei,pabih bad paduh,bad ki nongshong shnong paka lyngba ki kynthei khasi jong ngi kiba la kylla Didi khlem pyrkhat shuh ia ka lawei ba ki la die bynda ia la ka jait ka khong, ka kur ka jait bad khamtam ia ka Ri-khasi baieid thep mynsiem jong ngi kum ka laisen kamai spah ki poiei shisngi na ka Bri jong ngi.
Ka jingshongkha shongman lyngkar ki kynthei khasi jong ngi ha ri khasi ka pynduh jingkyrmen ia kiba bun ki khun ki kti ba ioh ha kawei ka sngi ka snam khasi paka kan duh noh bad yn mih da ki khasi II lane ki khasi tang ka jait ym shuh ha ka snam bapura.
Haoid ngim lah ban len ba bun ruh ki kynthei khasi kiba ieid burom hok ia la ki dustur bad ki nongmuna ki mynbarim bajah ki ban pynroi pynpa bad shim ia u symbai ba paka ban sara ha la ka lyngkha.
Ha ka shongkha shongman ngi dei ban khein kor shuwa ia u symbai bapaka(para khasi) ban im ka riti dustur ka tip kur tipkha bad ka tip briew tip Blei.
Bad ki kynthei khasi kim dei ban shim kabu pathar naba la shim jait na ka kmie namar lyngba ka jingpyrkhat thaw stad jong phi ka long pynban kum ka jingtim bad ki mraw ia ka lawei ki khun ki kti bad ka jaitbynriew jong phi.
Namar ka jingnang jingstad jong phi,lada ia nujor bad kiwei ka dang tang ha dpei bad um pat lah ban jngai na lai tylli u Mawbyrsiew ki kmie bad u kpa jong phi.
Phim pat lah ban kot ka bor pyrkhat pyrdaiñ ban tip ia ka jingmut sianti, kup snieh langbrot bad ka jingmut ba la apthap la slem bah da ka bih u seiñpuh ban pyniap ia ki para jait jong phi kaba la don hapoh jong ki poiei ban wan thung wan bet bad pynroi lyngba jong phi ki kynthei khasi ia u symbai ban pynjot thiaw ia ka jaitbynriew jong phi na kaba phi la mih.
Lada phi dei shisha ki thei ieid ri bad ki thei nylla bud ia ka nuksa ka Phan Nonglait ban iada ia la ka Bri kham pher ban pli bad ka jingim la jong bad dei ban pynduh noh mardor ka jingkam lok jubor ia u poiei ha dukan ki poiei ha ka por ba leit check Trading License ki sengbhalang bad ka KHADC.Pynduh noh ka mynsiem kaba sniew kaba kwah ban shongkha khleh.
Pynduh noh ka jingialam rung ing rung kamra thiah ia u poiei namar ki kyntien jali jaum kaba la pyniapbiej iaphi.
Bad dei tang hangta ngi lah ban khot ia ka Bri jong ngi ka Ri-khasi bashisha.
Khatduh iawai nga sngew ban kyntu ia ka Dorbar kur jong baroh ki jait kur khasi hapoh ka Bri u Hynniewtrep bad khamtam ia ka KHADC kaba dei ka ing shna Ain kyrpang na ka bynta ban iada ia ka Ri-khasi bad ka jaitbynriew Hynniewtrep na ka jingwan tyllep ki nongwei shisngi ban pynduh jait ia ngi ki rit paid ban shna noh da ka Ain kyrpang ban iada na ka jingshongkha khleh bad ki poiei da ki kynthei ne shynrang Khasi hapoh u pud u sam ka Bri u Hynniewtrep.
“IEID IA KA JAIT BYNRIEW KUMBA IEID IALADE".
Lada ka sorkar India lyngba ka Ministry of Environment, Forest and Climate Change ka ai iaka Environmental Clearance iaka Star Cement kaba dei ka Company Pynmih Cement, wat hadien 3 sien kynthih ka jingshah pynpulom ka Public Hearing jong ka Star Cement ia kaba la pyniaid da ka MSPCB, khlempep ia u Uranium ruh ka tei ka juh ka tnad jong ka sorkar kmie kan sa ai " Environmental Clearance " ia ka UCIL ban tih ia u Uranium ka South West Khasi Hills.
Halor ka kaiphod ba la phah da ka sorkar jylla sha ka sorkar India kumba la kam da u Conrad Sangma, nga sngewdei ban kyntu iaka sorkar jylla ba kaladei ban pyni paidbah iakatei ka Kaiphod ba ka sorkar Jylla ka lahdep phah sha ka sorkar kmie, namar u paidbah ka jylla u don ka jingartatien ba ioh lehse katei ka kaiphod kan kylla long pynban kadaw bah ba pyllong iaka Ministry of Environment, Forest and Climate Change ban ai iaka Environmental Clearance sha ka Star Cement.
Katkum ka Category B2 jong ka EIA draft 2020 , ka pyni shai kdar ba kino kino ki karkhana kim donkam iaka jingmynjur u paidbah lane iaka EAC Report.
Kane ka buh ka jingma kaba khraw iaka jaitbynriew jong ngi, namar khlempep kan kylla long ka kabu bah iaka sorkar india ban ioh khlong ia u Uranium napoh ka Bri U HynniewtrepKum u nongshong shnong ka Jylla nga sngewkhia shi katdei eh halor katei ka jingai Clearance ka Sorkar India ia kata Star Cement, kane ka jingai Environmental Clearance iaka Star Cement daka Sorkar India wat hadien ba la lah ban pynpulom iaki 3 tylli ki Public Hearing ne kata ka jingialang pynsngew paidbah , ka long shisha kum ka jingiuhroit bad leh thombor iaka jaitbynriew ritpaid ka jong ngi.
Ki paidbah ka jylla ki hap ban leh eiei halor kane ka jingleh ka sorkar India.
Lada ngi sngapjar khlempep ngin sa long mraw hakawei ka sngi.
Ki paidbah ka Jylla ki phai khmat sa tang sha ki Sengbhalang ba pawkhmat ka jylla ban iakhun ne ieng pyrshah iakane ka jingeh ka sorkar kmie.
Shillong:Kiba iap covid ha ka sngi hat majai, ki long ka kong Thrie Kharkongngor (64), na Mawpat, ka kong Aikmen Kynter (21) na Kenbah, Mawsynram, U Dr Sanjay Kumar Barman (68) na Bhagyakul, Laitumkhrah, ka Jacinta Shabong (58) na 5mer, Upper Shillong, U bah Frankie A Pariat (56) na Mawlynrei, East Khasi hills, ka Jharna Acharjee (67) na Laban, U Bah Phishalisroy Khongbuh (50), na Laitlyngkot.
Katkum ka hukum ba la pynmih da ka DC jong ka East Khasi Hills District, Meghalaya, ha ka 14 tarik Jylliew 2021, ba yn ym shah ia kino kino ki nongshong dukan ba kin plie ia ki dukan lymda ki lah dep ban ai shuwa ia u tika Covid-19 bad kumjuh ruh ia ki draibar kali kamai paidbah ba ki dei ban ai shuwa ia u tika covid-19 shuwa ba ki sdang kamai.
Ha ka jingsngew jong nga shimet, kane ka hukum jong ka sorkar lyngba ka DC ka long kaei kaei ka bym lah ban pdiang satia da ki paidbah.
Hooid, katkum kane ka hukum ba la pynmih da ka DC kam shym la pynbor iano iano ban ai tika, hynrei lada ym shah ban kamai khlem da ai tika shuwa kane ka la long kumba pynbor ia ki paidbah ba kin shim ia une u tika.
Ki paidbah bapli kiba kamai imja kpoh na kaba shong dukan bad kamai kali kim banse ba ai ia une u tika wat lada kim don ka mon ban ai tang namar ba kin ioh ban pyndap khaw ha ing ha sem.
Kane ka hukum jong ka sorkar lyngba ka DC jong ka East Khasi Hills District, ka la ïuhroit ia ka hok longbriew manbriew jong ki paidbah naba ka la pynbor ia ki briew ba kin leh pyrshah ia ka mon ba laitluid jong ki.
Baroh ki briew ki don ki don la ka hok ban jied bad ban rai ia la ka jong ka jingim bad nga sngew ban ong ka sorkar ka dei ban weng mardor ia kane ka hukum kaba long pyrshah ia ka mon laitluid jong ki paidbah.
Carmel Fedrick Malngiang.
Kyrteng : Carmel Fedrick MalngiangJaka sah : Wahkaliar, SohraPh.
No.: 6009594917.
Shillong: U Myntri rangbah ka jylla, u Conrad K Sangma, u la ong ba ka jingioh ia ka jing mynjur lane ka Environmental Clearance jong ka Star Cement Meghalaya Limited, ha ka shnong Lumshnong, ka dei kaba la ai da ka sorkar India.
Haba iakren bad ki lad pathai khubor u Myntri rangbah, u la ong ba halor ka Star Cement na ka liang ka sorkar Meghalaya ka la dep phah ia ka kaiphot ba pura   sha ka sorkar India.
U Sangma u la iathuh ba ha ka kaiphot  ba ka sorkar jylla, ka la thoh sha ka sorkar India, ka dei halor ka jingpulom jong ka jingsngew paidbah, kaba la thmu ban pynlong na ka daw ba ki nongshong shnong kane ka thain ki pyrshah jur.
Ula iathuh ruh ba ha ka kaiphot ba pura  ba la dep phah sha ka sorkar India  ki la iathuh halor  ki trai jaka, halor ki nongkyrshan bad ki nong pyrshah bad halor ki jingialang kiba la long halor kane ka jingthmu ka Star Cement.
U Myntri rangbah u la iathuh ba ban shim ia ka rai halor ka star cement ka sorkar jylla ka la aiti ha ka sorkar India ba kan shim ia ka rai kat kum ki ain.
“Ngi la aiti ia ka sorkar India ba kan shim ia ka rai halor ka star cement namar ba na ka liang jong ka sorkar jylla kan ym lah ban leh eiei halor kane ka bynta,wat ngi la pyrshang"u la ong.
“Ngam tip ia kaei ba ka sorkar India ka rai, hynrei ka jing ai ia ka environmental Clearence ia ka star cement ka dei ka rai jong ka sorkar india" u la ong.
Kum ban shu pynkynmaw ba ka Star Cement Meghalaya Limited ka la pan jingbit ban tih ia ka jaka ka ba long 42.051Ha,ha ka shnong Brishyrnot East Jaintia Hills na ka bynta ban tih mawshun.
Katkum ka hukum ba lah mih ha ka 14th tarik u bnai Jylliew, 2021 na ka liang ka ophis jong ka Deputy Commissioner ka lah pynmih ka jingmaham kaba jur ia ki paidbah nongshong shnong khamtam eh ia kiba shong dukan bad ki draibar taksi ba lada kim pat ai ia TIKA Covid -19 kin nym ioh lad shuh ban shong ne plie dukan bad ba ki draibar taksi ruh kin nym ioh ban kamai manla ka sngi.
Ka Seng UHM Central Executive Committee (CEC), mardor ka la shong ban ia mir jingmut kyrkieh halor kane ka jingshah byrthen haduh katne da kaba pyrshang ban iuhroit ia ka hok laitluid jong u paidbah hapoh la kajong ka Jylla baroh kawei.
Na ka liang jong ka Seng ka pynpaw ka jingsngewkhia haduh katta katta ba kane ka ophis kaba dei ban peit ia ka bha ka miat u paidbah, pynban ka la maham jur bad pynibor da kaba pynbor jubor ia ki briew da kane ka lynti ba kin hap ai beit ia kane ka TIKA.Ka seng UHM ka sngew ban pynpaw ruh ba “Ka TIKA bad ka jingpyrshang ban tehlakam da kaba pynbor ia u Paidbah ka long kaba be-aiñ".
Kane ka la kylla long ka jingpyrshang da kaba knieh ban synshar donbor ia ka hok jinglaitluid jong u paidbah.
Ka hok jong u nongshong shnong jong ka Ri India kaba ong “Right to Freedom" ne “Ka Hok Jong ka  jinglaitluid"katkum ka Fundamental Rights jong ka Riti pyniaid kam (Constitution) jong ka Sorkar India, mynta ka lah jah noh da kaba pyrshang lyngba ka Sorkar ban pyndam shi syndon ia ka Indian Constitution katkum ka khyrnit kaba naduh 19 haduh 35 khlem da pyrkhat shuh halor kaei ka bynta ba ka hap ban leh donbor shisyndon wat ban pyndam ia ka Riti Treikam jong ka Ri India (Indian Constitution).
Baroh ki paidbah kiba bun ki sah ha ka jinglyngoh bad ban buh ruh ia ka jingkylli sha ka Sorkar Jylla, kaei ka daw ba hap ban klet noh ia ka Constitution jong ka Ri India pynban da kaba pynmih pat da ka hukumkaba kum kane ka jingbyrngem byrsit ia ka Hok bad ka Jinglaitluid jong u Paidbah ka Ri?.
Na ka liang jongka Seng naduh ki bnai kiba la dep ka la phah da ka jingthoh sha baroh ki Deputy Commissioner kiba hap hapoh ka Khasi Land, ban dawa ba dei ban pynlong ia ki Awareness Campaign halor ka jingthmu bad ka jingiada lyngba ka TIKA jong U Covid-19 (Vaccine), hynrei khlem da iohi eiei ruh em shaphang kane haduh kat mynta bad ban pynsah umdum ia u paidbah ba kin sngew kumno.
Ki briew kiba don ha ka bor ki ngeit skhem ba ka TIKA ka dei ka atiar ban pynduh pyndam ia ka jingpang COVID19.
Lada kane ka long kaba shisha, ki briew kiba la ioh pdiang ia ka TIKA kim dei ban artatien bad shong syier na ka jingtieng ba ki lah ioh ia ka lad jingiada khlem da donkam shuh ban sumar sukher na kane kajingiabit jong ka khlam COVID-19 ym ruh ban iabit biang ia kane ka jingpang na kito ki bym pat shim ia ka TIKA.Ka jing pynshong nia ba kito ki bym pat ioh ia ka TIKA kin phriang ia ka jingpang na une u khniangsha kito kiba la ioh TIKA ka lah ban mih tang lada ym don jingthikna halor ka jing iada jong ka TIKA.Lada ym don jingiada kaba thikna na ka TIKA, ka jingpynbor ia ki briew bad ia u paidbah ban pdiang beit ia ka TIKA wat la ka long pyrshah ia ka mon bad ka jing sngewthuh jong ki, ka long kaba be-aiñ.
Ym pat don ruh kano kano ka kaiphod ba la pynbna paidbah halor ka jingktah ne ka jingtreikam jong ka TIKA ha ka met u briew, khamtam ha kito ki ba la don lypa ki jingpang kum ka jingpang shini, ka pangmat, ka jingpang kaba iadei bad u klong snam bad kiwei pat ki dkhot met ha kiba la rangbah, kiba armet bad ki khyllung.
Kam lah ban long ba ka TIKA lane kano kano ka dawai kaba rung ha ka met jong u ne ka briew kan ym don jingktah ia ka met lada long ha kano kano ruh ka rukom ktah kaba bha ne ba sniew ruh khamtam lei ia kito kiba la don lypa ia ka jingpang ha ki dkhot met jong ki.
Lada ka rukom ktah ka TIKA ka long kaba sniew, mano kein ban bah khlieh ia ki jingshitom bad jingeh kiba lah ban mih na kane?Hato ka Sorkar ka kloi ban pdiang ia kane ka jingbah khlieh? Kino kino ki rai jong u briew shimet kiba ialam sha ka trei ka ktah, ka jingpdiang jingsumar ne ka jing kyntait ia ka bad ka im ka iap ki kitlang ruhbad ki ia ka jing bahkhlieh.
Kumno ka Sorkar Jylla kan hap ban aibor ia ka DC Office ban pynmih da ka hukum ia u paidbah la ka long ki nongshong dukan ne ki nong kamai Taxi ruh kumjuh.
Kaei ka bynta kaba na kaliang jong ka Sorkar ka lapynkhreh haduh ban shim shisyndon da ka hukum ban pynbor khamtam lei ia u kup shiliang sem shiliang, ha ka jingshisha ka Sorkar ka dei ban kyrpad ia u paidbah ym ban shu pynbor nalor ba ki la don lypa bunki nongrim ha ka aiñ kaba iada ia ki hok tynrai jong u paidbah, ia u briew shimet ban pyntreikam ia la ka mon sngewbha ban shim ia kano kano ka rai kaba u sngew la ka dei kaba bha tam na ka bynta jong u shimet, la un shim ne un ym shim ia ka TIKA.Lada ka Sorkar kam lah ban ithuh ia kane ka hok tynrai, ka jingkylli kaba mih ka long – “Balei ba ka Sorkar ka kwah ban pynbor ia ka jingai TIKA lyngba ki hukum jong ka?" Kiei kita ki daw ne jingdawa ki bym shah ia ka ban puson bha ia kane ka kam iap kam im haduh ban da kyntait noh ia ki hok tynrai u briew shimet bad u paidbah kiba la ai da ka Riti Treikam (Constitution), haba ka dei ka juh ka Riti Treikam (Constitution) kaba ai bor ia ka Sorkar ban synshar? Hatoka dei mo ia ka Sorkar ban jied ia kino ki kyndon jong ka Riti Treikam (Constitution) hynrei ka dei ban bat skhem bad pyntreikam beit katkum ka Riti Treikam (Constitution) bad kaei ka daw bad kiba kum kino patba kan hap kyntait? To ngin ym klet ba ngi la jied ia ka Sorkar, ka Sorkar jong u paidbah bad ia u paidbah na ka bynta ka shongsuk shongsaiñ bad imsuk imsaiñ ha la kajong ka Ri bad ka pyrthei.
Na kaliang jong ka seng ka dawa jur naka Sorkar Jylla lyngba ka hukum jong ka Deputy Commissioner Office ban weng noh ia ka jingpynbor lane ka pyntieng kohtympan ia u kup shiliang sem shiliang halor kajingai TIKA (Vaccine).
Katkum ka jingpynpaw napoh ka Union Health Ministry la ong ba ka jingai ia kane ka TIKA (Vaccine) ka long katkum ka mon laitluid jong u paidbah ban jied (Voluntary) jong man uwei pauwei hapdeng ki nongshong shnong ymdei da kaba shu pynbor (Mandatory).
Lada ka Sorkar kam lah ban pdiang ia kane ka jingdawa jong ka Seng UHM kaba ieng halor ka mon laitluid jong u paidbah hapoh kane ka 24 tarik jong u Jylliew 2021, kam banse ban shim da ka rai ban pynlong daka jingiakhih paidbah wat hapdeng jong kane ka jingkhang dam (Lockdown) jong kane ka Khlam Covid-19, katkum ka hok bad ka jingshisha.
Khublei Shibun,.
Shillong:Ki nongialam ba ha khmat ka seng JSU seng kmie mynne ka sngi ki lah leit buh daka jingthoh bad ia kren hakhmat u ADC ka East Jaintia Hills District ban pan jingshai halor ka jingpynmih khubor ka Star Cement ba ka lah ioh iaka Environmental Clearance na ka Minsitry of Environment,Forest & Climate Change (MoEF&CC) na ka sorkar India na Delhi.
Ki nongialam ka seng ki lah pynpaw ba na ka liang ka seng JSU naduh nyngkong ki sngi ka ieng haka nongrim ban pyrshah jur iaka ka jingthmu ka Star Cement ban tih ia u Mawshun na Brichyrnot haduh 42.05 hectar namar ka ktah iaka wah Lukha bad ka wah Lunar bad kumjuh iaka jingjan jong ka Narpuh Wildlife Sanctuary kumba 2.8 km na ka jaka tih mawshun bad ka jingdon ka Eco Sensitive Zone 1.4 km na katei ka jaka ba lah thmu ban tih mawshun ka Star Cement namar kane ka ktah bha iaka mei mariang jong katei ka thaiñ hi baroh kawei bad kabuh jingeh iaki nongshong shnong kiba hajan bad katei ka par tih mawshun.
Ka seng ka lah buh jingkylli ia ka sorkar jylla ,iaka bor distrik jong East Jaintia Hills bad iaka Meghalaya State Pollution Control Board (MSPCB) ba mano ba lah ai bor bad ai jingthoh iaka Star cement ban ioh ia ka Environmemtal Clearance na ka Ministry of Environment, Forest and Climate Change.
Ka seng ka lah ai por hapoh 24 kynta ia ka ophis u Deputy Commissioner ban ai jingpynshai daka jingthoh halor katei ka jingioh Environmental Clearance ka Star cement na Delhi da kaba iaid lait khlem da iohlad ban pynlong iaka Public Hearing nalor ba lah paw shai ba bun ki kynhun kiba pyrshah ban tih mawshun na katei ka jaka.
ka seng ka lah buh ruh ia ka jingkylli iaka Meghlaya State Pollution Control Board halor ka shithi ba ka MSPCB ka lah phah sha ka MoEF&CC ha Delhi kaba ong haduh 280 ngut ki kynhun ne ki seng kiba lah thoh sha ka MPCB bad ai jingkyrshan ban tih ia u mawshun na Brichrnot bad tang 6 tylli ki kynhun kiba pyrshah.
Ka seng ka pynrem jur ia kane ka shithi jong ka MSPCB ba la thoh da u Member Secretary jong ka MSPCB sha ka tnat MoEF&CC bad na ka liang ka seng ka lah phah sei ia kita ki kot na ka ophis u DC, ban pynshisha ia kita ki 280 tylli ki kynhun kiba jingkyrshan da ka jingthoh sha MSPCB.Shillong:U DD Shira, Director ka Social Welfare, Meghalaya, Shillong, ula pyntip, ba une u khaw, uba la ioh bat da ki pulit Assam, u dei uba la ai da ka sorkar India, na ka bynta ban shna ia ki jingbam kiba tei met, kiba ju ioh na u kew bad ka tnat social welfare, ka shim ia utei u khaw na FCI bad ka leit pynhap sha u nongshna ia kitei ki jingbam kiba tei met, lane kiba la tip continental milkcose Ltd bad na utei u khaw, la shna ia ki jingbam bapher, ha kaba la sam sha ki anganwadi centre, ba kin ai jingbam ban tei met ia ki khynnah.
Haduh mynta, la iathuh ba kam don kano kano ka jing ujor, ba kin don ki bym ioh ia kitei ki jingbam.
La iathuh ruh ba ka sorkar jylla, ka ju phah test ia kitei ki jingbam, ba ioh ki don ka jing bym biang, na kaba ki dei ban long.
La ong shuh shuh ba ka tnat, kam pat ioh jingtip eiei ruh na ka sorkar Assam, halor ka jing kurup khaw jongki, na ka bynta ban tohkit bad ban pyn shitom ia u nong sam ia kitei ki jingbam.
Ka sorkar India, ka pyn thikna, ba u don uwei u briew, uba 68 snem ka rta, uba iap hadien ba  ula dep sha injek, na ka dawai iada jingpang corona.
Utei u briew, uba 68 snem ka rta, u iap na ka  anaphylaxis, kaba dei ka jingpang kaba ktah na ka jing pyrshah jong ka met (a severe, potentially life-threatening allergic reaction), hadien ba ula dep shah injek ia katei ka dawai iada khlam corona.
Ka khubor jong ka India Today, ka iathuh ba katei ka dei ka jinglap jong ka AEFI, kaba pyn thikna ia katei ka jingktah kaba jia hadien ka jingshah injek jong u briew.
Katei ka jingiap, ka dei na ki 31 ngut kiba ioh kem pang, hadien ka jing injek ia ka covid 19.
La iathuh ba utei u briew, ba 68 snem, u shah injek, ha ka 8tarik Lber 2021 bad ula khlad noh, na ka jingpang  anaphylaxis bad katei, ka dei ka jingiap ba nyngkng, kaba la jia, hadien ka jingshah injek corona.
La iathuh ba ki don 3ngut kiwei pat kiba iap, na ka jing iadei bad ka injekshon, tangba ka sorkar, ka pyn thikna, tang ia utei u wei.
Ka jingkylla na kawei ka aiom sha kawei pat ka wanrah shibun ki jingkylla ha ka rukom im ba man la ka sngi.
Ka jingwan ka aiom lyiur ruh ka pynlong ia kiba bun ban phikir bha ha ka ba iadei bad ka sniehdoh, u shniuh, ka koit ka khiah bad kiwei kiwei de.
Ki don bun ki lynti kiba phi lah ban leh na ka bynta ka koit ka khiah ha kane ka aiom slap bad ka wei napdeng kine ka dei ka jingnang ban jied ia ki jingbam kiba iadei bad ka aiom slap.
Kine harum ki long ki jingbam ki ba bha bad kiba ai jingmyntoi shibun na ka bynta ka koit ka khiah jong ka met ha kane ka por lyiur.3.
U Kerela :-U ne u jait jhur watla u long uba kthang hynrei udei pat uba ai jingmyntoi shibun ha ka liang ka koit ka khiah jong ka met ha kane ka aiom.
Une u jhur udon ka bor kaba khlain ba lah ban iakhun pyrshah ia ki khniang jingpang, pynduna ka jinglongtyrha ka met, bad ruh u iarap pyllait na ka jingpang iabit ba ki wei.
Kaba kham kongsan ka long ba ka jingbam ia une u jhur kan iarap ban pyllait iaphi na ki jingpang shit, baiong khlieh ki ba kynrei bha ha kine ki por slap.4.
U soh manir:– Une u jait soh la ju tip ba u don ia ka bor ban pynkhlain ia ka immune system.
Udei uba dap kyrhai ki vitamin bad ki minerals ba lah ban ialeh pyrsha ia ka jingpang bampong, pynbiang ia ka blood pressure, pynkhlain ia ki shyieng, pynum ia ka met bad kaba pynbha ia ki snier tylliat jingbam.
U soh manir u iarap ruh ban pynduna ka jingkhia bad u dei u jait soh u ba biang tam ban bam ha ka por lyiur.5.
U water melon : Ka jingtyrkhong ka met sha ba palat bunsien ka buh jing eh shibun ia ka met ka phad, khamtam ha ka por lyiur ba dei ka aiom ka ba shit tam.
Kumta ban bam ia une u jait soh ka dei ka ba biang tam na ka bynta ban kyntiew ka jinglongum ka met khamtam ha ka por shit.
U dei u ba ai jingmyntoi shibun ha ka liang ka koit ka khiah jong ka met.
Ka um jongu ne u soh ka iarap ha ka ba iadei bad ka jing biang ka temperature ha ka met.
Ka jinglah ban pynbiang ka jinglong um ka met ka iarap bha halor ka jinglah trei kam bha ka jabieng bad ka pynioh ruh ia ka snieh doh ba shai bad itynnad.
Une u soh u iarap ruh halor ka jinglah ban pynhiar ka jingkhia ka met.
Shillong: Kiba ioh pang mynta ka sngi, ki long 450ngut bad kiba iap ki long 7ngut.
Kiba jem na ka jingpang, ki long 542ngut.
Baroh kiba dang don ia ka jingpang, ha ka jylla, ki long 4,430ngut bad baroh kiba iap, ki long 750ngut.
Ka East Khasi hills, ka don 151 ngut kiba ioh pang thymmai bad ka West Garo hills, ka  don 74ngut nalor kiwei pat.
Shillong: Na ka daw ka jingnang kiew kiba ioh pang covid ha Upper Bakur bad ha Dong Iew Bakur bad ba ka jinglap na ka jingtest, kaba la dep leh ha ka 14tarik Jylliew 2021, ha kaba ki don haduh 20 percent, kiba don ia katei ka jingpang bad ba ka don ka jingma, ba ka lah ban nang pur, sha kiwei de ki bynta jong katei ka shnong, kumta U SDO Civil Amlarem, ula pynjari, da ka jing khang dam, naduh ka 14tarik Jylliew 2021, haduh ban da pynbeit da kumwei pat.
La pyntip ruh, ba yn sa weng ia katei ka kyndon, tad ynda ka la  nang hiar katei ka jingpang.
Ka KSU Nangbah Unit mynta ka sngi 14.06.2021 hapoh ka jingialam jong u president ka unit samla Morning Star Pasi, general secretary samla Eugine Hinge bad katto katne ngut ki membera.
Ka seng ka la leit ban buh da ka jingthoh hakhmat u branch manager ka PNB Nangbah Branch namar ba kane ka bank kam treikam shuh la kumba lai taiiew eiei.
Ka seng kala ai por tang hapoh shi taiiew ia kane ka bank.
Lada jia ba kane ka bank kam lah ban treikam hapoh kane ka por ba la buh.
Ka seng kam banse ban pyrkhat da kawei pat ka lynti.
Ka seng kala dawa ruh ban buh ia ka ATM Machine ha kane ka bank khnang ba u paitbah un suk.
U manager ha ka jingiakren bad ka seng u la kular ruh ban pynbit pynbiang hapoh kane ka taiiew bala buh da ka seng, u la kyrpad ruh ia ka seng ban ia treilang khnang ban lah ban wanrah ia ka ATM Machine ha ka ne ka bank.
Shillong: Ka Deputy Commissioner, East Khasi hills District, ka pyntip hynnin ka sngi, ba kito kiba plie dukan, ki dei ban da pyni shai bha, ba ki nongtrei jongki, ki dei kiba la dep shah injek iada corona virus.
Naduh ka 24tarik Jylliew shaneng, yn nym shah ia kito kiba khlem pat dep injek, ba kin plie dukan.
La bthah ruh ia U District Transport Officer (DTO), ba un thaw lad ban pyniaid ia ki kali, naduh ka taiew ka ban wan, tangba ki nongniah kali kamai, ki dei ban long kiba la dep injek, la kumno kumno shisien.
NEW DELHI: Kiba ioh pang corona virus, mynta ka sngi, ki long tang  60,471 ngut bad katei ka dei ka jingjia kaba rit duh, ha ki 75 sngi ba ladep.
Kiba don ha ka jingpang, haduh mynta, ki long  2,95,70,881, ong ka kyrwoh na ka tnat ka koit ka khiah ka sorkar India.
Kiba iap, mynta ka sngi, ki long 2,726ngut bad baroh kiba iap, ki la poi sha ka  3,77,031 ngut.
Shillong:Kiba ioh pang thymmai myn hynnin ka sngi, ki long 403 ngut.
Kiba jem ki long 487ngut bad kiba iap, ki long 10ngut.
Baroh kiba don jingpang corona, ki long mynta 4,529 ngut bad kiba iap, ki la poi sha ka 743ngut.
Na kitei ki 403 ngut, ki kynthup ia 6ngut ha East Garo hills, 4ngut ha East Jaintia hills, 226ngut ha East Khasi hills.
Na kitei ki 226ngut ki kynthup ia 8ngut ha Dhoram, 21ngut ha Ichamati, 16ngut ha Jaiaw, 8ngut ha Laban, 6ngut ha Mawshbuit, 15ngut ha Nongkrem, 5ngut ha Nongmynsong, 19ngut ha Nongrimbah, 13ngut ha Nongshken, 5ngut ha Umtaru, 30ngut ha Upper Shillong.
Ha North Garo hills, ki don 8ngut, ha Ribhoi 53ngut, ha kaba ha Jimirigaon, ki don 4ngut bad ha Pahamsyiem 7ngut, ha Saiden 4ngut, ha Umjarasi 4ngut, ha Umbir 10ngut.
Ha South Garo hills 9ngut, ha South West Garo hills 5ngut, ha South West Khasi hills 4ngut, ha kaba ha Dhar Company, ki don 3ngut.
Ha West garo hills 22ngut, ha West Jaintia hills 63ngut bad kitei ki kynthup ia 6ngut ha Chutwakhu, 9ngut ha Ladthalaboh, 4ngut ha Lamin Pdengkseh bad 26ngut ha Nongtalang.
Ha West Khasi hills, ki don 3ngut.
Shillong:U nongialam ka liang pyrshah, u Dr Mukul Sangma u la kyntu ia ka sorkar, ba haba ka thied ia ki kali ambulance, na ka bynta ki District, ka dei ban thied da ki Kali Ambulance kiba don ia ki Advance Life Support System.
Haba ia kren bad ki lad pathai khubor, na ka liang ka u Dr Sangma u la iathuh ba ha ka jingjurip jong u ha kine ki khyndiat sngi u la lap ba kawei ruh ka District kam don ia ki kali Ambulance kiba biang ia ki tiar ki tar ki ba lah ban iarap ia ka jingim jong ki nongpang.
“Ha ka jingjurip jong nga, ym don kiwei ruh ki jaka sumar ha ki District ki ban don ia ki kali Ambulance kiba biang ia ki tiar ki tar bad lada u briew u shitom jur bad hap ban rah na wei ka jaka sumar sha kawei pat une u briew u lah ban khlad noh ha lynti, tang namar bym don ki basic life support system ha ki ambulance"u la bynrap.
Haba ka sorkar ka thied bad pynlut pisa ban thied ia ki kali ambulance, ka dei ban thied da ki kali ambulance ki ba lah ban pyllait im ia ki briew.
U la kyntu ia ka sorkar ba ka dei ban pynbiang ia ki kali Ambulance, kiba biang ki tiar sumar khamtam ha kito ki jaka sumar ki bym don ki ICU.U la ong ruh ba kat kum ka jingiathuh ka sorkar ka long ba ki la buh ia ki ICU,ki Oxygen bed, ki ventilator, ha baroh ki jaka sumar ha ka jylla, hynrei ha ka jingjurip la lap ba bun na kine ki jaka sumar, kiba ka sorkar ka la pynbiang haduh mynta ruh ym pat lah ban pyntrei kam lut ia ki.
U Dr.Mukul la ong ban pyntrei kam ia ki ventilator don kam ia ki briew kiba la shah hikai kyrpang, hynrei ia kane ka jinghikai ym shym la hikai, balei ym shym la hikai bad balei ia ki ICU khlem lah ban pyntrei kam, haba don ki ICU ki Ventilator ka mut ki trei kam.
U la ong ba haba ka sorkar ka ong ba ka la pynbiang ia baroh ki jingdonkam ha ki hospital, ka mut ba ka la pynlut pisa, kumta ka jingpyntrei kam ia kine kam dei ban long tang ha ki kot ki sla, hynrei ka dei ban da pyntrei kam ruh ia ki.
Nongpoh: Haba shimkhia ia ka jingeh, kaba la ujor da ki paidbah kiba sah ha kiba bun tylli ki shnong kiba don ha Ri Bhoi Sepngi, halor ka jingshem jingeh jong ki ban sei pisa na SBI Bank bad kumjuh ruh na ka ATM kaba don ha Patharkhmah, ki nongialam ka RBYF, Western Zone, ki la leit ban iakren ia u Branch Manager jong katei ka Bank, na ka bynta ban kyntu ia u ba u dei ban plie noh ia katei ka Bank bad khamtam eh ia ka ATM jong ka SBI.U Samla Rishan Nongtri, Education Secretary ka RBYF, Western Zone, u la ong ba kum u nongialam ka seng, u la sngewthuh ba ka nongrim halor ka jingshah khang katei ka Bank bad kumjuh ruh ia katei ka SBI, namar la khang ia katei ka SBI bad ATM, ka dei namar ba la don ki briew kiba trei hapoh katei ka Bank, kiba la shah ktah ha ka khlam Covid-19.
U la ong ruh, ba watla u la sngewthuh halor kaei kaba la jia ha katei ka Bank, hynrei um banse ban kren sha ki bor ba deipeit ka SBI ha Patharkhmah, namar ba ki la don shibun ngut ki paidbah kiba sah ha katei ka thain, kiba la wan ujor sha ka seng halor ka jingeh, kaba ki iakynduh na ka jingshah khang ka SBI bad khamtam eh ia ka SBI, kaba dei ruh tang katei ka Bank kaba don ATM ha katei ka thain.
Utei u nongialam ka RBYF na katei ka thain, u la ong ba lada ki bor ba deipeit ia ki kam Bank, ki sngew ba katei ka bank ka la shah ktah eh ha ka khlam Covid-19, namar ba ka jingdon ki briew kiba trei ha katei ka Bank ki la ioh ia katei ka jingpang, hynrei ki dei ban plie tang ia ka ATM, khnang ba kan pynsuk ia ki paidbah ha katei ka thain.
Kumta ha ka jingtuklar ka RBYF, ki bor ba deipeit ia katei ka Bank ki la kular ba kin sa plie noh shen, khnang ba kan pynsuk ia ki paidbah ha katei ka thain hi baroh kawei.
Shillong:U nongialam ka liang pyrshah, u Dr Mukul Sangma, u la kyntu ia ka sorkar ba kan wad bniah halor ki dawai kynbat ki ba don ha ka jylla kiba lah ban ai jingkoit kham kloi ia ki briew kiba ngat ha ka jingpang Covid -19.
Haba ia kren bad ki lad pathai khubor hadien ka jingialang jong ka All Party meeting kaba la long myn hynnin ka sngi, na ka liang u Dr Mukul u la iathuh ba haba u leit sha ki thain nongkyndong u la ioh jingtip ba don kiba don ia ki dak ki shin jong ka jingpang Covid -19 kiba la dih da ki dawai kynbat bad la shem ba ki ioh ia ka jingkoit ba kham kloi.
U Dr Sangma u la kyntu ba lada kane ka dei kaba shisha, ka sorkar ka dei ban shim khia ban buh jingthoh bad ban da wad bniah shuh shuh ba lah ban pyndon kam na ka bynta ban sumar ia kane ka jingpang.
Mynta ka sngi ha ka All Party Meeting la pynlong ia ka jingiakynduh ban ia kren ia ki jingeh jong ki paidbah ka ba ki mad ha kane ka por na ka daw jong ka khlam covid -19 bad ban wat ki la ki lynti kumno ban iada ia ki paidbah kiba mad ia ki jingshitom.
U la ong ruh ba bun na ki briew ki ju leit ban thied dawai, hi khlem da pyni ha ki doctor bad kane ka lah ban wanrah jingma ia ka jingim jong ki.
Nongpoh:Kawei ka kali (Maruti Alto-K10) kaba la shah suba jur ba ka la kit shibun eh ka kyiad phareng hapoh katei ka kali, ka la lait na ka jingshah bat ha ki briew na ka tnat Excise, kata ka la jia hadien ba ka kali na ka liang ka tnat Excise kam shym la lah ban beh ia katei ka kali, kaba la shah suba jur ba ka la kit ia katei ka kyiad na kawei na ki dukan Kyiad (Wine Shop), kiba don ha Umnget (Karbalu) ha Ri Bhoi.
Haba sakhi khyndiat halor katei ka jingjia, la iohi khyndiat ia kaei kaba la jia ha shnong Umran Dairy, ha kaba katei ka kali kaba la shah kynnoh ba ka kit kyiad, haba ka la poi ha katei ka shnong, katei ka Maruti Alto K-10, ka la shu lait ban phet da ka said, namar u nongniah jong katei ka kali kit kyiad, u la khein duh ialade, da kaba pynphai jubor ia ka kali kaba u niah, katba u nongniah jong ka kali na ka tnat Excise, um nud ban niah kum utei uba niah ia katei ka Alto-10.
Haba la iohi ia katei ka jingjia, la pyrshang ban wad jingtip na ki briew na ka tnat Excise ha Ri Bhoi bad ha ka jingiathuh jong ki, la ong ba kim shym la iohbat satia ia katei ka kali, namar katei ka kali kali ka la shu jah beit tang ha ki khyndiat kilomiter bad ym lapdien shuh ia katei ka kali ba shano ka don, nalorkata ka dei ruh ka kali kaba ym don wat tang ia u Number Plate.
Ka tnat Excise ha Ri Bhoi, ka la pynpaw ruh ba nangne shakhmat kin dang iai bteng ban talasi ne ban behthong ia ki kali kiba kit Kyiad beain.
Ha kajuh ruh ka por ki la buh ruh ia ka jingmaham pyrshang ia kito ki kali kiba don ia ki Car pass ha kane ka Lockdown, hynrei kiba don bynta pat ha ka kam ban pynpoi kyiad na kawei sha kawei pat ka jaka.
Wat la ki doktor, ki la pynbna iap ia U Ziona, hynrei, la imat, kumba ka mynsiem jongu, ka dang sdien hi ldoi ha ka met jongu, namar ba kiba ha iing, ki lap ba ka met jongu, ka dang syaid malu mala bad dei na katei ka daw, ba ka jing leit on tep, ia U Ziona, uba dei u shynrang, uba bun tam ha ka pyrthei, kam shym la urlong satia, hynnin ka sngi bad la buhteng shwa, da kiba ha iing jongu.
U Ziona, uba don 76 snem, u dei uba don ia ka longiing kaba heh tam ha ka pyrthei hi baroh kawei bad u khlieh ruh ia ka niam, kaba la ai kyrteng Lalpa Kohhran thar, kaba la seng da u kni jongu, U  Khuangtuaha, ha u snem 1942.
U Secretary jong katei ka niam, U  Zaitinkhuma, u iathuh, ba la hap ban buhteng shwa ia ka jing leit on tep, ia U  Ziona, namar ba ula sdang khih mynsiem biang, hadien ba la pynbna, ba ula iap ha ka Sngi U Blei ba ladep.
La test ia ka met jongu, da u Oximeter bad la lap, ba ka mynsiem, ka dang tied malu mala.
“Ka met jongu, ka dang khluid malu mala bad kumta ki trai iing, ki bynnud ban tep ia u, ha kane ka jinglong ka met" ula ong shuh shuh.
Ki doktor ka Trinity hospital ha Aizawl, ki pynbna ba U Ziona, ula iap ha ka por 3baje nohsngi jong ka Sngi U Blei bad la leit rah ia ka met jongu, uba la dep iap lypa ha iing.
U Ziona, u don 39ngut ki tnga bad 90ngut ki khun bad ka niam jongu, ka don ia 2,500ngut ki dkhot na ki 433 tylli ki long iing bad ka dei ka niam, kaba hikai ia ki shynrang, ba kin ri bun tnga.
U phlang uba jyrngam bad uba itynnad, u dei u phlang uba ki briew ki kwah bha ban shong pyngngad ne iaid kai khnang ban pynpyngad ia ka jingmut jingpyrkhat jong ki.
Ki briew haba ki leit kai sha ki jaka jngoh kai, ki kham sngewtynnad ban shong ha ki jaka phlang namar ka jingkhuid bad ka jingjahthait bad ki ju thiah kai ruh halor u phlang bad teng teng haba ki kwah ban ia bamja lang lei lei, ki da kwah hangno i jaka phlang ban bam.
