U Aditya Sahu, nongialam ka seng BJP ha Jharkhand, u lam ba katei ka dei ka pisa jong kane ka sorkar  JMM-Congress bad u ong “Naduh ba ki wan ha ka bor synshar, ka bamsap ka la jubor bha bad ki pyndonkam da ka pisa paidbah, na bynta ki jingdonkam ba bun jongki".
bakei ka ED kam wan sha meghalaya.
Shillong: Kiba ioh pang covid mynta ka sngi, ki don 101 ngut.
Baroh kiba don ia katei ka jingpang, ki la poi mynta sha ka 724 ngut ha ka jylla.
Kiba iap, ki long 1,605ngut.
Ha East Khasi hills, ki don 25ngut kiba ioh pang, ha Ribhoi 7ngut, ha South Garo hills 10ngut, ha West Garo hills 42ngut, nalor kiwei pat ki jaka.
Ki lai ngut ki MLA jong ka seng Congress na Jharkhand lem bad arngut kiwei pat ki nongbud jongki, ki la shah kem ha ki pulit jong ka West Bengal.
Kitei ki MLA, ki khung ia ka pisa kaba T.50lak ha ki kali, ba ki shong.
Ki pulit ki la kem ia u nongniah bad u nongbud bad la leit ialam mynta ka sngi, ha ka kashari jong ka Howrah, ba kan shim bishar ia ki.
Ka seng Congress, ka la sospon ia ki lai ngut ki MLA bad ka tnat CID jong ka sorkar jylla, ka la shimti ban tohkit, halor katei ka jingjia, ong ka khubor.
Ka SUV, kaba kit ia kitei ki MLA, ba kynthup ia U  Irfan Ansari, U Rajesh Kachchap bad U Naman Bixal Kongari, ki la shah bat ha ki pulit ka Ranihati ha Panchla, katba ki dang iaid ha ka surok bah  National Highway-16.
Shillong:U bah Lambokstarwell Marngar, u nongialam rangbah ka Khasi Student Union (KSU) sengkmie, haba kyn thoh, halor ka jing thmu jong ka sorkar pdeng ban tih ia u uranium ha ka jylla, ula ong, ba ka la dei ka pali jong ki 60 ngut ki nongmih khmat ha ka jylla ba kin kyrngah ia ka jingthmu jong ka sorkar pdeng.
Haba ia kren bad ki lad pathai khubor na ka liang u President ka KSU u la ong “Ka la don ka jingiatai hapoh ka Parliament halor ka mat tih uranium ha ka jylla jong ngi, kane ka paw shai ba ka jingthmu jong ka sorkar India lyngba ka BJP kam pat shong thait ban pyrshang na ka por sha ka por ban ioh ban tih ia u uranium ha ka jylla jong ngi".
“Ha kaba ia dei bad kane ka mat, ki paidbah ka bri u Hynniewtrep ki la sakhi ia ka jingieng rangbah bad kyrshan ia ka KSU da u nongmihkhmat paidbah u bah Hopingstone Lyngdoh bad i kong Spelity lyngdoh (bad kwai ha dwar u blei)"u la bynrap.
U bah Marngar u la ong “Na ka liang ka KSU ka kren da ka ba shai ba ngi ong em te em halor u Uranium.
Ha ki snem ba la dep ngi, la sakhi ar snem ia ka jinglynshop ka khlam ia ki jaitbynriew bad ngim kwah ba kane ka bih na u uranium ka ban neh da ki hajar snem kan ktah ia ki jait bynriew na ka bih ka ba mih na u uranium, bad ngim lah ban iapein ia ka koit ka khiah bad ka jingim bad kata a jingmyntoi ka sorkar India".
“Ka security jong ka sorkar India kan pynlong lang knia ia ki paradoh para snam jong ngi, ngin ym lah ban pdiang.
Ka khubor kaba shai kaba ngi phah sha ka sorkar India na ka por sha ka por ka long ba ka dei ban khylliap noh ia ka lynnong tih uranium ha ka jylla jong ngi"u la bynrap.
“Ka sorkar India ka dei ban pyntrei kam noh ia ki mat kiba dei bad ka jingbynriew jong ngi bad ngim ym pdiang ia ka jingthmu ban tih uranium ha ka jylla"u la ong.
“Ka sorkar kaba bat ia u lakam synshar ka lah ban thom da ka bor, hynrei ngi ruh ngim dei ki shipai kieng atiar, ngi kit da ki nongrim bad lada ka sorkar ka thom da ka bor halor ki nongrim ba ngi pyrshah ia ka lawei jong ka jait bynriew ngi ruh ngi kloi ban shim da ka wei ka lynti bad ngin ieng rangbah ba ngin pyrshah ia kane"u la bynrap.
“Ka kyrwoh sha ki para doh para snam ka long ba ngi ju iohi na ka por sha ka por ka sorkar India lyngba ka UCIL ka ju pynmih ia ki kynhun ba pher bapher ban ia tyngkhuh para jaitbynriew, nga kyrpad ia ki para doh para snam ban keinnoh ban ngat ha ka jingpynbiej ka sorkar India, hynrei ngi dei ban ieng tylli para ma ngi kawei bad ban kyntait ia kane ka mat bad ban ong em te em ia u uranium" la ong u bah Lambok.
“Kyrpang ia ki nongmihkhmat na ki seng sainpyrthei bapher bapher baroh 60 ngut ba halor kane ka mat tih uranium ha ka jylla ki dei ban kren haba shit bashai ha khmat u paidbah la kin pyrshah ne kin pdiang" la ong u President ka KSU.“Ngi kwah ban iohi na kine ki 60 ngut ki nongmihkhmat katno ngut ki nud ban ong Em te em ia u uranium, kam dei ka kamram kaba ngin hap ban pyni ma ngi, namar ma ki, ki tip kham bha bad ki sngewthuh kham bha" u la bynrap.
“Katno ngut na ki 60 ngut ki nongmih khmat kiba nud ban kyrngah ia ka jingthmu ka sorkar pdeng bad ka sorkar jylla ka la dei ban shim da ka resolution ban ong em ia u uranium bad kane ka dei ka jingstad ki 60 ngut kiba nud ban ieng ha khmat u paidbah ban ong ba ngi pyrshah ia ka jingtih uranium ha ka jylla"u la ong.
Nongpoh: Haba pynpaw ia ka jingpyrshah kaba jur halor ka hukum ka Khasi Hills Autonomous District Council (KHADC), kaba la phah jingthoh sha ka shnong Nongspung-A bad kaba la hukum ia ki katto katne trai dukan ha katei ka shnong, ba ki dei ban pynpra noh ia kitei ki dukan, namar ba ki la tei beain ia ki dukan ha ki jaka kiba dang hap hapoh u pud u sam jong ka Khlaw Shnong Umtyrnga bad Nongspung-B, mynta ka sngi, kitei ki trai dukan ha ryngkat bad ki paidbah nongshong shnong, ki la pynlong ia ka jingialang paidbah hapoh katei ka shnong.
Ha katei ka jingialang, kitei ki trai dukan ha ryngkat ka jingkyrshan da ki nongialam shnong ka Nongspung-A, ki la shim ia ka rai ba kin ieng pyrshah beit ia katei ka hukum bad da lei lei kin ym pynpra ia kitei ki dukan, hynrei lada don mano mano ki ban wan pyrshah, hangta ruh kin sa pynbeit beit da ka bor ne ban ialeh pyrshah.
Haba batai halor ki nongrim bad kaba la pynlong ia kitei ki trai dukan kumjuh ia ki nongialam shnong ba kin ieng pyrshah, ki la iathuh ba ki la sah ha katei ka jaka da ki phew snem bad kam ju don kaba kum kata ka jingwan kam jaka da kiwei ki shnong hapoh katei ka shnong, hynrei katei ka jingwan kam jaka, ka dei kaba dang mynta bad kaba la pynlyngngoh eh ia ki paidbah.
Wat u rangbah shnong jong ka Nongspung-A, u Bettin Marak, u la ong ba ka shnong ka sngewsih eh halor katei ka hukum pynpra dukan, namar ki la sah ha katei ka jaka mynta la 40 snem bad kitei ki nongshong dukan ruh ki la sah la slem bah ha katei ka jaka, hynrei ym ju don kiba wan kren ne kam ia katei ka jaka, pynban tang ha kine ki khyndiat bnai ba mynta, la mih ka jingujor na Umtyrnga bad Nongspung-B, kaba la pynlong syndon ia ka KHADC, ba kan pynmih ia ki hukum ban pynpra syndon ia kitei ki dukan shnong.
Halor katei ka hukum kaba la mih na KHADC, na ka liang ki riew paidbah jong katei ka shnong, ki la kynnoh ba ia baroh jong katei ka kam, ka dei ka jingleh arsap bad leh buittuh da ki briew na ka shnong Umtyrnga bad Nongspung-B.Nongpoh: Shi bynta ban pynshlur ia kito ki samla pule na Ri Bhoi bad kiba la wan shakhmat ha ka Secondary School Leaving Certificate (SSLC) bad Higher Secondary School Leaving Certificate (HSSLC), mynta ka sngi ka Ri Bhoi Youth Federation (RBYF), ka la sam khusnam sha ki 25 ngut ki samla, kata 10 ngut ha ka SSLC bad 15 ngut HSSLC examination jong ka MBOSE kaba mynta u snem.
Kitei ki 25 ngut ki samla pule kiba la pass bha ha ka SSLC bad HSSLC, nalor ba ki ioh pdiang sngewbha ia ki syrnot sah jingkynmaw, ki la ioh pdiang ruh ia ka khusnam pisa kaba T.5 hajar uwei u khynnah.
Ia katei ka prokram ban sam khusnam, la pynlong ha Parish Hall, Nongpoh bad kiba la donlang ha katei ka sngi, ki kynthup ia u Bah Mayralborn Syiem, MLA Nongpoh kum u kongsan, nangta u Bah Bipul Thangkhiew, President ba rangbah ka RBYF, ki nongialam ka KSU, FKJGP lem bad shibun kiwei pat.
Ka RBYF ka ju pynlong ia ka jingpynkup burom ia kito kiba wan shakhmat bad ka jingthmu jong ka seng, ka long kum shibynta ban nangai mynsiem bad ban pynshlur shuh shuh ia ki samla ba kin nangtrei shitom ha ki jingpule kiba kham shining.
Ki nongai jingkren ha katei sngi, kiba kynthup Bah Mayraldborn Syiem lem bad kiwei, ki la ai jingiaroh eh ia ka RBYF, namar ba ka la shim ia katei ka sienjam ba donkam eh bad kaba la long shisha kum ka jingpynshlur shuh shuh ia kito ki samla.
Shillong: Hynnin ka sngi kata ka 29/07/2022 U Mr Rishotki S Dkhar, U khun jong ka kong Suolris Dkhar bad u Ma Knerlang siangshai Balang Presbyterian Musniang, u la ioh ban pyllait paitbah ia ka kot niam kaba u la thoh kaba u la ai kyrteng “Ai ma Phi", kaba la shim na ka Gospel u Mathaios 14: 17 kaba ong “To ai ma phi ha ki ban bam".
Ia kane ka kot la pyllait ia ka da u Rev Dr.H.C.T.Sumer (Ex Senior Executive Secretary KJP Synod mihngi).
U Samla Rishotki S Dkhar, u long u Samla uba la pyndep ia ka jingpule ia ka Bachelor of Divinity hangtei ha John Roberts Theological College Mawklot, Shillong.
Bad u long ruh u samla uba la ju pynmih ia ki jingthoh (Article) ha ki kot khubor bad ki magazine.
Kumta ka jingthmu ka jong u haba u thoh ia kane ka kot ka long ba hadien ba une u Samla u la iohi ia ka jingdawa bad ka jingdonkam jong kiba bun ki briew khamtam eh ha nongkyndong ia ki kot ki ban iarap ia ki khamtam eh ha ka jingshakri ka jong ngi ia u Blei, kumta une u samla u la shim ia kane ka sien jam ban trei shitom ban thoh ia kane ka kot.
Ha kane ka kot, ki don ruh ki kyntien sngewnguh kiba une u Samla u pynpaw ia ka jingsngewnguh sha baroh ki lok ki jor kiba ju ai mynsiem ia u, ia ki Skul kiba u pule, ki College, bad ia baroh ki paralok jong u.
Bad ha kane ka kot u nongthoh u wanrah shibun kiei kiei khamtam eh kaba ia dei bad ka jingim jong ngi ki briew kiba mad ia ki jingeh, ki jingduh jingkyrmen, ki jingkhuslai, bad kiwei kiwei de.
Ha kane ka sngi la sakhi da kiba bun ki rangbah kynthei bad shynrang, bad ki Pastor kum u Rev Dr.H.C.T.Sumer (Ex Senior Executive Secretary KJP Synod mihngi) iba lonh ruh kongsan ha kane ka sngi, Rev.Rihok-i- Laloo, ki Nongialam Balang na kiwei kiwei ki Shnong bad ki Balang ryngkat bad ki paralok jong u ki la wan ban sakhi lang ia kani ka sngi.
Haba pyllait ia kane ka kot, la ioh ruh ia ka jingkren na ka liang u Pastor H.C.T Sumer da kaba u ong “Ban long ki nongthoh kot kam dei ka kam kaba suk, hynrei ka dei ban iaid lyngba kiba bun ki jingeh", Bad u da ai iaroh ruh ia u Nongthoh ia kane ka kot ba u la sei madan ia kane ka sap kaba u Blei u la ai kyrpang ha u.
kumta u ai ki kyntien kyrkhu kyrdoh ruh ia u Ma Rishotki S Dkhar ba un nang kiew shaphrang bad nang pynmih ia ki jingthoh lyngba ki kot khnang ba kan long ka jingkyrkhu ia ka ngi kiba pule ia ka, bad kumjuh ruh ia ka thoh ka tar khasi ka jong ngi, khamtam eh ha kaba u la don ka jingthmu ban nang pynmih sa kiwei pat ki kot kiba u lah dep ban thoh mynta.
Na ka liang u Rishotki ruh u la ai khublei sha Baroh kiba lah ban ia don lang bad u ha kane ka sngi bad kumjuh ruh ia kiwei pat ki bym lah ban ia don lang bad kiba phah ia ka khubor kyrkhu kyrdoh lyngba ki Message.
Shillong:Ka HYC ha ka jingialam jong u Donal Pyngrope, ka la leit khynra sa ia ka CHC Pynursla mynta ka sngi.
Hangtei ka seng, ka lap ba katei ka aspatal ka leh bym mon bym kwah wat ia ki nongpang kiba don ha ka shitom jur ruh.
Mynhynnin ka sngi katei ka seng ka la lap da la ki khmat ba uwei u briew u la ud ba u la wan naduh 8 shiteng haduh 11 shiteng u lah ban ioh nongsumar bad kaei ka dei ka jingleh bymsuidñiew jong ki doctor bad katei ka la ktah shaba palat hapoh kane ka thaiñ.
La kynnoh, da ka seng, ba ka daw, ka dei namar ba ki doctor ki kham beh sha la ka jong ka clinic ban ia ka kam, kaba dei hapoh hospital.
La iathuh shuh ba ki ki nurse, ki la btah wat ia ki nongthoh khubor, ba kim bit ban ring video, hynrei na ka liang ka seng; ki la pyndep bad na ka liang ki khubor, ki la pyndep, la ka kamram, ba ka sorkar kan iohi bad kan leh eiei.
Shilloong: Ka  FKJGP central body, ka la phah da ka dorkhas sha ka Deputy Commissioner, East Khasi hills District, ban ujor halor ka jing oh dor tam jong ki nongsam ia ki buiam lyer shet, kaba long palat, ban ia ka dor, ba la buh da ka Indian Oil Company.
La dawa da ka seng, namarkata, ba ka DC, kan phah ia ki briew jongka, ba kin leit tohkit halor kane ka jingjia bad ban pynshitom ia u nongsam bad la ong ruh, ba lada ka ophis U DC, kam leh ia kane ka kam, kumta ka seng, kan leh dalade hi.
La dawa ruh, ba dei ban da pyntip paidbah ia ka dor jong ka lyer shet, ha shwa ban sam, ba ki paidbah, kin tip ia ka dor kaba dei hok ban siew, ong ka kyrwoh, na U Bah Reginald Thabah, Asst.General Secretary, FKJGP central body.
Ki lad khubor, ba dang shu ioh lum, ki iathuh ba U bah RG Lyngdoh, MLA barim jong ka Laitumkhrah, ula khlad noh.
U bah Robert, u dei u hynmen jong ka kong Ampareen Lyngdoh, MLA ba mynta jong ka East Shillong.
U bah Robert, ula don ha ka jingbym khlain bha ka met, la katto katne taiew mynshwa, ha kaba ha ka 11tarik mynta u bnai, ka kong Ampareen, ka la thoh ha ka twitter, ba la buh ia U bah Robert, ha ka ICU.ki jingpang ki dei tang ka daw.
hynrei ka bneng ka dei iabaroh.
Shillong:Ki pulit jong ka West Garo Hills myn hynnin ka sngi, ki la wan ialam noh ia u Bernard N Marak, u vice president ka Bharatiya Janata party (BJP) sha Tura ha ka sngi palei, ia kane la pyntip da u Superintendent of Police ka West Garo Hills u V.S Rathore.
U V.S Rathore u la iathuh ruh ba ia u Bernard, yn dang donkam ban leh ia ka medical examination ka ban bud sa ka jingleit ialam ia u hapoh ka ingkashari.
U V.S Rathore, u la iathuh ruh halor ka jinglap sa ia ki tiar pynbthei hapoh ka Rimpu Bagan, da ki kynhun ka District Child Protection unit bad ki pulit ha ka jylla mynhynnin ka sngi.
“Mynta ka sngi, ki kynhun jong ka District Child Protection Unit bad ki pulit ha ka jylla ki la hiar sha Rimpu Bagan ban shim ia ki jain bad ki kot pule jong ki khynnah kiba la ioh pyllait na kane ka jaka.
Ki pulit ha ka sngi palei ki la ioh ban shim custody ia u Vice President ka BJP Meghalaya u Bernard N Marak na ka bynta 8 sngi.
U Superintendent of Police ka west garo Hills u V.S Rathore u la iathuh ba u Chief Judicial Magistrate u la ai 8 sngi ia ki pulit ba kin tohkit, hadien ba la wanrah ia u hapoh ka ingbishar.
Ha ka jinglum jing lang ia kine ki tiar jong kine ki khynnah, ki pulit ki la lap sa ia kawei ka jingkhang kaba rit bad haba la plie ia kane ka jingkhang la lap ia ki tiar ia siat bad kumjuh ia ki tiar pynbthei.
Na kane ka jaka la lap ia ki 35 tylli ki Gelatin sticks (explosive substance), 100 tylli ki detonators, 4 tylli ki cross bows bad 15 tylli ki khnam (arrows).
Ia baroh kine ki tiar la kurup da ki pulit ha ka jong iadon ryngkat ki sakhi, kiba dei ki riew shimet bad yn sa rah ia kine shapoh ka ing bishar.
Na ka liang ki pulit kin pynrung ruh ia ki jingkynnoh pyrshah u Bernard N Marak u ba la tip kum u Rimpu hapoh ka Explosives Substances Act, 1908.
ka ain kam dei bn map ia ki nongleh kam bymman.
New Delhi:Ka jingkren jong U Adhir Ranjan Chowdhury, ha Parliament, ha kaba u ong ia ka President ka Ri India, kum ka “rashtrapatni" ka la pynmih ia ka jing ia khluit tar hapdeng ki dkhot liang pyrshah bad ki dkhot jong ka seng BJP ha ka iing dorbar Lok Sabbha.
U Ranjan, ula ong ba katei ka jingkren, ka dei ka jingbtuid jong u thylliej jongu, ba u kynnoh bakla, hynrei, ka BJP, ka kynnoh ba katei ka dei ka jingkren niew bein jong ka seng BJP ia ka President.
Na ka liang ka seng BJP, ka dawa ia ka Sonia Gandhi, ba ka dei ban pan map na ka bynta ka jingkren U Adhir Ranjan Chowdhury, ha kaba ka la ialam sha ka jing ia patied nia, hapdeng ka Sonia Gandhi bad ka Smriti Irani, nongialam BJP ha Parliament, mynta ka sngi.
Na ka liang U Gaurav Gogoi, nongialam jong ka seng Congess, u iathuh ba ha ka por ba la pynwai ia ka Lok Sabbha, ha ka por 12baje shiteng sngi, ki dkhot ka BJP, ki ia pyrta bad dawa ia ka Sonia Gandhi, ba ka dei ban hiar shuki mardor, na ka jingkren jongu Adhir Ranjan Chowdhury.
Ha katei ka por, ka Sonia Gandhi, ka leit iakren ia ka Rama Devi, ha kaba ka iathuh ba u Chowdhury, ula pan map bad ka lyngngoh ruh, ba balei ka leit rah ia ka kyrteng jong ka Sonia ha iing dorbar.
Ka dei ha katei hi ka por, ba ka Smriti Irani, ka la leit kem ktien ha ka jingiakren bad ka dei ha kane ka por, ba ka Sonia, ka la kem ktien bad ong “wat kren ianga".
Hangta, ka jing ia khluit, ka la weng hapdeng ka Sonia bad ka Irani, kumba 2 haduh 3 minit.
Mar kumta, ka Mahua Moitra, na ka TMC, ka Supriya Sule, na ka NCP; U Pralhad Joshi bad U Arjun Meghwal na ka seng BJP, ki la leit ban pynjem ia kitei ki arngut.
Ka Rama Devi, nongialam ka seng BJP, ka ong “Ngin nym pan map satia, tad haduh ba ka Congress, kan pan map" bad ka ong “Ka Sonia Gandhi, ka iakren iangi da ka sur kaba khor bad nga ong ia ka, ba ka dei ban kren ia ki nongtrei parti jongka bad nga ong ia ka, ba u myntri jong ka seng jongka, un sa pynshai ia ka, ia kaei kaba ula kren bad ka da ong ruh ia ka Irani, ba kam dei ban kren ia ka".
Ka Rama Devi, ka ong “Ka Sonia, ka la dei ban ong, ba ngi la bakla bad ngi dei ban map nap.
Hynrei ka Sonia, ka pyni, ia kaba kum katei ka jinglong jongka bad ka dei ka kamram jong ki kmie ki kpa, ban pynbeit, lada ki khun ki bakla bad ban batai ia u, ia kaei kaba ula leh bakla".
Nongpoh: Ki la don ki nongrep Sohniamtra na ka thian Sohkhwai ha Ri Bhoi, ki la pynpaw ba mynta u snem, ka la don ka jinghap khlem dei por u Sohniamtra, ha kaba ki la ong ba katei ka jinghap kaba ym pat dei por, ka la wanrah jingeh bad pynduh nong shikatdei eh ia ki nongrep bad khamtam eh ia kito kiba rep kham bun ia u Sohniamtra.
Lah ruh ban kdew, ba ka thain Sohkwai, ka kawei na ki jaka ha Ri Bhoi, kaba khlain bha ha ka rukom pynmih ia u Sohniamtra lem bad ia kiwei de ki mar rep mar riang bad kaba lah ruh ban ong, kaba baroh ki nongshong shnong ki dei ki nongrep.
Haba iadei bad katei ka jinghap khlem deipor u Sohniamtra, u Bah Sainlang Wahlang, uba dei uwei na kiba rep ia u Sohniamtra, u la iathuh ba ha kine ki snem kiba la leit noh, kam da don eh ka jinghap khlem deipor, hynrei mynta u snem ka jinghap ka la long shaba palat bad kaba la pynduh nong ia ki nongrep, namar ia u soh uba ki dang dei ban ap, hynrei u la hap noh shiteng por.
Haba iadei bad katei ka jingduhnong na ka jinghap pat dei por u Sohniamtra, utei u nongrep Sohniamtra, u la kyntu ia ka sorkar ba kan phaikhmat lem ha ka ban pynnoh ia ki jingiarap sha kito ki nongrep, kiba la kham julor ka jingduhnong ha u Sohniamtra, khnang ba kitei ki nongrep, kiba la mad ia ka jingduhnong, ba kin lait na kaba duh mynsiem ha ki kam rep jong ki.
Nongpoh: Mynhynnin ka step ha ka por 7 baje ei ei mynstep, ka la don kawei ka jingjia aksiden ha surokbah NH-6 ha Nongpoh, ha kaba kawei ka bos Night Super kaba don ia u number AR-16-A-5022, kaba don ha lynti na Shillong sha Guwahati, ka la leit tynrah beit nadien jong kawei ka trok kaba don ia u number NL-01-AA-8595 kaba ieng harud surok.
Ki briew kiba la iohi ia katei ka jingjia, ki la pyrshang ban leit ai jingiarap ia ki briew bad khatam eh ban sei ia u nongniah, uba la sahkut hapoh katei ka bos bad kiba la pynkit mar mar sha Nongpoh Civil Hospital.
Ha katei ka jingjia, ki la don kiwei kiba shong ha katei ka Night Super ki la mynsaw malu mala, hynrei uba la mynsaw eh dei u nongniah, ha kaba wat haba u la poi ha jaka sumar, u la khlad noh namar ba u la mynsaw jur palat.
kumne hi jia da leh fast and furious.
Ha iing te ani ki heh nia,“Baroh kin hap pyndem ha nga";Ynda ki mih tang ha phyllaw,Eitmut eitmat umsyep ki jaw.
Haba dum kyrhuh kum u khla,Jingbyrngem ba shyrkhei shisha;Ynda ki mih bluit na kyndong,Long thik kum u ksew pyndem tdong.
To sngap ia ki jingkren khynnah,“Kat nga te ym don uba lah";Ynda poi ka ia bad ka por,Ki ngam jyllop wat ha dabor.
Hey phim lehraiñ ban shu heh nia?Ym nud pat ban mih madan thma;Lada phi don shisha ka bor,Pynpaw mynta shwa ban dier por.
U briew uba shynrang mynsiem,Um pyndem tdong katba dang im;Ia ka nongrim um ju kylla,La jaw ka snam ha madan thma.
Shillong:Ka KSU EJHDU mynta ka sngi 28/07/2022 hapoh ka jingïalam u President Bah Streamly N Suchen, Bah Satly Ryngkhlem Vice President bad Bah KS Suchiang General Secretary, lem bad ki phew ngut ki dkhot ki la khang tala ïa ka tollgate Lumshnong bad la pynsangeh ïa ka jinglum khajna hangtei.
Namar ka jingjot rathai u surok bah NH-6, ka seng dang ha ka 13/07/2022 ka la ïoh ban ïakynduh ïa u ADC East Jaiñtia Hills District ban dawa ïa ki bor synshar district bad ïa ka NHAI ban maramot kloi ïa surok NH-6 ba la jot rathai naduh Tuber haduh Malidor.
Hynrei la shem pynban ba ka sorkar jylla bad NHAI kim patiaw eiei.
Dei halor kane ka nongrim ba ka seng kam banse ban khang khyrdep ïa kane ka jaka lum khajna beaiñ.
Ka jinglum pisa hangne kam ïahab bad u surok.
Ka NHAI kan hap ban shna shwa ïa u surok nangta hadien pat yn shah ban plie ïa ka tollgate, ong ka kyrwoh na u Hamepynhun Ryngkhlem Publicity Secretary KSU EJHDU.Shillong: Kiba ioh pang covid mynta ka sngi, ki don 114ngut bad kiba jem na ka jingpang ki don 55ngut.
Baroh kiba don ia katei ka jingpang khlam ki long 687ngut ha ka jylla bad kiba iap, ki long baroh 1,605ngut.
Kiba ioh pang na East Khasi hills, ki don 15ngut, na South West Garo hills 10ngut, na West Garo hills 70ngut, West Jaintia hills 5ngut.
New Delhi: Ka Smriti Irani, myntri jong ka sorkar India, kaba peit ia ka  Women and Child Development, ka jubab da ka jingthoh ha ka dorbar Rajya Sabha, ba ka sorkar ka don jingthmu ban pynduh noh ia ka jing bym san ki khynnah, lane kiba duna bam, kiba hapoh 6 snem ka rta, da 2 percent ha ka shisnem.
Katei ka tnat, ka iathuh ba ka kwah ban pynduna ruh ia ka jingsting jingthew ki khynnah, ha ka por ba kha da 2 percent ha ka shisnem bad sa ka jingpang  anaemia ha ki khynnah, kiba hapdeng ka rta kaba hynriew snem haduh 50 bnai, nangta ia ki kynthei kiba naduh ka rta kaba 15 haduh 49 snem, da 3 percent ha ka shisnem.
La pyni ruh ba ha ki snem 2019-21, ka jingbam jong ki khynnah kiba hapoh 5 snem ka rta, ka la nang kham bha shibun.
Nangta la pyni, ba ka jing bym san ki khynnah, ka la duna na ka  38.4% sha ka 35.5%, nangta ka jingduna jingkhia na ka  35.8% sha ka 32.1%, ong ka jubab.
Na katei ka jingkhein, la pyni, ba ka Meghalaya, ka dei kaba bun tam ki khynnah ki bym san kloi, da kaba ka don  46.5%, nangta ka Bihar da42.9%, ka Assam, Dadra and Nagar Haveli, Gujarat, Jharkhand, Madhya Pradesh bad ka Uttar Pradesh, ki don ia kitei ki khynnah ki bym san kloi, da  35.5%.
Ki khynnah kiba duna jingkhia, ki bun tam ha Bihar, ha kaba ki don  41%, nangta ha Gujarat 39.7% bad ha Jharkhand da 39.4%.
Ka Assam, Dadra and Nagar Haveli, Karnataka, Madhya Pradesh, Maharashtra bad ka  Uttar Pradesh, ki don ia ki khynnah kiba duna jingkhie, kaba long 32.1%.
Nongstoin: Ki pulit ka tnad Anti Narcotic Task Force (ANTF) jong ka West Khasi Hills District, mynta ka step phyrngap jong ka 28-07-2022, ha ka por kumba 1.30 mynstep, ki la pynlong ïa ka jingap ktem ha kawei na ki jaka, kata hadien ba la ioh jingtip ïa ka jingdon jong ki briew kiba thmu ban pynpoi ïa u drok heroin hapoh thain Nongstoin bad ha kane ka jingap ktem, ki pulit ki la ioh ban kem noh 3 ngut ki briew ryngkat 10 gram u drok heroin ïa kaba ki la thmu ban pyniaid iew hapoh kane ka thain.
Kitei ki lai ngut ki nongkhaii drok ki kynthup ia u Bankerlang L Paliar, Bitdor Byrsat bad u Albinus Mawlieh, bad baroh lai ngut kidei kiba na ka shnong Upper New Nongstoin.
Katkum ka jingiathuh jong ki pulit la ong ba utei u drok heroin uba la ioh ban kurup u shongdor kumba T.30,000/- (Laiphew Hajar).
Nalorkata, ki pulit ki la kurup ruh ïa kawei ka kali Maruti Alto bad lai tylli ki mobile phone ba la pyndonkam da kitei ki nongkhaïi drok.
Ïa kitei ki lai ngut ki briew la kem bad rah noh sha thanad bad la pynngat ruh ïa ki katkum ki kyndon jong ka NDPS Act.
Ki pulit ki dang bteng ban pynlong ïa ka jingtohkit ban lapdien sa ïa kiwei pat kiba ju donkti ban leh ïa kiba kum kitei ki kam beaiñ.
Shillong:Ka long shisha ka jingeh ia ki paitbah kiba leit ba wan man ka sngi, namar ba ka surok rong ka la kylla long kum ka ahor ktieh, bad kane ka la buh jingma bad jingeh ia ki paitbah bad kordit khait.
La ong ruh ba dei namar ka jingtrei torti jong u contractor u ba thep pait um ha ki surok kiba hap ki shnong kiba pher ba pher jong ka Mawlai, ha kaba ka surok rong, ka la kylla long kum kawei na ki ahor ktieh bad kane ka la buh jingeh ia ki paitbah.
Kat kum ka jingtip, la iathuh ba ki shnong ba hap hapoh Mawlai kiba thep nar um thymmai ki dei ha ka shnong Mawlai Nongpdeng, Mawlai phudmuri, Umjaiur, Stand bus Mawlai Mawdatbaki bad ter ter, ha kaba ki surok ki la tap tang da ka ktieh suda.
Ha kaba iadei bad kane, ka jingsyrtap ktieh jong ka surok ka la buh jingeh shisha ia ki paitbah kiba iaid lynti da ka kjat bad kumjuh ruh ia ki kali kiba iaid bad kiba ieng ha katei ka surok ki la saw bad ktieh lut.
Katkum ka jingiathuh la ong ba ia kane ka jingshna ia ka surok ka lah jan don kumba shibnai ei ei.
La ong ruh shuh shuh ba ki kali ar shaka kiba iaid ha surok Mawlai, ki la btuit bad syntuid noh, namar ka jinglong shyiap jong ka surok bad kane ka jinglong jingman jong ka surok ha Mawlai ka buh jingma bha khamtam eh ia ki arshaka bad kumjuh ruh ia ki nongleit nongwan.
Haka jingiakren bad ki nongshong shnong bad ki trai dukan kiba shong markhap bad kane ka surok, ki la pynpaw ba ka surok ka la long kaba la ktieh palat khamtam lei lei lada ka slap, wat tang ban iaid lynti ne ban jam na kawei ka jaka sha kawei pat kim lait shuh bad kumta ki la ong ba na ka liang jong kito ki contractor, ki dei ban shna kham pynsted ia kane ka kam khnang ba kan ym thut ha ka leit ka wan bad ban leh noh wut wut, ha kaba maramot, khnang ba kan nym eh than ia ka iaid ka ieng ki paitbah.
Nongpoh:Da ka jingtrei shitom ki bor pulit jong ka Ri-Bhoi District, hynnin ka miet ki la ioh ban kurup haduh 10 song u drok (Heroin) ba shongdor kumba T.75 lakh, na ki 2 ngut ki briew kiba la thmu ban shalan beaiñ da kawei ka thuk thuk.
Katkum ka khubor ba la ioh lum, ki pulit ka Ri-Bhoi hadien ka jingioh jingtip ba thikna halor ka jingdon ki runar kiba thmu ban shalan tuh ïa drok, ki la pynlong ka jingpynap shrip hynnin ka miet ha Byrnihat Police Outpost bad ioh ban bat ïa kawei ka thuk thuk kaba don ïa u number ML 05 R 4704.
Haka jingtalasi jong ki pulit kila ioh ban kurup ïa u drok Heroin ba shongdor kumba 75 lakh, ka thuk thuk kaba ki niah ryngkat bad 2 tylli ki mobile phone.
Ki pulit kila kem ruh ïa u nongñiah katei ka thuk thuk bad u ba shong hadien bala tip kyrteng kum u Shanborlang Khongwir bad u Bandapkupar Mawlong.
Hadien ka jingtohkit, naka liang ki pulit kila resgister case ruh katkum ka NDPS Act bad ka jingtohkit ïa kitei ki 2 ngut ka dang ïaid shakhmat ban ioh kem shuh shuh ïakiba donkti.
Shillong:Ka ingkashari jong ka West Garo Hills District,Tura ka la pynmih ia ka hukum ban thung da ka jingtohkit ki Magistrate (Magisterial Inquiry) halor ka case jong u Vice President ka BJP u Bernard N Marak.
Ia ka jingtohkit magistrate, yn khlieh da u Executive magistrate u Rizia Ch sangma.
Ka jingtohkit magistrate kan buddien ia ki katto katne tylli ki jingkylli, ha kaba ia dei bad u vice President ka state BJP u Bernard N Marak.
Ia ka kaiphot halor kane ka jingtohkit, yn hap ban pyndep noh tang hapoh ka 15 sngi naduh ba la pynmih ia kane ka hukum bad ia kane yn aiti ha u district magistrate Swapnil Tembe.
Ia u Bernard N Marak, mynhynnin ka sngi la wanrah hapoh ka ingbishar ha Hapur, Uttar Pradesh bad kan shim por lai sngi ban wan rah pat ia u sha ka jylla Meghalaya, la ai jingtip da u Superitendent of Police ka West Garo hills u R V Rathore.
Lah ban kdew hangne ba ha ka 22 tarik mynta u bnai, ki pulit ka West Garo Hills ki la leit ban khynra ia ka ing ri jingri (farm house) jong u MDC ka BJP u Bernard N Marak bad ioh ban kem ruh ia ki 73 ngut ki briew na kane ka jaka kynthup ia ki khynnah rit, halor ki jingdih buaid ki kali bad kiwei kiwei.
U Bernard u la phet naduh ka 22 tarik mynta u bnai, hynrei hynnin ka sngi ki pulit jong ka Uttar Pradesh ki la ioh ban kem noh ia u na Hapur.
Shillong:Ka Hynniewtrep National Youth Movement (HNYM) mynta ka sngi, ka 27 tarik u naitung 2022, ki la pynlong ia ka jingialang paidbah ha Motphran.
Kane ka jingialang ka jong ki mynhynnin ka sngi, ka dei ban pynsngewthuh ia ki paitbah, ha kaba iadei bad ka jingdawa jong ka seng na ka sorkar Meghalaya, ban shna ia ki aiñ na ka bynta ban phah kam kyrpang 80 percent sha ki samla trai Ri trai muluk ha ki company shimet(private sector) kiba don ha kylleng ka bri u hynñiewtrep ban aikam aijam ia ki khun samla jong ka bri u hynñiewtrep.
Ha ka jingiakren bad ki lad pathai khubor, u president jong ka seng u bah Louis Dohtdong, u la ong ruh ba ki dawa ruh na ka sorkar ba dei ban bud noh ia ka central examination, kaba ki ong ba lada pyndonkam, ka don tang ka written examination bad kam don shuh ka personal examination bad ula ong ruh ba ka dei ha kane ka personal examination ba ki sa ioh lad ki nongleit buit tuh.
Shuh shuh u la ong ba ki thungkam sop sop ia ki khun ki kti ki jongki, ki thungkam sop sop ia kiba ha ?ing jongki, kumta ula ong ba kane ka kam personal interview ka la ktah shibun ia ki samla ki jong ngi.
“Kine ki minister ki jong ngi, kine ki politician jong ngi, ki pyrkhat mynta tang ia ka jingmyntoi ialade" ba ula ong ba ka seng HNYM kan ym shongthait kat bym pat ioh ia kane ka jingdawa ka jong ki.
Kiba bun ki jingdawa kiba lah dawa bad kiwei pat, hynrei haduh mynta ka sorkar ka shu pynjah klep, hynrei ia kane kaba mynta kaba dei ka hok jong ka jaitbynriew bad jong ki samla, kin dawa tad haduh ban da ioh bad la pynkynmaw ruh, ba ha ka 1 tarik u jylliew mynta u snem, ki la buh ia ka memorendom hakhmat jong u chief minister u Conrad.
K Sangma, hynrei kam shym ka don kano kano ka respond bad na kata ka daw ha kane ka sien, kin sa iaid kylleng kylleng ki ja ka jong ki district kiba pher bapher ban pynshai paitbah khnang ban ioh ka jingkyrshan na ki paitbah.
Ula ong ba kin aipor ia ka sorkar mynta sa tang shibnai thik 30 sngi ba kadei ban shna ia ki aiñ naka bynta ban pynrungkam bad phah kam 80 percent ia ki samla ki jong ngi ha ki company shimet, kaba longtrai da kino kino ki riew shimet bad ki kynhun shimet shimet.
Ha shwa ka election uka ong ba kine ki briew ki dei ban pynurlong ia kine ki jingdawa ki jong ki, lada kim pynurlong ka mut kin sa pyni da ki kam hadien ka 30 sngi, namar ki lah thait ki lah ngiah ban ioh ia ka jingthok ka jingshukor ka jongki na ka por sha ka por ban pynlong langkñia iaki samla ki jong ngi.
Ula pynkynmaw ruh ha kaba iadei bad ka inner line permit(ILP), ba ka seng ka la dawa naduh ki snem kiba mynshwa bad haduh mynta kam pat shym la longkam, u la ong ruh ba lada ka sorkar kam pat pynlong kam ia ki jingdawa, kin sa ia peit, ia kaei ka ban jia hadien 3 taiew.
Shillong:Ki nongkitkam jong ka Bharatiya Janata Party (BJP) Meghalaya, kan sa pynlong da ka jingiakhih kaba jai jai ha Shillong bad Tura kum ka dak ban pynpaw ia ka jingpyrshah halor ka jingkynnoh ba ka don ka jing pyndik jong ki pulit ka west Garo hill, ia ki nongkitkam jong ka party.
Haba kren bad ki lad pathai khubor, na ka liang u President ka state BJP u bah Ernest Mawrie, u la iathuh ba ka jingkhot ia ka jingialang jong ka state Excutive Member jong ka party BJP mynta ka sngi, ka long ban ia tai halor ka jingioh ia ka shithi na Tura kaba la kdew halor ka jingpyndik jong ki pulit ka west Garo Hills, pyrshah ia ki nongkitkam ka party BJP.U bah Ernest Mawrie u la ong “Ha ka 26 tarik mynta u bnai u officer in-charge jong ka Tura police station u la khot hajir ia u Wilver M Dango u general secretary jong ka party na Tura district, khlem kano kano ka jingpyntip bad ki la tohkit ruh ia u haduh 6 kynta".
“Na ka liang jong ki nongkitkam ka party mynta ka sngi ki la shim ka rai ban khot da ka jingiakhih kaba jai jai ha nongbah Shillong bad ha Tura ban pynpaw ia ka jingpyrshah, halor ka jingpyndik ki pulit ia ki nongkitkam ka party BJP bad kane ka jingiakhih, yn pynlong ha shwa ka sngi saitjain"u la bynrap.
U la ong ruh ba kane ka jingiakhih kan long ban pynpaw ba ki pulit na kano kano ka district ruh kim lah ban shuh pyndik ia ki nongkitkam jong ka seng, khlem kano kano ka daw.
“Na ka liang jongngi, ngi la dep ban pan ia ka kaiphot na u Dango, halor ka jingkhot hajir ha ki pulit, hynrei u GS jong ngi ruh ym shem la tip kaei ka daw ba ki la khot ia u bad u SP ka WGH ki la phah ban wan mih ha police station man ka sngi khlem kano kano ka daw" ong U bah Mawrie.
U Mawrie u la kyntait ban kren eiei, halor u vice president Bernard N Marak, ha kaba ki pulit ki la ioh ban kem ia u, hynrei kaba ki sngew khia mynta ka long halor ka jingpyndik ki pulit ia ki nongkitkam jong ka party.
U President jong ka Bharatiya Janata Party (BJP) Meghalaya u bah Ernest Mawrie u la pynpaw ba na ka liang jong u, u pynrem jur ia ka rukom leit khynra ki pulit ia ka farm house jong u Vice President ka BJP u Bernard N Marak.
Haba ia kren bad ki lad pathai khubr na ka liang u President ka BJP ha ka jylla u la ong “Halor ka jingshah kynnoh u Bernard N Marak, ngi la ioh ia ka jingbthah na ki bor ba halor ban leh ka jingtohkit bad ngi la leh ia kata bad ngi la dep ban phah ia ka kaiphot bad mynta ngi dang ap ia ka jingbthah ba ngi ioh mynta".
U bah Mawrie u la ong “Na ka party hi ka pynrem jur ia kane ka jingkhynra jong ki pulit ka west Garo Hills namar ba ka la leh ha ka lynti ka bym dei".
U la kdew da kaba ong “Kaba nyngkong hi ha kaba ia dei bad kane ka jingkhynra, ia kane ka resort lane ka farm house la pyniaid naduh 2019 bad haduh mynta kam ju don eiei, hynrei balei mynta bad kane ka dei ka jingkylli".
“Kaba ar ka long halor ka jingkhot jong ki pulit ha ka por ba ki la leit khynra tang ia kawei ka nongpathai khubor, balei ki khlem khot ia kiwei pat ki lad pathai khubor bad baroh ngi tip kaei kata, kane ruh ka buh ia ka jingkylli balei"u la bynrap.
Haba kylli halor kane ka bynta ban pan da ka jingtohkit judicial, u la ong “Ngin ailad shwa ba ka ingbishar kan rai eiei halor kane ka bynta ngin sa peit".
“Ngi la dep ban pyntip ia kane ka jingjia sha ki bor ba halor bad ka rai ban weng noh na ka sorkar kan shong ha ka rai ki bor ba halor"u la bynrap.
U bah Mawrie u la ong ruh “Ngi khlem leh kam sain pyrthei ia kane ka mat bad kum kine ki jingjia ki dei ki bor pulit ban ai jingtip ym ka kam ram jong u Myntri Rangbah ban iathuh halor kane ka bynta".
“Ka jingsngewkhia jong nga ka long ba ka ain ka dei ban long ia ryngkat ia baroh bad ym lah ban nion iano iano ruh bad kane kan long ka jingkyrpad jong nga na ka sorkar"u la bynrap.
Ka Enforcement Directorate, ka la ioh kurup biang sa T.20 klur ka pisa, na ka iing sah kaba ar jong ka  Arpita Mukherjee, kaba dei ka paralok kaba iajan bad u myntri ka West Bengal, U  Partha Chatterjee.
Kane ka jinglap, ka dei hadien ka jingioh kurup, kaba dang shu ioh shen ha ka taiew ba ladep, kaab long T.21klur.
Ki bor jong ka ED, ki ioh ruh ia 3 kilo ka ksiar, kaba shongdor T.2klur, ong ka khubor.
Ha ka taiew ba ladep, ka ED, ka la ioh kurup ia ka pisa kaba T.21klur na ka iing sah jong ka  Arpita Mukherjee bad ka jingkhynra, ka dei na ka jingthung kam hikai, ha kaba la kynnoh, ba U Chatterjee, u bam pisa na katei ka kam.
Ka Arpita Mukherjee, ka iathuh ha ka ED, ba katei ka pisa, kaba don ha iing jongka, ka dei ka jong U Partha Chatterjee.
Shillong:"Kum u MLA nga sngewdei ban ong ba nga hap ban peit ïa kiba bun balang, ym dei ïalade shimet bad ka kamram u MLA, ka dei ban shna aiñ bad wanrah ïa ki policy kiba biang," ong u MLA ka 17 North Shillong constituency u Bah Adelbert Nongrum.
Ïa kitei ki kyntien u la ong ha ka por ba u la aiti ïa ki sound system cum musical instrument sha ka Lam Jingshai Choir Mawkhar Parish ha ka jinglut baroh kaba T.5,00,134.00 lak na ka MLA skhim ka Special Urban Work Programme (SUWP) 2019-20.
Haba kren ha ka jingïalang kaba lyngkot u MLA u la ong ruh ba ka saiñ pyrthei kadei ban saiñdur ïa ka lawei ki samla bad ka jylla ym dei ban saiñ dur ïalade ne ban pynkylla long ka kam khaïi.
“Nga sngewnguh ïa u Blei bad ki paidbah ka Konstitwensi haba nga la ïoh pyrshang ban pyndep hok bad kitkhlieh khamtam haba ïadei bad ki skhim ba nga la ïoh bhah sha baroh katkum ki jingdonkam hapoh ka Konstitwensi," ong u Bah Adelbert.
U la bynrap shuh shuh da kaba ong, “Wat lada nga don marwei ruh nga khlem aidaw hynrei nga la ïoh ban rah ïa ki mat jingdonkam hapoh ka Ïing Dorbar Thawaiñ ka jylla.
"Lah ban pynkynmaw ba na ka liang ka Lam Jingshai Choir Mawkhar Parish ka la angud lah slem bha ban ïoh la ki sound system bad musical instrument kiba long katkum kane ka juk kaba mynta bad ha kane ka kynti katei ka jingphohsniew ka la urlong kumta ka Choir ka pynpaw ïa ka jingai khublei bad sngewnguh kaba kyrpang shi katdei eh ïa ki jingtrei shitom u MLA ban pynurlong ïa katei ka jingthmu.
Caption: U MLA ba dang aiti ki tiar ha ki nongkitkam ka Choir.
Shillong:"Ngi kum ka party NPP ngim don por ban ïa beiñ ne kdew kti ïano ïano bad lada don jingbakla dei ban ïa pynbeit bad ngi don hangne ban shakri ïa ka jylla, ki rit paid ka North East bad ka India," ong u National Vice President ka NPP Central Body bad u Symbud Myntri Rangbah ka jylla u Bah Prestone Tynsong.
Haba kynthoh ïa ki jingleit pyrshah MOU pynbeit pud ki nongïalam ka TMC sha Delhi, u Bah Tynsong u la ong imat u Dr.Mukul Sangma u la kwah ban ïaleh ilekshon na Assam kaba la pawshai ba u la leit shong dharna sha Delhi.
U la ong ruh ba kim tip ba ha shwa ka jingïapynbeit ïa ki jaka ïakajia kiba hab sha Ri Bhoi ma u bad u Myntri Rangbah u Conrad Sangma ki hap duh thiah baroh shimiet bad kaba lah mynta kadei hi tang ban ïa shim ïa ai kylliang bad kumba long mynta 95% ka ïohnong ka Meghalaya.
U la ong ruh ba lada ym lah pynbeit mynta ka pateng kan sa nang jynjar bad lah ruh ban duh haduh Byrni Hat kumta dei ban hun ïa kaba la leh mynta naba kiwei ki Sorkar lah 50 snem kim lah ban leh.
“U nongïalam ka TMC I kumba um kwah shuh ban ïaleh na Meghalaya hynrei sha Assam bad ki don ruh ki nongïalam kiba phong ka juti saw sha Assam bad ki phong juti lieh ha Meghalaya, kumta ka NPP ka leh ïa kaba dei bad ka pateng kan sa kyrkhu," ong u Bah Tynsong.
Ula ong ba ka them metor kaba lah sah 50 snem mynta ka sah satang ban ïoh jaka pynkynriah bad kane kadei beit banjia.
Ïa Kitei ki kyntien u la kren ha ka jingleit plie ophis NPP hapoh Mawlai Nongmali, 1,2 bad 3 jong ka 17 North Shillong constituency.
“Ban ïakynduh briew dei ha ophis ym ha dukan sha, kumta ka jingleh u Bah Ransom Sutnga ka long kaba dei bad kat nang shah kren beiñ ki jingkyrkhu kin nangwan, kumta donkam ïa ki nongshong shnong ban ïatreilang bad pynjop ïa u Bah Sutnga" ong u Bah Prestone.
Katba u Bah Sutnga kum u kyrtong ka NPP ka 17 North Shillong constituency u la ong ba watla ka jingshakri kum u ophisar kan dang dei sa 5 snem shiteng, hynrei la iehnoh bad rung sha ka lympung saiñ pyrthei ban shah khot ban shakri.
Haba la dep pyndait ïa ki CCTV ha ka Nongmali Block 1,2,3 ba la plie da u Bah Prestone Tynsong, u Bah Sutnga u la ong, “Ka jingai ïa ki CCTV ka long ba la ïohi ïa ka jingdonkam ka jingshngaiñ na ki riewsniew bad nga proud dak lypa ïa ki 3 tylli ki block ïa ki kam ba la sahteng da ki snem ban leh shwa ka ilekshon bad hadien ilekshon bad don ruh kiba I Bah Prestone i la dep sanction, kiwei ki jingeh kum ka umbam umdih, ki samla khlem kam bad kaba kongsan ka long ba hadien ki nongshong shnong ki ong bym don kmie don kpa lah bun snem kumta la rai ban plie ka ophis ban ïakynduh ïa ki paidbah bad nangne ka ding NPP kan pur sha ka constituency bad jylla baroh kawei.
"La pynskhem ïa ki nongkitkam ka unit da u Bah Prestone Tynsong, ha ka jingïadonlang u MDC ka Mawlai Bah Teiborlang Pathaw, bah Kennedy Khyriem kyrtong NPP Mawphlang, Bah B R Kharmujai Rangbah Shnong Mawlai Mawdatbaki bad kiwei kiwei.
Shillong: U myntri u ba dei peit ia ka tnad ka koit ka khiah ha ka jylla u James PK Sangma, u la iathuh ba ka sorkar jylla kan ym lah ban shimti hi ban pyniaid ia ka EMRI emergency 108 service ha ka jylla, hynrei u la kular ba ka jingiateh bad ka company GVK ba kan pyniaid ia kane ka kam, yn pynkut noh.
Ia kane la iathuh da ka president jong ka Meghalaya EMRI Workers Union (MEMRIWU), ka kong Microlina Syiemlieh, hadien ka jingiakynduh jong ki nongialam kane ka union bad u myntri ka tnad ka koit ka khiah mynta ka sngi.
Haba ia kren bad ki lad pathai khubor, ka kong Syiemlieh ka la iathuh ba u myntri ka tnad ka koit ka khiah, u la pyntip ba ka jingai ia ka tender kan long ia ka company ba thymmai ban pyniaid ia kane ka emergency service, namar ba ka sorkar ka la dep ban shim rai ba kan ym bteng shuh ka contract bad ka company  GVK.“Ha ka jingialang ngi la kyrpad ia u myntri ka tnad ka koit ka khiah, ba ka sorkar kan shimti hi noh ban pyniaid ia kane ka emergency services, khnang ban ka jingpyntyllun ia ki kam kin iaid beit, hynrei na ka liang u Myntri u la kyntait ia kane “la ong ka kong Syiemlieh.
Ka la bynrap ruh ba ka jingia lang bad u Myntri ka tnad kam shem la long kaba seisoh, hynrei u la kular ia ki nongtrei ka 108 ba kin ym mad shuh ia kum kine ki jingeh kiba ki la mad mynta.
Na ka liang ki nongtrei 108, ki la pan por ba kin shim kano kano ka rai, halor ka jing bteng lane kin weng noh ia ka jingiakhih jong ki hadien kane ka jingiakynduh jong ki bad u myntri ka tnad.
Shillong: U Bah DP Wahlang, Additional Chief Secretary jong ka sorkar Meghalaya, un shimti kum U Chief Secretary jong ka sorkar Meghalaya, naduh ka 31tarik Naitung 2022, kaba dei ka sngi, ba kan shongthait noh ka kong RV Suchiang, Chief Secretary ba mynta, ha katei ka sngi.
Nongpoh:Shi bynta ban kyrshan ia ki jingiakhih kaba la shim da ki MP bad MLA ka All India Trinamool Congress, kiba la pynlong ia ka jingiakhih ha phyllaw ka Parliament ha Nongbah Delhi, na ka bynta ban dawa halor ki mat jingdonkam hapoh ka jylla Meghalaya, hynnin ka sngi, ki nongialam ka TMC ka jylla ha ryngkat ki paidbah ka thain Pillangkata, ki la pynlong ia ka jingiakhih ha madan ka shnong Maikhuli.
Ha katei ka jingialang paidbah ha Maikhuli, la sakhi da ka jingdon u Bah James Lyngdoh, Vice President ka TMC ha ka jylla, nangta ka Dr.Saralin Dorphang, President ka TMC na Mawhati, u Sunmoon Marak lem bad shibun kiwei ki nongialam bad ki nongkyrshan ka TMC ha Jirang Constituency.
U Bah James Lyngdoh, haba kren sha ki lad pathai khubor, u la ong ba ka nongrim kaba la pynlong ia ka TMC ha ka jylla ban kan iashimbynta ia katei ka jingiakhih, ar-tylli ki jaka, kata kawei ha Maikhuli bad kawei pat la pynlong ha Malangkona, ka long ba kyrshan ia ka jingiakhih ha Nongbah Delhi, kiba la leit ban pynlong ia ka jingiakhih, na ka bynta ka jingmyntoi ki paidbah ha ka jylli hi baroh kawei.
Haba sngap ia ka jingkren jong ki riew paidbah bad ki nongïalam ka TMC, ka long ba ki la dawa ïa ka sorkar jylla ba ki dei ban pynduh pyndam noh ia katei ka MoU ne ka soskular, namar ba ka la ktah eh ia ka Meghalaya bad bun ki jaka ka Meghalaya ba kin sa shah kynthup noh sha Assam.
Ka jingshah shondur lymbuit U Ranveer Singh, ha ki khyndiat sngi ba ladep, ka la pynmih ia ka jing ia kynnoh kaba har rukom bad la don ruh ka jing ai ejahar, pyrshah ia u Singh, halor katei ka jingshah shondur lymbuit jongu, halor ka jingkynnoh, ba u pynlehrain ia ki kynthei.
Kam dei tang kata, ka la don sa kawei ka seng, kaba kyrteng Neki Ki Diwar, ka sengbhalang, ha kaba ka la pynlum ia ki jain kiba jot ba peit bad leit buh ha kawei ka synduk ha Mumbai, na ka bynta ban pynlang bad pynpoi sha iing jong U Ranveer, ba un ioh phong jain ialade bad katei ka video, ka la pynshongshit shibun ia ka internet hynnin ka sngi.
Ha ka synduk ba leit buh ia kitei ki jain, la thoh ba ka dei ka jingthmu, ban pynduh jait ia ka jaboh kaba don ha ka khlieh jong u briew, na kane ka Ri.
Ha kawei pat ka liang, U Ram Gopal Varma, uwei na ki nongthaw phlim, ula ong ba ka jing law lymbuit jong U  Ranveer Singh ialade, ka pyni ia ka jing ia ryngkt dor, hapdeng ka shynrang bad ka kynthei ha kine ki sngi, da kaba u ong “Kumno, ym ju don ba ujor, haba ka kynthei, ka pyni ia ka met lajong, katba ia ki shynrang pat ym long" bad u ong “Lada ki kynthei ki lah ban pyni ia ka dur met ba i khring jingmut jongki, kumta balei ki shynrang kim lah?"Ha katei ka dur, kaba la shon, na bynta kawei ka makasin, la iohi ia U Ranveer, ba u thiah ha kawei ka rok bad ba u khlem phong eiei ruh em baroh shi rynieng.
Ki don shibun ki paralok U Ranveer, kiba la ai jing iaroh ia ka jingnud jong U Ranveer.
Ha kane ka taiew, ki la don ar tylli ki ejahar, ba la ujor sha ki pulit ka Mumbai, ha kaba la kynnoh, ba kane ka jingleh jong U Ranveer, ka pyndiaw mynsiem bad pynmong shibun ia ki kynthei, khamtam, haba la pyni paidbah ia ka dur lyngkhuit jongu ha social media.
Shillong:Ki kam bymman bad ki kam leh dusmon ki la nang jyllei, katba nang mih ki por bad ha ka janmiet, ka sngi ba ar ka 26 tarik Naitung 2022, kawei ka kali alto 800 ba don ia u number ML 05 L 8175 ka la shah leh dusmon ha ki briew ki bym shym la tip kyrteng kiba la lynthem maw bad pynpait ïa ka ïit kali.
Katei ka kali kaba la shah lynthem maw na ki bynta jong ka ïit ba nadien, ka dei jong u Bah H B Pyngrope ba shong ba sah ha Mawpat uba ju pynïeng man ka por ïa ka kali ha katei ka jaka ha Lower Lachumiere, kaba don markhap bad ka skul All Saints, namar u don ïa la u jong u khun ba phah skul ha All Saint.
Katkum ka jingïathuh u Bah H B Pyngrope, ba kane ka la jia ha ka por 1 baje eiei nohphai sngi bad u la ïoh jingtip na ki paralok, ha ka por 3 baje eiei janmiet ha ka por ba u mut ban wan shaw skul khun.
U la ïathuh ba ki tiar kali kum ka tape bad kiwei kiwei ki khlem jah bad la suba ba kane kadei tang ka jingleh dusmon.
U la ïathuh ruh ba bunsien ha katei ka jaka ki la jia bun ki jingshah tuh ki tiar kali bad pynpaw ruh ba ha katei ka jaka la dei ban pyndait da ki kor CCTV khnang ban lap ïa kiba ju don kti leh ïa kine ki kam.
Halor kane ka jingjia u Bah H B Pyngrope, u la pyntip noh sha ki pulit ka Sadar Police Station bad kumta ki pulit, ki la wan ha katei ka jaka ban pynlong ka jingtohkit ha kaba ki la shim bad rah noh ïa u maw u ba don kumba shiteng kilo ba ki briew ki la pynpait ïa katei ka ïit kali bad u la ujor ruh da ka ejahar.
Shillong:U Myntri rangbah ka jylla, u Conrad K Sangma u la ong ba ka jingkhynra jong ki pulit ia ka farm house jong u vice president ka state BJP, u Bernard N Marak, ka dei beit hadien ba ki pulit, ki la don ki sakhi sabut kiba biang bad kam shem la don kano kano ka jingbthah lane ka jingpynthut na ka liang jong u.
Haba ia kren bad ki lad pathai khubor na ka liang u Myntri rangbah ka jylla u la ong “Ka jingkhynra jong ki pulit ia ka farmhouse jong u vice president ka BJP, ka dei kat kum ki kyndon, kat kum ki sabut sakhi ba biang bad kat kum ka ain bad ki pulit ki la bud ia kane kat kum ka ain, kam shem ladon kano kano ka jingai jingmut lane ka jingbatai na ka liang jong nga halor kane ka bynta".
“Ia nga, na ka liang ki pulit ki la shu pyntip ba kan don kum kane ka jingkhynra, ha kaba nga la ong ia ki pulit ka long ba kaei kaba kin leh ka dei ban long kat kum ka ain bad kat kum ka jingdon ki sabut sakhi kiba biang"u la bynrap.
U Sangma u la ong “Ka long biej ia u briew ban kynnoh ia kine, namar haba don kano kano ka jing bym shong shngain ha ka jylla, wat la u dei uei uei ruh ka ain kan leh ia kaba donkam bad kaei ka ba kin leh kan long hapoh ka ain".
Ha ba kylli u la ong “Kam dei kaba nga kwah ban jubab, hynrei halor ka ne ka jingkhynra jong ki pulit, u briew u la shu kwah ban pynphai sha ka phang kam sainpyrthei ia ki kam beain, bad kane kan ym don jingiadei eiei bad ka election".
“Ia kane ka jingkhynra la leh, halor ka jingujor ki nongshong shnong na kane ka thain bad kumjuh na ka jingujor na ka briew ka ba la shah leh ki kam bym man ha kane ka jaka, bad ki pulit ki la pynbiang ia ki sabut sakhi, shwa ba kin khynra ia kane ka jaka bad ngam don por ban pynthut lane ban batai ia kane"u la bynrap.
Haba kylli halor ka jingshah kem u Bernard N Marak na Uttar Pradesh u Myntri rangbah u la ong “Nga dang shu ioh ia ka jingtip ba ki pulit ki la ioh ban kem ia u bad kin dang wan rah ia sha ka jylla".
Ha ba kylli u la ong “Lada ngi peit ia ki sabut sakhi, bad ia ka jingkynthoh jong u, ka paw shai ba ka don kano kano ka kam ka bym dei kaba ki pyniaid ha kane ka jaka, ngam kwah ban kren eiei ha kaba ka jingtohkit ka dang iaid bad don jingiadei eiei bad ka kam sainpyrthei lane ym namar ka jingiakhun election, hynrei la pyniaid ia ka jingkhynra ia kane ka jaka halor ka jingdon ki sabut sakhi ki ba biang".
Ia I lt cheris ,pat la dep ne em ka inquri mda sorkari ,dng iai ap haduh ban shai ka jing tip ban hun.
Shillong: Ki pulit mynta ka sngi ba ar ki la ioh ban kem ia u Vice President ka State BJP u Bernard N.Marak na ka jylla Uttar Pradesh, la pynthikna da u Superintendent of Police ka West Garo Hills u V.S Rathore.
Kat kum ka kyrwoh ba la ioh na ka liang u V.S Rathore, u la pyntip ba ki pulit ha ka sngi ba ar ki la ioh ban kem ia u Bernard N Marak, na ka jylla Uttar Pradesh bad ki kynhun pulit ki dang wanrah ia u sha Tura.
Lah ban kdew hangne ba na ka liang ka   ingbishar jong ka Tura ha ka sngi nyngkong jong ka taiew, ka la pynmih da ka non-bailed warrant na ka bynta ban kem ia u Vice President ka BJP  Meghalaya, u Bernard N Marak, halor ka jingkynnoh ba u donkti ban pyniaid ia ka ktem ki kam awria ha ka Farmhouse jong u, ha Tura.
Ha ka 22 tarik mynta u bnai ki pulit ka West Garo Hills ki la leit ban khynra ia ka ing ri jingri (farm house) jong u MDC ka BJP u Bernard N Marak.
Ha kane ka sngi, na ka liang ki pulit ki la ioh ban kem ia ki 73 ngut ki briew na kane ka jaka kynthup ia ki khynnah rit, halor ki jingdih buaid ki kali bad kiwei kiwei.
Ha ka 23 tarik mynta u bnai,ia kane ka case la register ha Tura Women Police Station u/s 3/4/5/6/7 jong ka Immoral Trafficking (prevention)Act 1956.
Lah ban pynkynmaw ruh, ba na ka liang ki pulit ki la dep ban bthah ia u Bernard N Marak ba un leit ban aiti noh ia lade hapoh ka sardar Police station, hynrei na ka liang u MDC, u la kyntait ia kane da kaba u la kynnoh ba u tieng ba ki pulit ki don ka jingthmu ban siat iap ia u.
Lada ngi pyn kylla ia kitei ki ktien sha ka kyntien phareng, ka mut ‘Goals and Aspirations’ ka thong bad ka jingangnud.
Tangba kaei ka thong ha kine ki 50 tylli ki snem ngi kum ka Jylla, kum ka Jaidbynriew bad khamtam eh kum ka imlang-sahlang ngi don lane ngi la ju buh? Hato ngi la ju puson ia kum kine? Balei ngi sahdien haka rukom pyrkhat pyrdain lane haka jing kiew ban ia ujor bad kiwei ki Jaidbynriew lane kiwei ki imlang-sahlang? Kawei ka mat kaba ngan kdew hangne kat kum ka jingtip, jingpule bad jingiohi jong nga ka dei, ba watla ngi la nang la stad hynrei ka jingshemphang ka dang duna lada ngi peit naduh ka imlang-sahlang ne sha ki kam politics lane ki kam shnong bad lehse haka kam iing kam sem ruh?Ngim lah ban iaishah iaka jing shisha kaba mih na shyntur kiwei iaka jinglong jingman ka Jaidbynriew.
Namar dei na kane ka rukom pyrkhat pyrdain jong ngi iwei pa iwei, ba ngim ju kwah ban plie iaki jingkhang iit jong ka jabieng ban pdiang ia kaba dei wat lada ka dei ruh ka ban ktah ia ka mynta, hynrei ka jing wanrah pat iaka jing bha iaka lashai ka lawei.
Mynta ka juk kaba ngi im, ym don shuh ka jing sngewjan, ka jing sngew ieid lane ka jing iajuh kum kito ki phew snem mynshwa ba nga la ju iohi.
Mynta ngi la bun ba iabud tynneng ka jinglong ‘Individualistic’, lane ka pyrkhat shimet.
Ha ki por mynshwa, ngi dang ia iaid ia kap shylliang iing ban kylli, ban ia shongkai ia kynduh, ia kren bad iarap haki khep ba shem jingeh, ka don kata kaba ki ong ‘social togetherness’, phewse mynta ngi lah long da kawei ka jinglong.
Dei kane kaba pynjot iaka jingiatylli, ka jingiajan bad ka jing ieid kum kawei ka Jaidbynriew.
Mynta, kito kiba nang kiew nang riewspah, katba sha trai kito ba nang kyrduh nang kutlad, namar ba ngi la iabeh iaka por, iaka spah kum ban ngin kit sha bneng.
Ngi iabeh iaka kyrdan, ka burom khnang ba kiwei ki pyndem bad kane ka long kaei kaei kaba bakla.
Ngim sngewthuh shuh ka ktien ka akor bad ki kyntien ba jem bad kumba ki ong ki riewstad ka ktien ka long kaba thiang bad ka long ruh kaba thar, ka dei ka jingshisha.
Ki khynnah mynta khamtam ki samla nga i sangsot ba ka lawei ka sdien ha u tyllai jong ka jing artatien suda lada ki phai sha la iing la sem, lada ki phai sha kiwei kiba iohlad ne lada ki phai khmat ruh sha ka Sorkar.
Namar kata kum ka imlang-sahlang kine ki dei ki nuksa kumba la kdew haneng, ba lada ki thong ki bun ryngkat ki jingangnud, sngewsih pat ba ngim shem lah ban pynurlong ia kita te ka wanrah ka jingeh kaba khraw bha haki jingmut jing pyrkhat jong kine ki ba dang khie dang san ka don hapdeng ka jing khuslai.
Ka imlang-sahlang dei ban don ka thong ba ngin wad lad kumno ban kyrsiew thiah ia ki briew jong ngi naka jing jaituh, naka ka jing lyngkar, ka jingsarong, ka jing pyrkhat shimet bad ka jing khein bein ia u ne ka para marjan.
Kum ka imlang-sahlang, ngi dei ban don ka thong ban kumno yn kyntiew iaka longiing longsem kaba dei ka matti ka tynrai jong uwei pa uwei u briew jong u paid Hynniewtrep, ba bunsien ki longiing longsem haba ki don sa kumm kano eh ka thong hynrei haba ym don jingsuk ka jingangnud ki khun ki kti jong ki ka poi sha kaba eh.
Ngi donkam ba ngin tip iaka akor ka burom lada para khynnah, para samla bad para rangbah.
U khynnah ym dei ban khein beij ialade tang namar u dang khynnah tangba u dei ban nang lymba ki nuksa ba bha ryngkat ka lynti ba pyni u samla, kumjuh u samla ym dei ban khein u tip lut ne sarong tang namar ba dang samla haba kut u hap ban ia syllok bad kiba lah san lah rangbah, namar u rangbah ula iaid u la iohi ia u bnai bad ki khlur shwa ban kha iaka pateng u samla.
Ka jing ong mynne ba ngi dei ban don ka thong ryngkat bad ki jingangnud kan dei lymba ka ka jing iasyllok ka jing iashem lang ia kito kiba don ka jingmut ban kyntiew ia kiwei.
Kaba ktah eh mynta ka dei ka jing bym iohkam iohjam ki samla kynthei bad shynrang haka Nongbah Shillong wat sha ki thain nongkyndong.
Kiba bun kiba na ki thain nongkyndong ki wan phet ban wad kam sha ka Nongbah haduh teng teng la isynei ia kito kiba la don ka jingtbit ban trei kim iohlad.
Ka jinkylli ka long, balei bad kaei ka daw ba ngim lah ban aikam, lane pynmih ki kam naka bynta ki samla ka Ri?Kaba nga la lap bad peit pyrman bha ka dei ba ba kane ka phang ba ki jingpule ba pule ki khun samla lymba kita ki ‘Traditional Courses’ kam don jing dawa haki kam bapher bapher bad ka juk lane kat kum ka jing donkam kita ba ai kam lane kiba khot trei.
Kaba ar ka long, bun kita ba lah ‘Graduate’ hynrei kim long ‘employable’ kaba mut kim don ka kyrdan ba iahap bad kato ka jait kam kumba la buh ka tnat treikam, lane ki kompany ‘corporates’.
Kaba lai, ka jing pynsyrwa ei ka Sorkar, haba nga ong ‘sorkar’ nga kdew ia kito kiba ngi la jied ba shong hapoh Assembly lane ka Dorbar ThawAin ka Jylla ba kim pyrkhat jngai.
Haba nga ong ‘sorkar’ kaba mut kine ki MLA ne MDC ba shong synshar kim pyrwa eiei ia ka jinglut jing duhnong ka Jylla ka mad, kim don polisi ban thaw lane ban thaw lad, bad bunsien ki san tylli ki snem ki shu kut tang haka jing kynad bad jing bymhun.
Lem kumta ki lah dei ban tehlakam ka jingthung kam beain kaba jia ha manla ki tnat bad ka jingthung kam kum kita ki ‘political appointment’ ba ki ai iaki briew lajong haba uba bun u ia shong khlem kam.
Ka daw ruh ka jing shyrkhei iaka jing bam tuh iaka khajna sorkar ia kaba ngi lah ban pynkha bun tylli ki ‘posts’ bad ki kam bapher bapher katkum ka kyrdan pule.
Phewse, ngim sngewthuh balei ngin shu iohsngew tang ka jing duhnong kylleng kylleng.
Shaei kata ka jingong ‘Jaidbynriew kaba tip briew tip Blei’ lane ruh ka ‘Jingiatip lem kum ka imlang-sahlang’? Nga tharai ngin hap ia puson bha balei ngi hiar arsut haka jinglong-jingman bad kaei ka nuksa ba ngin ai ia ka pateng ban pynurlong iaka thong ba bad ka jingangnud ka Jaidbynriew.
Shillong: Ki nongialam ba ha khmat jong ka All India Trinamool Congress (AITC) na ka jylla Meghalaya ha ryngkat u Member of Parliament, mynta ka sngi ki la pynlong ia ka jingiakhih ha khmat ka Parliament ha New Delhi.
Ka jingpynlong ia kane ka jingiakhih ka long ban dawa na ka sorkar ban pyndam noh ia ka jingteh soskular ka jylla Assam bad Meghalaya halor ka jingpynbeit ia u pud u sam bad kumjuh ban dawa ban pynrung noh ia ka ktien khasi bad Garo ha ka khyrnit ba phra jong ka riti shynshar jong ka Ri India.
Ki nongialam ka AITC, na ka jylla ki ba la leit ban shim bynta ha ka ne ka jingiakhih ki long u Dr Mukul Sangma, u bah Charles Pyngrope, u bah George B Lyngdoh, Zenith Sangma bad kiwei kiwei.
Haba kren bad ki lad pathai khubor, na ka liang u nongialam ka liang pyrshah hapoh ka ingdorbar thawain, u Dr Mukul Sangma u la ong “Ka jingdawa ban pyndam noh ia ka jingiateh soskular halor ka jingpynbeit ia u pud u sam hapdeng ka sorkar Assam bad Meghalaya ka long namar ba ia kane ka jingiateh la soi khlem ka jingiahun lang ki nongshong shnong ha ka jylla".
“Ngi wan hangne ban dawa na ka sorkar pdeng ba ka dei ban pynduh pyndam noh ia kane ka jingiasoi soskular halor ka jingpynbeit ia u pud u sam ha ka jylla Meghalaya bad Assam"la ong u Sangma.
U Dr Sangma u la iathuh ruh ba ki la mih ban pynpaw ka jingpyrshah halor ka ka jingpynslem jong ka sorkar pdeng ban pynrung ha ka ktien khasi bad Garo hapoh ka khyrnit ba phra jong ka riti synshar jong ka Ri India.
“Ka jingdawa ban pynrung ia ka ktien khasi bad Garo hapoh ka khyrnit ba phra jong ka Riti shynshar jong ka Ri India ka dei ka jingangnud jong uwei pa uwei u nongshong shnong ha ka jylla, khnang ba ngin lah ban pynneh bad iada ia ka jinglong rit paid jong ngi"u la ong.
“Ngim tip kaei ka daw ba na ka liang ka sorkar pdeng ka dang pynslem ban pynurlong ia kane ka jingdawa jong ki nongshong shnong ha jylla Meghalaya"u la bynrap.
Shillong: Kiba ioh pang covid mynta ka sngi, ki don 106 ngut bad kiba iap ki don 4ngut.
Baroh kiba don ia katei ka jingpang, ki don 591 ngut bad kiba iap, ki don 1,605ngut.
Ka East Khasi hills, ka don 20ngut kiba ioh pang thymmai, ka West Garo hills 50ngut, ka South West Garo hills 10 ngut bad ka Ribhoi 8ngut.
Kiba iap ki kynthup ia arngut na Ribhoi, iwei na West Garo hills, iwei na East Jaintia hills.
Nongpoh: Ki nongialam ka Synjuk ki Rangbah Shnong ka Nongkhrah Nonglyngdoh, ki la pynpaw ia ka jingbitar kaba jur eh halor ka jingbym pyndep ka sorkar ia ka Polytechnic kaba la tei ha shnong Nongkhrah, namar kumba ka long mynta katei ka jaka pule, ka la shu ieh noh tang shiteng por, wat haba la sdang ia ka naduh u snem 2018.
Kumta haba pynpaw ia ka jingpyrshah halor katei ka kam sahteng jong ka sorkar, ki nongialam jong katei ka Synjuk, ki la byrthen ban knieh noh biang ia katei ka jaka, ba la tei ia katei ka Polytechnic, namar ia katei ka jaka, ka dei kaba ki la shu ai sngewbha sha ka sorkar, khlem da siew pisa wat tang khyndiat.
Ki nongialam katei ka Synjuk, kiba kynthup ia u Bah LS Pamshnong, Chairman, u Bah Cyril Maring Secretary, Bah Sensi Lyngdoh, Lyngdoh ka Raid Nonglyngdoh lem bad kiwei, haba kren sha ki lad pathai khubor, ki la pynpaw ba ki la bitar eh halor ka jingbym pyndep ka sorkar ia katei ka Polytechnic, namar ka jingangnud jong ki, ka long ban myntoi ki samla thain bad ia ki samla hapoh ka Distrik hi baroh kawei.
“Ngi da sngewsih eh haba ngi iohi ba ia katei ka jingtei, la shu hap ban ieh tang shiteng por bad kumba ka long mynta leit, ka la kylla long kum ka ktem ki riew runar bad ka jaka jong ki nongleh kam sniew, kaba la pynkylla khongpong bad kaei kaba ngi mutdur ha kaba sdang" pynpaw kitei ki nongialam ka Synjuk.
Na ka jingiathuh jong kitei ki nongialam katei ka Synjuk, ki la ong ba ki la ioh ban iakren bad u Kontraktor, ha kaba katkum ka jingiathuh u Kontraktor, la ong ba ka daw jong katei ka jingsahteng katei ka Building, ka dei namar ka bymdon pisa ka sorkar.
shim bad aiti noh sha ki missionary bn pyniaid iaka ne ka jaka pule na ka bynta jingmyntoi ka thain.
Nongpoh: Mynta ka sngi, ka la don ka jingialang ne Central Executive Committee jong ka Confederation of Ri Bhoi People, ia kaba ki la pynlong iing Dorbar Hall Sajer, Nongpoh.
Ha katei ka sngi ki la ioh ban kren halor shibun ki mat kiba iadei ha Ri Bhoi bad lyngba katei ka jingialang, ki la shim ruh ia ka rai ba kin nangpyn khlain shuh shuh ia ki Circle bad ki Zone bapher bapher ha Ri Bhoi.
Ia katei ka jingialang jong ka CoRP, la pyniaid da u Bah Bandary Ryntathiang, President ka CoRP, ia kaba la wan ban iashimbynta ruh da u Bah SR.Bamon, Principal ka Ri Bhoi College, ha ryngkat ka jingdon kiwei ki nongialam ka CoRP, kiba kynthup ia u Bah Doris Sulein, nongseng ia ka CoRP, u Bah u Markus Makri General Secretary, u Gershome Hat Vice-President, u Bah Shining kyntla lem bad kiwei.
Ia ka bynta ban ai jingkren ha katei ka jingialang, la shim da u Bah SR.Bamon bad ha ki jingkren jong u, u la kren halor shibun ki mat kiba ktah ia ka jaid bynriew, ia kaba kum ki seng bhalang ki dei ban shimkhia bad ban pynbha biang ia ka.
Ha ki jingkren jong u, u la pynpaw ba kum u Principal ka Ri Bhoi College, u la lap bad iohi, ba kawei na ki jingjia kaba ktah eh ia ka jaidbynriew ha kine ki sngi, ka dei halor ka jingiapait iapra ha ki longiing longsem jong ki khun Khasi bad kane ka kam pait iing pait sem ne ka huri hura hapdeng u Kpa bad ka Kmie, ka la ktah eh wat ia ka jait bynriew hi baroh kawei bad katno tam ia ka pateng ban wan.
“Nga kren ia kane da kaba nga lap da lade, namar kum u Principal ha Ri Bhoi College, nga la lap ia shibun ki samla pule, kiba la kynduh ia shibun ki jingeh haba ki dang don hapdeng ki jingpule bad kata ka la jia, tang namar ba ka Kmie bad u Kpa ki don hapdeng ka huri hura bad don ki khep ba ki iasah la ka jong, hynrei ha kaba kut ia ka jingeh baroh, la mad da ki khun ki bym tip ei ei" ong u Bah SR Bamon.
U la iathuh ruh, ba ha katei Kolej kaba u long kum u Principal, u la lap ia shibun ki samla pule kiba wan ban iam hakhmat jong u, namar ba kim ioh ban siew bai klas, namar u Kpa bad ka Kmie kim iasah lang shuh.
Lada kiba kum kine ki kam iapait iapra ha ki iing ki sem ka nang jyllei, kaba mut ba ka jaid bynriew kan don hapdeng ka jingma kaba khraw bad kaba sniew kan ap hadien, namarkata nga kyntu iaphi ki nongialam bad ki dkhot ka CoRP, ba phi dei ban shimkhia halor katei ka mat, khnang ba ka pateng jong ka jaid bynriew kan bha kan miat.
Haba pynkut ia katei ka jingialang, la pynhap noh ia ka Lama kaba rim kaba dei ka rong lieh bad pynher pat ia ka Lama thymmai, kaba don ia ka rong Jyrngam bad rong Lieh.
Shillong:Ka jinglehkai kaba hynnin ka sngi jong ka OC Blue Shillong Premiere League 2021-22 la iohi ba ka Mawlai ka la pyndep ia ka first leg jong ka da kaba ka la pynliem ia ka Rangdajied United FC da 1-0Ha kane ka jing lehkai dei tang u Donlad Diengdoh uba la lah ban pynkhih jar ha ka minit kaba 22 bad da kane ka jingioh thep jong u, la pynthikna ba ka Mawlai kan pyndep ia ka first leg da ka jingbym shah rem hadien ba ka la jop hynriew sien bad draw kawei khlem da duh ruh kawei ka kol ha kine ki jinglehkai.
Ha ka liang jong ka Rangdajied kane ka long ka jingshah rem kaba ar jong ka bad da kumne ka dang sah ha ka kyrdan kaba lai da 11 poin.
U Donlad Diengdoh u lah ioh ban thep ia ka kol jong u hadien ka jingioh corner kick jong u Nikelson Bina uba lah lait noh na ka jingthew jong u.
U Diengdoh pat uba la kynran kham sha jngai na ka bok u la don ha ka jaka kaba biang ban pynkhreh ialade ha ka ban pyn tyngkhuh tyngeh ia ka bol da ka khlieh jong u, katba u nongap kol ka Rang dajied u Banshanlang Sten uba lehse um shym iohi thikna shuh ia ka bol na ka daw ka jingkah ka jong ki nongiada jong u, kumta ym shym la lah shuh ban khanglad ia ka bol kaba suh shapoh ka jar.
Ha kawei pat ka liang ka jingialehkai ka long kaba ia biang bor hapdeng kine ki ar kynhun ha kaba ka RUFC kam shym la ailad shuh hadien ka jingshah thep na ka liang pyrshah.
Ha ka minit kaba 37 ka Rangdajied ka la ioh ia la lad jong ka haba u Wanlamsuk Nong khlaw u la ioh ban beh ia ka bol ha shuwa u nongap ka Mawlai u Neithovilie Chalien hynrei ka jingpyntyngkhuh khl ieh jong u ka la dei pynban sharud.
Ha ki minit kiba khatduh jong ka kylla step la iohi ba u Diengdoh u la pyni ia ka sap kynjat jong u ka bicycle kick kaba lah jan paw pyrthei na kane ka jinglehkai, katba u Don boklang Lyngdoh uba ju kamai bha na ka bynta ka Rangdajied u la pyn pyiar bha ia ka jat-diang jong u ha ka jing pyrshang ban pynrung ia ka bol.
Hadien ba la wanphai na ka jingshong thait, u Manbha Iawphniaw jong ka Mawlai u la pyrshang ban mareh sha khmat na ka phang ka diang bad u la rah jubor ia ka bol kaba lah i kum ba kan rung sha ka jar hynrei ka la phai pynkiang noh.
Hadien kane u Remark Kharmalki uba wan mih pli u la pyndei tyngeh ia ka bol kaba la wan sha u na ka kornar, hynrei ka jingpyrshang jong u ka la kiew eh shalor bad lait noh sharud na ka jingthew.
Na ka bynta ka Rangdajied u Donboklang u la ioh biang ia ka lad jong u ha ka minit kaba 69 da ka jingpynioh kornar na u Chalieu.
Shuh shuh ha shuwa ban tied baje noh u Raikutshisha Buam u la ioh ia ka lad kaba biang na ka bynta kane ka kyn hun, tang ban ioh pynia ryngkat noh ia kane ka jinglehkai.
Ka jinglehkai kaba Mynta ka sngi yn iohi ka jingia ai-reng hapdeng ka Nangkiew Irat SC kaba ieng ha ka kyrdan kaba san da phra poin pyrshah ia ka Ryntih SC kaba ieng ha ka kaba saw da10 poin.
Shillong:Ka ingbishar jong ka Tura ha ka sngi nyngkong jong ka taiew, ka la pynmih da ka jingkhot hajir, ka bym lah shim jamin (non-bailed warrant) na ka bynta ban kem ia u Vice President ka BJP Meghalaya, u Bernard N Marak, halor ka jingkynnoh ba u donkti ban pyniaid ia ka ktem ki kam awria ha ka Farmhouse jong u, ha Tura; la iathuh da u Superintendent of Police ka west Garo Hills u VS Rathore.
U VS Rathore u la iathuh ba kane ka dei ka standing warrant kaba la pynmih da u chief judicial Magistrate, na ka ingbishar Tura.
Lah ban kdew hangne ba ha ka 22 tarik mynta u bnai, ki pulit ka West Garo Hills ki la leit ban khynra ia ka ing ri jingri (farm house) jong u MDC ka BJP u Bernard N Marak.
Ha kane ka sngi, na ka liang ki pulit ki la ioh ban kem ia ki 73 ngut ki briew na kane ka jaka kynthup ia ki khynnah rit, halor ki jingdih buaid ha ki kali bad kiwei kiwei.
Ha ka 23 tarik mynta u bnai, ia kane ka case lah register ha Tura Women Police Station u/s 3/4/5/6/7 jong ka Immoral Trafficking (prevention)Act 1956.
Lah ban pynkynmaw ruh, ba na ka liang ki pulit ki la dep ban bthah ia u Bernard N Marak, ba un leit ban aiti noh ia lade hapoh ka sordar Police station, hynrei na ka liang u MDC u la kyntait ia kane, da ka ba u la kynnoh ba u tieng ba ki pulit ki don ka jingthmu ba siat iap ia u.
Shillong:U bah Prestone Tynsong u symbud myntri rangbah ka jylla mynta ka sngi u la ioh ban pyllait paidbah ia ka kot ba la ai kyrteng ka “Ka Lapalang ha Riwar" kaba la thoh bad pynwan dur da ka Dr Bashida Massar ha Executive Conference Hall jong ka St Anthony’s College,Shillong.
Ha kane ka sngi la iadon ryngkat lang u Most Rev Archbishop Victor Lyng doh, ka kong W.A M Booth Dirrector art & Culture jong ka sorkar jylla, ka prof Badaplin War bad kiwei kiwei.
Ha ba kren hakane ka sngi halor kane ka kot na ka liang ka Dr Bashida Massar, ka la iathuh ba ia kane ka kot la lah ban pyndep u bnai ba san, hynrei la lah ban pyllait paidbah noh mynta ka sngi.
“Ka jingpoi jingmut ban thoh ia kane ka kot halor ka shnong Lapalang, ka long namar ba ka ne ka shnong ka don bun ki khanna kiba donkam ban pynsah nam" ong ka kong Massar.
“Ha kane ka kot la kdew halor ka jinghap ka liengsuin ha kane ka shnong jong ngi, kaba haduh mynta dang don ia ki dak ki shin, nalor kine la thoh ruh halor ki jingbam na shnong ki doh um doh khlaw,ki soh ki pai,ki jhur ki jhep bad ki jait jingialehkai ki mynta ym ju don shuh"ka la ong.
Ia kane ka kot la lah ban pynwan dur ha ka jingthoh lyngba ka jingwad jingtip na ki katto katne ki riewtymmen kiba dei na kane ka shnong Lapalang.
Haba ai jingkren halor kane, na ka liang u bah Tynsong u la ia kajingiaroh ia ka Dr Massar, namar ka jingnoh synniang jong ka, ban pynneh pynsah ia ka nam jong ka ne ka shnong lyngba ka ne ka kot.
“Nga kyntu ia ki briew ki ba don ia ka sap ba ki dei ban shim khia hakane ka bynta ban tynrong shuh shuh na ka bynta ka ri bad ka jait bynriew baroh"u la ong.
U bah Tynsong u la ong “Kane ka kot ka dei kaba ngin pynrung hapoh jong ka state central library khnang ba ki longdien kin bud bad nga kyntu ruh ia ki riew shemphang ba kin iaid shakhmat".
Halor ka jingpynrung ia ka ktien khasi hapoh ka khyrnit ba phra jong ka riti synshar ka ri India, u bah Tynsong u la ong “Ia ka ktien khasi ka sorkar ka la iaid shakhmat ban kyntu na ka sorkar pdeng ban ioh ban pynrung hapoh ka khyrnit ba phrah jong ka riti synshar ka ri India".
“Kum shibynta ban pynpaw ia ka jingriewspah ka ktien na ka liang ka sorkar jylla, ka la rai ban shah ban kren da ka ktien lade hapoh ka ingdorbar thawain bad kane kan long ka jingsdang ban pynpaw ia ka jingriewspah ha ka ktien la jong"u la ong.
U M Appavu, lamphang dorbar jong ka Tamil Nadu, ula kynthoh mynta ka sngi, da kaba ong ba ka jingroi jong katei ka jylla, ka dei lyngba ka jingdon ki mishoneri Khristan bad ban da dei ba kim don ki mishoneri katholik, kumta katei ka jylla, kan jin da la long kum ka Bihar.
Ula ong ba ki dei ki mishoneri Katho lik, kiba la phrang ia ka jingim jongu bad ula ong ruh ba ka sorkar, ka dei ka jong ki paidbah, kiba shah jingit bad duwai ia U Blei.
“U MK Stalin myntri rangbah ka jylla, u tip, ba ka sorkar Jylla, ka dei kaba la pynlong da maphi baroh.
Maphi ki Catholic mission, phi lah ban leit iakren ia u myntri rangbah bad ngan ai jingkyrshan manga.
Lada la weng noh iaphi, kumta ka Tamil Nadu, kan nym don jingroi eiei satia.
Lada ym don mishoneri, kum ka Tamil Nadu, kan long kum ka Bihar, ong U Appavu.
“Ki dei tang ki mishoneri jong ki kristan, kiba la ai ia ka jinghikai kaba ia ryngkat dor ia baroh.
Ki mishoneri jong ki khristan, ki wan rah ia ka jing ia ryngkat briew ia baroh bad ka jingiakhih ki Dravidian, ka dei ka jingnang pynbha, na kaei kaba ki la leh da ma ki" ong u lamphang dorbar.
Shillong:U bah Prestone Tynsong u symbud myntri rangbah u la kyntait ia ka jing kynnoh u Bernard N Ma rak, halor ka jing iasylla sniew, na ka liang ka NPP, halor ka jingleit khynra ia ka ing jong u, ha ka miet jong ka sngi saitjain.
Haba ia kren bad ki lad pathai khubor, na ka liang u bah Tynsong, u la ong ka jingleit khynra ki pulit ia ka ing jong u MDC na Tura, ka dei hadien ba ki la ioh ia ki sabut sakhi ba biang halor ki kam beain ki ba jia ha kane ka jaka.
“Kat kum ka kyrwoh u Bernard Marak, ba kane ka dei namar ba u Myntri rangbah u tieng ia ka election 2023, ka dei kaba bakla namar ba ki pulit kin ym leh ia ka kam khlem da ioh ia ka jingtip kaba biang"u la ong.
“Kane ka long tang ka jingpyrshang jong u ban pynwan dur ia ki kam beain sha ka phang ka kam sain hima khlem kano kano ka daw"u la bynrap.
U bah Tynsong u la ong ruh “Nga sngewsih ban iohsngew ia kata, namar ba u kynnoh ba ki pulit ki mut pyniap ia u, lada kane ka dei kaba shisha balei ym wan ban ujor da ka ejahar.
Ngi don hangne ban iada ia u, hynrei ynda la leit ban khynra u sa pynmih ia ki jingkynnoh ba u pulit u mut pyniap ia u; ka long tang ka jingkynnoh khyllung khynnah".
“Ka ain kan long ka ain bad ngi dei ban ailad ia ka, ba kan leh la ka jong ka kamram" u la pynshai ruh “Kam don kano kano ka jingphah ban leh na ka liang ki minister, kane ka dei tang ka kamram jong ki pulit kiba la ioh ia ka sabut sakhi ki ba biang halor ki kam beain bad ka jingjah u bah Bernard ai ki pulit kin wad ia u"u la bynrap.
Haba kylli halor ka jingkyntu u state president ka BJP ia ka sorkar, u bah Tynsong u la ong “Ngim lah ban weng ia ka jingkynnoh pyrshah ia u Bernard, namar ba kaei kaba ki pulit ki la shim ia ka sienjam ka long hadien ba ki la ioh ia shibun ki sabut sakhi pyrshah ia u".
“Namar ka ne ka jingkynnoh don kti, ka dei pyrshah ia u Vice President ka BJP, wat la ki pulit ki la ioh ia ki sabut sakhi ruh, hato kin ym lah ban leh eiei shuh, kane kam ia hap na kata ka daw ngi la aiti pura ia ki tnad pulit ba kin leh ia kaba donkam bad ngim lah ong eiei, namar ka jingtohkit kan iaid"u la bynrap.
Shillong:U symbud Myntri rangbah ka jylla u Prestone Tynsong, mynhynnin ka sngi, u la iathuh ba ia ka kaiphod ba la aiti da ka inquiry Commission, halor ka jingshah pyniap u bah Cheristerfield Thangkhiew, yn sa rah shwa hapoh ka ingdorbar thawain jong ka jylla.
“Ka kaiphod halor ka jingshah pyn iap u bah Cheristerfield Thangkhiew, ka sorkar kan wan rah shwa hapoh ingdorbar thawain"la iathuh u bah Prestone Tynsong ha ka sngi nyngkong jong ka taiew.
“Ha ka inquiry process, ka ain ka don ha kaba ngim lah ban sei paidbah ia kane ka kaiphot kaba la aiti da ka inquiry Commission, namar ba ngin hap wanrah shwa ha poh ingdorbar"u la bynrap.
“Kane ka long kat kum ka kyndon jong ka inquiry commission, shisien ba la thung ia ka jingtohkit kan hap ban wanrah shwa ia ka kaiphot hapoh ka ingdorbar"la ong u bah Tynsong.
Ha ngi u paidbah ngim tip ia ka rukom treikam ka Sorkar, kaba ngi kwah ka long ban wanrah ia ka jingshisha ia ka jingsha siatiap I Bah Che bad ia ka jingbishar hok da ka aiñ jong ka Court ym ka aiñ jong ka Sorkar kaba shu thied da ka pisa.
“Ka jingring tymmen kat nang heh haka rta kadei ka ba ymlah ban kiar bad ka dei ruh kaba itynnad bad ishongkhia shibun bad katba nangiaid kipor bad ka rta, ki lain haka sniehdoh bad ka jingringsti haka sniehdoh ki sdang ban paw.
Hynrei jia aiu lada kine ki lain bad ringsti ki paw kloi.
Jia aiu haba phi iohi ia kine ki lain bad ringsti haka durkhmat bad phim tip kumno ban weng ne pynjah iaki? Phimdei ban khuslai, philah ban weng borabor iakine ki jingeh da kaba pyndonkam daki jingsumar hi ha iing kiba long tynrai bad kiba shngain ban pyndonkam haka sniehdoh jongphi.
Nalor kine ki jingsumar hi ha iing, kidei ruh kiba tad dor kiba phim donkam than ban pynlut shibun ka pisa.
“Haba iakren shaphang ki jingsumar hi ha iing naka bynta ka sniehdoh, hato phi ju pyrshang ban sumar iaka sniehdoh daka castor oil naka bynta ban pynjah iaki lain bad jingringsti kiba paw haka durkhmat jongphi? Kawei naki jingkhleh ba biangtam ha kaba iadei bad ka jingsumar sniehdoh kadei ka castor oil.
Kane ka umphniang ka ai shibun ki jingmyntoi ha kaba iadei bad ka jingsumar sniehdoh.
Ka castor oil ka dei ka umphniang kaba don iaka jinglong antibacterial bad anti-inflammatory, kaba lah ban pyndonkam bha naka bynta shibun ki jingpyndonkam haka sniehdoh khamtam ha kaba ialeh pyrshah iaka jingringsti ka sniehdoh.
Ka treikam bha ha kaba pynum iaka sniehdoh, pynjem bad pynplung iaka sniehdoh.
Ka iada naka naka jingtlor bad ka iada ruh iaka sniehdoh naka oxidising agent kiba ma.
Philah ban pynitynnad da kaba suk iaka sniehdoh kaba long sep sep, kana ityrthong bad kaba noh da kaba pyndonkam tista iaka castor oil.
“Harum ki don katto katne ki rukom pynkhreh kiba suk dakaba pyndonkam daka castor oil naka bynta ban weng iaki jingringsti bad pynjah iaki jingthohlain haka sniehdoh.
“1.
CASTOR OIL, SOHJEW BAD U SHYNRAI.“Ki Ingredient:— Shi shamoit ka castor oil, shiteng u sohjew bad shiteng shamoit u powder shynrai.
“Kumno ban khleh:— Ha ka bul theh shi shamoit ka castor oil, pjiar iaka um sohjew na shiteng u sohjew bad sa khleh bha iaki.
Nangta ber shiteng shamoit u shynrai powder bad sa khleh bha iakine baroh lai jait ki jingkhleh.
Mynta tag iakine ki jingkhleh haka durkhmat bad kyllan kumba katto katne por dakaba pyndonkam daki shympriah kti bad sa ieh kumba 20 minit eiei bad hadien kata sa sait khuid daka umpjah.
Leh ia kane arsien shitaiew.
““2.
CASTOR OIL BAD COCONUT OIL.“Ki Ingredient:- Shi shamoit ka castor oil bad shishamoit la coconut oil.
“Kumno ban khleh: Shim kawei ka bul kaba rit.
Theh shi shamoit ka castor oil bad shishamoit ka coconut oil bad sa khleh bha ia kine ki umphniang.
Tah iakine ki jingkhleh haka durkhmat baroh kawei bad kyllan suki suki kumba katto katne por bad sa ieh kumba 15- 30 minit eiei, hadien kata sa sait khuid daka um.
Leh iakane shisien haka shisngi naka bynta ki jingmih kiba itynnad.
“3.
CASTOR OIL BAD OLIVE OIL.“Ingredient: shi shamoit la castor oil bad shi shamoit ka olive oil.
“Kumno ban khleh: Theh shi shamoit ka castor oil bad shishamoit ka Olive oil ha I bul iba rit bad sa khleh bha iakine ki umphniang baroh ar.
Tah iakine ki jingkhleh haka durkhmat baroh kawei bad kyllan suki suki katto katne por bad sa ieh kumba 15 minit ei ei.
Leh iakane shisien haka shisngi manla ka sngi phin sa iohi ki jingkylla haka sniehdoh.
““4.
CASTOR OIL, ALOE VERA BAD ALMOND OIL.“Ingredient: Shi shamoit ka castor oil, shi shamoit ka Aloe vera gel bad shi shamoit ka almond oil.
“Kumno ban khleh: Theh mar shi shamoit ka castor oil bad almond oil ha I bul iba rit bad sa khlehlang bha iaki.
Mynta theh katto katne ka Aloe vera gel kat ban biang ha kine ki umphniang bad sa khleh lang iaki haduh ban da long sboh bha.
Shim iakine ki jingkhleh khambun haka kti bad sa kyllan haka durkhmat baroh kawei kumba 15 minit eiei.
Ieh baroh shimiet bad sa saitkhuid pat haka por mynstep daka um pjah.
Leh iakane manla ka miet shuwa ban thiah.
“5.
CASTOR OIL BAD BLUEBERRIES “Ingredient : Shi shamoit ka castor oil bad shi shamoit ki sboh blueberry.
“Kumno ban khleh: Shim kawei ka bul, theh katto katne ki sboh blueberry bad thehlang shi shamoit ka castor oil.
Mynta khlehlang iaki haduh ba kin da sboh bha bad sa tah haka durkhmat baroh kawei.
Ieh iakine ki jingkhleh kumba 30- 40 minit eiei hadien kata saitkhuid noh iaki daka umpjah.
Leh iakane lai ne saw sien haka shitaiew naka bynta ki jingmih kiba itynnad.
““6.
KA CASTOR OIL BAD KA ROSE WATER.“Ingredient: Shi shamoit ka castor oil bad shishamoit ka rose water.
“Kumno ban khleh: Khlehlang bha shi shamoit ka castor oil bad shi shamoit ka rose water ha I bul iba rit.
Mynta tah iakine ki jingkhleh haka durkhmat bad kham tah pynrben haki jaka ba ringsti bad thoh lain kum haki shyllang, sawdong ka khmat bad ha sawdong ka shyntur.
Ieh iaki kumba 15 ne 20 minit eiei bad sa sait pynkhuid daka umpjah.
Leh iakane saw sien haka shitaiew naka bynta ki jingmih kiba itynnad.
“Khublei".
“Iathuh kaei ka daw? Balei mem da iathuh shwa me shu phet jyndat na ka skul pule?" buh jingkylli ka kmie“Kam don kaei kaei hynrei ngam sngewjuh shuh ban sah sha Ri Thor" u jubab ha la ka kmie“ Haba me wanphai khlem pyndep la ka jingpule, me pyrkhat kumno?" bniah ka kmie“Ka shong ha phi bad ha i pa" u jubab“Ap, ynda wan u kpa lashai" kren pyntieng ka kmie“I leit shaei pat ba i sah miet?" u kylli“Sa kylli pat na la u kpa wat kylli na nga" kren dom ka kmieKa kmie ba ka sngewiingkhong ka mynsiem kam kylli ei ei shuh hynrei ka la trei la ka kam kumba ju trei.
Ka kmie marwei ha jingthiah ka la sngewsih jur bad ka sngewthuh haduh katno ka jinglehrain lada ki para marjan kin kylli ia ka.
Ka kynmaw ha shwa ba u khun un leit pule shabar ka la pynpaw ka mynsiem sngewsarong ha khmat kiwei.
Ka wan lut ki jingpyrkhat bapher bapher hapoh ka mynsiem jong ka.
Ka step thymmai ka la mih ha ryngkat bad ka jingkhriat.
Ka kong Sandra ka la khreh ban leit trei.
Ka la mih na iing kumba ju leit.
Tangba kata ka step ka la mih ha ryngkat ka jingkhia ka mynsiem na ka bynta la u khun.
Haba la poi ha jingtrei ka leh kumba ju leh khlem da pynpaw dak ei ei ha ka dur khmat ia ka jingsngewsih.
Haba la wai trei katba dang ap Taxi la wan ka phun na u menkpa lajong.
U la phah ap ia ka ha Motphran.
Ka la ap ha Synod Complex.
Hadien kumba 10 minit ei ei ka la iohi utei u menkpa u la wan bad ka pla iew rit kaba la dap da ki jingsiew.
U menkpa u la ialam bam chow ha kawei ka dukan ha Synod kaba don ha armala bad kaba kynjah jar jar.
Ka menkmie ka la pyrkhat yn iathuh noh ne kumno ia ka jingwan phai iing u Hiram.
Ynda la mih nangta na Restaurant katba ki dang hiar na u mawjam ban hiar shapoh ka kong Sandra ka la shu lait ban ong ba un sa kyndit ynda lah poi ha iing.
“Phi mut ia kaei haba phi ong kumta?" u kylli“U Hiram phi kpa" ong ka menkmie“Phi mut ban ong u la wan iing?" bniah u kpa“Hooid, u la wan mynnin" ka iathuh“Khun ka pap, ap ngan da poi ha iing" u ong bad sngap jar nohYnda lah poi ha mynshem u kpa u la kiew jingdom kynsan phia phia bad tang shu rung ha iing u la thap shi thap ia u Hiram.
U la mut ban bom tangba khang noh ka tymmen jong u ioh ka mih ka jingiapyni bor mar kylliang“Kpa, phi dei u rangbah, shu kren da ka ktien ka lah biang" ong ka menkmie bad don beit ha syndah jong u kum ban khanglad ioh u leh kumno kumno“Hiram, balei me wanphai iing khlem da iathuh shwa ha iing?" byrthen u kpa“Map pa, ngam sngewjuh shuh ban sah sha dkhar" u ong“Da juh ym juh ruh me dei ban da iathuh shwa sha iing.
Ka la shu um lut ka spah jong nga ha me lada nga khein" ong u kpa bad u shong sbek ha shuki jem“Ngam lah sngewthuh shuh naei ki wan kine kiei kiei ha ka iing jong nga.
Baroh kine ki 2 snem katno ngi sngewtynnad ba uwei na u khun u ioh lad ban leit pule shabar hynrei mynta pat pat da kumne.
Nga iohi ba ki khun jong ki briew haba ki leit pule shabar ki wanrah bad ka degree une pat u wanrah da ka byrni jot" kren sngewsih u kpa“Nga te kmie ngam sngewbha shuh ia kane ka jingleh u Hiram.
Ka jinglut kam duna shuh ia ka 2 lak tam hynrei khlem mih soh ei ei.
Jin lada phah leit hangne ha jylla lajong kam pat da poi eh haduh katne.
Kum une u jait khun lah dei ban phah bylla noh u mat ia sngewthuh hi.
Katno nga la pynsngewthuh la hangne ne shatei ruh kam rung imat ha jabieng.
Jin da kiwei ki ioh lad kum ma u, ka lawei te lah thikna ba kan long kaba phyrnai" kren sngewsih u kpa katba u dang rung ha kamra thiah.
“Sa tang ki jingbabe bad jingsngewsynei ia la ka kupar" ong ka Sandra bad ka kiew ha jingthiah.
Shillong: Hynnin ka sngi, ki pulit, ki la ioh jingtip, ba ka don ka jing iashoh ki samla shynrang bad mar ia ioh ia katei ka khubor, ki pulit na Sadar PS, ki la leit sha katei ka jaka iashoh, hynrei, la iathuh ba kitei ki samla, ki la phet krad noh, na katei ka jaka.
Kam shym la don satia kano kano ka jing ujor ha kano kano ka thanat, halor kane ka kam bad ka jing pahara, ka dang long skhem bha bad ka jingwad jingtip ruh ka dang iaid, ong ka khubor pulit.
Ha katei ka khubor, ki pulit kim shym la iathuh satia ia ka jaka, hynrei, ki don ki lad pathai khubor, kiba kam, ba katei ka jing iashoh, ka dei ha ka surok bah na Khyndailad sha Polo bad la iathuh ba katei ka video, ka dei kaba la ring hynnin ka sngi U Blei bad la iohi, ba ka jing iashoh, ka dei ha surok bah, ha kaba ki don bun phew ngut, kiba don bynta ha katei ka kam, kaba la jia ha ka por ba dang shai bha ka sngi.
Shillong:Ka Shillong Sports Association, ha ryngkat ki nongialam jong ka OC Blue Shillong Premiere League, ki lah pynbna myn ha kane ka sngi saitjain ba ka second leg jong ka League yn ioh ban sdang noh naduh ka tarik kaba 3 jong u Nailar ha kaba ka match kaba nyngkong kan long hapdeng ka Shillong Lajong FC pyrshah ia ka runner-up jong u snem 2019 ka Rangdajied United FC.Katkum ka jing pynbeit, ka first leg jong kane ka League kan kut ha ka 27 tarik Naitung, ha kaba la iohi ba ka Mawlai SC ka dei ka kynhun kaba lah ialehkai bha ha kane ka first leg bad la thikna ruh ba kan pyndep ia ka kylla kaba nyngkong jong kane ka League kum ka kynhun kaba hakhmat duh jong ka miej iakhein poin.
Ha kaba iadei bad ki kynhun kiba shadien, kane ka shi taiew ka long ka lad ia ki ba kin pynkhreh bha lada ki kwah ban knieh ia ki kyr dan kiba shakhmat.
Ka jaka ialeh jong ka second leg kan hi long hajuh, kata ka MFA Turf ha Third Ground Polo bad ki por ialehkai kin sdang naduh ka 4 baje janmiet kaba yn neh haduh ka 27 tarik Nailar.
Naduh ka 1 tarik u Nailur pat ka por ialeh kan long noh naduh ka 3:45 jan miet.
Yn pynkut noh pat ia ka OC Blue SPL 2021-22 ha ka 24 tarik Nailur da ka jingialeh kaba khatduh hapdeng ka Langsning FC pyrshah ia ka Mawlai.
Ia mynta ka Langsning ka ieng ha ka kyrdan kaba ar.
Katkum ki jing pynbeit ba la wanrah na duh u snem 2019, la rai ba kan ym don knockouts lane ka final, hynrei ki club kiba lah ban wan shakhmat ha ka miej iakhein poin yn pynkup burom ia kata ka club kum ka lahduh ha kane ka samoi ialeh jong ka OC Blue SPL.Shillong:Ka jinglehkai kaba 25 jong ka OC Blue Shillong Premiere League ba lah ialeh ha 3 ground Polo myn ha ka sngi saitjain, la iohi ia ka jingioh thep ia ka kol ha ka sekon kaba khatduh eh na u Wadajied Ryngkhlem ha ka minit kaba 90+6 jong ka kylla miet kaba la pynlong ia ka Shillong Lajong FC ban ioh jop da 1-0 pyrshah ia ka Malki SC.Ha shuwa ba kine ki ar kynhun kin iakynduh, ka Lajong ka don ha ka kyrdan kaba hynriew bad ka Malki ha kaba hynniew da kaba ia-kamai mar saw poin, hynrei la Lajong ka long kham hakhmat na ka jingiapher ha ka kol kata -6 da -11.
Hadien jong kane ka jinglehkai ruh kam shym la don kano kano ka jingkiew ne hiar ha kine ki ar kynhun, watla ka Lajong ka duna mynta sa tang shi poin ban iaryngkat bad ka Nangkiew kaba don ha ka kyrdan kaba san da phra poin.
Ha ka ban kut noh ka por ialeh, la iohi ba ka bol ka la shu tyllun sawdong hapoh ka bok ha kaba u Khrawkupar Tamu jong ka Malki u la pyr shang ban kynting shabar na ka bok hynrei ka la leit beit beit sha u Ryngkhlem uba don ha tduh jong ka bok, bad une u la pyntyllun tyngeh ia ka bol na madan sha pyrshah u nongap kol u Rihoklang Khongjoh uba lehse u la ioh ban kyndat ia ka bol hynrei namar ka jingstet jong ka ka la rung beit shapoh jar.
Ha ka kylla step la iohi ba ka Lajong ka la ioh ia ka free kick lyngba u Tremiki Lamurong kaba la suh beit sha u Khongjoh bad kumne ka Malki ka la lah ban khanglad noh, wat hadien ka jingpyrshang biang jong u Lucas Syngkli ban buh ia ka bol shakhmat hynrei ka la kut tang ha ka crossbar.
Kum ban kdew, u Syngkli u dei u nongialeh uba ju mih kum u nongiada ha ka phang pdeng kaba shadien jong ka kynhun hynrei ha kane ka samoi ialeh jong une u snem u la mih ban ialeh shakhmat sha ka liang pyrshah.
Hadien ka jing bym ioh pynkhih jar ha ka kylla step na ki ar kynhun, ka jiglehkai ka la sdang ban khluit naduh ka minit kaba 55 jong ka kylla miet ha kaba ka Lajong ka la sdang ban wad ki lad ban ioh kamai hynrei ka duna noh ha ki rukom ban niat ia ka bol shakhmat.
Kum juh ruh, ka Malki ka ju ioh ia ki lad hynrei ka liang pyrshah ka la lah ban pyn kynriah noh ia kiba bun ki jingpyrshang jong ka.
Wat lada ka Malki ka ieng hapoh jong ka SLFC hynrei, imat, ka angnud ban poi sha ka jingiadraw ha kane ka jinglehkai, namar lehse ba kan ioh pynkhlain noh ialade ha shwa ban sdang ka second leg ha u bnai ban wan, hynrei kane ka jingphohsniew jong ka kam shym la long kumta, hadien ba u Ryngkhlem u la lah ban thep ia ka kol kaba nyngkong ha kane ka jinglehkai da kaba pynmad ka jingrem ha ka Malki saw sien saw wat.
Ha ka liang jong ka Lajong pat, wat lada ka lah ioh jop ar sien hynrei ka dang jngai ban kot sha ka kyrdan kaba hakhmat duh jong ka miej iakhein poin.
Mynta ka sngi ka Mawlai SC kaba dei ka kynhun kaba lam khmat kan iakhun pyrshah ia ka Rangdajied United FC kaba ieng mynta ha ka kyrdan kaba lai, ba yn ialeh ha Polo ha ka por 4 baje janmiet.
Nongpoh: Ha ka sngi ba ki heh jong ka Party Trinamol Congress ha ka jylla, ki la leit ban pynlong ia ka jingialang ha shnong Umlaper, ki la pynbna syndon ba kin pynieng ia ka Dr.Saralin Dorphang, khun jong u Bah PW Muktieh, MLA barim ka Mawhati, ba kan long kum ka kyrtong jong ka TMC na Mawhati Constituency ha kane ka ilekshon 2023.
Ha katei ka sngi ba kitei ki heh ka party TMC kiba la hiar sha Umlaper, la sakhi da ka jingdon jong ki hajar ngut ki paidbah, katba ki heh ka TMC kiba la hiar sha Umlaper, ki kynthup ia u Dr Mukul Sangma, President ka TMC ha ka jylla, u Bah George B Lyngdoh, Vice President, u Bah James Lyngdoh, u Dr Fabian Lyngdoh General Secretary, Bah PW Muktieh MLA barim Mawhati lem bad shibun kiwei pat.
Kitei ki heh ka TMC, haba ai jingkren ha katei ka sngi, kiba kynthup ia u Dr.Mukul Sangma, u Bah George B.Lyngdoh lem bad kiwei, ki la ioh ban pynshai sha ki paidbah halor ki nongrim ka party bad kiba la ong ba ka TMC ka dei ka party kaba biang eh ban synshar ia ka Meghalaya, na ka bynta ban ioh ia shibun ki kam pynroi.
Lyngba jong katei ka sngi, kitei ki heh ka TMC, ki la kyntu ia ki paidbah ka Mawhati, ba ha kane ka kynti kaba mynta ba ki dei ban ai ka jingkyrshan kaba pura ia ka TMC bad ban pynjop ia ka Dr.Saralin Dorphang ha kane ka ilekshon 2023.
Shillong:Ka Khasi Students Union (KSU) Nongtyngur Unit kaba hap hapoh ka KSU South Central East Circle, Pynursla, hynnin ka 23 tarik, naitung 2022 ka la ioh ban pynlong ia ka “1st Maitshaphrang Academic Award 2021-22" sha ki samla pule ka thaiñ kiba la lah ban leh bha ha ki Examination bapher bapher, ba kynthup naduh ka SSLC, HSSLC bad haduh kiba la pyndep ia ki jingpule Degree & Master Degree bapher bapher.
Ka Seng ha katei ka sngi ka la ai sngewbha da ka khusnam jingithuh kyrpang sha ki nongtrei mon sngewbha kiba kynthup ia ki nong iarap ban maramot ia ki jingkieng jri kiba ka seng ka lah shimti ban sumar sukher, ia ki Rangbah Shnong bad ki Sordar Raid kiba don hapoh ka dong ka thaiñ kum ka dak ka jing-ithuh kyrpang bad ka jingai mynsiem na bynta ki kam shakri paidbah ba ki la lah ban synñiang ia ka imlang sahlang bad Ri ka jaidbynriew.
Ha katei ka sngi, u Samla Lambokstarwell Marngar u President ba Rangbah duh ka KSU, u la wan long kum u Kongsan, uba la ai jingkren ha kane ka sngi, ba “ki samla ki dei ban rai nangne shakhmat ban nym ai wai shuh ia ka jylla sha ki briew kiba na shabar ka Bri u Hynñiewtrep.
Haduh mynta mynne, ngi dang ai wai sah ia ka synshar khadar kum ha ka kyrdan ki IAS,IPS bad IAS sha ki briew kiba nabar ka jylla bad lada ngi dang ai wai sah ia kiei kiei sha ki briew kiba na bar ka jylla, kane kan buh ha ka jingeh ka kaba khraw ia ka Ri bad ka Jaidbynriew ha ki sngi ban dang wan.
U la pynkynmaw ruh ba ki samla Khasi kim dei satia kiba duna ka jabieng bad ki jingmut jingpyrkhat ban kynjoh lem sha ka thong kumba long kiwei kiwei pat ki Jaidbynriew, hynrei ngi don ia ki samla kiba tbit, kiba shemphang bad kiba ia ryngkat kyrdan bad kiwei pat ki Jaidbynriew hynrei ngi duna ka mynsiem iakhun dohiap bad ruh ki don ki samla ki stad bha hynrei ka lad kam plie, dei na kane ka daw ka KSU ka la shim ia ka synjam ban jied ia ki samla pule ka jaitbynriew kiba tbit ban phah shabar ka jylla ban leit pyntbit ha kaba ia dei bad ka civil service examination bapher bapher khnang ba ki samla ka jaitbynriew kin bat hi ia u shabuk ha ka synshar khadar hapoh kane ka Ri jongngi.
U la ong shuh shuh ba ka Jaidbynriew jong ngi kam pat dei kata ka jaidbynriew kaba duk, namar ba ngim ju iohi ba ki paradoh parasnam jong ngi kin shong khrong ha ki lad bad ki surok bad kum ha Khyndai lad.
Namar kata ka jaidbynriew jong ngi kam dei dei satia ka Jaidbynriew kaba duk bad kaba duna, hynrei ka dei kaba biang bad ia ryngkat bad kiwei pat bad kaba don kam ka dei satang ka jingtrei shitom, ka jingpynleit jingmut khop ha ka jingminot thop ban poi sha ka thong bad ka jingangud bad ruh ka mynsiem lenlade ha kano kano ka kam.
Shuwa ban pynkut ha ka jingkren na ka liang u President ba rangbah ka KSU u lah pynpaw ruh ia ki jing sngew bynñiaw namar jingshongkha Khynnah ha ka Jaitbynriew ka dei kawei na ki daw ka jingkhyllem noh khlem poi sha ka thong namar ki samla jongngi ha ka jaka ban pyndep ia ki degree ha ki jingpule hynrei kiba bun ki pass pynban da kiwei pat ka degree kata ban iohkhun ioh kti bad kane ruh ka dei ka jinghiar ka jaitbynriew.
La ioh ruh ia ka jingkren ba lyngkot na u Samla Osternic Marbañiang, Organising Secretary ka KSU Sengkmie u ba la long ruh u kongsan ba kyrpang ha kane ka sngi u la ong ba ka kane ka thaiñ ka dei ka jaka kaba kamai bha na ki kam jngoh kai pyrthei, hynrei kum ki samla ki bad ki nongshong shnong jong kane ka dong ka thaiñ ki dei ban long kiba peit ngor bad kiba husiar ia ka jingwan tuid ki briew kiba, kumba ngi sakhi ba dang shen ia kaei kaba la jia ha Sohra ka jaka kaba kiew bha ha ki kam jngoh kai pyrthei ba ki briew kiba nabar jylla ki la pyrshang ban kidnap ia uwei u samla nongshong shnong katei ka thaiñ.
Kumta ka long kaba donkam ia ki samla trai shnong sha kane ka Thaiñ ba kin shim ia ka lad ba kin long ki tourist guide khnang ban lah ban the lakam ia ka jingiaid mon ki nongwan jngoh kai pyrthei bar jylla.
La ioh ruh ia ka jingkren na u Symbud Kongsan ha kane ka sngi, u bah Ryngkatlang Lyndem MDC Lyngkyrdem-Laitkroh Constituency uba la pynpaw ia ka jingsngew kmen kaba khraw eh ban ioh ia kabu ban long kum u Symbud Kongsan.
U la ong ruh ba ma u, u la dei uwei na ki dkhot barim ka KSU Laitlyngkot Unit bad u la ia trei bad ka KSU ha shibun bah ki kam naduh ka por ba u la long kum u Rangbah Shnong bad wat haduh kane ka kynti ba u la long u MDC ruh u ju iai trei barabor na ka por sha ka por bad ki samla.
U la pynpaw ruh ba ka jingduk kam dei satia ban long ka daw ka jingrandien noh ki samla ha ka pule puthi bad ban trei ia kino kion ki kam kiba myntoi ia ka imlang sahlang.
U la ong ba u ngeit skhem ba lyngba ka jingioh pdiang ki samla ia kine ki khusnam bala pynkhreh da ka Seng KSU, kan long ka jingai mynsiem ia ki samla ban jam shaprang bad ban iai iakhun ban poi sha ka thong khnang ba kin lah ban ai ia ka jingshakri ia la ka shnong ka thaw, ka dong ka thaiñ bad ia ka Jaidbynrew hi baroh kawei.
Shuwa ban pynlong ia katei ka program, la ioh nyngkong ia ka jingkren maitphang bad pdang burom na u samla Melajied Khonbuh, General Secretary KSU Nongtyngur Unit, bud sa ka jingkren na u bah Iaraplang Tangsong, Rangbah Shnong ka Shnong Nongtyngur uba lah pynpaw ba ka KSU ka suhthied hapoh ka shnong dang 2 shiteng kaba dei ka rta kaba dang lung eh hynrei ka la lah leh ia shibun ki kam ban synñiang nabynta ka bha ka miat ka shnong ka thaw bad ka Ri ka jaitbynriew.
La ioh ruh ka jingkren na u Babu Manuel Khonglamet, CRC Coordinator SSA Nongtyngur u ba lah pynpaw “Ba hapoh kane ka dong ka thaiñ ka jur bha ka jing pep skul shiteng por ki khynnah (School dropout), bad kiba ki shu kylla long kmie lyngkpa ha ka rta kaba dang khynnah, kumta u pynpaw ba ka jingdon kum ka seng KSU kaba trei shitom nabynta ban kyntiew ia ka shong ka thaw ka Ri ka jaitbynriew kan wanrah ia ki jingkylla hapoh ka dong ka thaiñ bad u kitbok ruh ba ka KSU kan roi kan kiew ha kylleng ki shnong, La ioh ka jingkren na u Samla Ennocent Khongstia President, ka KSU South Central East Circle, Pynursla uba la ong ia ki samla ba ka thong jong ka pule puthi kam dei satia tang na ka bynta ban ioh ia ki kam sorkar, hynrei ban ka dei ruh ba ngin long kiba shemphang bad kiba shlur ban ieng ialeh iala ka jong ka hok bad ban pynjanai ia kano kano ka kam ba ngi trei.
Ia ka jingialang ha kane ka sngi la pyniaid da u Samla Ksanborlang Thabah, General Secretary KSU South Central East Circle bad la pynwai da kaba sam ia ki khusnam sha baroh ki samla pule kiba wan shakhmat ha ki jingpule bapher bapher, ki Nongtrei mon sngewbha, ki Rangbah Shnong na 25 tylli ki shnong bapher-bapher, ki Sordar Raid ka Raid Rangnah, Raid Lyting, Raid Mawshun bad ka Raid Lyngkhat kiba na kane ka thaiñ bad kumjuh ruh ia ki riew ieid mariang bad ki samla kiba don ha ki sap kyrpang bapher bapher.
Nongpoh: U Dasakhiatbha Lamare, MLA Mawhati, hynnin ka sngi Saitjain, u la leit ban sam paidbah ia ki 80 tylli ki work order jong ka skim Special Rural Works Programme (SRWP), kaba la pynmang na bynta u snem 2018-2019, 2020-2021 sha ki shnong kiba hap hapoh ka Mawhati Constituency.
Lyngba katei ka sngi sam ia kitei ki work order, ia kaba la pynlong ha Mawhati, u Dasakhiatbha Lamare, u la aiti ia ki 80 tylli ki work order sha ki nongialam shnong bapher bapher kiba don ha ka thain Mawhati.
Ha katei ka sngi, kiba la sakhi lang ia katei ka jingsam work order, ki kynthup ia u Raja Brahma, BDO ka Umsning C&RD Block, u Bah Shemphang Lyngdoh u kyrtong NPP na Mawhati, ki nongialam shnong lem bad shibun kiwei pat ki riew rangbah ka thain Mawhati.
Haba iadei bad katei ka sngi sam ia kitei ki work order, u Dasakhiatbha Lamare, u la pynpaw ba u kmen eh, namar u la ioh ban pynurlong ia ka jingkwah ki paidbah bad uba la pynpaw ruh ba ia kitei ki work order, la dei ban sam ha kine ki snem ba la dep, hynrei la shah pynthut noh ha ka khlam COVID-19.
Kiwei ki nongai jingkren, ki la ai ka jingiaroh kaba khraw eh ia u Dasakhiatbha Lamare, namar ba u la lah bam sam paidbah haba shit ba shai ia kitei ki work order bad kaba la long shisha ka jingmyntoi na bynta kito ki shnong, kiba la iohpdiang ia kitei ki skim pynroi.
Shillong:Ka John Roberts Theological College, Mawklot, Shillong ka la pynlong ia ka “Rev.Dr.John Roberts Memorial Lecture" ha ka 23 tarik u Naitung, 2022 kaba hap ruh ka lyngkhuh sngi iap kaba 114 jong u Rev Dr.John Roberts.
Ha kane ka sngi la pdiang sngewbha ia ki shah khot sngewbha bad ki samla pule da u Rev Dr.B.L.Nongbri, (Principal) uba iathuh lyngkot ruh ia ki matti kiba u Rev.Dr.John Roberts u la leh ha kaba seng ia ka Cherra Theological College ha u snem 1887 ha Sohra (Ia kane ka College la pynkynriah sha Shillong ha su snem 1994 bad la tip pat mynta kum ka John Roberts Theological College).
Shuh shuh la pynpaw ruh ba u la don ka bynta kaba khraw ha kaba pynjanai bad pyndep kum u general editor ia ka translation ia ka Bible sha ka ktien khasi ha u snem 1891.
Kawei pat ka jingnoh synniang kaba khraw ka jong u sha ka jaidbynriew Khasi Pnar ka long ha kaba buh ia ka nongrim kaba skhem ia ka Khasi Literature lyngba ki Khasi Readers II, III & IV kiba u la pynmih.
Kine ki Readers ki kynthup ha ki, ia ki symbai jong ka thoh poetry khasi, ki drama, ki khana lyngkot bad kiwei kiwei.
Na ka bynta kane ka matti kaba khraw kaba u la leh, la pynkup burom bad ithuh ia u, kum U Kpa ka Khasi Litarature.
Nalor kane, kum shi bynta ia ka jingkynmaw burom ia u, la don ka jingbuh syntiew ha u bust jong u Rev.Dr.John Roberts da u Rev.C.Syiem, President ka Governing Board, Prof.Esther Syiem, NEHU; Mr.P.Kharshiing, Finance secretary, Khasi Authors Society bad na u Rev.Dr.B.L.Nongbri , Principal.
La pynbud pat da ka jingrwaikyrpang ba la rwai da ka JRTC Choir “Ri Khasi Ri Khasi" kaba la thoh hi da u Rev.Dr.John Roberts.
Hadien jong kane, la ioh pat ia ka Rev.Dr.John Roberts Annual Memorial Lecture-2022 halor ka phang " Voices of Resistance: Literature in English from N.E India" ba la ai da ka Prof.Esther Syiem , English Department, NEHU, Shillong.
Ha ka jingkren, ka Prof.Esther Syiem, ka la plaid ia ka bynta kaba iar bad jylliew jong ka sainpyrkhat ki nongthoh kot trai ri (Indigenous Scholars) kiba pynshong nongrim ne kjit mynsiem na ki khanatang bad ki purinam jong ki longshuwa manshuwa pyrshah ne pher na kaei ba la thoh shaphang ki jaidbynriew riewlum da kiwei pat ki nongthoh.
Ka jingkren jongi ka la ktik jingmut bad ai jingkyrkhu shibun ia ia ki nongsngap bad ki samla pule baroh.
Ka Bible, ka iathuh ia kata ka por ba u Blei un sa pynhap ia u Soitan sha kane ka pyrthei.
Lada kylli hangno u soitan (Lucifer) u don mynta? Bunkin ong ha dujok.
Hynrei to tip ba u soitan um pat don mynta ha dujok hynrei udon hangtei ha suin, u don ha kata ka jaka kaba la khot ka BNENG BA AR (second heaven).
Udon hangtai hadien ba u Blei u la beh noh ia u na ka bneng ka BA LAI (Third heaven) kaba dei ka jaka shong jong u Blei.2 Nongkorinth 12:2.
U soitan u dei u syiem ba synshar ia ka suin.
Ephesos 2:2, Namar u don hangtei ha suin ba la khot Second heaven ne ka bneng kaba ar.
Ha kano ka dur ba u Blei u la pynhap noh ia u Lucifer soitan sha ka jaka bneng kaba AR? U Jisu u ong – “Nga la iohi ia u Soitan ba u hap kum ka leilieh na bne  ng,… Loukas 10:18.
Ia u Soitan la beh noh na ka bneng kaba LAI sha ka bneng kaba AR (Heaven realm) naka daw ka pop KA JINGSARONG JONG U.Isaiah 14:13-15.
/ Proverb 16:18.
Ka jinghap jong u ka long thik kum ka leilieh.
Haba u la shah beh kumne u khlemmih marwei, hynrei u ialam ia ki nongbud jong u.
ka tdong jong u ka ring ia kaba lai ka  bynta na ki khlur ka bneng.
Jingpynpaw 12:4.
Kabamut ba ha ka por ba u Blei u la beh ia u Lucifer (Soitan) ki  angel ruh ki  iabud ia u.
kine ki angel ki la kylla long noh ki ksuid kiba bunjait bad ki don la ka kyrteng bad ki kam ban pynshitom briew.
U Lucifer pat um long shuh u angel jong u Blei, hynrei u la kylla ksuid kylla soitan (Satan) kaba mut, u nongialeh pyrshah ia u u Blei.
Kumta ia u Soitan la beh na ka bneng kaba Lai sha ka bneng kaba AR (Kaba mut hapoh khrum jong u BLei).
Ka Bible ka iathuh ia ngi, ba u Blei un sahap pat ia u soitan naka bneng kaba AR sha khyndew (earth) lano kane kan jia? Ymdon batip.
Hynrei u Blei u la dep pynkhreh lypa nadong shading iaka sngi ka por, bad kata ka sngi ka por kalong hajan.
“Kata ka ia hajan.
Jingpynpaw 1:3.
Ha shwa ba yn pynhap ia u soitan sha khyndew, u Blei un pyndep ia ka ktien ba u la kren.
Bad kata ka long ba un pyniohpat ha ki Israel ia u pud u sam uba iar uba khraw, namar u Blei um lah ban klet iakaei kaba u la kular, naduh kip or u Abraham,u Blei u la ong – “ Ha u symbai jong me NGA LA AI IA KANE KA RI, NADUH KA WAH KA RI EGYPT HADUH KA WAHBAH EUPHRATES (Iuphratis).
Genesis 15:18.
Ia kane ka jingiathuhlypa ynsa pyndep.
Haba ynda ka Israel kan pyniar ia u pud u sam, kan sadon ka jingialeh (Conflict) kaba jur hapdeng ki RI Arab, ki hima pyrthei, pyrshah ia ka Israel.
Kane ka mat jingkren ka la sdang mynta ha Israel bad ym tip lano pat kan sdang.
Hynrei tang shu sdang ban pyniar ia u pud naduh ka wah ka Ri Egypt haduh kawah Euphratis, kan khie ka thma kaba jur.
Hangta ka Israel kan ieng ialeh marwei ia ki RI ki hima ka pyrthei.
“Pha (Israel) long u side iapom bad ki atiar ialeh thma jong nga.
Jeremaiah 51:20.
Ha kane ka por, ka Israel kan pynlwet ia u kulai u  nongshong kulai ki kali iapom… kan pynlwet ia ki Nongsynshar bad iaki Deputy.
Jeremaiah 51:21-23.
Ha kum kata ka por kein, yn ym don shuh ki RI ki hima ne ymdon UNO shuh uba lah ban pynsangeh ia kane  ka thma hapdeng ka Israel, lait noh uwei u nongsynshar donbor lahduh un mih nakano kano ka Ri un pynsangeh ia ka thma da kaba kular ia ka Israel ia ka peace treaty da kaba tyrwa  ha ki Israel ba kin pynieng noh ia ka temple ka BALAI (Third Temple)ha Jerusalem.
Ki Israel kin ioh ban tei Temple, bad kane ka Temple kan long ka DAK bala sdang kata ka SHITAIEW KABA KHADDUH  ne ki7 snem kiba khadduh bala ong ha u Daniel 9:27.
Kumta HAMAR PDENG jong kane ka shitaiew kaba khadduh, ne 7 snem, U Blei un sa pynhap sa shisien ia u soitan na kata ka bneng kaba AR sha kane ka khyndew (Earth).
Ha kata kapor, ka don ka thma ha bneng (suinbneng).
U Michael (Angel) bad ki angel jong u  kin ialeh thma ia uta u Iakjakor (soitan).
Te u Iakjakor ruh bad ki angel jong u, hynrei kim shymlajop bad iaka jaka shong u soitan ymshem shuh ha bneng (Hakata ka bneng  ba AR).
La shop arsut ia u Iakjakor bakhraw UTA U BSEIN TYMMEN UBA LONG U Ksuid BAD U SOITAN (Lashop sha khyndew) kumta un leit shukor ia ka pyrthei baroh kawei.
La shop arsut ia u sha ka khyndew ia kita ki angel jong u la shop arsut, lem bad u.
Kumta kordit ia kata ka khyndew (pyrthei) bad ia ka duriaw naba uta u ksuid u la leit hiar haphi UBA  DON KA JINGNBITAR BAKHRAW.Balei? Namar u tip ba u don satang khyndiat I por.
Jingpynpaw 12:7-12.
Sa katno por  na ka bynta u Soitan? Satang 42 bnai ne 1260 sngi (42 X 30) Daniel 9:27.
Kata tang shu pynhap ia u soitan sha kane ka pyrthei, u Soitan un ioh long blei un synshar 1260 sngi + 30 sngi= 1290 sngi.
Daniel 9:27/ Daniel 12:11.
Kan long ka por ba jynjarbah (Great Tribulation period).
Mathaios 24:21.
Ka jingjynjar kaba khraw iaka pyrthei baroh kawei.
Namar kata, “Suk kita kiba pule bad kiba ioh sngew ia ki ktien jong kane ka  jingiathuhlypa, kiba sumar ia kiei kiei ruh IA KI BA LA THOH HA KA : KATA KA IA KALA JAN.Jingpynpaw 1:3.
Amen.
Pynmih iaka artikel Jong ka jingieit samla phi lada longBLEI Khyrkhu ia phi bah bah.
Nang pynmih shuh shuh.
Tura: Uwei u khynnah uba dang 14 snem ka rta, ula iap ei mynta ka nohsngi, haba ka  bluetooth speaker, kaba u dang pynbam ding ilektrik, ka la bthei ha ka iing sah jongu ha  Baghmara, south Garo Hills.
Ka khubor pulit, ka iathuh ba utei u khynnah samla rit, ula ioh ia katei ka speaker, na u paralok jongu bad kumta, ula pynbam ding ia katei ka speaker, hynrei, ha ka por, ba u dang shu pynmeh ia ka light ka la bthei bad ka jingkem ding, ka dei kaba jubor bha, ha kaba kamra baroh kawei, ka la kem ding ha  Bolsalgre jong ka Baghmara.
Ka jingbthei ka jubor bha, ha kaba ka la kynting sha pajih ia utei u khynnah rit bad ki kti bad ka dur khmat jongu, ka la shah khoh snep ha ka bor jong ka jingbthei bad ba utei u khynnah, ula iap ha shen.
Ka jingbthei, ka la pyningkhong ia kiwei de ki tiar, kiba don ha ka kamra, ong ka khubor.
Shillong: Kiba ioh pang covid mynta ka sngi, ki don 88ngut bad ym don ba iap satia.
Baroh kiba don ia ka jingpang covid ha ka jylla, ki long 577ngut bad kiba iap, ki long 1,600ngut.
Ka East Khasi hills, ka don 22ngut, kiba ioh pang, ka West Garo hills 52ngut, ka Ribhoi 4ngut nalor kiwei pat.
U ma Shitlang Pale uba dei u MLA jong ka 5 Sutnga-Saipung u la sngewkyndit bad sngew phylla ban iohi ia ka jingmih khubor lamler ha ki Social Media kaba ong ba “Pur ka khubor ba yn rung BJP u ma Shitlang Pale"Na ka liang jong u ma Shilang ula iathuh ba haduh mynta um pat don kano kano ka jingmut nalade ban leit rung sha ka Party BJP bad ban iakhun ia ka elekshon 2023 na katei ka Party.
Um tip ruh nangno kine ki nongpynmih khubor ha ki Social Media (Facebook) ki ioh ban thoh ia kum kitei ki jait khubor kiba long pyrshah ia ka jingsngew jong u briew shimet.
Na ka liang jong u ma Shitlang Pale u pynshai da kaba ong “Ba na ka liang jong nga, ngam don bynta ne don jingiadei ei ei bad ka Party BJP, hynrei kane ka jingpynmih khubor ka long tang ban pynthoh bria ia nga, kaba dei ruh ka buit sianti jong no re jong no kiba kwah ban pynkulmar jingmut ia ki nongkyrshan jong nga ha kane ka elekshon 2023 ban sa wan".
Kumta na ka liang u ma Shitlang ula kyntu ia baroh ki nongkyrshan jong u na ka 5 Sutnga-Saipung ba kim dei ban sngap ia kum kine ki khubor khlieng tyngab, kiba kwah ban pynsniew dur ia ka jinglong nongmihkhmat jong u, hynrei lada kino kino kiba kwah ban tip ia ka jingshisha ki lah ban kynjoh ktien beit tang na u hi.
Shillong:Ka seng BJP, mynta ka sngi, ka la pynmih khubor, halor ka jingshah khynra, ka iing jong U Bernard Marak bad ha katei ka khubor, ka seng, ka pyntip ruh ba U Marak, u don ha ka jingsyier kaba khraw jong ka jingim jongu bad ka seng, ka dawa ba ka sorkar ka dei ban ai ka jingshngain ia ka jingim jong utei u nongialam ka seng, bad ba ka dei ruh ban weng lut noh ia ki kyndon pyrshah ia utei u nongialam.
Na ka liang ka Bharatiya Janata Party, ka pynrem jur halor katei ka jingleit talasi ia ka jaka sah miet jong U Bernard Marak ha Edenbari, ha ka 22tarik Naitung 2022.
Ha ka jingpynmih khubor, ba la phah da ka Media Department jong katei ka seng, la ong (ba la antad lehse, ba dei U President jong ka seng) “Nga la kren bad ki nongshong shnong ka Tura, kiba don hajan jong katei ka jaka bad nga sngewthuh ba U Bernard Marak, ula shu shah pynbudnam.
Ka pyni, ba ula shah pynbudnam na ka kam sain pyrthei, kaba long pyrshah ia u".
La iathuh shuh shuh, ba katei ka jaka, kaba la shah khynra, ka dei ka iing kaba lai mala, ha kaba ka kamra kaba ha trai duh, ka dei ka kamra shong jingialang bad kaba la shim wai bad pyndonkam, na bynta kitei ki kam.
Nangta ka mala kaba nyngkong, ka don 30 tylli ki kamra, ba ki ju sahmiet ki briew bad ka mala kaba ar, ka dei ka hostel, kaba ki sah ki khynnah kiba duk, na ki jaka bapher ka Garo hills bad kine ki khynnah rit, ki la sah hangtei, naduh ka por jong ka khlam, ha kaba U Bernard Marak, ula kyrshan ia kitei ki khynnah.
Na kitei ki khynnah, kiba la shimti da ki pulit, ki kynthup ia 5ngut ki khynnah rit, kiba la phah skul ei, da U Bernard Marak bad kiba pule ha Edenbari School & Auxilium Convent School ha Tura.
La iathuh shuh shuh, ba ka tnga jong u nongap jong katei ka jaka, ka la shah rah lang ha ki pulit bad nangta ki shitnga, kiba pyniaid ia ka jak ashet jingbam fast food, ki la shah rah ha ki pulit.
La ong biang “Na ka jingtip, kaba nga don, ki briew kiba la shah kem na katei ka jaka sahmiet, ha ki pulit, ha ka janmiet jong ka 22tarik Naitung 2022, ki dei kiba leit sahmiet ha katei ka jaka bad ki kali kiba la kurup, da ki pulit ki dei kiba la long trai, da kitei kiba sahmiet ha katei ka jaka.
La ong shuh shuh, ba ki riew paidbah jong ka Tura, ki ju leit shangkai ha ki kut taiew, ban ia bam khana bad ban sah ha katei ka jaka.
La ong ba kito kiba leit sah, ki dei ki riew don burom bad ban kynnoh, ba ka dei ka ktem khaii met, ka long kaba pyrshah shibun eh bad ka bym lah pdiang satia".
La ong ruh ba katei ka jaka sahmiet, ka la iaid la lai snem kynthih bad kam pat ju don kano kano ka jingujor pyrshah.
La ong shuh shuh ba kine ki jingshah kynnoh, ki long ban pynjah burom ia ka seng BJP bad ia U Bernard Marak, State Vice President & Convener jong ka Garo Hills, namar ba u pawnam bha ha Garo Hills, khamtam ha Tura South.
La ong shuh shuh, ba ha ka 21tarik Naitung 2022, ki samla jong ka seng NPP, ki la tah ia ki jingthoh bapher, ha ki kynroh ka Tura, ban pynbudnam ia U Bernard Marak.
Ym tang katta, la ong shuh shuh, ba wat ia ka iing jong ka kmie U Bernard, la talasi khlem da shah pyngnat kyndon satia.
Shillong: U Vivekanand Singh, Superintendent of Police jong ka West Garo hills, u pyntip, ba ki pulit, ki la ioh ban pyllait ia 6ngut ki khynnah kynthei, na ka jaka die met jong U Bernard N Marak, MDC bad Vice President jong ka seng BJP ha Meghalaya.
Tura: Ka jaka ri jingri U Bernard N Marak, uba dei U MDC jong ka seng BJP, ka la shah khynra ha ki pulit jong ka Tura, hynnin ka miet bad ha katei ka jingleit khynra, la lap ia ki kam die met, nangta ia kumba 500 tylli ki condom, nangta sa ki khnam bad ki dakar.
La ai ejahar halor ka jingdon ki kam jaboh ha katei ka jaka ri jingri jong U Marak, ha ka 28tarik Rymphang 2022, ha kaba ka la don ka jingkynnoh, ba ka khun kynthei jongki, kaba dang rit, ka la jah rngai na iing, la shi taiew kynthih, hynrei, ynda la lap ia ka, kham hadien, ka la shah leh khlem akor ha ki riew runar.
Katei ka khynnah samla, ka iathuh ha ka kashari ha Tura, ba la ialam ia ka sha katei ka jaka shongkai, da ki katto katne ngut ki shynrang bad hangta, ka la shah bat bor bun bun sien, ha ka shitaiew bad hadien bun sngi, ki la lap kiba ha iing jongka bad ki la shimti noh ia ka bad katei ka kam, ka dang iaid ha ka jingtohkit ki pulit.
Lyngba katei ka jingjia, ki pulit, ki la sdang ban tohkit bad katei ka sa pynlong ba kin leit khynra, hynnin ka miet bad nangtei ki la ioh kurup ia bun spah bitor ka kyiad, ki kali, ki condom, ki dakar bad ki la ioh kem ruh ia 68ngut ki nongshangkai, ba kynthup ia 26ngut ki kynthei.
New Delhi: U  Partha Chatterjee, myntri ka sorkar West Bengal, uba peit ia ka tnat pule puthi, ula shah kem mynta ka sngi, ha ka tnat Enforcement Directorate, hadien ba la ioh kurup ia ka pisa kaba T.20klur, na ka iing sah jong ka paralok jongu, ka Arpita Mukherjee bad katei ka dei halor ka jingbamsap, na ka jingthung kam nonghikai ha katei ka jylla.
Katei ka tnat, kaba tohkit, ka la ioh bor ban tian bishar, ar sngi kynthih ia utei u myntri.
Hynnin ka sngi, la tohkit ia U Partha, baroh shimiet, hadien, ba la ioh kurup ia katei ka pisa.
Ha ka por kylli jingkylli, U Chatterjee, um shym la jubab shai satia sha ka ED, ong ka khubor bad katei ka la pynlong ba kin shu kem noh ia u.
La iathuh ba ka ED, ka la kem ruh ia ka Arpita, kaba dei ka trai iing, ha kaba la lap ia katei ka pisa kaba T.20klur.
Kolkata:Ka Enforcement Directorate, ka la ioh kurup ia ka pisa kaba T.20klur, na ka iing sah jong ka Arpita Mukherjee, kaba dei kaba iajan bha bad U Partha Chatterjee, myntri jong ka TMC ha West Bengal.
La lap ia katei ka pisa, ha ka jingtalasi jong katei ka tnat, halor ka jing kynnoh bamsap, ha ka jingthung kam jong ka West Bengal School Service Commission bad ka West Bengal Primary Education Board.
Ha katei ka jing talasi, ka ED, ka lap ia T.20klur ka tyngka pliah, na iing sah ka Arpita Mukherjee bad la shim, ba katei ka dei ka pisa bam sap.
La ioh ia ki kot 2,000 bad ki kot 500, kiba la shu saphriang, ha ka iing sah jong ka Arpita Mukherjee.
“Ka kynhun tohkit, ka pan ia ka jingiarap jong ki nongtrei bank, ba kin niew lang ia katei ka pisa, lyngba ki mashin niew pisa bad la ioh kurup ruh ia 20 tylli ki mobile phone na ka iing sah jong ka Arpita Mukherjee" ong ka kyrwoh na ka ED.Katei ka tnat, ka dang talasi ruh ia ka iing jong U Partha Chatterjee, u myntri jong ka sorkar West Bengal, ha kaba iadei bad katei hi ka jingjia bad ka jingthwet, ka dang iaid ruh, ha iing sah U Paresh Adhikari ha Cooch Behar, myntri khynnah ka tnat pule puthi bad kitei ki dei kiba la shah tohkit ha ka CBI, ha ka jingshah kynnoh bamsap ha ka jingthung kam.
Na ka liang jong ka Calcutta High Court, ka la bthah ia ka Central Bureau of Investigation, ba kan tohkit halor ka jingthungkam ia ki nonghikai kiba hap ha ka Group ‘C’ & ‘D’ bad ki Assistant Teacher ka class IX-XII bad ki primary teacher.
Shillong: Kiba ioh pang covid mynta ka sngi, ki don 95ngut.
Don 27ngut kiba jem na ka jingpang bad iwei iba iap.
Baroh kiba dang don ha ka jingpang, ki la poi sha ka 528ngut bad kiba iap, ki la poi sha ka 1,600.
Ha East Khasi hills, ki don 19ngut kiba ioh pang thymmai, ha Ribhoi 8ngut, ha South West Garo hills 13ngut  bad ha West Garo hills 47ngut.
Shillong:Ki nongialam jong ka Meghalaya SSA School Association (MSSASA), mynta ka sngi, ki la iakynduh ia ki nongthoh kotkhu bor bad na ka liang jongki, ki ai ia ka jingai khublei kaba kyr pang ia u symbud myn tri ba rangbah ka jylla u bah Prestone Tynsong, namar ka dei ka jingshimkhia ka jong u, ba hadien ka jingiakren ka jong ki, ki la ioh ia u soh u ba bha.
Ki nonghikai SSA hapoh ka shatri jong ka Meghalaya SSA School Association, kiba iakhih ha katei ka jaka bad ba da kawei ka sur, ki la ong ba kin pdiang ia kaei kaba ki la dep ban iakren bad ka sorkar, ki la ai khublei ruh ia ka sorkar, ba ki la pyllait ia ka tulop ka jong ki 4 bnai wat la 1 bnai kim pat lah ban pyllait bad ki kyrmen ba kin sa pyllait, ha kaba u myntri rangbah u ka dep kular.
Ha ka jingiakren bad ki lad pathai khubor, u president jong ka MSSASA, u bah Aristotle Rymbai, u la pynpaw ruh ka jingsngew nguh bad ka jingai khublei ia u lat ka jylla u Satyapal Malik, uba la shim khia ban iakren bad u myntri rangbah, U Conrad K Sangma hynnin ka sngi bad kumjuh ruh ia ka jinglular ka jongu, ba un shimkhia ia kane ka mat jong ka jing dawa bad khamtam ia ka jingpynslem ia ka jingpyllait ia ka adhoc bad first instalment jong mynta u snem bad ka ministry of education bad ka ministry finance of India.
Ki la pynpaw paitbah ruh ba ki la map ia kaei kaba u myntri ka tnat pule puthi jong ka sorkar jylla u bah Lahkmen Rymbui; hadien ba u la byrngem ban khate ia ka bainong ia ki nonghikai school lada kin dang iai bteng ia ka jingiakhih bad u la ong ruh ba lada kim pat leit phai sha la ki jong ki skul ki jong ki.
U myntri ka tnat pule puthi ym tang ktta, ula byrngem ruh ban pynduh ia ka song jingiarap lada ki skul managing committee lada kim leh eiei pyrshah ia ki nonghikai skul kiba iashim bynta ban iakhih ban dawa ia la ka jong ka hok ia ka tulop kaba dangsah, kata la 5 bnai naduh u bnai rymphang haduh u bnai jylliew 2022.
Kumta naka liang jong ki nongialam, ki la ong ba kin map noh ia ka jingkren jong u myntri ka tnat pule puthi u bah Lahkmen Rymbui bad kin nymbuh nud shuh, namar ki la ong ba ioh lehse ka dei tang ka jingbakla, hynrei ki la ong ruh ba kane kam dei shuh ban dang jia nangne shakhmat bad ki la ong ba ha shwa ba un kren, u dei ban da pyrkhat ar sien, khnang ba kan ym ktah ia ki.
Ha ka jingiakren bad ki nongialam jong ki nonghikai skul SSA, ki la pynpaw ruh ba ki ai khublei ia ki nongmih khmat jong ka sengsaiñ pyrthei,ki riew shimet, ia ki sengbhalang bapher ba pher kiba la wan ban ai mynsiem ha ki saw sngi lai miet, ha kaba ki nonghikai school SSA ki la shongsah miet ha parking lot kaba don hajan ka office ha Additional Secretariat Shillong, kaba la sdang naduh ka 18 tarik bad ki la pynkut noh ha ka janmiet jong ka 21 tarik u naitung 2022.
Shillong:U Chairman jong ka All India Power Engineer Federation, u Shailendra Dubey, mynhynnin ka sngi u la kyntu ia u Myntri rangbah ka jylla u Conrad K Sangma, ba un thoh da ka shithi sha u Myntri rangbah duh ka Ri u Narendra Modi ban bishar biang halor ka rai ban pdiang ia ka jing pynkylla ia ka Electricity Amendment Bill, 2022 hapoh parliament.
Mynhynnin ka sngi, u Chairman jong ka All India All India Power Engineer Federation, u Shailendra Dubey u la wan ban shimbynta ha ka jingialang jong ka General Conference kaba khatsaw jong ka kynhun MeECL Engineers Association ha Hotel Pinewood.
Haba ia kren bad ki lad pathai khubor na ka liang u Dubey u la ong “Nga buh ka jingkyrpad ia ka Sorkar Meghalaya ruh ba kan iasnoh kti lang ban pynpaw ia ka jingpyrshah holar ka jingthmu jong ka Sorkar pdeng ban pynkylla ïa ka aiñ kaba ïadei bad ka bording, ka Electricity Amendment Bill, 2022".
U Dubey u la ong “Kumba la tip ba u Union minister R.K Singh u myntri ka bording jong ka sorkar pdeng u la dep ban pyntip ha ki khyndiat sngi ba un sa wan rah ia ka jingtyrwa hapoh ka parliament ban pdiang ia ka jingpynkylla ia ka Electricity Amendment Bill, 2022".
“Ka jingpynpaw ia ka jingpyrshah ia ka Bill ka long namar ba ka jingthmu ban pynkylla ia kane ka Electricity Amendment Bill 2022, ka long ba kan sa ailad ïa ki kompani shimet ban sam bording ilektrik da kaba pyndonkam ïa ki jingdon jingem bad ki tiar ki tar kiba la don lypa jong ki kompani ka Sorkar"u la bynrap.
U Dubey u la ong “Lada ki la aiti ia ka jingsam bording sha ki company shimet kane kan buh jingeh ia u kup shiliang sem shiliang, namar ba ki briew ki ba duna ka jingioh, yn sa mad jingeh na ka jing kiew ka dor jong ka bording".
U la kynnoh ruh “Kane ka jingleh ka Sorkar Pdeng ban pynkylla ïa ka aiñ ka dei tang ka jingthmu ban pynïoh myntoi ïa ki kompani shimet ba kin ïohlad ban sam bording".
U la bynrap ba kane ka jingthmu jong ka sorkar pdeng kan ktah ïa ki paidbah kiba pyndonkam ïa ka bording ha ka ri hi baroh kawei, khamtam haba ki kompani jong ka Sorkar ki la dep pynlut da ki klur tyngka ban pynbha ïa ka rukom sam bording sha ki paidbah".
U Chairman jong ka National Coordination Committee of All India Electricity Employees and Engineers u la buh ia ka jingkyntu ïa u Myntri Rangbah ka jylla, u Conrad K Sangma ba un thoh da ka shithi sha u Myntri rangbahduh ka Ri ban pynpaw ia ka jingpyrshah halor kane ka jingpynkylla ia kane ka Bill.
“Nga buh ka jingkyntu ia Myntri rangbah ka jylla Meghalaya ruh ban snohkti lang kumba la leh da ki myntri rangbah jong kiwei pat ki jylla ban phah da ka jingthoh sha u Myntri Rangbahduh ka ri ban pyrshah ïa kane ka jingthmu ban pynkylla ïa ka aiñ" u la ong.
Shillong: Ha ka 19tarik mynta u bnai, ki pulit, ki la ioh jingtip, na U Ma Hunlang Bareh, Rangbah Shnong jong ka Umtyra, ba ka don kawei ka met iap kynthei, kaba don ha ka rta kaba 30 haduh 35 snem, kaba don ha kawei ka nala.
Ki pulit, ki la tohkit bniah ia katei ka met bad la rah noh sha Khliehriat CHC.Ha ka jingtohkit, la lap ba katei ka dei ka met jong ka kong Grecia Bareh, kaba na Dkhiah, East Jaintia hills, ha kaba la aiti sha kiba ha iing jongka.
Ha ka jingiarap lem jong ki pulit na Byrnihat bad ki pulit na Assam, la ioh ban kem hapoh 24 kynta, ia U Hedstar Dohtdong (42) na Pyrda, West Khasi hills.
U hynmen jong ka kong Grecia, U Bah Pura Bareh, ula phah ejahar, halor katei ka jingjia, ha kaba ki pulit, ki la tohkit ia katei ka jingjia, katba kum ka Khliehriat PS Case No.26(7)2022 us 302 IPC.Shillong: Ha ka 21tarik Naitung 2022 ka KSU Jowai unit ha ka jing donlang u Ewan Phawa, President, Nipoi Shadap, Publicity Secretary bad kiwei, ka  la ioh ban iakynduh ia U branch manager jongka Bandhan Bank Mokyrdup jowai branch bad ka la maham tyngeh ruh ia ia kane ka bank, naba kam juh khein ia ki sngi kyrpang jongka jaitbynriew khasi pnar, namar ba kane ka bank kam don shuti ne (holiday) ha ki sngi kyrpang jongka jaitbynriew ne wat ia ka state holiday ruh.
Kumta ka seng ka la maham tyngeh ia kane ka bank, ba lada dang lap ia kane ka jingleh bym salia jong kane ka bank, ka seng kan khang tala shisyndon bad yn ym shah shuh, ia kum kine ki branch ba kin don ha ka jylla.
La ong ba ka seng hi kam kwah ia kine ki ophis ba kin ym burom ia ki sngi kyrpang jong ka jaitbynriew bad kumta kan pyni da ka kam.
Shillong: Ka Riwar Mihngi Social Welfare & Sports Association hapoh ka jing ialam jong u Bah Dewi Khonglah kum u president bad u bah Lo Khonglam kum u Secretary, ki pynpaw ia ka jingpyrshah jur iaka jingkhot meeting ka M.F.A.ha ka 23/7/2022 ha Pynursla khlem da kynjoh ktien ne ia syllok bad ka Association (RMSW&SA).
Ka Riwar Mihingi Social Welfare & Sports Association (RMSW&SA) ka dei ka dei kawei na ki Association ba la rim tam haka thain Riwar Mihngi.
Ka dei ruh ka affiliated Unit- jong ka Meghalaya football Association, kaba dang don bad dang treikam haduh kane ki sngi.
Ka Executive Committee jong ka Association ba dang shu dep long shen ka la rai ban pyrshah jur ia katei ka jingleh don bor ka M.F.A.La kyntu ruh ia Affiliated Club jong ka Riwar Social Welfare and Sports Club (RMSW&SA) ba ymdei ban leit ia shim bynta ha katei ka meeting, ong ka kyrwoh na ki nongialam ka Riwar Social Welfare and Sports Club.
Shillong: Kiba ioh pang covid mynta ka sngi, ki don 96ngut bad kiba iap ki don 2; kiba jem na ka jingpang, ki don 30ngut.
Kiba iap, ki dei iwei na East Khasi hills bad iwei na West Garo hills.
Kiba don ia katei ka jingpang haduh mynta ka sngi, ki long 461 ngut bad kiba iap, ki long 1,599ngut.
Ka East Khasi hills, ka don 28ngut bad ka West Garo hills, ka kiew bha, da ka jingdon ki 47ngut kiba ioh pang thymmai.
Shillong:U nonglum khubor jong U Rupang, ula ioh ban hiar sha ka shnong Wahkdait, kaba harum Pynursla bad ka jingsniew jong katei ka surok, ka long kaba shyrkhei shaduh Dawki.
Ha kaba ka jing pei thliew bad shong pung, ka la long kum ki pung ri doh kha.
Ym tang katta, ka jing bym don shuh ka rong ha ka surok kaba la paw pyllein pyllein da ki mawbah hap deng surok bad kaba la paw khyndew khlem iohi surok rong.
La ioh ban ia kren bad ki katto katne ngut ki nongshong shnong jong katei ka thain, kiba sah marjan bad katei ka surok kiba la mad jingeh bad sohsat man ka sngi, ha kaba ki la mih pynpaw ia ki jingeh, ba ki iakynduh.
Uwei u samla uba na shnong Umsyiem, ula ong ba kane ka jingsniew jong ka surok ha ka thain jong ki, ka dei kaba naduh u snem 2020 kaba la shu ieh bein khlem maramot.
Ka daw ba jur ka jing pei thliew jong ki surok ka dei namar ba bun ki truck kiba da ka 1000 tylli shi sngi, ki iaid khlem sangeh bad ula iathuh, ba ka don ka jingjia kaba wat ban kit ia ki nongpang kiba shitom jur ban buh sha ki jaka sumar, ka la buh jingeh shibun bad ba ki sahkut ha shiteng lynti ba sniew surok bad jur ka jingdheng kali kaba na wah Umngot.
La pynpaw shuh shuh ba ha ka por lyiur, ka jur ka jing ktieh jong ka surok bad lada rang ka suin bneng ka jur ka pum pum bad la iathuh ba don kiba sniew bok ba ki kali rit ki sah kut sbak ha ki thliew surok bad kim lah ban iaid shuh kiba ban shu tan da kiwei pat ki kali.
Ki paitbah katei ka thain ki la kyrpad ia ki master roll kiba dei peit ia ka surok ba ki dei ban mih ban maramot ia ki surok, ym ban shu bam klep ia ka tulop.
Shillong: Ka KSU Tongseng Narpuh Unit ryngkat bad KSU Narpuh Circle ha ka 22 Tarik u Naitung, ki la ioh bat ia ka kali Sumo ba don u No.AS24C 2140 kaba kit haduh 7 ngut ki khar Bangladesh, ha kaba 4 ngut ki  dei ki shynrang bad 3 ngut ki kynthei.
Ia kane ka sumo la ioh bat ha ka Shnong Tongseng Narpuh, hadien ba U bah KS Suchiang General Secretary KSU EJHDU bad u bah Phanuel Tongper Vice President Narpuh Circle, ki la ioh jingtip na ki Nong Ñiah Sumo Tourist kiba dei ki paradoh parasnam shaphang kitei ki Khar Bangla.
Mar mar ki la pyntip sha ki dkhot ka KSU Tongseng Narpuh unit bad da ka jingtrei shitom ki dkhot, la ioh ban bat noh ia katei ka sumo.
Ia kitei ki 7 ngut ki khar Bangla, ka seng ka la aiti ha police station Lumshnong ban leh katkum ki kyndon aiñ.
Ka seng ka pynpaw ka jingsngew diaw ba kumno kine ki Khar Bangla ki ioh ban rung katba ki mon, ka tnat infiltration kaba la buh khnang ban talasi ia ki briew kiba rung sha ka Jylla ki leh aiu hato kim trei hok mo la ka kamram kumba la bynshet ha ki? Lada kim lah ban teh la kam ia kane ka jingrung tuh ki mynder Bangladeshi ka jingma ba khraw ia ka jylla bad ia ri baroh kawei.
Dei halor kane ka nongrim ba ka KSU na ka por sha ka la dawa ban pyntreikam ia ki aiñ ba khlaiñ kum ka Inner line permit (ILP) ban shngaiñ ka jaidbynriew.
Shillong: Ki nonghikai SSA, mynhynnin ka sngi ki pynpaw ia ka jing sngewhun, hadien ba ki la ioh ban ia kyn duh bad pynsngew ia ki jingeh jong ki, hakhmat u Symbud Myntri rangbah ka jylla u bah Prestone Tynsong.
Hadien ka jingialang, na ka ling u bah Aristotle Rymbai u president ka MSSASA u la iathuh ba ka jingialang ka ba la pynlong mynta ka sngi bad u symbud myntri rangbah ka jylla ka la long kaba seisoh.
“Na ka liang ka sorkar ka la kular ba kan pyllait ia ka pisa ka ban long T.122 klur na ka bynta ka tulop ki nonghikai SSA bad kane kan long T.44 klur ka tulop jong u bnai Rymmang bad u bnai lber bad ka sorkar kan sei ruh T.78 klur na ka corpus fund, na ka bynta ban pyllait noh ia ka tulop ki nonghikai SSA", la ong u bah Rymbai.
Ka Sorkar mynta ka sngi, ka la shim ia ka rai ban pyllait noh shwa ia ka tulop kaba saw bnai bad na ka bynta shibnai ka sorkar kan sa pynlait, ynda ka la ioh ia ka, na ka sorkar pdeng ia ka 1st installment"u la bynrap.
U bah Rymbai u la ong ruh “Mynta ka sngi na ka liang u Myntri rangbah ka jylla bad u Symbud Myntri rangbah kin leit sha Delhi ban ia kynduh ia ka Union Minister jong ka tnad finance bad ka tnad pule jong ka sorkar pdeng ban iakren halor ka jingpyllait ia ka pisa na ka bynta u snem 2022-23".
U la bynrap ruh “Ngi la ioh ruh ban iakren halor ka jingdawa ban pynkiew tulop ia ki nonghikai SSA, ha kaba ngi la rai ban kane ka mat yn bishar bniah bha da ka Education Commission, ynda ki la thung ia ka".
“Halor ka jingpynslem ban siew ia ka tulop, kaba hadien saw san bnai ngi ki nonghikai ngin hap mih shi mih sha surok ban dawa, mynta ha kane ka jingialang ngi la ioh ban ia kren bad shim ia ka rai ba ka sorkar ka dei ban siew thikna noh man ka lai bnai bad na ka liang ka sorkar ka la kohnguh ia kane ka jingdawa jong ngi"u la iathuh.
Haba kylli halor ka rai ban weng noh ia ka jingiakhih, u bah Rymbai u la ong “Ka jingshimrai kaba khadduh kan long hadien ba ki nonghikai kin ioh ban long ka jingialang ban iamir jingmut, halor kane ka bynta".
“Ka jingweng noh ia ka jingiakhih ngin sa shim ia ka rai ynda ngi la don ka jingialang, hynrei ka jingiakynduh mynta ka sngi bad u Symbud myntri rangbah ka jylla ka long kaba seisoh namar ba ngi la ioh ia ka jubab ka ba shai"u la ong.
hadien 5 bnai kin sa ioh tulop biang.
Nongpoh: Ha ki sngi kaba ki briew na ka tnat Enforcement ka Khasi Hills Autonomous District Council (KHADC), ki la leit ban khynra ia ki katto katne dukan bar jylla kiba don naduh ka thain Byrnihat shaduh Pilangkata, kiiba dei ki shnong khappud kiba don ha Ri Bhoi.
Katei ka jingleit khynra kot da kitei ki briew ka tnat Enforcement ka KHADC ha kitei ki shnong khappud, ki la lap ia shibun ki dukan bar jylla ki bym lah ban pyni ia ki kot ki sla kiba donkam bad kiba iadei bad ki Trading License lem bad kiwei.
Ia katei ka kam ban leit khynra ia kitei ki dukan bar jylla, la lamkhmat da u Bah F.Kharsyntiew.
Inspector in charge Ri Bhoi, nangta u u Bah B.Riahtam Asstt.
Superintendent lem bad kiwei, ha kaba ki la la lap ba ki la don shibun tylli ki dukan bar jylla, ki bym don ia ka Trading License bad ki don ruh ki bym pat pyn thymmai.
Halor katei kaba ki la lap ha kitei ki sngi kaba ki la leit ban pynlong ia katei ka jingkhynra, ki briew jong ka tnat Enforcement ka KHADC, ki la aipor ia ki 15 sngi ba ki dei ban pynbiang, lym kumta kin sa shim ia ki sienjam kiba kham tyngeh kiba katkum ka KHADC.Nongstoin:Ka jingpyntrei iaka jaka peit kai ne ka gallery jong ka Laitkseh Sport Club ka la iaid shaid shaid bha ha kaba ia katei ka jingpyntrei la wan ruh ban jurip da u MLA jong ka Nongstoin myn haka taiew ba la lah.
Ia katei ka jing pyntrei na kabynta katei ka jaka peit kai ne ka gallery hapoh Laitkseh la wanrah da u MLA jong ka Nongstoin lyngba ka State Sport Council ha ka mang tyngka kaba Rs.40,81,920/-(Sawphew lak phraphew wei hajar khyndia spah ar phew tyngka).
Kum ban shu pynkynmaw ba ia katei ka jingpyntrei ia katei ka jaka shong peitkai ne ka gallery la pyntrei da u Bah Wadlad kyrpang Iawphniaw u ba dei u wei na ki riewrangbah jong ka sor Nongstoin, hynrei u la aiti noh pat sha ka Laitkseh Sport Club ba kan pyntrei nadong shadong ha kaba wat iaka 10% jong katei ka jingtrei ruh um shym la treh ban shim hynrei u la aiti ha katei ka sport Club khlem da shim pisa.
Ha katei ka jinghiar jurip jong u MLA ia katei ka jingpyntrei u la lap ba ka long shisha kaba i hun wat lada ka dang dei tang kaba rit hynrei ka Laitkseh Sport Club ka la pyntrei bha bad lada ka bneng ka ailad bha i mat katei ka project kan sa dep ha shuwa u bnai December jong mynta u snem.
U Bah Macmillan Byrsat, MLA haba kren, ha u nongthoh khubor u la pynpaw iaka jingsngew kmen ban iohi ba katei ka jingtrei ka la iaid shaid shaid bad u la ong ruh ba hadien ba la dep ia katei ka jingpyntrei kan long ka jingmyntoi kaba khraw iaki nong wan peit kai kiba ju wan ban wan ia kyrshan iaka lympung ialehkai kaba ju pynlong da ka Laitkseh Sport Club.
U Bah Byrsat u la iathuh ruh ba ka jingieid phutbol bad ka jinglah jong ka Laitkseh Sport Club ban pyniaid bha iaki lympung ialehkai kala pynlong ia u MLA ba un pyrkhat kyrpang na kabynta kane ka Club namar ha ki snem ba la dep wat lada kane ka Club ka la shna iaki jaka shong da ki siej pynban ka long pat kawei na ki Club kaba la paw ha ki rukom pyniaid phutbol ha kaba da ki hajar ki paitbah ki ju wan ban sakhi ia ki jingialehkai ha katei ka shnong.
Shuh shuh u MLA u la iathuh ruh ba nakabynta katei ka Club un sa iarap biang ha ki snem ki ban sa wan khnang ba baroh ki jaka shong kin da ker sawdong iaka madan bad ban pynsuk iaki paitbah nongpeitkai.
la iaid shait shi shait ki skim.
ba la jn election.
Ka sorkar India, ka pynshai ba kam don satia ka khajna lane ka Goods and Services Tax (GST), na bynta ka jingleit on tep ne on thang briew lane ia ka jinglehniam ia kiba iap.
Na ka liang jong ka press Information Bureau (PIB), ka kam ba katei ka dei ka khubor, kaba bakla; hynrei ha kajuh ka por, la pynshai ba ka jing pynkhreh, kum kaba thaw ia ki iing ki sem, ki jingpyndait ia ki tiar ki tar lane ki jing maramot ia ki jingdon kam, kin hap ha ka khajna kaba 18%.
Baroh shi katta, ka khajna jong ka GST, na bynta katei ka jing pynkhreh pynkhrum ha ki jaka iap briew, ka long 12 percent, katba mynta pat ka poi sha ka 18 percent.
U nongthoh khubor, ula iakren bad ki nongpyniaid ka Don Bosco Technical School, Shillong bad ki pynthikna, ba ki ju siew 12 percent ka GST, na bynta ka synduk iap briew baroh shi katta bad la iathuh ba katei ka khajna, ka dei kaba la ju shim, naduh ba pyntrei kam ia kane ka khajna.
Lyngba katei ka rai, ban nang kyntiew ia ka khajna, kumta, ka pyni, ba ki nongshna synduk iap briew, kin hap ban siew 18 percent, nangne shakhmat ia ka khajna GST.Shillong:Ka Syngkhong Rympei Thymmai (SRT), ka la buh da ka dorkhas mynhynnin ka sngi sha U Lat ka Jylla, ha kaba ki pynpaw ia ka jingsngew pyrshah jongki, ia ka ain jong ka Khasi District Council, lane ka Khasi Social Customs of Clan Administration Bill 2022.
Ha ka dorkhas, la pyni, ba katei ka dei kajuh ka ain, kaba la pynphai da U Tatagatha Roy, uba dei U Lat barim ka jylla, ha kaba ula pynphai biang sha ka District Council, ba kan peit biang ia katei ka ai jingshim jait.
La pyni ruh ba ha ka Clause 14 jong katei ka ain, la khang pyrshah, ban shim jait na u kpa lane u lok.
La ong da katei ka seng, ba ka dei halor katei ka mat, ba u Lat ka jylla, ha ka 31tarik Jymmang 2019, ula pynphai ia katei ka ain sha ka Council, da kaba u ong ba ka pynkhein ia ka article bad 21 jong ka riti synshar ri jong ka India bad ka SRT, ka dawa, ba U Lat, u dei ban tuklar, namar ba kan ktah ia kito kiba shim jait na u kpa bad ba dei ban ithuh ia ki kum ki Khasi.
La ong ruh ba ha kaba dei bad ka Ringbia lane Shaw Bhoi, ka Council, ka shah ba kin shim jait na u kpa bad kumta, la shim, ba katei ka dei ka jingleh shiliang khmat, ha kaba ia kiwei la shah ban shim jait kpa, katba ia kiwei pat, ym shym la shah satia.
Katei ka seng, ka ong shuh shuh, ba naduh ki snem 1950-60, ki la ju don ki Khasi, kiba shim jait na u kpa bad katei ka dang iai bteng hi haduh ha kine ki sngi bad ka seng, ka dawa ba kiba shim jait kpa, kim dei ban shah khanglad, ha kaba ki ioh ia ka Scheduled Tribe Certificate.
Excellent dei ban long kumne ban lait shim kabu namar bun kiba pyndonkam bakla iaka jwit ha kaba ka lah shu long kum ka trading licence bad ka lah pynshlur iaka Kam benami.
Kiba AIJAIT Kpa kadei thik kumba la buh RYNTIH da u BLEI,(thung da u Symbai riewhadem mihsoh bad khot ruh da u riewhadem ym Kum ki Khasi ki khein da khongpong.
(thung da u Symbai riewhadem ynda la mih soh PAT la khot da ka Shriew.
balei ki kwah khyllah habaroh shikatta ka iaid beit kine ki seng pat ki kwah bud ka rukom dkhar.
nai pyllut por ki khasi ki hun bt ban shim jait na ka kmieka bha ban ailad, tang kawei kaba la dei ban khang tdit tdot da ka ain ka long, ba nangne shakhmat ym dei ban khein khasi shuh iaki khun na u kpa bym dei khasi.
Ha ka Jing shisha dei ban pynduh noh ia ka jingshim jait kmie ka ba la pyntroiñ ia ka jaitbynriew da ka ba ka kynthei ka long soh pdung u mynderHaba kiba mih na U Symbai “Dkhar"  lyngba ka Kpoh Khasi ki long Khasi namar ka Jait kmie,,,,Katba kiba ai jait Kpa pat kiba mih na U Symbai Khasi & ka Kpoh Khasi lada Kim dei U Khasi paka te Mano pat?Ka jingshim jait kmie u Khasi ka la pyntroin ia ka social,political bad economic background Jong ngi.
Ka ai jait kpa ka dei ka saiñdur u Blei, hynrei ka ai jait kmie ka dei ka saiñdur u ksuid.
Ka science ka pynskhem ïa ka kitab Jingstad ba u symbai u mih na u kpa – Jingstad 7:2 – “Ha ki shiphew bnai la tynñian da ka snam na u symbai jong u rangbah bad ka jingsngewbha poikha.
" – Kumta, ki nongthaw aiñ KHADC kiba pynbor ban ai jait kmie ki kham sniew ban ïa ki ksuid namar ki pyrshah ïa ka saiñdur u Blei bad ki pynksan ïa ka dustur thaw briew.
Ese 20:18-19 – “Wat bat ïa ki aiñ ba ki kpa tymmen jong phi ki la thaw; wat tynneng ïa ki dustur jong ki… – Nga long u Trai u Blei jong phi.
To kohnguh ïa ki aiñ bad ki hukum jong Nga.
"“.
Ka jingpyrshang jong ka SRT ban shim jait KPA nga ai jingiaroh hynrei nga sngewsih ba la kha ia ki dkhot SRT ha ka por ba ngi Kum ka jaidbynriew ngi la dep iaid da ki hajar snem ban shim jaid KMIE nga sngew ba kam long shuh ba ngin dang pynkylla thymmai ioh mih ka KYNRUM  KYNRAM HA KA SHONGKHA SHONGMAN NE IOH MIH SA KI KHUN ANNA BA LA KLUMAR KA SHONGKHA".
“SA IA PYRKHAT KUM KA JAIDBYNRIEW KA DEI NE KA LAIT KANE KANA BA NGA ONG"Ko ki paradoh parasnam ki parakur parakha shaei keiñ ka lawei jong ka jait bynriew Khasi paka jong ngi.
Ïa kaba ki long dien ki man dien kila pynbiang pynbeit lupa phi dang ia kwah ban pynbun kam ne pyn bakla.
Tang mynta ruh bun na ngi, ngi la klet dustur khasi jong ngi, ngi but tynneng dustur ki Ri Sep ‘ngi.
Te pyrkhat seh khyndiat ma phi ko ki khun khasi khara ki khun khasi paka balei kumne ngi dng kwah ban leit pynbut sa ia ka dustur u mama(dikhar).
To sngewbha paradoh parasnam wat ia iaid bakla to da sngewthuh bad da ngam jylliew bha ia kane ka bynta.
Bad ynda lah iapoikha, un ialam iaka lok jong u sha ïng kmie lajong bad ka para khatduh jong u ruh hi kan leit bud ia u lok jong ka, tharai kan long noh kumne mo, ne kumno ne phi ia mut ban ong.
Ka kyrtong President jong ka kynhun NDA, ka  Droupadi Murmu, ka la ioh palat ia ka 50 percent jong ki vote bad kumta, ka la jop ia ka elekshon kum ka President ba 15 jong ka India.
Ha ka kylla kaba lai, ki don  1,333 ki vote kiba trei kam, ha kaba ka Murmu, ka ioh 812 vote bad U Yashwant Singh, u ioh 521 vote.
Baroh ki vote, kiba trei kam, ki long 1,65,664 vote.
U PC Mody, uba dei U  Returning Officer, u iathuh ba ha ka kylla kaba lai, ki don 3,219 tylli ki vote kiba treikam bad kaba long 8,38,839 vote.
Na kitei ka Murmu, ka ioh  2,161 vote lane kaba long 5,77,777, katba U Yashwant Sinha, u ioh 1,058 vote, kaba long 2,61,062 vote.
La iathuh ba ki don 17ngut ki MP, kiba thep vote tam sha ka Murmu.
U Mody, u iathuh ba ki vote jong ki 15ngut ki MP, ki long kiba trei kam bad 8ngut ki MP, kim shym la shim bynta ha ka jingthep vote.
Uwei U MP, u don ia ka vote kaba 700 vote, ha ka elekshon President bad ki don 538ngut ki MP, kiba kyrshan ia ka Murmu, wat la ki don ki bym shym la vote ruh.
U Narendra Modi, myntri rangbah duh, ha ryngkat bad ki myntri jong ka sorkar India, kin ia kynduh ia ka Murmu, mynta ka janmiet, ban ai khublei halor ka jingjop jongka, ong ka khubor.
da long mano2 makna ha india ka president kam don bor ka long kum ka stamp pad.
