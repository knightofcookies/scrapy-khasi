Kalaragini Rajshekhar ha ka ‘Resident Doctors Category’.
Kiwei-kiwei ki khusnam ba la ai ha katei ka sngi ki kynthup ïa ka ‘Best Oral Presentation’ bad ‘Best Poster Presentation’.
Ka jingrakhe ïa ka ‘13Annual Day’ ka la kut da ka prokram halor ka lariti kaba pyninam ïa ka kolshor bapher-bapher jong ka Thaiñ Shatei Lam Mihngi.
Lai ngut ki MLA barim kiba ïakhun kum ki kyrtong na ka United Democratic Party (UDP) ki khlem lah ban jop ha kane ka ilekshon MLA, 2023 katba 2 ngut ki la shahjied biang kum ki dkhot ka Ïingdorbar Thawaiñ kaba khatwei ka Jylla.
Ki ar ngut kiba shahjied biang kum ki MLA ki long u Bah Mayralborn Syiem na Nongpoh konstitwensi uba la leit pynïasoh sha ka UDP na ka Congress, bad u Bah Renikton Lyngdoh Tongkhar na Mawkyrwat konstitwensi uba la leit pynïasoh sha ka UDP na ka HSPDP.Hynrei ki lai ngut ki MLA barim kiba khlem lah ban jop, ki long u Bah Lambor Malngiang na Nongkrem konstitwensi uba la iehnoh kum u MLA shimet bad rung sha ka UDP, nangta u Bah PT Sawkmie na Mawlai konstitwensi uba la phet na ka Congress bad leit rung sha ka UDP, bad u Bah Shitlang Pale na Sutnga-Saipung konstitwensi uba la phet na ka TMC bad leit sha ka UDP.Napdeng kine ki lai ngut ki khlem jop, u Bah PT Sawkmie u dei uba la rem la ar sien haba u ïakhun kum u kyrtong ka UDP na Mawlai konstitwensi.
Ha ka ilekshon MLA ha u snem 2008, u Bah PT Sawkmie u la iehnoh ïa ka Meghalaya Democratic Party (MDP) bad leit ïakhun noh na ka UDP, hynrei u la rem kput ha u Bah Founder Strong Cajee uba la shahjied kum u MLA ka Congress na Mawlai.
Ha kane ka ilekshon MLA 2023 ruh, u Bah PT Sawkmie u la iehnoh ïa ka Congress, ka seng kaba u la shahjied kum u MLA ka Mawlai ha u snem 2018, bad ïakhun noh kum u kyrtong ka UDP, ha kaba u la rem kput biang bad wan balai syndon.
U State President ka BJP, Bah Ernest Mawrie ha ka Sngi U Blei u la ong ba ka jingïasam shuki Myntri na bynta ka BJP ha kane ka Sorkar bathymmai kan long tang kawei hadien ka jingwan ai jingkyrshan jong ka UDP bad PDF ïa ka kynhun ïatehlok hapoh ka jingïalam ka NPP.“Ka BJP ka la shim ïa ka rai ban ïa bujli shuki Myntri khnang ba baroh 2 ngut ki MLA ki lah ban ïadonlang ha ka Kynhun Myntri," la ong u Bah Mawrie.
Kum ban shu kdew hangne, ka National People’s Party (NPP) ha ka Sngi U Blei ka la ïoh jingkyrshan sa na ka United Democratic Party (UDP) bad ka People’s Democratic Front (PDF) na bynta ban thaw ïa ka Sorkar bathymmai hapoh ka jingïalam jong katei ka seng.
Da kane ka jinglong-jingman bathymmai ha ka saiñ pyrthei hapoh ka Jylla, ka jingkhlaiñ jong ka Sorkar ban wan hapoh ka jingïalam ka NPP ka la kiew sha ka 45 ngut.
Ka kynhun jong baroh 2 tylli ki seng ba kynthup ïa ki nongmihkhmat ka la aiti ïa ki shithi jingkyrshan sha u Conrad Sangma ha ïingsah jong u.
Ka NPP ka la long ka seng kaba bun paid eh hadien ba ka la jop na 26 tylli ki konstiwensi ha kane ka ilekshon ba la dep.
Ka UDP kaba la wan ba-ar ha ka jingbun paid ka la jop 11 tylli katba ka PDF ka la ïoh 2 tylli.
Kine ki 2 seng ki la nang pynkhlaiñ shuh-shuh ïa ka kynhun ïatehlok hapoh ka jingïalam ka NPP kaba la don lypa 32 ngut ka jingbun paid ha ryngkat ka jingkyrshan jong 2 ngut ki MLA ka BJP, 2 ngut na ka HSPDP bad 2 ngut ki MLA shimet.
U Sangma ha ka rynsan lad pathai u la ong, “Khublei sha phi ka UDP bad PDF kiba la wan shakhmat ban pynïasoh bad ka NPP ban thaw ïa ka Sorkar.
Ka jingkyrshan na ki seng saiñ pyrthei kiba na ka Jylla kan nang pynkhlaiñ shuh-shuh ïa ngi ban shakri ïa ka Meghalaya bad ki nongshong shnong jong ka.
".
Ki bor pyniaid jong ka Peru ha ka Sngi U Blei ki la iathuh ba 27 ngut ki nongbylla ki la duh ia ka jingim na ka jingkem ding ka par ksiar ha ka thaiñ South jong ka Peru.
Kane ka la kylla long ruh kawei na ki jingjia ba sniewbok tam na ki par ksiar ba katei ka ri kam pat ju ioh mad mynno-mynno ruh.
Na ka liang ba ki bahaiing hasem jong kitei ki nongbylla kiba trei ha katei ka par, ki la leit mar-mar sha katei ka jaka ba katei ka par ka don, ban khmih lynti ia ka khubor shaphang ki baieid- bathoiñ jong ki, la ki dang lait im ne em na katei ka jingjia ba sngewsih.
Kumta ruh la ong ba kawei ka briew, kaba long ka kurim jong uwei na kitei ki nongtrei bylla kiba trei hapoh jong katei ka par ksiar, ha katei ka sngi ka la leit poi sha katei ka jaka, ryngkat ki ummat kthang bad ka da lynñiar bad iam pait dohnuh ruh halor katei ka jingjia, ryngkat bad ka jingkhot pyrta ia ka kyrteng u kurim jongka.
Ki pulit bad ki bor pyniaid ki la pyntikna ba katei ka ding kaba la klang ha katei ka krem La Esperanza 1 kaba don hapoh ka thaiñ Arequipa, ka dei beit namar ka jingthud jong ka bor ding ilektrik.
La ong ba katei ka jingpluh ka la nang jur hadien ba ka la ioh ban pur sha ki bynta ba dei da ka dieng kiba don hapoh jong katei ka par.
La ong ba kitei ki nongbylla ki don shapoh jong katei ka par kumba 100 meter eiei ka jing jylliew na ka jaka rung.
Kumta, ki pulit ki dang trei shitom ban lum jingtip ruh halor kito kiba iadon hapoh jong katei ka par ha ka por ba katei ka jingjia ka la jia bad kumjuh halor ka jingdon kiba khlad na katei ka jingjia ha katei ka sngi.
Shuh shuh la ong ba ki kynhun iarap ki hap ban da phikir bha ia ka jinglong jingman jong katei ka par, hashwa ba kin sei ia ka met jong kitei kiba khlad baroh.
Hadien ba la ioh ban sei noh ia ka met jong kitei kiba khlad baroh, ym shym la ioh jingtip eiei ban don kiba dang sah mynsiem ne kiba dang lait im na katei ka ding.
Hynrei ym shym la ioh jingtip shai ruh ba katno ngut ki briew ki don shapoh jong katei ka par, ha ka por ba kem ding.
Namarkata, la ong ba katei ka jingjia ha kane ka por, ka long ka jingjia kaba sniewbok tam ia ka Latin America bad ki doktor ki iathuh ba bun na kitei kiba khlad ki dei namar ka jingbym ioh shuh ia ka lyer ban ring mynsiem bad kumjuh ruh ka jingthang jong katei ka ding kaba ka khlaiñ bha.
Ia katei ka par, la pyntrei da ka Minera Yanaquihua, kaba long ka kompeni kaba la ithuh da ka sorkar hynrei ki don shibun tylli kiwei pat ki par be-aiñ kiba don ha kylleng jong katei ka thaiñ.
Katei ka kompeni ka la ju pyntrei ha kitei ki par la kumba 23 snem mynta.
Namar la ong ba ka jingtih mar poh khyndew, ka long kawei na u budlum jong ka Peru bad kaba la kynthup ruh kumba 8% na ka GDP jong katei ka ri.
Ha u snem ba la leit, 39 ngut ki briew ki la khlad ha kum kitei ki jingjia ha ki par tih mar poh khyndew ha kylleng jong katei ka ri.
Kumjuh ruh ha u snem 2020, 4 ngut ki nongbylla ki la duh ei la ka jingim hadien ba ka par kaba don ha Arequipa ka la twa hi khlem da ai ia kano kano ka dak ba kin ioh ban pynkhreh.
Ka Peru ka long ruh ka jaka pynmih kaba heh bha haba iadei bad ka jingpynmih ia ka rupa, ka tama bad kiwei de ki jait mar poh khyndew.
Kane ka Sorkar MDA 2.0, kumba long ka MDA 1.0 kaba dang shu dep, ka dei ka Sorkar khleh khawlang ne ka Sorkar Synrop ba la lamkhmat biang sa shisien da ka NPP, ia kaba la kyrshan pynshem biang ruh de sa shisien da ka UDP, ka HSPDP, ka PDF, ka BJP lem bad ki arngut ki kyrtong shimet ne ki ‘independent’.
Ka jingiapher ha kane ka kynti ka dei tang ha ka ‘opposition’ lane tang ha ka liang pyrshah, kata, da kane ka jingdonlang jong ka VPP.Ngam artatien ba kane ka Sorkar MDA 2.0, kan skhem bad kan neh tat haduh kaba kut ki san snem, kumba long ka MDA 1.0 kaba dang shu dep.
Naduh kaba sdang ka NPP ka lah don lypa haduh 26 ngut ki MLA katba ka UDP ka don tang 11 ngut.
Ka HSPDP, ka PDF bad ka BJP ki don tang mar 2 ngut ki MLA.Ym lah khlem da sngewsynei shisha ia ki, kaba katno tam wei ba ki khlem jop wat tang kawei ruh na ki 24 tylli ki ‘Assembly Constituency’ jong katai ka Ri Lum Garo.
Lah ban ong ba ka NPP ka lah da kynjoh mynta sha ka 28 ngut ki MLA, kata, hadien kane ka jingwan jong ka PDF ban ‘merger’ ne ban ia long lang noh kawei bad ka (NPP).
Ka NPP ka don ruh ia ka jingkyrmen kaba skhem ba kan jop donburom wat ia ka Sohiong Assembly Constituency.
Lada kan long shisha kumta ba ka NPP kan sa kynjoh syndon sha ka 29 ngut ki MLA.Nud ban ong ba ka BJP lem bad ki arngut ki ‘independent’ ne ki kyrtong shimet kin nym iehnoh da lei lei ruh em ia ka NPP.Nud ruh ban ong ba da lei lei ruh em ka BJP kan nym treh ban iehnoh ia ka NPP naba kan nym long bad kan nym lah ban iatreilang la bad ka INC ne bad ka TMC.Kane ka Sorkar MDA 2.0 ba la lamkhmat da ka NPP kan neh tat haduh kaba kut kine ki san snem.
Kan skhem bad kan neh tat haduh kaba kut ki san snem wat lada ka UDP kan jop donburom ia ka Sohiong Assembly Constituency.
Ka MDA 2.0 kan skhem bad kan neh tat haduh kaba kut wat lada ka HSPDP ruh kan weng noh ia ka jingkyrshan ka jong ka ia ka MDA 2.0.
Ka bapli ka UDP, la ka kob kat ba ka kob, kan nym lah ban thaw pyrthei ei ei ruh em lait na kaba kan leit lam khmat noh ma ka ia ka liang pyrshah, kata, kum ka ‘Leader of the opposition’ kata, ba kan leit ban shong lang noh sha ka liang pyrshah ne ka ‘opposition’ lem bad ka INC, ka TMC bad ruh ka VPP.Kane ka Sorkar MDA 2.0 ka lah ban kynjoh pynban sha ka 46 ngut ki MLA lada ka NPP kan jop shisha, kumba ka kyrmen skhem, sa ia ka Sohiong Assembly Constituency.
Te to ngin ia ap ia ka jingmih (result) jong ka Sohiong Assembly Constituency.
Ngin ia ap shitom ia ka 13 tarik ka jong une u bnai, na ka bynta ban ioh ban ia peit kai kaei ka ban jia ia ka UDP.Ngin ia ap ban ia peit kai lada ka UDP, kumba ka kob pia, kan lah shisha ne em ban pynkylla khongpong ne pynkhyllem ia kane ka Sorkar MDA 2.0, kaba katno tam kat ba kan thaw bad kan lamkhmat ia kano kano ka Sokar kaba thymmai, ka ban mihbujli ia kane ka Sorkar MDA 2.0.
Ngin ia ap bad ngin ia peit kai mano kita ki Seng Sain pyrthei ki ban ia mih lang noh na kane ka MDA 2.0, kata, ban ia synroplang noh bad ka UDP ha kaba thaw ia kata ka Sorkar ka bathymmai ba yn lam khmat da ka UDP.Te hato ka bapli ka HSPDP kan treh ban mih noh na kane ka Sorkar MDA 2.0, kata, ban iasnohkti da kaba kyrshan noh pynban ia ka UDP ? Ngin ia ap ban ia peit kai ruh de lada ka bapli ka UDP kan nud shisha ne em ban weng noh ialade na kane ka Sokar MDA 2.0, kata, ban weng noh shisyndon ia ka jingkyrshan ka jong ka ia kane ka Sorkar MDA 2.0.
Ngan nym sngewphylla bad ngan nym lah ruh khlem da rkhie pashait lada yn poi pynban haduh u pud ba ka NPP kam banse shuh ban kyndang noh lane phah mihnoh ne beh shi syndon noh ia ka UDP na kane ka Sorkar MDA 2.0.
Ngan nym phylla lada ka NPP, kum ka ‘nongkhot ingbasa’,kan beh noh shisyndon ia kano kano ka ‘nongshongbasa’ kaba iai ‘haram namak’ ia kat ki jingleh isnei bad ki jinglehsbun ki jong ka, ia ka bapli ka nongshong basa kaba khlem ing khlem sem.
Ngan nym phylla ruh de lada sa ha kane ka kynti ka UDP kan hap ban nguid biang kluk ia la ka jong ka prie kaba ka dang shu dep ban khlei sarong, kaba katno tam lada sa shisien kan hap ban leit nguh leit dem bad leit pan map biang na ka NPP.Ka dei ka jingshisha ba katba phi dang tlot phi dang swai phim dei bad ym bit ia phi, da lei lei ruh em, ba phin dait kylla ia ka kti kaba ym tang ba ka ju khyllie ban pyntian bam bad ban pyndi um ia phi hynrei kaba ju kylla thiah ban syrpai syrpud ruh ia phi.
Ka dei pynban ia phi ba phin sngewthuh shwa ia la ka jong ka bor bad ruh ia la ka jong ka dor kaba shisha ka jong phi.
Ngan nym phylla ruh lada kan poi pynban haduh u pud jong ka jingkad syndon arliang wak jong ka UDP.Ngan nym phylla lada na ka jinglong ‘Cabinet Minister’ phin poi pynban sha ka jinglong ‘chief opposition whip’.
Ha kaba kut bad wat lada khlem ka UDP ruh ka MDA 2.0 kan skhem bad kan neh tad haduh kaba kut ki san snem.
Lada ngi khoh nioh katno katno ruh ia kane ka MDA 2.0 pynban ka don jingkyrmen ba kan nang skhem bad ba kan neh tad haduh kaba kut ki san snem.
Ka General Secretary jong ka seng Congress ka Priyanka Gandhi Vadra hynnin ka sngi ka la pynlong ïa ka jingïalap ilekshon ha ki surok ha Vijayanagar kiba don ha Bengaluru kaba dei artad ka sngi kaba khatduh jong ka jingïalap na ka bynta ka ilekshon Assembly ha Karnataka ka ban long ha ka 10 tarik Jymmang.
Ha ka jingïalap ilekshon kaba heh, ki nongbud jong ka seng Congress bad ki nongkyrshan na kylleng ka jylla ki la ïashim bynta ha ka jingïalap ilekshon ha kaba kiba bun ki paidbah ki la tuid bad ïa-lum ha ki lynti ki synkien na ka bynta ban ïashim bynta ha kane ka sngi.
Ha kane ka sngi baroh lai tylli ki seng kiba kham paw khmat, kiba kynthup ïa ka seng BJP, Congress bad JD(S) ki la ïoh ka lad ban khring ïa ki paidbah na ka bynta ka jingïoh jingkyrshan ha ka jingïakhun ïa ka ilekshon.
Ki nongïalam jong ka seng Congress kiba kynthup ïa u Rahul Gandhi, Sonia Gandhi, bad u Mallikarjun Kharge ki la pynlong ïa kiba bun ki jingïalap ilekshon ha ki surok, ki jingïalang paidbah bad kumjuh ki jingïalap ilekshon sha kylleng ki jaka.
Ka seng Congress ka la trei shitom na ka bynta ban lah ban pynrem ïa ka seng BJP bad ban pynduh noh ïa ka bor synshar jong ka ha ka jylla.
Arngut ki lehnoh, kynthup kawei ka kynthei, ki la shah pynïap ha ka por ba ka la don ka jingïasiat kaba markylliang bad ki pulit ha Sukma distrik kaba don ha Chhattisgarh hynnin ka step, la ïathuh u heh pulit.
Hadien ka jingïasiat ki pulit ki la ïoh ban kurup ïa kiba bun ki tiar siat bad pynbthei na katei ka jaka ba la jia ka jingïasiat, u la ong, ha kaba u la bynrap shuh shuh da kaba ong ba kine ki lehnoh kiba la shah siat ïap ki dei kiba la shah thong ha ka khlieh jong ki da T.11 lak.
Kane ka jingïasiat kaba markylliang ka la sdang ha ka por 5.30 mynstep hajan ki jaka kiba long khlaw jong ka Danteshpuram kaba hap hapoh ka jingkhmih jong ki pulit ka Bheji, kaba don ha ka jaka kaba jngai kumba 400 km na ka nongbah Raipur, haba ka kynhun District Reserve Guard (DRG) ka la pynlong ïa ka jingleit thwet lehnoh, la ïathuh u Superintendent of Police jong ka Sukma u Sunil Sharma ha ka jingïakren bad ki nongthoh kyrteng.
Ki pulit ki la ïoh jingtip kaba bniah halor ka jingdon jong u heh nongïalam ka kynhun Golapalli Local Organisation Squad (LOS) u Madkam Erra ha ryngkat ki 30 haduh 35 ngut ki dkhot jong ka kynhun lehnoh.
Haba la ïoh jingtip halor kane, ka  kynhun DRG, Central Reserve Police Force (CRPF) bad Commando Battalion for Resolute Action (CoBRA) ki la pynlong ïa ka jingleit thwet lehnoh ha ka miet jong ka sngi U Blei.
Haba kawei na ki kynhun jong ka DRG ki la kerkut ïa ka khlaw Danteshpuram, ki lehnoh Maoist ki la lsiat sha ka phang ba don ma ki, ha kaba nangne ka la mih ka jingïasiat kaba markyllinag, la ïathuh u heh pulit.
Shuh shuh la ïathuh ba hadien ba ka jingïasiat ka la kham kynjah, ki shipai ki la tur bad sdang ban pynlong ïa ka jingleit jurip bniah ha kaba ki la lap ïa ar tylli ki metïap jong ki lehnoh Maoist na katei ka jaka, la ïathuh u heh pulit.
Ïa kine ki lehnoh la ithuh ba dei u LOS Commander u Erra bad ka dkhot ka kynhun ka Podiyam Bhime, kaba dei ka Deputy Commander jong kajuh ka kynhun, la ong u Sharma.
U Erra bad ka Bhime ki la shah thong ha ka khlieh jong ki da T.8 lak bad T.3 lak, la ïathuh u heh pulit.
“U Erra, u la long u dkhot jong ka kynhun ki Maoist, bad u la shah pynshisha ba u la donkti ha kiba bun ki kam pyntriem jong ki lehnoh," u la ong.
Ka jingleit thwet lehnoh haduh ba la thoh ïa ka khubor ka dang ïai bteng.
Ha kane ka jingjia la ong ba 7 ngut ki la khlad noh ha ka Sngi U Blei bad kumba katto katne ngut pat kiba mynsaw hadien ba kawei ka kali SUV ka la leit ban tynrah ia kitei ki briew katba ki dang ïeng ha ka jaka ap bos habar ka Migrant Aid Centre kaba don hapoh South Texas.
Ki bor ka aiñ ki shim ba katei ka jingjia ka long ka jingjia kaba shu jia ryngkhat, watla ki don kiba sakhi bad kiba iohi ba utei u nongñiah jong katei ka kali ha katei ka sngi, u pyrta jam da ki ktien kren beiñ pyrshah ia kitei kiba dang ïeng ap bos ha katei ka jaka, hashwa ba un leit ban rat dusmon syndon ia ki.
La ong ba katei ka kali ka la leit tur beit- beit sha kitei ki katto katne ngut ha ka por ba la iaid ka ‘Red Light’ ha ka por kumba 8:30 jong ka step Sngi U Blei, bad kane ka la jia hapoh Brownsville, kaba don ha khappud jong ka thaiñ South jong katei ka nongbah.
Ki bor pyniaid ki pyntip ruh ba kumba 10 ngut kiwei pat ki la ngat bad mynsaw lang ha katei ka jingjia.
Ka Luis Herrera, kaba long ka nongsakhi ha katei ka jingjia, ha kaba ma ka ruh ka la shah rat lang bad ka la don jingmynsaw ha ki bynta jong ka kti, ka la iathuh bakawei ka briew kaba leit rung ha katei ka kali, ka la byrngem lypa ia kitei kiba ïeng ha katei ka jaka ba kin phet na katei ka jaka.
Hadien kata la ong ba katei ka kali ka la pynher stet bha bad ka la leit suh beit-beit sha ka jaka ba kitei ki briew ki dang ia ïeng ban ap bos.
Ia mynta hi, ki pulit kim pat shym la pynpaw paidbah ia ka kyrteng jong utei u nongñiah jong katei ka kali, watla katta la ong ba kin sa pynlong da ka jingialang ba kyrpang bad ki lad pathai khubor ha kaba yn sa iakren bniah halor jong katei ka jingjia.
Kumta, ki bor pyniaid ki dang pynlong ka jingtohkit bniah halor jong katei ka jingjia, ban lap la katei ka jingjia ka long ka jingjia ryngkhat ne kaba la thmu khnang.
La ong ba ki don kumba 25 ngut eiei ki briew kiba ïeng ap bos ha katei ka jaka ïeng bos ha katei ka sngi.
Kam shongnia ban shu kynnoh ia ki Minister, MLA bad MDC haba pei thliew pei syar ki surok, namar ym shym la jied ia ki ba kin shna surok, shna iing, shna jingkieng.
La jied ia ki ba kin thaw ain, bad kumno ban pynkiew ka ioh ka kot ka Jylla baroh kawei bad ban takrain ia ki tnad sorkar bym trei bha.
Haba riewspah ka Jylla, baroh ki tnad trei kam ka Sorkar kin biang lut, bad ka dei ka kamram jong kine ki tnad ban trei na ka bynta ka Jylla baroh kawei hi, ym tang ha ki konstitwensi jongno-re-jongno.
Lada ym don shuh mano mano ba pynkhein ain, ym donkam shuh ia ka tnad pulit.
Kylleng satlak ka pyrthei kin mih beit ki jingkulmar haba ki paidbah ki iohi ba la knieh noh ia ka hok jong ki, haba lah siew khajna.
Hangne la donkam ia ka tnad pulit.
Ka kam beaiñ kaba ïadei bad ki kam khaïi bad dih drok ka dei kawei na ki jingeh kiba ka jylla Nagaland ka la ïakynduh, khamtam ha ki distrik khappud kiba don markhap bad kiwei kiwei ki jylla.
Halor katei, na ka liang  u Symbud Myntri Rangbah jong ka jylla – Yanthungo Patton u la pyntip ba ka thaiñ Wokha district, kaba don markhap bad ka jylla Assam ka dei kawei na ki thaiñ ha ka jylla Nagaland kaba don bun eh ki nongdih droks ha ka jylla.
Haba ai jingkren ha ka rynsan General Conference ba 35 jong ka Nyiro Range Students’ Union kaba la pynlong ha Government Middle School, Wokha ha ka Sngi Saitjaiñ kaba la dep, na ka liang u Patton u la kyntu ïa ki samla pule ba ki dei ban long kiba adkar ha ka jingim ka jong ki ha ka imlang sahlang namar ka jingsdang ban kynrei jong ki nongdih droks ha ka thaiñ.
U la ong ba ka jingkynrei ha u droks, ym tang ba ka ktah ïa ka koit ka khiah jong u nongdih droks, hynrei ka ktah matïong ruh ïa ka ïing ka sem bad ka imlang ka sahlang.
U la pyntip ba na ka liang ka tnat pulit jong ka jylla ka la shim da ki sienjam kiba kyrpang eh ban tehlakam bad ïakhun pyrshah ïa u droks ha ka jylla.
Na ka liang u Patton u la kyntu ïa ki samla pule ba kin ïasnohkti lem bad ki bor pahara na ka bynta ban ïakhun pyrshah ïa ki jingsniew kiba mih na u droks.
Shuh shuh na ka liang u Patton u la kyntu ruh ïa ki samla pule ba kin long kiba adkar ha ka rukom pyndonkam jong ki ïa ki ‘mobile phone’ – ym ba kin pyndonkam bakla ïa ki, hynrei ba kin pyndonkam na ka bynta ki lad wad jingstad bad kiwei kiwei ki lad kiba lah ban kyntiew ïa ka longrynnieng manrynnieng jong ki na ka bynta ka bha ka miat jong kia bad kumjuh ruh na ka bynta ka imlang ka sahlang bad ka jylla hi baroh kawei.
Na ka liang u Patton u la pyntip ruh ba ka sokar jylla ka la shim ruh da ki sienjam kiba kynsai ban pynbiang ïa ki lad jingïarap na ka bynta kito ki samla pule kiba don shisha ïa ka thong ban ïakhun ïa ki eksam UPSC bad NPSC.U la kyntu ïa ki samla pule ba kin dem durut ha ki jingpule ki jong ki bad ba kin kiar na ki kam beaiñ kiba lah ban wanrah ïa ki jingeh ha ka jingim ka jong ki.
Na ka liang u Patton u la ban khia ruh halor ka mat kaba ïadei bad ka jingdonkam ban pynneh pynsah ïa ka ktien ka thylliej bad ïa ki riti ki dustur ba riew spah jong ka jylla namar kitei ki dei ki matti kiba kynsai tam ki ban pynithuh sha ka pyrthei ïa ka jinglong ba kyrpang jong ki paid nongshong shnong ka jylla.
Ha ka jingïalang la wan ruh ban ïashim bynta lem da u Inspector General of Police (IGP) Range, Limasunep Jamir u ba la pyntip ba na ka liang ka tnat pulit ka la shim ïa ki sienjam kiba kyrpang ban ïakhun pyrshah ïa u droks ha ka jylla.
Ha ka jingai jingkren jong u heh pulit u la pyntip ruh ba dang ha ki khyndiat taiew kiba la leit noh, ki a don palat 140 ngut ki runar kiba la shah kem bad shah pynngat hapoh ki kyndon jong ka Narcotic Drugs and Psychotropic Substances (NDPS) Act.
U la pyntip ruh ba napdeng kitei ki runar kiba la shah kem, ki kynthup ruh ïa katto katne ki pulit jong ka jylla.
Ha ka rynsan la wan ban ïashim bynta da ki samla pule bad ki nongshong shnong na ki 9 tylli ki shnong kiba hap hapoh ka thaiñ Nyiro kynthup ïa ka shnong Nrung Longidang, Longla, Yimkha, Yanthamo, Niroyo, Longsachung, Okhyeyan, Razumphen, bad Satsuphen.
Ki la don kumba lai ngut ki briew kiba la ïap bad lai ngut kiwei pat ki la mynsaw hadien ba ka liengsuiñ thma jong ka tnat shipai Indian Air Force ka MiG-21 Fighter Aircraft ka la leit hap ha kawei ka ïing briew kaba don ha kawei ka shnong  ha Rajasthan, la ïathuh ki heh pulit.
Katei ka liengsuiñ ka la mih na ka kad liengsuiñ kaba ha Suratgarh kumba ka dei ban mih ha ka ban pyndep ïa ki kamram kiba man ka sngi ha kaba ka la hap noh ynda ka la poi hajan Bahlol Nagar kaba don ha Hanumangarh jong ka Rajasthan namar ka jingthut ha ki bor treikam.
U Pilot u la kynthih shwa na ka liengsuiñ ha ka por kaba biang haba u la sngewthuh ba ka la don jingthut ha ka rukom ban ñiah ïa ka liengsuiñ ha kaba la ïoh jingtip ba u khlem lei lei.
Ki shipai jong ka tnat Indian Air Force (IAF) ki la ïathuh ba ki Helicopter ki la leit bran bran sha katei ka jaka na ka bynta ban pyllait im ïa u Pilot uba la mynsaw.
“U Pilot u la sngewthuh kumno ban leh lada jia kano kano ka jingbym lah ban treikam shuh ne ym lah shuh ban tehlakam ïa ka liengsuiñ kumta u la kynthih noh khnang ba un lait im, ha kaba u la sngewthuh ba kiei kiei baroh kiba u la pyrshang kim long kam shuh," la ong ka jingthoh ba la phah da ka tnat shipai.
Kum ban batai bniah halor ka jingjia, la ong ba ki nongshong shnong ki la ïohsngew ïa ka jingsawa jong ka sur kaba jam kaba la hap shapoh khyndew.
Tang hapoh khyndiat Second, katei ka liengsuiñ ka la leit hap noh ha kawei ka ïing jong u Ratti Ram, ha kaba kane ka jingjia ka la shim ïa ka jingim jong ka kurim jong u bad arngut kiwei pat ki riewkynthei ïa kiba la tip kyrteng kum ka  Leela Devi bad ka Banto Kaur, la ïathuh ka tyllong khubor hadien ba la ïakren bad u heh pulit.
“Ki nongshong shnong ki la pyrshang ban pyllip ïa ka ding kaba la klang da kaba ki la theh um bad shyiap hashaw ban poi ki kali pyllip ding sha katei ka jaka,"  la ïathuh shuh shuh u heh pulit.
Shuh shuh ki pulit ki la ïathuh ba ka jingpyntreikam ha ka ban pyllait im ïa ki briew bad ban ai jingïarap ïa katei ka longïing ka dang ïai bteng haduh ba la thoh ïa ka khubor.
U General Secretary ka Khasi Students’ Union (KSU), Sengkmie, samla Donald V.Thabah u la ong ba ka kaiphod kaba mih na ka jingtohkit halor ka jingshah siat ïap u Bah Ronningstar Nongkynrih ka dei ban pynshitom bad set along shi jingim ïa ki BSF kiba donkti ha katei ka kam be-aiñ.
“Ngim lah ban pdiang ïa ka jingleh jong ka BSF kiba thombor ïa ngi na ka por sha ka por.
Ki ’riew saiñ pyrthei ki ong ban pynlong ka jingtohkit…ma ngi, ngi ong buh kawei ne 100 tylli ruh ki kynhun tohkit, hynrei to ai ba ka kaiphod kaba mih nangta ka dei ban long ban pynshitom bad set along shi jingim ïa kine ki BSF," la ong u samla Thabah haba ai jingkren ha ka jingïalang paidbah kaba la long ha Pynursla ha ka Lah Sngi U Blei.
Ïa katei ka jingïalang la pynlong da ka KSU – South Central Circle kum ka jingsdang jong ka jingïakhih ban pyrshah ïa ka jingpynïap beiñ jong ki BSF ïa u Bah Ronningstar Nongkynrih hajan Mawshun ha ka 5 tarik mynta u bnai.
U General Secretary u la ong ba ka seng da lei-lei kam pdiang ban shu sospon lane pynkynriah kam ïa kiba donkti (ha katei ka kam) sha kawei ka jaka.
“Lada ngi kren lei ïa kita ki BSF…na ka por sha ka por ïa ki nong Bangladesh, ki pyllait beit.
Naduh u 1971, da ki lak ngut ki nong Bangladesh ki wan rung, phi la kem ne em ïa ki, ki rung na khappud bad ki wan sah ha Shillong," la ong biang u samla Thabah.
Haba kdew ba kiba bun ki shnong ha Shillong la satah da u mynder suda, u la buh jingkylli ba ki BSF ki leh aïu sha khappud bad balei kim kem ïa kito kiba rung tuh hynrei ïa ki Khasi ki pyndik na ka por sha ka por.
“Ka dei ka kamram jong uwei-pa-uwei, u briew ba biang ka bor pyrkhat, u briew ba don ar tylli ki kjat, ar tylli ki kti, ban mih bad pynkhih win ïa kine ki ktem BSF kiba don ha thaiñ Ri-war namar lada ngi shu sngap ka mut ngin ïai shah siat," la ong shuh shuh utei u samla nongïalam.
Na ka liang u samla Thabah haba pynpaw ka jingsngewkhia halor katei ka jingjia u la ong ba lada utei u rangbah (Ronning Nongkynrih) u kit masi ne kit muid, haba ki shipai BSF ki don ka jingsuba sniew, ki dei ban bat bad tohkit, bad ym ban siat ïa u.
Shuh shuh u la bynrap ba ai ba ki jingtohkit kin ïaid hynrei dei ban pynïoh ïa ka hok bad ban set along ïa kito ki shipai kiba donkti ha katei ka kam.
“Kane ka long tang ka jingsdang…kane ka dang long kaba jai-jai, ha kiwei pat ki jingïakhih, ka lah ban don ka jingbym shong suk shong shngaiñ lada ngim ïoh ka jubab," la ong u General Secretary.
Ki bor sorkar jong ka jylla Nagaland ha ka 7 tarik mynta u bnai ki la pyntip ba ki la don haduh 676 ngut ki nongshong shnong jong ka jylla kiba ïoh lad ban wanphai na Manipur, hadien ka jingmih jong ki jingïakajia bad jingïaumsnam kiba jur kiba la jia ha ka jylla Manipur naduh ka 3 tarik mynta u bnai.
Ki bor sorkar ki la pyntip ba baroh kitei ki nong Nagaland ki la ïoh ban wanphai biang sha la ka jong ka jylla ha ka 7 tarik mynta u bnai (Sngi U Blei).
Ki la pyntip ruh ba kitei ki nongshong shnong ka jylla ki la lah ban wan poi suk poi saiñ ha ka nongbah Kohima lyngba ka jingïoh ïa ki lad jingïarap bad jingïatreilang hapdeng ki bor pulit jong ka jylla bad ki bor shipai ka Assam Rifles.
Halor katei ka jinglah ban wanphai biang jong ki nongshong shnong sha ka jylla, na ka liang u Myntri Rangbah Neiphiu Rio u la pynpaw ïa ka jingkmen kaba khraw ba ki nongshong shnong ka jylla ki la lah ban wanphai ha ryngkat ka suk ka saiñ bad khlem kino kino ki jingthut ne ki jingeh kiba ki ïakynduh shiteng lynti.
Na ka liang u Myntri Rangbah u la ai ruh ïa ka jingïaroh kaba khraw ïa baroh ki tnat/lad trei kam kiba la don bynta ban leit shaw ïa ki nongshong shnong ka jylla, khamtam ïa ka tnat shipai Assam Rifles kaba la lah ban ïatrei lang ryngkat bad ka Sorkar Jylla.
Kat kum ka jingpyllait kyrwoh jong ka tnat shipai ka la pyntip ba lyngba ka sien jam hapoh ka jingïalam jong u Brigadier na ka shlem treikam jong ka tnat shipai kaba don ha ka nongbah Kohima, hapoh ka jingkhmih jong ka shlem treikam Inspector General Action Request (IGAR) Headquarters ki bor shipai ha ki 2 sngi ki la lah ban wan pynphai suk pynphai saiñ ïa jan baroh ki nongshong shnong ka jylla Nagaland.
Haba phai sha kawei pat ka khubor, la ïathuh ba na na ka liang ki bor pahara ki la lah ban pyllait bad pynbiang jaka shong jaka sah ïa haduh kumba 23,000 ngut ki riew paidbah kiba la ïakynduh ïa ki jingeh na ki jingkulmar kiba la jia ha ka jylla Manipur.
Tad haduh ka 7 tarik mynta u bnai, la ïoh jingtip ba ki la don haduh 54 ngut ki briew kiba la duh ei ïa la ki jong ki jingim na ki jingïakajia kiba la jia ha ka jylla Manipur naduh ka 3 tarik mynta u bnai.
Ki bor pulit jong ka jylla Arunachal Pradesh ki la pyntip ba ha ka 7 tarik mynta u bnai ki la ïoh ban tam noh ïa ka metïap jong uwei u pulit langrut uba la jah rngai na ki kynta trei kam jong u.
Ki la pyntip ba ïa ka metïap jong utei u pulit ba la tip kyrteng kum u Roshan Gongo na 1st IRBn la ïoh ban tam na jrong tnum jong kawei ka shlem treikam kaba pynïasoh ïa ka block-1 bad block-2 jong ka State Civil Secretariat.
Kat kum ki jingtohkit, na ka liang ki bor pulit ki la pyntip ba utei u pulit langrut u la khlad hadien ba u la ur na ki mawkyndon jong ka mala kaba lai.
Ki la pyntip ruh ba utei u pulit u la mad ïa katei ka lanot na ka daw jong ka jingbakla lade.
Halor katei ka jingjia, la ïathuh ba ïa ka mokotduma (unnatural death) la leit ban pynrung noh ha Itanagar police station.
Na ka liang ka tnat pulit ka la pyntip ba hadien ka jingjah rngai jong u Roshan ha ryngkat ka tiar pahara na ka jaka ap pahara (sentry post no.3 jong ka shlem treikam block 2), ki la leit ban pynlong ïa ka jingleit wad kaba jur bad tang hadien khyndiat kynta ki la shem ïa ka metïap jong utei u pulit nalor kawei ka tnum sleb dewbilar.
Hadien katei ka jingjia la ïathuh ba ïa ka metïap jong utei u pulit langrut la leit ban pynkynriah noh sha RK Mission Hospital na ka bynta ban pyndep ïa ka ‘post mortem’.
Ka 3 tarik u Nohphrah,2022 ka long ka sngi jong ka jingkmen ïa ki paidbah jong ka nongbah Jowai namar ha kane ka sngi ki paidbah ki la sngew kumba ki ïoh artylli ki jingai sngewbha kiba khraw ha kajuh ka sngi na ka sorkar Jylla.
Hynrei phewse, kine ki jingai sngewbha baroh artylli ki la kylla long ki jingai sngewbha ha ka jingruma namar baroh artylli ki long ha rngai haduh mynta mynne.
San tylli ki bnai ki la ïaid hadien ka jingwan buh nongrim ban tei ïa ka mini secretariat ha Jowai, hynrei haduh mynta kam pat shym la don kano kano ka dak ka shin jong ka jingtei ïa katei ka mini secretariat.
Nalorkata, san tylli ki bnai ki la her ba la plie paidbah ïa ka MCH Hospital Jowai, hynrei haduh mynta mynne ka dang don da ka tala ha katei ka khyrdop.
Kum ban shu pynkynmaw paidbah, ha ka 3 tarik Nohprah, 2022 u Myntri Rangbah ka Jylla u Conrad K Sangma u la plie paidbah ïa ka 100 Beded Maternal & Child Health Hospital kaba don ha Panaliar bad buh ruh ïa u mawnongrim ban tei ïa ka Integrated Development Complex (Mini Secretariat) ha ka jingïalang kaba la long ha phyllaw ka PWD, Jowai.
Kane Integrated Development Complex (Mini Secretariat) kaba yn tip noh da ka District Secretariat la mang ban tei ha ka jinglut kumba T.19,83,43,067/- bad la mang kumba T.20 klur da ka GAD jong ka sorkar jylla bad shen ka jingpyntrei kan sdang noh ha PWD North Division kaba ha Ladthadlaboh, Jowal, West Jaintia Hills District.
Ka jingtei ka long da ka G+3 Storey Building kaba don lai bynta ka Block (East, West bad North Block) kaba ban kot haduh 40 klur tyngka haka jingheh ka jaka kaba 14,700 sqm lane 3.63 Akar.
Ka MCH Hospital kam shym la treikam noh ha ka sngi kaba bud namar ba ym pat thung satia ïa ki doktor bad ym shym la biang satia ki jingdonkam.
Ki paidbah ka nongbah Jowai ki la shu ïai ap khmih lynti ba lashai ka sngi kan treikam noh hynrei kata ka lashai kam shym wan satia wat haba la ïaid palat 150 tylli tam kita ki lashai.
Ka jingïalap ilekshon ha Sohïong konstitwensi ka la poi sha kaba kut ha ka por 4 baje janmiet jong ka 8 tarik Jymmang kaba long 48 kynta shwa ban kut ka jingthep vote ka ban long ha ka 10 tarik Jymmang.
Ha kane ka sngi kut, u kyrtong ka NPP Bah Samlin Malngiang bad u kyrtong ka UDP Bah Synshar Lyngdoh ki la pynlong jingïalang paidbah mar shiliang surok ha ka shnong Mawtap, Sohïong.
Kine ki kyrtong ki la wanlam ruh ïa ki nongïalam ba hakhmat ban kren sha ki paidbah bad ha kajuh ka por, ka la don ka jingïarwai, ïashad bad ka kmen ka sngewbha.
Ka jingïalap ilekshon ha kane ka konstitwensi kumba la ïohi ha kine ki khyndiat sngi ka long kaba khluit bha khamtam hadien ba la dep thep kyrteng u kyrtong ka UDP ha ka 18 tarik u Ïaïong.
Ka jingïalap ilekshon ha Sohïong ka dei kaba ïa kynthoh bha hapdeng ka UDP bad ka NPP kiba donlang ha ka Sorkar MDA-II, katba kiwei pat ki seng ki kham kynjah ka rukom ïalap ilekshon.
Ki don hynriew ngut ki kyrtong ha kane ka ilekshon kiba kynthup ïa u Bah Samlin Malngiang na ka NPP, u Bah Synshar Lyngdoh na ka UDP, u Bah S Osborne Kharjana na ka Congress, u Bah Sandondor Ryntathiang na ka HSPDP, u Bah Stodingstar Thabah na ka TMC bad u Bah Serap Eric Kharbuki na ka BJP.Ha kane ka kajuh ka sngi, naduh ka por 4:00 janmiet ka la dei sa ka pali jong ki ophisar ban leit sha man la ki Polling Station ban pynbit pynbiang ïa baroh ki jingdonkam namar ka jingthep vote ka ban long ha ka 10 tarik Jymmang ban jied ïa u nongmihkhmat sha ka ïingdorbar thawaiñ ka jylla bad ka jingñiew ïa ka vote kan long ha ka 13 tarik Jymmang, 2023.
Kum ban shu pynkynmaw, ka jingpynsangeh ïa ka ilekshon MLA ha Sohïong ka dei namar ka jingkhlad ba kyndit jong u Bah HDR Lyngdoh kum u kyrtong ka UDP ha ka 20 tarik Rymphang, 2023.
Kane ka wan jia shi taïew shwa ban thep vote ha ka ilekshon ka ban long ha ka 27 tarik Rymphang, 2023 bad ka Election Commission ka ri India ka la rai ban pynsahteng shwa ïa ka jingjied nongmihkhmat ha katei ka konstitwensi.
Ka Sohïong konstitwensi ka don 34,783 ngut ki nongthep ‘vote’ bad napdeng kine, 17,687 ngut ki dei ki kynthei, bad kine ki nongthep ‘vote’ baroh ki don ha ki 63 tylli ki Polling Station.
U Bah Erwin K Syiem Sutnga uba dei u nongïasaid aiñ ba paw ka jylla u la leit ban ujor da ka ejahar ha ka 7 tarik u Jymmang, 2023 ha u pulit ba peit ïa ka thanat Sadar ha Shillong halor ka jingpynsaphriang ha ki rynsan social media ïa ka Documentary “The Shillong File: Core Issues Ep.97" kaba la thaw ïa ka jingsngew pynïapher jaitbynriew bad ka jingsngew pynïapher ñiam.
Katkum katei ka ejahar ba la mudui, u Bah Erwin u la ong ba lyngba katei ka jingpynsaphriang ïa katei ka Documentary kaba la pyndonkam bakla ha ki jingjia bapher bapher ka la pynlong kum kata ka jingsngew ïapher hapdeng ki paid riewngeit Hindu bad Khristan bad ba la leh khnang ban pyndon ïa ka jingmut ba ka don ka jingthombor ïa ki riewngeit Hindu kiba shong ba sah hapoh ka jylla Meghalaya khamtam ha Shillong ha kaba kum kane ka jingjia kam don satia bad ïa katei ka Shillong Files ka la pynlong bad pynmih ïa ka jingsngewthuh bakla kaba long ruh kum ka jingpynjah burom ïa ki riewngeit Khristan jong ka jylla.
Shuh shuh katkum katei ka ejahar, la ong ruh ba kane kan dang ïai pynsniew ïa ka rukom long rukom man bad ka jingisih ñiam hapoh ka Ri India bad kan buh ruh ka jingma kaba lah ban poi sha ka huri hura hapdeng ki nongshong shnong ka jylla Meghalaya kiba dei ki riewngeit Khristan bad ki riewngeit Hindu ha kaba mynta ki im bad ki shongsuk hapoh ka jylla.
Lyngba katei ka jingujor, u Bah Erwin u la kyrpad ïa ka tnat pulit ba kan shimkhia halor kane bad ban register case halor kito kiba donkti ban pynsaphriang ïa katei ka ‘Documentary’ ha ki rynsan social media bad ba dei ban kem ïa ki trai bad ïa ki nongpynïaid lane ki ‘Anchor’ jong katei ka ‘Documentary’ bad ïa katei ka documentary “The Shillong File: Core Issues Ep.97" dei ban weng mardor ïa ka khnang ban ïada ïa ki nongshong shnong ka jylla Meghalaya kiba shong ba sah shabar ka jylla ba kin lait na kano kano ka jingshah peit khmat bad ka jingshah thombor.
U Myntri Rangbah ka Jylla u Conrad K Sangma u la ïathuh ba jan baroh ki briew na ka Jylla khamtam ki samla pule ki la wanphai na Manipur sha ka Jylla, bad ha kine ki lai sngi, kiba la lah ban wanphai ki la poi kumba 300 ngut.
U Conrad u la ïathuh ïa kane ha ka Lah Sngi U Blei ha kaba u la ong ba ka Sorkar Jylla ka la siew ïa ka bai liengsuiñ bad shim ki lad ki lynti kumno ban wanphai suk ki samla sha ka kajong ka Jylla.
U la ong ba ka kynhun kaba khatduh jong ki samla pule kiba dei ban poi ha Shillong ki la dei ban poi namar ka Sorkar ka la pynbeit ba kin wan da ka liengsuiñ kaba wan beit-beit na Imphal shane.
Nalor kata, u la ong ba ka Sorkar Jylla ka la pynsiew jan baroh ki samla pule kiba wanphai, hynrei lehse ki don ki samla kiba nang sei na la pla namar ki don ki khep ba mih ka jingeh ha kaba ka Sorkar Jylla ka hap bud ïa ka jingbthah ka Sorkar Pdeng bad ym lah ban shu phah hi da ka liengsuiñ kaba ka la dep pynbeit lypa.
U la ong ba namarba hap ban shim da ki liengsuiñ kiba kamai, ka donkam ruh ïa ki samla pule ban nang siew hi lyngba ka jaka kynshew pisa jong ki.
Shuh shuh u la pyntip ba na ka liang ka Sorkar Jylla ka la lah ban pynbeit ïa kane ka jingeh bad lait noh tang katto katne namar ki jingeh kiba don, kumba 99 na ka 100 ki samla pule ka Jylla ki lah ban wanphai sha Meghalaya.
Ka Sorkar Jylla ka la pan ïa ka kaiphod kaba bniah halor ka jingjia ba siat ïap ki shipai Border Security Force (BSF) ïa u nongñiah trok hajan ka shnong Mawshun ha ka miet 5 tarik mynta u Jymmang ha ka por 11 baje mynmiet.
U Myntri Rangbah u Conrad K Sangma u la ong ba ka Sorkar Jylla ka la bthah ïa u pulit uba shim ban tohkit (investigating officer) ban lum lut ïa ki jingshisha baroh bad ai ïa ka kaiphod kaba bniah halor kaei kaba la jia.
Kum ban shu pynkynmaw, uwei u nongñiah trok ba la tip kyrteng u Bah Ronning Nongkynrih u la khlad hashen namar ka jingsynreit kuli ki shipai BSF ïa ka trok kit masi kaba ñiah da ma u.
Nalor kata, u la ong ba u Symbud Myntri Rangbah uba peit ïa ka tnat pulit un sa ai jingtip kham bniah.
Namar kane ka jingjia, ki jingpynrem ki la tuid halor ka jingshah siat ïap u Bah Ronning bad na ka liang ka Khasi Students’ Union ruh ka la pynlong ïa ka jingïalang paidbah ha Pynursla ban pynrem bad dawa na ka Sorkar ban pynshitom ïa ki shipai BSF kiba donkti.
Ka Residents Welfare Association jong ka Delhi ha ka thaiñ Rajouri Garden ki la pynlong da ka jingïakhih ha ka sngi Balang ban pyrshah jur halor ka jingnang bun ki jingjia jong  ka jingshah dait ksew jong ki briew ha ka nongbah bad ha kylleng ki jaka jong ka ri.
Kumba la ïathuh ka kaiphot ba la ïohlum, la ong ba ki la don kumba 58,000 tylli ki jingjia jong ka jingshah dait ksew ki briew ïa kiba la ïoh jingtip ha kine ki hynriew bnai na ki ar tylli ki hospital ka Dr Ram Manohar Lohia bad Safdarjung Hospital.
U Myntri barim jong ka jylla u Vijay Goel u la ong, “Lada ngi khmih bniah ha baroh ki hospital, kata da ki lak tylli ki jingjia yn sa ïoh ban lum jingkheiñ ha kaba ïadei bad ka jingdon jong ki briew kiba la shah dait ha ki ksew.
Kumba la antad, la ong ba ki la don kumba 10 haduh 12 tylli ki jingjia jong ki jingshah dait ksew jong ki briew haman ka kynta.
“U Goel u la pynshisha da kaba ong ba ha u snem 2019, ka sorkar Kejriwal ka la thaw da ka kynhun ka ban khmih bniah ha kaba ïadei bad ki jingeh kiba la mih na ka jingdon jong ki ksew hapoh ka jingïalam jong u Somnath Bharti.
Ha kaba ïadei bad kane, u Goel u la ong ba ïa ka jingpyntreikam ïa kane ka kynhun ym pat sdang haduh mynta.
“Lada ba ka sorkar ka shim khia halor kane, kata ka jingdon jong ki ksew shang surok kan jin da la lah ban tehlakam ha ki saw snem," u la bynrap.
Ka jingtieng jong ki briew ïa ki ksew ka la mih hadien ki jingïai bteng jong ki jingjia shah dait ksew jong ki briew ha kaba ka la nang kiew katba nang mih ki sngi.
Ka jingdon jong ki ksew shang surok ka la nang kiew.
Kumba la sakhi, la ong ba ki ksew ki ju dait ïa ki khynnah, ki briew kiba ïaid ha ki lynti ïaid kjat bad ki jaka shongkai pyngngad.
Dang shen ki la don arngut ki khynnah kiba dei shipara kiba don ha ka rta kaba 5 snem bad 7 snem kiba la ïap hadien ba ki la shah dait bad shah patar ha ki ksew shang surok, kane ka la jia ha ki ar tylli ki jingjia, ha kaba ki sngi ba ki la shah thombor ki la ïajngai tang hapoh ki khyndiat sngi.
Ka seng BJP ha Delhi ka la rai ban pynkhlaiñ ïa ka jingïakhih pyrshah ïa ka sorkar u Arvind Kejriwal kaba la shah kynnoh donkti ha ka kam bamsap kaba la mih na ka jingpyndkoh treikam ha kaba ïadei bad ka jingkhmih bniah halor ka kyiad da kaba pynlong ïa ka jingïalap paidbah haman ki thliew ïing.
Ka seng BJP ka la thmu ban pynsngewthuh ïa ki briew shaphang kane ha ki ïew bad ha ki jaka sangeh kali kiba don ha kylleng ka nongbah, la ïathuh ki heh nongïalam jong ka seng ha ka sngi Balang.
Ki la ong ba ka seng ka la rai ban pynlong ïa ka jingïalap paidbah kaba la sdang naduh ka 16 tarik, Lber bad  ka ban sa bteng haduh ka 26 tarik,  Lber.
U Myntri Rangbah u Kejriwal u la donkti ha ka kam bamsap lyngba ka rukom pyntreikam halor ka kyiad, la pynshisha u nongïalam jong ka liang pyrshah ha Delhi Assembly u Ramvir Singh Bidhuri, ha kaba u la ïai ban da kaba ong ba ka seng BJP kan sa ïai bteng ha ka ban ïakhun haduh ba u Kejriwal un hiar na ka shuki.
Ki nongïalam jong ka seng BJP bad ki nongbud jong ka ki la pynlong ïa ka jingïakhih ha Jantar Mantar bad ïakhih pyrshah ruh hapoh ïingdorbar bad ki Myntri ka seng AAP ki la dawa ïa ka jinghiar shuki jong u Kejriwal, la ong u General Secretary jong ka seng BJP ha Delhi u Kuljeet Chahal ha ka jingai jingkren ha ka jingïalang bad ki nongthoh khubor.
Ka seng BJP ka la ïai bteng ban kynthoh ïa ka sorkar AAP halor ka jingdonkti ha ka kam bamsap ha kaba ïadei bad ka Delhi Excise Policy na ka bynta u snem 2021-22.
Ïa kane ka jingpyntreikam la weng noh da ka sorkar AAP ha u snem ba la lah hadien ba u Lieutenant Governor u VK Saxena u la hukum ïa ka kynhun Central Bureau of Investigation ba kan pynlong ïa ka jingtohkit kaba bniah halor ka jingbym pyntreikam hok ha kane ka jingpyntreikam.
U Symbud Myntri Rangbah barim jong u Kejriwal u Manish Sisodia, uba long uwei napdeng kiba la shah kynnoh donkti ha ka jingmudui jong ka kynhun CBI halor ka jingdonkti ha ka kam bamsap, u la shahkem ha ka kynhun Enforcement Directorate ha ka taïew ba la lah.
U Myntri ka Sorkar Assam, u Atul Bora ha ka Sngi Balang mynta ka taiew u la pyntip ha Ïing Dorbar Thaw Aiñ ba ka kat kum ka kaiphod ba la ïoh na ka Assam Accord, la lap ba ki don palat 1.50 lak ki nongwei kiba la wan ban shong ban sah beaiñ (illegal immigrant) ha Assam bad palat 30,000 ngut na kitei la beh bad pynmih noh na ka jylla Assam.
Haba ai jubab hadien ka jingshah kylli jingkylli ha u MLA ka AGP – Ramendra Narayan Kalita, na ka liang  u Myntri u ba dei khmih ïa ka jingpyntreikam ïa ka Assam Accord – Atul Bora u la pyntip ba ki la don haduh 1,53,129 ngut ki nongwei kiba la wan ban shong ban sah beaiñ ha ka jylla Assam; bad ïa katei la lap lyngba ka Foreigners Tribunal (FT).
U Myntri u la pyntip shuh shuh ba na kitei ki 1.50 lak ngut ki nongwei – 32,193 ngut ki la wan ban shong ban sah ha ka jylla Assam hashwa u snem 1971 bad 1,20,936 ngut pat kiba la wan ban shong ban sah ha Assam hadien u snem 1971.
Haba ai jingkren ha katei ka sngi, na ka liang u Myntri u la ïathuh ruh ba ki la don haduh 30,067 ngut ki nongwei ne ki bar ri kiba ka sorkar Assam ka la leit ban pynphai ïing noh ïa ki.
Kat kum ki kyndon jong ka ‘Assam Accord’, la ïathuh ba ïa ki kyrteng jong ki nongwei kiba la wan ban shong ban sah ha Assam ha lane hadien ka 25 tarik u Lber, 1971 yn weng bad pyndam noh ïa ki kyrteng na ka thup nongthep ‘vote’ jong ka jylla bad yn shim ruh ïa ki sienjam na ka bynta ban leit pynphai noh ïa ki sha ki ri kiba ki dei ki nongshong shnong ba tynrai.
Halor ki mat kiba ïadei bad ki kam ker sainar shiah ha ki khappud ba marjan bad ka ri Bangladesh, na ka liang u Myntri u la pyntip ba tad haduh kane ka kynti ba mynta la lah ban pyndep ïa 98.5%.
U la ïathuh shuh shuh ba na ka daw jong ka jingdon ki jingujor na ka tnat shipai Border Guard Bangladesh (BGB), ïa ki kam ker sainar shiah na ka bynta 4.35 km ka lynter khappud ha ka thaiñ Cachar-Karimganj ym pat shym la lah ban pyndep.
U Myntri u la ïathuh shuh shuh ba ïa ki kam sainar shiah na ka bynta 6.11 km ha ka thaiñ Dhubri-Mankachar ym pat shym la lah ban pyndep namar ki dei ki jaka them.
Katkum ka jingkhmih bniah ha kaba ïadei bad ka jingktah jong u khñiang jingpang H3N2 ha ki hynñiew sngi ba la leit, ka jylla Maharashtra ka la sakhi ba ki la don kumba arngut ki briew kiba la ïap hadien ba ki la shah ktah ha u khñiang jingpang, la pynshisha u Myntri ka tnat ka koit ka khiah jong ka jylla ha ka sngi Balang.
Ki briew kiba la ïap ha kane ka jingpang ki kynthup ïa u khynnah pule MBBS, 23 snem ka rta, na Ahmednagar bad uwei u tymmen, 72 snem ka rta na Nagpur.
U Tanaji Sawant, uba long u Myntri ka tnat ka koit ka khiah ha ka jylla, u la ong ba ha ka jylla ki la don kumba 303 ngut ki nongpang kiba la shah ktah ha u khñiang jingpang H1N1 bad 58 ngut ki dei kiba la shah ktah ha u khñiang jingpang H3N2 haduh ka 13 tarik, Lber.
“Kiba bun na kiba la shah ktah ha kine ki khñiang jingpang la shem ha kiba bun ki nongbah kum ha Mumbai, Thane, Pune, Sangli, Kolhapur bad Aurangabad," la ong u Sawant.
Shuh shuh ha kum kane ka por kiba bun ki jylla hapoh ka ri ki la khmih bniah ha kaba ïadei bad ka jingktah jong u khñiang jingpang H3N2.
Ka Puducherry kum shi bynta ban khanglad ïa ka jingsaphriang jong ka jingpang ka la khang noh ïa ki skul na ka bynta ki klas 1 haduh klas 8 na ka bynta ki 10 sngi ïa kaba la sdang naduh ka 16 tarik, kata naduh ka sngi Palei.
U Myntri ka tnat ka pule-puthi jong ka Puducherry u Namassivayam hashwa u la pynbna ba baroh ki skul kin sa khang naduh ka 16 tarik, Lber haduh ka 26 tarik, Lber  namar ka jingktah jur jong u khñiang jingpang.
U khñiang jingpang H3N2 u la ktah jur bha ha India, ha kaba ki briew ki la shitom bad shah ktah ha ka ban ring bad pynhiar mynsiem.
Une u khñiang jingpang u long shi bynta jong u khñiang jingpang Influenza A Virus uba la ktah jur bha ha kine ki khyndiat sngi ba la leit.
Kumba la phah jingkheiñ da ka tnat ka koit ka khiah jong ka sorkar kmie ha ka taïew ba la lah, la ong ba ka India ka la don kumba 451 ngut ki briew kiba la shah ktah ha u khñiang jingpang H3N2 hapdeng ka 2 tarik, Kyllalyngkot bad ka 5 tarik, Lber.
Ka jingïap kaba ha ka sien kaba nyngkong ha India ka la dei na Hassan distrik kaba ha Karnataka ha kaba uwei u briew uba la 82 snem ka rta u la ïap naba u la shah ktah ha u khñiang jingpang H3N2.
Ha ka lah sngi U Blei, ha Gujarat la ïoh khubor ba la don ba ïap ha ka sien kaba nyngkong na ka jingktah jong u khñiang jingpang H3N2.
Ki dak ki shin jong ka jingshah ktah ha u khñiang jingpang H3N2 ka long kum ka jingpang phlu kaba kynthup ka jingpang ka met ka phad,  ka jingshit, ka jingsuhkhriat, ka jingsngew tlot, ka prie bad pynhiar, ka jingprie, ka jingjyrhoh, ka jingsat ryngdang, ka jingmih eitmut sngur bad kthah khlieh.
Kane ka jingpang ka saphriang na ka jingsied jong ki phngit umbiah na u briew ba la shah ktah ha ka jingpang ha ka por ba u jyrhoh, synriah ne kren briew.
Ki longkmie kiba armet, ki khyllung khynnah, ki tymmen ki kro bad ki briew kiba la don lypa ïa kiwei pat ki jingshitom ha ka met ki don jingma bha haba ïoh ïa une u khñiang jingpang.
Ki bor sorkar jong ka jylla Arunachal Pradesh ha kane ka taiew kaba mynta ki la pyntip ba haduh 6 ngut ki sub-inspector (SI) jong ka tnat pulit ka jylla kiba dang don hapdeng ka jingshah ai jinghikai kilan met ha North Eastern Police Academy [NEPA], Meghalaya ki la shah weng kam noh ha ka 3 tarik mynta u bnai na ka daw jong ka jingdon bynta ka jong ki ha ka jingjia lait tuh jong ki jingkylli eksam ba la pynlong da ka Arunachal Pradesh Public Service Commission (APPSC).
Halor katei ka mat, na ka liang ki bor sorkar jong ka jylla ki la ïathuh ba kitei ki 6 ngut ki dei kiba la shah kem shwa ha ka taïew ba nyngkong jong u bnai Kyllalyngkot, 2023 na ka daw jong ka jingdonkti jong ki ha ka mokotduma SIC/VIG/PS/FIR-12/2022.
Kat kum ki jingïoh lum khubor la ïathuh ba da kaba bud thik ïa ka hukum ba la pynmih na ka shlem trei kam jong u Director General of Police, u Assistant Inspector General of Police – Singjatla Singpho u la weng kam noh ïa kitei ki 6 ngut ki pulit da kaba pynngat ruh hapoh ki kyndon bapher bapher jong ka IPC.Ki 6 ngut ki pulit SI kiba la shah weng kam ki kynthup ïa u Yon Talom, Pakjum Gamlin, Jembang Darang, Kangkeng Garu, Kaling Jerang bad u Kali Yomcha.
Baroh kitei ki 6 ngut ki la ïoh ïa ka kam sub-inspector ha ka 22 tarik u bnai Lber, 2022.
Halor katei ka jingjia lait tuh jong ki jingkylli eksam ba la pynlong da ka APPSC la ïathuh ba na ka liang ka Central Bureau of Investigation (CBI) ha ka 13 tarik mynta u bnai ka la dep ruh ban pynrung da ka ‘chargesheet’ pyrshah ïa 2 ngut ki briew kiba la don bynta ha ka mokotduma kaba ïadei bad ka jingjia lait tuh jong ki jingkylli eksam.
Ha katei ka sngi, na ka liang ka CBI ka la pynrung da ka ‘chargesheet’ pyrshah ïa u Taket Jerang bad ïa u Obur Jerang ha Yupia District Session Court, Arunachal Pradesh.
Kat kum ki jingïoh lum khubor la ïathuh ba dei ha u bnai Risaw, 2022 ba ka CBI ka la pynrung ïa ka mokotduma halor katei ka jingjia lait tuh jong ki jingkylli eksam ba la pynlong da ka APPSC.Ki jingkylli kiba la lait tuh ki dei na ka bynta ka kam Assistant Engineer (Civil) ba la pynlong da ka APPSC ha ka 26 bad 27 tarik u Nailar, 2022.
Ha ka Lah Sngi U Blei jong ka taïew, ka FKJGP bad KSU jong ka West Khasi Hills District ki la hiar sha ka shnong Noapara ban jurip halor ka jingleit sieh jubor lane thung mawpud da ka Sorkar Assam ha katei ka shnong bad Dronpara khlem ka jingtip jong ki bor shnong.
Ha katei ka sngi na ka liang kitei ki seng ki la ïoh ruh ban ïakynduh ïa ki rangbah shnong jong ka Noapara, Komphaduli, Dronpara bad kiwei kiwei ki shnong ha ka thaiñ ban ïaphylliew jingmut bad wad bniah halor ka jingwan thung beaiñ jong ka sorkar Assam ïa ki mawpud.
Nalor kata, ha katei ka sngi ka la don ruh ka jingïalang lyngkot ha ryngkat bad ki rangbah shnong, kiba la pynpaw ba ka sorkar Assam man ka por ka ïai pynthut ïa ki nongshong shnong da kaba ki knieh wat ïa ki mohkhiew, ki wait bad kiwei kiwei haba ki nongshong shnong ki leit trei leit ktah sha ki lyngkha jong ki, bad la ïathuh ruh da ki rangbah ba wat ïa ka pisa ruh ki pulit Assam ki juh pan.
Ka FKJGP bad ka KSU ha katei ka sngi ki la ai mynsiem ïa ki nongshong shnong ba kin don ha syndah jong ki.
Ha kajuh ka por ki la kyntu ïa ki trai shnong ka thaiñ ba kin ïeng bad ïaleh pyrshah.
Ha kajuh ka por, ka FKJGP bad KSU ki la pynpaw ruh ba ka sorkar MDA-II kam dei ban shu sngap hynrei ba kan leh da kaba tyngeh ïa ki briew kiba wan ban leh ’riewkhlaw bad ki bym ju burom ïa kata ka ‘status quo’.
Ki la pynpaw ruh da kaba ong, “Kane kam dei ka sien kaba nyngkong ba ka Assam ka kyntur pud, hynrei kaba la ju ïai jia man la ka por.
"Shuh shuh ka KSU bad FKJGP ki la maham ruh ïa ka sorkar Assam ba kam dei ban mushlia than bad ruh ha kajuh ka por ba ka sorkar Meghalaya kan shimkhia, lym kumta kan poi ka por ba kin hap ban mih shakhmat ban ïada ïa la u pud u sam.
Ban pynïaid shakhmat ïa ka jingdawa ban khmih bniah ha kaba ïadei bad ka mat State Reservation Policy, ka Voice of the People’s Party (VPP) ha ka 12 tarik mynta u bnai, kan leit ban ai da ka jingthoh sha u Myntri Rangbah ka jylla u Conrad K Sangma bad ruh sha ki Myntri ka Sorkar MDA-2.
Haba pynbna ïa kane ka rai, ka VPP ha ka jingïakynduh bad ki lad pathai khubor ha ka sngi Nyngkong, u Nongaiktien ka VPP u Bah Batskhem Myrboh u la ong, ba ka seng ka ïawer ruh ïa ki paidbah ka Bri u Hynñiewtrep ba kin wan ban ïa synran lang ïa ki nongïalam ka VPP ha kane ka sngi ban leit ai jingthoh sha ka Sorkar ban dawa pynsangeh noh mardor ïa ka jingthung kam thung jam hapoh ki tnat treikam sorkar katba ym pat lah ban pynbeit ïa ka State Reservation Policy.
U Bah Batskhem u la ong, kane ka lynti ban shim da ka VPP ka long namar ka jingbym shimkhia bad leh kuman jong ka Sorkar namar ha ki bnai ba la leit ka la dep ban leit ai da ka dorkhas sha u Myntri Rangbah ka jylla ban dawa khot pynlong ïa ka dorbar kyrpang na ka bynta ban ïathir ïatai halor ka jingdonkam ban bishar bniah shwa ïa ka Reservation Policy bad ban pynsangeh ïa ka jingpyntreikam ïa ka ‘Roster System’.
Une u nongaiktien ka VPP u la ong ba ka seng ka wer ïa ki paidbah ban ïa synran lang ha kane ka sngi, ha kaba ki MLA ka seng hapoh ka jingïalam jong u Bah Ardent M Basaïawmoit kin leit ban ai da ka jingthoh sha ka Sorkar.
“Ngim banse ban shim da kane ka lynti namar kane ka sorkar MDA-2 kam shym la pyni kam ne leh eiei halor ka jingthoh ba la ai da ka VPP ban dawa dorbar kyrpang," la ong u Bah Batskhem.
Nalor kata, u la ong ba kane ka jingdawa ka VPP ban pynsangeh noh mardor ïa ka jingthung kam thung jam hapoh ki tnat treikam sorkar bapher bapher ka dei halor ka nongrim ba dei ban pynkylla shuwa ïa ka bhah thung kam lane ka Job Reservation Policy bad ban pynsangeh shwa ïa ka jingpyntreikam ïa ka Roster System.
U la ong ba kane kam dei na ka bynta ka jingmyntoi shimet jongno re jongno, hynrei ka dei na ka bynta ka bha ka miat ki samla hapoh ka jylla Meghalaya baroh kawei.
Haba pynpaw ka jingsngewnguh ïa ki paidbah kiba la ai ka jingkyrshan kaba pura ïa ka VPP ha ka jingïalang ba ka la pynlong ha kylleng ki district ban pynsngewthuh ïa ka jingdonkam ban bishar bniah ïa ka Reservation Policy bad ka jingdonkam ban pynsangeh shwa ïa ka Roster System, u Bah Batskhem u la ong ba ka seng ka khot bad wer ïa ki paidbah ha ka 12 tarik Jymmang 2023 ha ka por 2 baje nohphai sngi ba synran ïa ki nongïalam ka VPP ki ban leit ai da ka jingthoh sha ka sorkar ha Secretariat.
Shuh shuh une u nongaiktien ka VPP u la ong ba kane ka jingïawer ïa ki paidbah kam dei satia ka jingïakhih, hynrei ka dei tang ka jingpyni sha ka sorkar ba ka VPP ka ïoh ka jingkyrshan na ki paidbah khamtam haba ïadei bad ka jingdawa khot dorbar kyrpang ban ïatai halor ka Reservation Policy bad ka Roster System.
Ha kajuh ka por, une u nongïalam ka VPP u la buh ruh ka jingkyrpad sha ki paidbah ki ban wan ha kane ka sngi ba ki dei ban long ki briew kiba jai jai bad kiba kitkhlieh bad kiba bud ryntih ïa ka aiñ khnang ba kan nym mih kano kano ka jingkulmar.
U Lamphang ka ïingdorbar thawaiñ ka jylla u Thomas A Sangma u la aiti da ka shithi kum ka jingithuh jong ka ïingdorbar ïa ka jingleit pynïasoh pura jong ki MLA ka PDF sha ka National People’s Party (NPP).
Lah ban pynkynmaw ba ha ka sngi Saitjaiñ, ki ar ngut ki MLA ka PDF, kita u Bah Gavin M Mylliem, MLA ka Sohra uba dei ruh u President ka PDF bad u Bah Banteidor Lyngdoh, MLA ka Mawkynrew uba dei ruh u Working President ki la pynïasoh pura sha ka NPP.Ha kaba ïadei bad kane, u Lamphang ka ïingdorbar hadien ba la ithuh, u la aiti ruh ïa ka shithi ai jingithuh jong ka pynïasoh pura sha ka NPP.Haba kren sha ki lad pathai khubor, u Bah Gavin M Mylliem u la ong ba ki la wan sha ka shlem treikam u Lamphang ban shim ïa ka shithi ai jingithuh da ka ïingdorbar ïa ka jingpynïasoh ki MLA ka PDF sha ka NPP, katkum ka shithi pyntip ba ki la phah sha u Lamphang ha ka 5 tarik Jymmang.
Ki bor pulit jong ka jylla Assam ha ka 15 tarik mynta u bnai ki la pyntip ba uwei u pulit Personal Security Officer (PSO) jong u SP ka thaiñ Golaghat u la dkhat jubor ïa la ka jong ka jingim halor u tyllai phasi.
U pulit PSO u ba la dkhat jubor ïa la ka jong ka jingim ha katei ka sngi u dei u ba la tip kyrteng kum u Rakesh Rai.
Kat kum ka jingïathuh jong ki bor pulit ka jylla, ki la pyntip ba tad haduh kane ka kynti kaba mynta kim pat shym la tip satia ïa ka daw ba balei utei u pulit PSO u la dkhat jubor ïa la ka jong ka jingim ha katei ka sngi.
Hadien ka jinglap ïa ka metïap la ïathuh ba na ka liang ki bor pulit ki la leit ban pynkynriah noh ïa ka met sha Shaheed Kushal Konwar Civil Hospital, Golaghat khnang ban pyndep ïa ka ‘post-mortem’.
Katei ka jingjia dkhat jubor ïa laka jong ka jigim da u tei u pulit PSO jong ka SP ka Golaghat la ïathuh ba ka la jia tang hadien 3 sngi ba uwei u pulit langrut u la dkhat jubor ïa la ka jong ka jingim halor u tyllai phasi ha kawei ka Battalion camp kaba don ha ka thaiñ Cachar district.
Utei u pulit u dei u ba la tip kyrteng kum u Biplab Chakraborty.
Ïa ka metïap jong u la lap na kawei ka kamra jong ka 6th Assam Police Battalion camp kaba don ha ka shnong Kathal, Cachar District.
Ïa ka metïap jong utei u pulit la leit ban pynkynriah noh sha Silchar Medical College and Hospital (SMCH) na ka bynta ban pyndep ïa ka ‘post-mortem’.
Halor katei ka jingjia ruh kumjuh la ïathuh ba na ka liang ki bor pulit jong ka jylla kim pat shym la lap satia ïa ka daw ba balei utei u pulit langrut u la dkhat jubor ïa la ka jong ka jingim.
U Myntri ka tnat bording ka Jylla u A.T Mondal u la kubur ba ka tnat bording kam dei ka tnat kaba suk ban pynbiang ïa ka jingshakri, hynrei u la ong ba ka thong ka long ban pynbiang ïa ka jingai jingshakri sha ki paidbah bad kumno ban shim ki lad ki lynti ban pynhiar ïa ka jingduhnong jong ka Meghalaya Energy Corporation Ltd (MeECL).
“Kano kano ka tnat treikam ka Sorkar ka don ka thong ban pynbiang ïa ka jingshakri, bad na ka liang jong nga ruh kum u Myntri ka tnat bording, ngi don ka thong ban pynbiang ïa ka jingshakri kiba kynthup ka jingduna ban pynlip bording, ka jingïoh lum biang por ïa ka bai bording ilektrik bad ban pynduna ïa ka jingduhnong kaba tip kum ka ‘Aggregate Technical and Commercial (AT&C) loss’ jong ka MeECL," la ong u Mondal.
U la ong ba ka tnat bording ka dei kawei kaba mad jingeh naduh mynshwa bad u sngewskhem ba yn sa lah ban weng ïa ki jingeh da ka jingïatreilang.
Haba kylli shaphang ka jingsahteng ka bai thied bording ka Jylla na kiwei ki kompani kum na ka NEEPCO bad kiwei, u Mondal u la ong ba ka jingbym lah ban siew dep ïa ka bai bording ilektrik kaba thied na ki kompani kam dei kaba mad da ka Jylla tang mynta, hynrei ka dei kaba la don la bun snem bad ym lah ban weng mar mar ïa kane ka jingeh.
Kumta u la ong ba ka Sorkar Jylla ka don ka thong ban wad ki lad ki lynti kumno ban pynbha ïa ka rukom treikam khamtam eh ban pynhiar ïa ka jingduhnong jong ka tnat bording bad ka MeECL lyngba ki lad ki lynti kiba yn sa shim.
U Mondal u la ai khublei ïa u Myntri Rangbah u Conrad K Sangma uba la ai mynsiem bha kumno ban pynbha ïa ka rukom treikam bad kumno ban lah ai ka jingshakri ïa ki paidbah.
Shuh shuh u Myntri u la ong ba kum u Myntri uba khmih ïa ka tnat bording un trei shitom ban wad ki lad ki lynti ban weng ïa ki jingeh kiba ka tnat bording ka mad.
Ka Central Library, NEHU, Shillong ryngkat ka jingïatreilang bad ka Indian Association of Special Libraries and Information Centres (IASLIC), Kolkata ha ka Sngi Palei ka la pynlong ïa ka IASLIC National Seminar kaba 29 ha Multi Use Convention Hall, NEHU Campus.
Ïa katei ka seminar la wan ban plie da u MP ka Rajya Sabha u Dr.WR Kharlukhi kum u kongsan ha ka jingïadonlang u Prof.Prabha Shankar Shukla, Vice-Chancellor, NEHU bad kiwei kiwei.
U Abhijit Kumar, General Secretary, IASLIC u la ai ka jingkren maitphang halor ka seminar bad la ïoh ruh ïa ka jingkren na u Prof.Sanjay K Singh, Vice President, IASLIC Zone 5.
U Dr.WR Kharlukhi, u la pyllait paidbah ïa ka Souvenir bad u la pyntip ruh ba yn sa tei ïa ka shlem Ri-kynti (Museum) ha ri-lum Garo bad u la pynpaw ba dei ban pan jingmut na ka Central Library, NEHU, Shillong ban lah pynurlong ïa katei ka jingthmu.
U la ai jingmut ruh ïa ka Central Library, NEHU ban phah ïa ka jingtyrwa sha ka tnat DoNER ban sdang ïaka projek Digital Archive halor ki jingnang jingtip ka jylla Meghalaya bad ka Thaiñ Shatei Lam-mihngi khnang ba kan ai jingmyntoi ïa ka jylla bad ïa ka thaiñ baroh kawei kaban long ruh ka jingïarap ha ka kam jngohkai.
Ha kane ka sngi la sam ruh ïa ka IASLIC Special Award sha ka T.Padmavathi, Pr.
Tech Officer, FOSTIS/Library CSIR-Central Food Technol.
Res.
Institute (CFTRI), halor ka jingithuh ïa ka jingai jingshakri kaba radbah ka jong ka.
Nalor kane, ki heh ki haiñ ki la ïashimbynta ruh ha ka thung ïa ki dieng hajan ka Multi-Use Convention Hall.
Ki pulit ka East Jaiñtia Hills District ki la ïoh kem biang ïa 3 ngut ki nongkhaïi kynja bad kurup haduh 161 kilo u kynja na kitei ki briew.
Ki pulit ka Umkiang PP ha ka por 3.35 mynsngi ki la pynlong ka jingkhynra kali ha Damcherra, Kuliang, bad ki la ïoh bat ïa kawei ka kali Honda City kaba don ïa u number AS06-V-8941.
Ki pulit ki ïathuh ba haba khynra ïa kane ka kali, la lap ïa u kynja uba khia haduh 84 kilo uba la song bha bad buhrieh hapoh kali.
Haba ïa dei bad kane ka jingjia, ki pulit ki la kem ïa u nongñiah uba la tip kyrteng kum u Laxmindar Gour na Narendrapur, Tripura bad la pynngat mukotduma ïa u ha Lumshnong PS hapoh ka Case No.12(3)2023 u/s 20(b)(ii)(c)/29 NDPS Act.
Ha kajuh ka sngi ha ka por 6:45 baje janmiet ki pulit ka Umkiang PP haba khynra kali ha kajuh ka jaka, ki la ïoh bat ïa kawei ka kali Mahindra KUV 100 kaba don ïa u number AS12-P-2301 bad napoh kane ka kali la lap ïa u kynja ba khia 77 kilo uba la song bad buhrieh hapoh ka kali.
Na kane ka kali, ki pulit ki la kem noh ïa u Md.
Hachan Mia 37 snem na Latugoan, Tripura bad u Mid.
Ajir Hosen 35 snem na Palgoan Tripura.
La kurup ruh ïa ar tylli ki mobile phone na kitei lai ngut bad ki pulit ki la pynlong ka jingtohkit ban lap shuh shuh ïa kiba donkti.
U Myntri ka Sorkar Jylla uba peit ïa ka tnat ri jingri bad ka tnat ri dohkha ha kane ka Jylla, u Bah A.L Hek uba dang don ha nongbah New Delhi, u la bteng ban ïakynduh ïa ki Myntri ka Sorkar Pdeng khamtam eh ïa u Myntri ba peit ïa ka tnat ri jingri bad ri dohkha ha kaba u la pynsngew halor ka jingdonkam ban kyntiew ïa ka kam jngohkai pyrthei lyngba ka kam ri dohkha ha kaba u la kyrpad ïa u Myntri ka Sorkar Pdeng ban plie lad lem ban ai jingmynjur ïa ka Integrated Fisheries Development ha kane ka Jylla.
U Bah Hek u la ïakynduh nyngkong ïa u Myntri ka tnat kaba peit ïa ki riewlum, u Arjun Munda bad u la kyrpad ïa u ban ai jingkyrshan kumno ban kyntiew ïa ka lad kamai kaba ai jingshngaiñ ïa ki paid riewlum ka Jylla Meghalaya lyngba ki jingtuklar kiba wan lyngba ka tnat ri dohkha kaba la pynïaid sha ka South West Garo Hills bad banjur halor ka jingpyntreikam bha bad khmih bniah ïa ki projek kiba la pyntrei na ka bynta ka jingmyntoi jong ki nongrep.
U Bah Hek u la pynkynmaw ruh ha u Myntri ka tnat ri dohkha, uba la ong ba un shim ïa ki lad ban buh bun tylli ki shnat (unit) la ka dei ha ka ri jingri kum u sniang bad ka jingdonkam ban thaw noh ïa ka jaka ai jingsumar ïa ki jingri (State of the Art Veterinary Hospital) ha kane ka Jylla.
Da ka jingïoh kem ïa kawei ka nongkhaïi drok ha East Jaiñtia Hills District, ki pulit ki la ïoh ban kem sa ïa kawei ka nongkhaïi drok na nongbah Shillong, East Khasi Hills District ha ka step sngi Palei.
Ki pulit ki ïathuh ba ha ka sngi Palei ha ka por kumba 4.00 baje mynstep ki la ïoh jingtip kaba tikna ba ka Lathazuali Ralte, 45 snem rta na Sailkan, East Jaiñtia Hills PS Lumshnong ka la bthah ïa ka Lalduhwami Ralte, 42 snem rta na Kana Veng, Champhai District Mizoram ban rah mar beaiñ na Mizoram sha Shillong ha ka kali tourist Tata Sumo kaba don ïa u number ML05-K-2432.
Ki pulit ki ïathuh ba ha ka por kumba 5.00 baje mynstep ïa katei kali la ïoh bat ha Ladrymbai hajan ka Friend Hotel.
Katkum ka NDPS Act, ïa katei ka kali la khynra ha ka jingsakhi lang ki riew shimet bad ha kane ka jingkhynra la lap ïa kawei ka pla rong ïong.
Ki pulit ki ïathuh haba plie ïa katei ka pla la lap ïa kawei ka plastic rong ïong kaba don san tylli ki synduk sabon bad hapoh kine ki synduk la lap ïa u drok (heroin) bad haba thew u don ha ka jingkhia 55.68 gram.
Haba tohkit ïa ka Lalduhwami Ralte, ka kynhun pulit jong ka East Jaiñtia Hills ki leit sha Shillong ban kem sa ïa ka Lathazuali Ralte kaba dei ka nongphah pynïaid (mastermind) ïa une u mar beaiñ.
Ïa ka Lathazuali Ralte la kem na ïingsah jong ka ha Demthring, Shillong da ka jingïarap ki pulit jong ka Madanriting bad hadien kata la ïalam sha Ladrymbai.
Ïa ka mukotduma la pynrung kyrteng ha thanat Khliehriat katkum ka Case No.22(3)2023 U/s 21(b)/29 NDPS Act bad ka jingtohkit ka la ïaid shakhmat.
Ha ka por mynsngi jong ka 16 tarik u Lber 2023, kawei ka ïing hapoh ka shnong Umshynrut ha West Khasi Hills District, ka la ingkhong khait hadien ba ki thylliej ding kiba klang bha ki la ïoh ban bam duh naphang ïa katei ka ïing.
Ha kane ka jingjia la ong ba ka jingjulor jong ki jingdon jingem ka la kot sha ki phew lak tyngka.
Katkum ki tyllong khubor ba la ïoh lum la ong ba katei ka ïing ka dei jong u Bah Brostar Tyrsa khun jong u Bah Nosing Puweiñ.
Wat la katei ka ïing ka la ingkhong khait, hynrei ym shym la don pat kano-kano ka jingmynsaw ïa ki mynsiem briew namar bym shym don briew ha ïing ha katei ka por.
Shuh shuh la ïathuh ba ïa katei ka jingjia la ïohi nyngkong da kiba sah marjan bad mar kumta ki la pyrta briew ban tem ïa ka ding.
Hynrei, na ka jingkhlaiñ jong ka ding kim shym lah shuh kat haduh ba ki thylliej ding ki la ïoh ban bam duh bad pynkylla dpei ïa katei ka ïing bad baroh ki jingdon jingem.
Kat haduh ba pynmih ïa kane ka khubor ym shym la tip satia na kaei ka daw kaba pynlong ïa katei ka ïing ban kem ding bad pluh.
U Lawrence Bishnoi sa shisien u la byrngem biang  ia u Salman Khan ba u dei ban panmap halor ka jingsiat jong u ia ki Blackbuck ne kynja sier kiba dei ki mrad kiba kheiñkor tam ha Rajasthan.
U Lawrence u la dawa ba lada u Salman um shym sngap ia kane ka jingbthah jong u un sa dkhat jubor ia ka jingim jong u kumba leh ia u Sidhu Moosewala.
Kane ka dei ka sien balai ba u Salman un shah byrngem ha u Lawrence Bishnoi uwei na ki runar uba la donkti ha kiba bun ki kam pyntriem ha ki snem ba la leit.
La iathuh ba ka jingpyniap u Salman ia ki Blackbuck  ka da ktah bha ia ki nongshong shnong ka Rajasthan bad une u tyngshop ula shong patok teng tang na ka daw jong kane.
U Lawrence Bishnoi uba long ruh uwei na ki nongialam ka Bishnoi Gang ula pynpaw ka jingbitar halor ka jingsngap jar u Salman haduh mynta halor ka jingbthah jong u ba u dei ban leit panmap na kawei ka Temple kaba don ha Rajasthan halor kane ka jingleh jong u.
Ka jingleh bym suidniew jong u Salman ka la pynlong ia u Lawrence ban byrngem tyngeh syndon ia u da kaba ong ba u lah ban mad ia kajuh ka jingjia kumba long ia u Sidhu Moosewala ha u snem ba la leit.
Wat lada la 9 snem mynta u Lawrence Bish noi u dang don hapoh patok halor ki kam bymman ba ula leh pynban ki nongbud jong u ki dang bteng ban leh ia ki kam kiba ula phah bad ban syntiat ruh ia u Salman.
U Lawrence Bishnoi lem bad ka kynhun jong u ki la dkhat  jubor ia ki jingim jong ki katto katne ha kine ki snem ba la leit bad kane ka dei ruh tang namar ka jingbuh shun bad ha kajuh ka por ka jingkynad.
Ka Niaw Wasa United ka la lah ban khur ïa ka jingjop kaba nyngkong ha ka lympung Meghalaya State League (MCL) 2023 da kaba pynliem noh ïa ka Rymbai Iawpynsing Sports Club ha ka jing-ïalehkai kaba la long ha Kiang Nangbah Stadium, Jowai ha ka sngi Balang.
Ha kane ka jingïaleh-kai jong ka Group-B, ka Niaw Wasa ka la lah ban pynliem noh da 2-0 kol ïa ka Rymbai Iawpynsing SC.ïa kine ar tylli ki kol la ïoh ban thep da u Sandeep Siangshai ha ka minit kaba 45’+3 bad u Dashngain Sukhlain ha ka minit kaba 82.
Tang kane ka la long ka jingïalehkai ha ka sngi, ha kaba ïa ki jingïalehkai na kiwei pat ki group la ai shongthait shi sngi na ka bynta ba kin ïoh ka por kaba biang ban pynkhreh bha ïa lade na ka bynta ki jingïalehkai ki ban sa bud ha ka sngi Palei.
Ha ka sngi Palei, ki jing -ïalehkai kata ha ka Group-A ha Shillong kan long hapdeng ka Jyntru Football Club pyrshah ïa ka Umrit Sports Club ha ka por 3 baje janmiet.
Ha ka Group-B ha Jowai pat ka jingïakhun kan long hapdeng ka Sein Pynbha-lang Sports Club pyrshah ïa ka Rangdajied United Football Club ha ka por 2:30 mynsngi.
Yn nym don kano kano ka jingïalehkai ha ka Group-C ha Mawkyrwat, katba ha ka Group-D ha Tura ka jingïalehkai kan long hapdeng ka Warima Youth Club pyrshah ïa ka Selsella Sports Association ha ka por 3 baje janmiet.
Ka West Khasi Hills District Badminton Association (WKHDBA) ka la pynkhreh shaid-shaid ban pynlong noh ïa ka lympung ïalehkai Badminton ïa kaba la tip kum ka ‘Inter School Badminton Tournament 2023’.
Katkum ka kyrwoh khubor ba la pyllait da ka Tournament Committee jong katei ka lympung la ong, ba ïa katei ka lympung ïalehkai yn sdang naduh ka 31 tarik u Jymmang 2023 ha Indoor Stadium Nongstoiñ.
Shuh shuh la pyntip ruh ba ha katei ka lympung, ki jingïalehkai kin long naduh ka team event, individual Catagory event ba kynthup ha ki kyrdan bapher bapher ba la phiah kata ha ka U-13, U-16 bad ka U-19 kynthei bad shynrang.
Ka kyrwoh khubor ka pyntip ruh ba kino kino kiba kwah ban ïa shim bynta, ka tarik kaba khaduh ban phah ne pynpoi ïa ki form kan long ha lane shuwa ka 25 tarik u bnai Jymmang 2023.
ïa ka jingtip ba kham bniah ki lah ban ïakynduh ïa u Bah T Diengngan uba long u Chairman Tournament Committee, ka Kong Eureka Kharbani kaba dei ka Convener Tournament Committee bad kiwei kiwei ki nongkitkam ka Synjuk.
Ka shlem treikam jong ka District Sports Officer (DSO), East Jaiñtia Hills District, Khliehriat ka la khot bad wer ïa baroh ki skul ba don hapoh jong ka district ba kin wan ban ïashim bynta ha ka District Level Subroto Mukherjee Cup Football Tournament ka ban long ha u bnai Jylliew 2023.
La pyntip ba ïa ki form lah ban ïoh na ka shlem treikam ka DSO, ha Dkiah Indoor Hall ha ka por longtrei.
Ka tarik ba khatduh ban phah ne pynpoi ïa ki form kan long ha ka 6 tarik u bnai Jylliew.
La shah ban ai kyrteng tang 18 ngut ki nongïalehkai na kawei pa kawei ka skul.
Ka jingot ïa u snem ki khynnah ka long na ka bynta ki Under-14 Boys ki dei ban long kiba kha ha lane shuwa ka 1 tarik Kyllalyngkot 2010, ka Under -17 Boys bad Girls ki dei ban long kiba kha ha lane shuwa ka 1 tarik Kyllalyngkot 2007.
U Blake Shelton ula shim ia ka rai ban iehnoh ia ka shuki kum u nongbishar ka show ‘The Voice’ ha kaba ka daw halor kane ka dei namar ba u kwah ban shim khia noh ia ka kam kum u nongrwai bad thmu ruh ban pynmih bad pyllait thup jingrwai thymmai.
Ha ka jingshisha u Blake ula shimti ia ka shuki kum u nongbishar la 12 snem myn ta bad dei ha u snem ba la leit ba ula pynpaw ia ka jingthmu jong u ban ieh noh syndon ia kane.
Ka jingiehnoh u Blake ia ka shuki nongbishar ka la pynsngewsih bha ia kiba bun bad khamtam lei lei ia kito kiba ju sngew ioh mynsiem bad sngew ioh jingmut bha na u.
Ka jingdon jong u Blake ha ka show The Voice ka la khring bha ia ki nongpeitkai naba u dei uba nang bha ban pynsammut bad ha kajuh ka por ban kren shutia.
Ka Inter Milan ka la ïoh rung sha ka final jong ka lympung Champions League ha ka sien kaba nyngkong ha kine ki 13 snem hadien ba ka la lah ban pynliem noh ïa ka AC Milan ha ka semi-final jong kane ka lympung.
Ka sien kaba khatduh ba ka Inter Milan ka la rung sha ka final bad ban rah syndon ïa ka nam lahduh jong ka lympung Champions League ka dei ha u snem 2010, kaba dei ruh ka snem ba ka la rah ïa ka nam lahduh jong ka Seria A bad ruh ka nam lahduh ka Coppa Italia, kiba dei ki lai tylli ki nam lahduh kiba heh.
Ka jingpynthikna jong ka Inter Milan ban rung sha ka final, ka la wan ruh lyngba ka shi kol kaba la ïoh thep da u Lautaro Martinez ha ka jingïa-khun ha ka ‘second leg’ ban jop da 1-0 kol ïa ka AC Milan kaba la long ha San Siro.
Lah ban pynkynmaw ba ha ka ‘first leg’ ka Inter Milan ka la jop da 2-0 kol ïa ka AC Milan bad kumta haba kheiñ ïa ka aggregate ka la jop da 3-0 kol.
Hadien kane ka jing-jop, ka Inter Milan kan hap ban pynkhreh bha ïa lade ban ïakhun pat ïa ka final jong kane ka lympung ka ban long ha ka 10 tarik u Jylliew ha Istanbul bad ka jingïakhun kan long pyrshah ïa ka Manchester City lane ka Real Madrid.
Ka jingïalehkai ïa ka second leg ka la long kaba itynnad bad ïakhaid bha, ha kaba baroh ar liang ki la ïakhun tyngeh khamtam na ka liang ka AC Milan kaba la buh jingeh ha kaba sdang hynrei ka jingbym lah pynkhih jar, ka la plie lad ïa ki rang-ïalehkai ka Inter Milan ban ïoh mynsiem.
Ka Sorkar Jylla ha ka Sngi Palei hadien ba ka la dep ban shong bishar ka la ai por ïa ka Harijan Panchayat Committee (HPC) ba kan ai ïa ka jubab hapoh ka 10 tarik jong u Ïaïong ha kaba ïadei bad ka jingtyrwa ban pynkynriah ïa 342 tylli ki longïing na Them Metor, Them Ïew Mawlong sha ka jaka ha ka Shillong Municipal Board (SMB).
Haba kren sha ki lad pathai khubor hadien ba la dep ban shong jingïalang, u Symbud Myntri Rangbah ka Jylla u Bah Sniawbhalang Dhar uba peit ruh ïa ka tnat Pynroi Sor u la ong, “Ngi la dep aiti ïa ka saiñdur (blueprint) halor ka jingtyrwa ka sorkar sha ki bad ngi la aipor ban jubab tat haduh ka 10 tarik u Ïaïong, 2023.
"U Bah Sniawbhalang u la ong ba ïa kane ka jingbthah kaba la shim da ka sorkar ka long hadien ba ka HPC ka la pan por lai bnai ban ai jubab ïa ka jingtyrwa ka sorkar.
“Na ka liang ka Sorkar, ngim shym la mynjur satia ïa kane ka jingkyrpad jong ki Harijan ban ai por haduh lai bnai bad ha kaba ngi la rai ban ai por ïa ki tat haduh ka 10 tarik Ïaïong ba kin jubab sha ngi," la ong u Bah Sniawbhalang bad bynrap ba hadien kane na ka liang jong ka High Level Committee (HLC) kan sa khot ïa ka jingïalang ban shim ïa ka rai ba khatduh halor kane ka kam.
Shuh shuh na ka liang jong u Symbud Myntri Rangbah haba kylli, u la ong, “Ngin sngap shuwa ïa kaei kaba ka HPC ka don ban ong bad hadien kane ngin sa lah ban ïathuh ïa kaei kaba ngi dei ban leh bad kaei ka bym dei ban leh.
Kam ïahap ïa nga ban ïathuh lypa ïa kaei kaba ngin leh".
Ka Delhi Capitals ka la lah ban pynliem noh ïa ka Punjab Kings XI da 15 run ha ka jingïalehkai jong ka lympung Indian Premier League (IPL) kaba la long ha ka janmiet jong ka sngi Balang.
Ka Punjab kaba la jop ïa ka jingkynting pisa ka la kam trai ban kawang bol nyngkong bad kam shym la lah ban tehlakam ïa ki nongtied ka Delhi, kiba la lah ban tied haduh 213 run na ki 20 tylli ki over bad hap tang 2 wiket.
Baroh ki nongtied ka Delhi kiba la ïoh ka lad ki la lah ban kamai run ha kaba u David Warner u la tied haduh 46 run na ki 31 tylli ki bol, u Prithvi Shaw u la tied 54 run na ki 38 tylli ki bol, u Rilee Rossouw u la tied haduh 82 run tang na ki 37 tylli ki bol bad u Phil Salt u la tied 26 run na ki 14 tylli ki bol bad dei tang u Sam Curran uba la ïoh ban khur ïa ki 2 tylli ki wiket na ka bynta ka Punjab.
Haba wan ban beh ïa kane ka thong, ki nongtied ka Punjab kim shym la ïoh ka jingsdang kaba paka, ha kaba u kapten ka kynhun u Shikhar Dhawan u la duh noh ïa la ka jong ka wiket tang ha ka bol kaba nyngkong ba u la thmu tied.
Hynrei lyngba ka jinglah ban ïalehkai bha jong u Atharva Taide uba la tied 55 run na ki 42 tylli ki bol bad u Liam Livingstone 94 run na ki 48 tylli ki bol, la lah ban pyllait ïa ka Punjab na ka jingshah pynliem kput.
Lyngba kane ka jingjop, ka Delhi Capital ka la kamai 10 run na ki 13 tylli ki jingïalehkai, katba ka Punjab Kings ka dang ïoh hi 12 point na ki 13 tylli ki jingïalehkai bad ban nang jngai na ka lad ban ïoh rung sha ka ‘Play Off’ jong kane ka lympung.
Halor ka jingdawa kaba la slem na ki nongkyrshan, ki bor jong ka Mohun Bagan ha ka sngi Balang ki la pynbna ba kin sa weng noh ïa ka kyntien ATK na ka kyrteng jong kane ka club phutbol kaba radbah bad don 133 snem.
Ka club, ïa kaba la long trai da ka RP Sanjiv Goenka Group, yn sa tip noh da ka kyrteng Mohun Bagan Super Giant, ka RP Sanjiv Goenka Group ka dei ruh kaba long trai ïa ka club ïalehkai kriket ha ka lympung Indian Premier League ka Lucknow Super Giants.
“Hadien jong ka jingshong jingïalang jong ka Board kaba la long ha ka sngi Balang, ïa kane ka kyrteng ba thymmai jong ka club kata ka Mohun Bagan Super Giant (MBSG) yn pyntreikam noh naduh ka 1 tarik Jylliew, 2023," la pynbna ka club.
Ka ATK Mohun Bagan hadien ba ka la pynïasoh sha ka lympung Indian Super League, ka la ïoh rah ruh ïa ka nam lahduh jong kane ka lympung mynta u snem da ka jingjop ïa ka Bengaluru Football Club da 4-3 kol kaba la wan lyngba ka jingïashut tie-breaker, kaba la long ha u bnai Lber mynta u snem.
Hadien kane ka jingrah ïa ka nam lahduh, ka Goenka ka la pynbna ba ka kyntien ATK kan sa jah noh hadien lai snem bad ba yn sa tip noh kum ka MBSG, hynrei ïa kane ka kyrteng la lah ban pynlong pura tad haduh hadien ka jingïalang ka Board.
Ïa ka Mohun Bagan la tip kum ka ATK ne ka Atletico de Kolkata namar ka jingïateh lok bad ka club na Spain ka Atletico Madrid hynrei hadien 3 tylli ki snem, ka Atletico Madrid ka la ïakhlad lok noh bad ïa ka 25 persen ka bhah ka la die noh sha ka RPSG Group.
U kapten ka Italy bad u Juventus u Leonardo Bonucci u la pynbna ba un shongthait noh na ka kam ïalehkai ha kaba kut jong ka aïom ban wan.
Une u rangïalehkai ba la 36 snem ka rta, u la don bynta ha kaba jop bad rah ïa ka nam lahduh ka lympung Serie A haduh phra sien bad u la mih madan ruh ha ka sien kaba 500 dang ha ka taïew ba la lah ha ka jingïakhun pyrshah ïa ka Sevilla.
U la ïoh ban ïadon bynta ruh ha ki 120 tylli ki jingïalehkai na ka bynta ka Ri bad u la dei ruh uba don bynta bad ka kynhun jong ka Italy kaba la pynliem noh ïa ka England ban rah ïa ka nam lahduh jong ka Euro 2020 kaba la long ha u Naitung, 2021.
“Ka jingphong ïa kane ka sopti ka la long kumba im ha ka jingphoh sniew na ka bynta ki 12 tylli ki snem," la ong u Bonucci ha ka youtube channel jong ka Juventus.
“Baroh kiei kiei kiba nga la leh, ka dei beit na ka bynta kane ka sopti kaba long kum ka snieh doh kaba ar ka jong nga," u la ong.
U Bonucci, uba ka kontrak ka jong u kan sa kut noh ha ka aiom ka ban wan, u dei uba la sdang ïa ka jingim ïalehkai phutbol ka jong u ha Inter Milan ha u snem 2005, ha kaba u la jop ruh ïa ka nam lahduh kaba nyngong jong ka Serie A ha u snem 2005-06.
Une u rangïalehkai shadien u la ïadon bynta ruh bad ki katto katne ki club kum ha ka Treviso, Pisa, Genoa bad Bari shwa ban pynïasoh pat sha ka Juventus ha u snem 2010, bad ban ïoh ïalehkai lang ryngkat bad u Andrea Barzagli, Giorgio Chiellini bad u nongap kol u Gianluigi Buffon, kaba la long ruh ka club kaba radbah ha kine ki phew snem ha Italy.
Ka Juventus ka la jop haduh khyndai sien kynthih ïa ka nam lahduh ka Seria A, kata naduh u snem 2011-12 haduh u 2019-20, ha kaba u Bonucci u la don bynta ha ki phra tylli napdeng kine, kata hadien ba u la pynlut kawei ka aiom ïalehkai na ka club AC Milan ha u snem 2017-2018.
U Bonucci u la mihkhmat nyngkong eh pat na ka bynta ka Italy ha u bnai Lber jong u snem 2010 bad hadien saw snem jong ka jingïadon bynta, u la shah jied pat kum u kapten ka kynhun.
U Myntri ka tnat bording, u Abu Taher Mondal, ha ka 16 tarik Jymmang, 2023 u la kren shai ba lada ka jingrang tyrkhong kan bteng, kan sa poi ka por ba ka Meghalaya Energy Corporation Limited (MeECL) kan hap ban khang noh syndon ïa ka jingpynmih bording na Umïam.
Ka jingdon jong ka um ha Umïam ka la hiar namar ka jingbym don slap bad ngin sa nang hap ban mad kham bun ki kynta khlem bording.
Kumba ka long mynta, ka jingpynlip bording ha ka shi sngi ka long hapdeng 8 bad 10 kynta, bad kane kam dei ka kamkai.
Ka jingduhnong bashyrkhei bad ka jinglutksan ka bym lah ban batai ïa kiba bun ba lang khamtam ïa kito kiba don ïa ki kam lajong.
Kan sa poi sa ka por ba ki karkhana kin hap ban khang khyrdep noh namar kane ka daw.
Kumno kin treikam lane kin pynmih ïa ki mar ki mata lada kam biang ka bording? Lada ngi pyrkhat lei ïa kito kiba la shim da ka ram ban seng kam, ka jingsngewsynei ka la bud ryngkhi.
Ban duhnong tang shi sngi ruh, u trai un hap ban sei na la pla.
Haduh katno sngi un lah ban leh kumta?Na ka por sha ka por, ngi la ong ïa ka sorkar ba kan pyrkhat noh da ka Thermal Power Project lane ka jingpynmih bording na u dewïong.
Haduh mynta, ym pat ïohi dak eiei ba ka MeECL lane ka sorkar kan ïakren bad ki kompani kiba la ju shna ïa kiba kum kine ki projek.
Ha ka por jong ka sorkar u Dr Mukul Sangma, ka la don ka jingïateh soskular bad ka North Eastern Electric Power Corporation (NEEPCO) ha ka 17 tarik Lber, 2011, na ka bynta ban shna ïa ka shlem ka ban lah ban pynmih haduh 500 MW ka bording na u dewïong.
Ha kato ka por, ka la don ka jingthmu ban tei ïa kane ka shlem hajan ka shnong Darugiri ha East Garo Hills, bad ka NEEPCO ka la pynpaw ba kan shimpor kumba lai snem ban pyndep ïa ka jingshna ïa kane ka shlem.
Hynrei ka la don ka jingeh ha kaba ïadei bad ka jingpynpoi ïa u dewïong bad ka la ieh ha ka sorkar jylla ba kan ïarap ban pynbeit halor kane ka bynta.
Ka NEEPCO ha kato ka por ka la pynpaw ba ka donkam ïa ka khyndew kaba 600 Acre ban shna ïa kane ka shlem, bad ka jingdonkam dewïong kan long kumba 1.7 million ton ha ka shi snem.
La antad ba ka jinglut ban shna ïa kane ka shlem kan long kumba T.3,000 klur eiei.
Ka jingïapynbeit ha kato ka por ka long ba ynda la dep shna ïa ka shlem pynmih bording, ka jylla Meghalaya kan ïoh 100 MW, katba kaba tam nangta yn sa sam sha kiwei pat ki jylla kiba don ha ka thaiñ.
Ha kajuh ka por, la kheiñ ba ka Meghalaya kan ïoh kumba T.50 klur ha ka shi snem ha ka dur jong ka khajna halor u dewïong.
Katkum ki jingkheiñ jingdiah, u dewïong uba don ha Meghalaya u long haduh 564 Million Ton bad kham bun na une u marpoh khyndew u don ha East Jaiñtia Hills, West Khasi Hills, South West Khasi Hills, bad South Garo Hills.
Kan ym don jingeh lada pynïeng ïa ka shlem pynmih bording na u dewïong namar u mar u la don lypa ha ka jylla.
Ngin hap ban kyntu biang ïa ka sorkar kaba mynta ba kan khyllie ïa katei ka soskular ba la ïasoi hapdeng ka NEEPCO bad ka sorkar barim, bad ban wad lad ban pyntreikam ïa ka.
Ngim lah ban shu shaniah sah tang ha u slap ban pyllait ïa ngi na ka jingkyrduh bording.
Ngim lah ban kyrda slem lada ngi hap ban shu shim ram ban thied bording nabar.
Ngim lah ban shu shim ram ban siew ram.
Lada ka ïaid beit kumne kumba ka long mynta, ngin sa ngat ha ka apot ba ngin ym lah shuh ban siew ram shano-shano.
Kumba ka long haduh mynta, ka NEEPCO ka la dep ban pyntrei ïa lai tylli ki Thermal Power Project ha ka thaiñ Shatei Lam Mihngi; kita, artylli ha Tripura bad kawei ha Assam.
Lada kheiñ kyllum, kine baroh lai tylli ki shlem ki pynmih ïa ka bording kaba haduh 527MW.Kan long ka jingkyrkhu bad jingïohnong ïa ka jylla Meghalaya lada lah ban shna ïa kiba kum kine kijuh ki shlem khnang ba ngin lait na ki jingeh kiba ngi mad mynta bad ba ki pateng ban wan kin ym hap ban shong dum da kiba bun kynta.
Ngi khmih lynti ba ka sorkar MDA 2.0 kan peit bniah halor kane bad ban ym shaniah tang ha ki projek kiba donkam da ka um slap.
Ka lympung Super Cup bad Indian Women’s League (IWL) ki dei ki lympung ba la pynlong ha u bnai Ïaïong bad Jymmang mynta u snem, hynrei na ka liang jong ka All India Football Federation (AIFF) ha ka sngi Balang ka la ong ba kan pyrshang ban nym pynlong ïa kine ki lympung ha kitei ar tylli ki bnai ha ki por ban wan namar ka jingshit kyrang ka suiñ bneng.
Ka lympung Super Cup, ka dei kaba lympung ïakhun hapdeng ki club ka I-League bad Indian Super League, kaba la pynlong ha Kerala naduh ka 3 tarik Ïaïong haduh 25 tarik katba ka lympung IWL kaba dang ïaid shakhmat mynta, ka la sdang ha ka 26 tarik Ïaïong ha Ahmedabad.
“Mynta u bnai, kata hadien ba kut jong kane ka lympung ïalehkai ki kynthei, ka lympung ïalehkai phutbol kan sa kut noh.
Kan dei ka kamram jong ngi ba kumno ban pyrkhat khamtam halor ka jinglong ka suiñ bneng ha ka ri ka jong ngi, kumta ngi hap ban kiar na kaba pynlong ïa kine ki lympung ha u bnai Ïaïong bad Jymmang," la ong u President ka AIFF u Kalyan Chaubey.
“Ngim kwah ba ki nongïalehkai ki jong ngi kin mad jingeh bad shem shitom ha kum kine ki bnai ba shit kyrang ka suiñ bneng," la ong sa uwei na ki dkhot ka AIFF da kaba bynrap ba kiba bun ki tarik ban poi ki lympung shaduh u bnai Jymmang ka la wan hadien ka jingshah ktah na ka khlam Covid-19.
U Kalyan Chaubey u la ong haduh ba kut jong ka lympung South Asian Football Federation Cup (ka ban long hapdeng ka 21 tarik Jylliew haduh 4 tarik Naitung) ha Bengaluru, ka kynhun ka Ri kan hap ban ïalehkai haduh 10 haduh 12 tylli ki jingïalehkai.
U la ong ba ka India ka kyrmen ruh ban shah khot sngewbha ban ïalehkai ha ka lympung Merdeka Cup ha Malaysia, ka ban pynlong mynta u snem ha u bnai Risaw, bad kumjuh ruh ha ka lympung Kings Cup ha Thailand, ka ban plie lad ïa ka India ban ïoh ïalehkai bun tylli ki jingïa-lehkai kum ka jingpyn-khreh na ka bynta ka Asian Cup ka ban long ha Doha ha u Kyllalyngkot, 2024.
“Ngi dang pyrshang ban ïoh ban ai kham bun tylli ki jingïalehkai na ka bynta kane ka kynhun ïalehkai ka Ri, khnang ba kum ki rangïalehkai kin kham lah ban pyntbit bha ïalade bad ruh kumno ban ïa sngewthuh jingmut lang hapdeng ki para nongïalehkai haba ki don hapoh ka madan namar ka jingduna palat ki jingïalehkai ka pynduhlad ba kin ïasngewthuh para nongïalehkai," u la ong.
U President ka France, u Emmanuel Macron ha ki khyndiat Sngi ba la leit, u la pynbna ba ka France ka plie ia ka jingkhang naka bynta ki shipai liengsuiñ ka Ukraine, kiba donkam ban pyntbit ialade ba kin leit ban iasnoh kti lang bad ka France khnang ba kin ioh jingpyntbit naka bynta ka jingiakhun thma jong ki pyrshah ia ka Russia ha ki sngi ban wan.
U Macron u la kren ia kane hadien ka sngi ka jingleit jurip jong u President ka Ukraine- u Volodymyr Zelensky sha Paris ha ka sien jurip kaba 2 sha France naduh ba khie ka thma Russia bad Ukraine.
Kumta, u la ong ba ka France ka pdiang sngewbha ia ki shipai ka Ukraine ba kin leit ban iasnoh kti lang bad ban pyntbit ialade hapoh France ha ryngkat bad kiwei de ki ri ka Europe kiba kwah ban ïashim bynta lang bad u la ong ruh ba katei ka ‘training’ kan long shen ha kine ki sngi ki ban wan hi.
Ha kine ki por jong ngi mynta, ka kam jngoh kai pyrthei ka long kawei na ki kam kiba baroh ngi ia kren ia khana bha harum haneng.
Kumba 30snem mynshuwa kam ju kham don koit ka jingia shim khia bad pyrkhat haba ngi ioh ne ia kynduh ia ki briew na shilliang duriaw ne na ri thor kiba wankai ban da ia ong eh kiba wan jngoh kai pyrthei.
Hynrei ngi shu ialap khana tang kum ka jingwan poi jong ki, kumba ki don la ka kam ban leh ne wan iakynduh iano iano re kiba ki donkam.
Khamtam lei lei ha ki nongkyndong ym juh kham tip hi ban ong ia ki Tourist la shu ong beit u dkhar ne u phareng.
Hynrei mynta kam long shuh kumta.
Bad ka jingiohi mynta pat ka pher bylybak na ki por ba mynshwa namar ka jingroi ka jingtip ha ka juk phah lad pathai khubor (Information Technology) la jan baroh ngi iohi ia kane ka jingwan poi ki nongjngoh kai pyrthei sha kane ka ri bad ka jylla bad ki thain jong ngi kum kawei na ki lad ba kongsan ban kamai kajih, bad ban ia pli mar kylliang ia ka jingtip shaphang ka Mei mariang,ka jingdon ki dieng ki siej ki jingthung jingtep,ki mrad ki mreng,ki lum ki wah, ki dustur ki riti bad wat ia ka culture khamtam eh, nalor ki jingngeit niam, ki jait kam ba iatrei ia ktah bad ki jingpynmih da ki kam ba ngi trei la ha ka rep ka riang ne jingtrei kti, bad kumta ter ter.
Bad wat ia ka history ka ri bad ki nongshong shnong jong ka.
Kumta ha kine ki por mynta ka kam jngoh kai pyrthei (Tourism) ka dei kawei na ki kam ba kongsan jong ka ri shi tyllup ka pyrthei  bad ym don ruh kawei ka ri la kaba ka kam jngoh kai pyrthei la leh lyndet ne ym khein kor.
Hynrei baroh hi ki shim khia iaka ban iai pynbha na ka por sha ka por.
Ka Tourism ka long kawei ruh ka jingplie lad ban kyntiew ia ka ioh ka kot jong ki ri bad ki jylla bad ruh ka long kawei na ki lad ai kam ai jam ia ki nongshong shnong naduh ki nongrep, ki nongshna tiar kti, ki nongseng hotel ne ing basa, ki nongbuh resort, ki nongseng dukan, ki nongbuh dukan sha ne restaurant, ki nongniah kali ki nongñiah lieng bad kiwei kiwei de na ki jait kam bapher bapher ba man ka sngi.
Ha kine ki sngi ngi iohi iohsngew ruh ia ka jingshim khia da ki bor synshar ri ha man la ki ri, ba la kynthup ia kane ka kam jngoh kai pyrthei da ka sorkar da kaba pynmih ia ka tnat treikam kum ka Ministry of Tourism, Department of Tourism bad ki agencies bapher bapher ban pyntyllun ia ki jingdonkam kiba ia dei bad ka kam jngoh kai ne shangkai pyrthei.
Kumta kane ka kam jngoh kai pyrthei ka la nang iar na kawei ka snem sha kawei pat katkum ka jinglah pyntrei kam ia ki schemes ne project bapher bapher ha ka jing-iadei bad ka jingpynbiang ia ki jingdonkam bad angnud jong ki nongjngoh kai pyrthei (Tourists).
Bad kane ka wanrah shibun ka revenue ia ka sorkar jylla bad ia ka sorkar kmie ruh kumjuh.
Hynrei kaei pat kaba donkam eh na ka bynta ka jingroi jong kane ka kam jngoh kai pyrthei, ka long tang ba ka jingsuk (peace) bad ka jingbym don ki jingiakhih ne pynthud (transquitly) ia ka jinglong jingim ba iaid beit ryntih ha ka ri bad ka jylla.
Hangne ha ri India jongngi ruh ka kam jngoh kai pyrthei ka long kaba khraw bad kiew sted bha namar ka jinglong jong ngi ruh ka kam jngoh kai pyrthei ka long kaba khraw bad kiew sted bha namar ka jinglong bapher bad ka jingdon ba bun jait jong kiei kiei kiba don ha kane ka Sub – Continent kum ki jaka ba shit eh, ki jaka ba khriat eh, ki jaka ba jur slap tam bad ki jaka ba tyrkhong bha kum ki ri shyiap ki jaka ba seisoh tam bad ki jaka ba shrah tam, bad kiwei kiwei.
Nalor kata don sa ki jingtei nam naduh kulong kumah kiba itynnat, kiba pawnam bad pyniap ngiah ia ki nongiohi.
Nalor kata ka jingdon ki jait briew bapher bapher ha la ki culture, ki ktien ba kren, ki jingngeit niam bad hala ka rukom im bad jait kam bapher bapher.
Nangta kane ka Sub – Continent ka don ha ki lum bah, ki lum rit, ki wah bah ki wah rit ki them bad ki lyhuh nalor ki jingthung bapher bapher, ki mrad ki mreng kiba bun jait bad kiba kham don don kum ki ‘La Khyrwang ne Bengal Tiger, u Kyndad shireng (One Horned Rhino), u Klew bad kiwei kiwei ruh.
Haba ngi phai kyrpang sha la ka jong ka jylla Meghalaya ngi shem lang ba kane ka kam jngoh kai pyrthei ka long kaba i don jingkyrmen bha namar ba ki jylla ba marjan jong ngi kum ka Sikkim, Assam bad West Bengal ki la nang kham kiew kham kiew ha kane ka liang bad kam long shuh kaba eh ia ki Tourist (Foreigned lane Domestic) ban poi sha kane ka jylla jong ngi.
Bad ba la long na ka jingbna niam ia ka jingitynnad ki lum ki wah ba itynnad bad ithiang ban peit, bad ki wah duid ki kshaid nalor ki jingthung ba bun rukom kiba long na ki ruh kham niar eh ban shem ha sla pyrthei.
Bad haba ngi phai kyrpang ia ka thain lajong ka thain Sohra, Mawsynram, Pynursla kiba long ka ri shong pdeng ha kjat ki lum khasi, kane ka thain ka iakynduh haduh ri thor Sylhet jong ka ri Bangladesh.
Kumta ngi lah ban ong ruh ia ka, ka thain Riwar wat la ha ki bynta ka shnong Sohra, Mawsynram, Laitlyngkot bad Pynursla ki don ka jingiapher katto katne la ha ka jinglong ka suiñ bneng, jingshet jingkhriat ka jingmih ki jingthung jingtep kiba na kiba ju don ha ri War, ki kham niar ban iohi bad iapher ruh ha kiba bun kiwei pat ki jait jingthung kum ki dieng ki siej, ki syntiew ki skud, bad kumta ter ter.
U Babu Soso tham,u Myllung ba donnam ka ri Khasi Jaintia ha kawei na ki poitri ba pawnam jong u shisien u lah rwai kumne :-Ngan leit sha Sohra ban kiew ia ki lum,Ka ri u Tiew sohkhah, u Tiew pawing lum.
Ka ri jong ka Simpieng, ka ri u Kaitor,Ka ri ka jingshynrang ka ri ka akor.
Kumta ngi sngewthuh shai ba kane ka thain ka don shibun ki jingkyrkhu ba ka Mei mariang ka kdup, kiba u Trai Kynrad hi u la buh.
Ki iew kiba ju long shisien shitaiew ha Sohra, Mawsynram bad Pynursla ki long ki iew kiba bun ki mar la ki long ki tiar shna kti ne ki mar rep ruh ki kham bun kiba wanrah na Ri War.
Ka jingpynmih ka thain ki iaid iew bha ym tang hala ka ri hynrei shabar jylla ruh don ka jingdawa kaba khraw.
Kumta ka khring ia ki briew na kylleng ka ri ban tip bad ban iohi da la ki khmat ban iohi ia kum kine ki jait mar khaii, khamtam u synsar, Sla tyrpad, u Kwai, u tympew, u sohniatra nalor kiwei kiwei ki soh, ka Umngap ki mar poh khyndew kiba long kordor shibun bad katto katne ki mar shna kti ku ki wait ki tari, ki mohkhiew, ki knup ki trap, ki khoh ki star, bad ki kriah shken bad thri.
Ryngkat bad ka jingkhring eh ka jinglong ba itynnad jong ka Mei mariang ka jaka puta ba dap da ki lum bad ki them, ki lyhuh ba itieng bad kiei kiei kiba don sawdong jong ki ka pyniapngiah ia ki nongwan jngoh pyrthei ha baroh ki saw aiom.
Bad namar ka jinglong ba kham kyrpang ka mariang la jan baroh ki shnong kane ka thain ki don ha kata ka kyrdan ba ki Tourist kim sngew lah ban leit phai iing khlem da ioh iuhkjat kum ha Sohra, Mawsynram Nongtrei, Lawbah, Mawsmai, Nongthymmai, Laitkynsew, Nongriat, Tyrna Kutmadan thangkarang, Laittyrwa Sohkhni, Laitduh, Mawlynnong bad kiwei kiwei dei ki shnong.
Bad ha kine ki sngi lei lei bun bah ki tourist ki kwah ban poi lut sha ki shnong kane ka thain hynrei namar ka jingbym biang eh ki surok kiba bha ka la long ka jingeh ia ki khambun ia ki.
Bad namar ka jinglong ba itynnad bad ba pyngngad ba ithiang jong ka mei ma-riang lajan baroh ki shnong jong kane ka thain ki don ha ka kyrdan ba ki tourist ki sngew bynnud ban leit phai iing khlem da ioh iuh kjat.
Bad ka long ruh kaba pynsah lyngngoh wat ia ngi ki trai shnong kumno ba ki kpa tymmen bad kmie tymmen jong ngi ki wan thaw shnong ha kine ki lum baieit jong-ngi.
Ngi iohi  ba don ki shnong kiba kham heh duh kum ka Sohra, Mawsynram, bad Pynursla la seng shnong ia ki ha kliar ki sharing lum banoh arsut sha rithor bad ba u slap u jur  bha ha kine ki jaka namar ka jingiatyngkhih ki lyer kit slap na ki duriaw ha ka por lyiur.
Bad ngi iohi ba kaba kham bun na ki shnong rit ki ieng kynshreng ha kliar jong ki lum katba ki jaka rep pat ki long sha ki them bad ki ranab lum, kum ka Laitkynsew, Mawsmai, Nongthymmai,Thangkarang, Lait Tyra, Mawmluh, Kutmadan, nongjri, Umñiuh Tmar, Mawkliaw, tangmang, nongla, Skutia, Ladpyngud, Khlieh – umlang, Mawblang nalor kiwei kiwei ruh de.
Kine ki shnong ki long kiba pyngngad wat ha ki aiom shit ki long ki jaka kiba ki briew ki sngew khiah krad bha ia ka ban don ha ki ba bun kine ki jaka namar ka erbatemon batesi, kam juh kut ia ka ban beh hir hir la mynmiet ne mynsngi.
Kumta ka jinglong Ka Suiñbneng ka pher bak – ly- bak na ki jaka madan ha khap ri thor.
Nalor nangta kiwei pat ki shnong ki don ha ki ranab lum bad kine ruh ki long kiba pyngngad shibun kum ka Wahlakiar, Mawsahew, Nongsteng, Ku Nongrim, Mot Wahlong sohbar lad sohbar shnong ka War, Tyrna Umwai, Mawlong, Nongriat, Umsohphie, Nongthymmai, Ranndait,Rangud, Mawsynei, Lyngngar, Mawlatang, Sohsorat nalor kiwei kiwei ki shnong rit.
Katba kiwei pat ki jait shnong kiba la seng ia ki hajan ki wah kum ka Laitiam, Sohkhmih, Mawphu, Umblai, Nongwar, Mustoh, Disong, Sohlab, Laikher, Jasir, Umkhabaw, Dalia nalor kiwie kiwei pat ki shnong rit watla ki long ki jaka ba kham them pynban ka jingdon ki wah bah ka wanrah ia ka jingsngew pyngngad, bad lait na ka shit jyngoh.
Kumta dei namar kane ka daw ba ki briew jong ngi ki kham khiah krad ban ia kito kiba don ha ki ri thor.
Shuh shuh ngim dei ban klet pat ba ka Sohra bad ka thain hi baroh kawei ka dei ka jaka kaba ym tang ki tourist ki tip hynrei ka pyrthei hi baroh kawei ka tip ia ka nam jong ka namar u slap u ba jur tam ha ka pyrthei ha man la ki aiom slap.
Kumjuh ruh ka long ia ka Mawsynram bad Nohron kiba juh ioh ia ka record namar ka jingjur eh u slap.
Te kumta kane ka ktik bha ia ki briew na kylleng ka pyrthei ban ioh wan khmih hi dalade ia kane ka jinglong kyrpang ka Mei mariang bad ba ia ka ain Mariang la buh beit buh ryntih da U Trai Nongbuh Nongthaw.
Kawei pat ka Matti ba phylla kiba ka thaiñ ka don lyngba ki matti ki longshwa manshuwa ki long ki jingkieng diengjri.
Don na ki kiba dei jingkieng na shilliang sha shilliang ka wah kiwei pat ki long ban kiew bad ban hiar ia ki riat, kum ka jingkieng diengjri ha Nongriat, Mawlynnong bad Wahjain shnong ka war bad ha ki katto katne kiwei pat ki jaka.
Shuh shuh, ka jingdon ki Mawshyireng, Mawbynna bad kor shongthait, kum ha Mawsmai, Sohbar, Sohra bad ha ki katto katne kiwei pat ki shnong, ka pynlong ia ki nongpeit kai ban kren shaphang ka buti ne ka bor ki longshuwa jong ngi.
Ka thain ka don ruh ki krem pubon ba itynnad bad iphylla ia ka jinglong ka mei -remew kum ha Sohra, Mawsmai, Mawmluh Wahlong,Sohbar,Nongjri bad Mawsynram.
Ha Mawsynram ka krem Mawjymbuin, ka long kaba donnam bha nalor ka kren puri kaba dei ka kren (San Stone) Mawshyiap ba jrong tam ha ka pyrthei.
Hynrei ngim lah ruh ban iaid lait ia ka ban tip ia ka jinglong ba kham niar ban shem ia ki nongshong shnong ka shnong Mawlynnong, kiba la lah ban pynkiew kyrdan ia la ka shnong kum ka shnong bakhuid tam ha dewbah Asia.
Kane ka wan long namar ka jinglong tynrai ba lehkhuid hi jong ki bad kumta ka wanrah ka burom ia ka shnong.
Hynrei naduh ba ka programme “Swacch Bharat" ka sorkar kmie ka la treikam bha ha ka ri jong ngi, ngi iohi la janbaroh ki shnong ki la ia beh lang shata, ban ioh ia ka jingkhuid bad suba ha la ki shnong ki shnong.
Kum ha Mawkisyiem, Thangkharang, Sohsarta, Mawblang, Mawsmai, Nongthymmai, Laitduh bad kiwei  kiwei ruh ki shnong rit.
Te mynta pat to ngin ia peit ia ki jingshisha katto katne ia kiba la kdew ha ki paragraphs ba shakhmat.
Hadien ba ka Sorkar British lyngba ka East India Company, hapoh ka jingialam u Captain David Scott ka la jop thma ia ki Hima Khasi naduh u snem 1824 ter ter haduh 1831, ia ka ri lum Khasi – Jaintia baroh kawei la pyniasoh sha ka Hima Bilat (British Empire) kata ha ka Eastern Bengal and Assam Province da kaba pynlong ka Cossyah & Jynteah Hills District bad la jied ruh ia Cherrapunjee (Sohra), ka Civil Station.
Bad namar ka jinglong ba palat liam ka Saitsohpen la ha ka suinbneng, ka scenery bad ka jinglong pham madan (table land) ia ka (site) jaka ban shna ia ka ophis sorkar la jied ha Kyntursniang, mynta ka Saitsohpen.
Bad hadien ba la tei ia ki katto katne ki ophis Sorkar bad ki iingsah jong ki nalor ka Circuit House bad Police Station (kaba nyngkong eh ha Northeast India), ka sorkar dohlieh ka la phah ia la ki briew (government officials) ban tur kylleng ka ri Khasi – Jaintia ban wad bniah ia ka jinglong ki lum Khasi – Jaintia bad kiei kiei kiba don ha ki,khamtam ban tip ia ki briew kiba shong ha ki, ia ka rukom im jong ki, ki riti – dustur, ka bam ka dih, bad ka rukom im bad ka jingtrei jingktah jong ki.
Kumta ha ka report sorkar kaba la pynmih ha ki bynta ba hapdeng ka spah snem ba khatkhyndai ka batai kumne harum shaphang ka Geographical Description ka ri jong ngi.
“………….
The general appearance of these table lands is that of undulating down.
They are covered with short grass but destitute both of the forest and of high jungle with one ore other of which waste land in Assam is almost invariably covered.
Here and there are to be seen clumps of oaks and pines.
The hills are broken up with gorges and smiling valleys and the scenery is not that unlike that found in England.
A considerable numbers of rivers rise in the hills but are of little importance as a mease of communications within the boundaries of the District.
The largest streams flowing towards the North are Kupli, Barapani, Umiam or Killing and Digru all of which fall either direct or though other channel into Kalang in Nowkong and Khri which is called the Kulsi in Kamrup.
To the South the best known rivers are Lubha, Bogapani and Kyrchiang or Jadukata which they flow through the plateau.
The larger rivers have cut for themselves deep gorges of great beauty whose precipitous sides are generally clothed with forests….
"Kane ka report ka batai shaphang kaba paw kyllum lang ia ka jinglong kine ki lum.
Ka long ba ki noh arsut.
La tap ia ki da ki phlang ba lyngkot hynrei kim kham don koit ha baroh ar ki lawbah bad lawsan.
Kawei ia kawei ha kaba ia ka dewshrah ha Assam la tap kumjuh.
Hangne hangtai la iohi ia ki lynbung ki dieng sohot bad diengkseh.
Ia ki lum la phiah da ki lhuh ba la them bad ba ka dur ki lum ki wah (scenery) kam long ym iasyriem kumba la shem ha England.
Ka wah ba kham heh ki pynlong ialade ki lhuh ba jylliew, kiba da itynnad katta katta ha kaba ia ki rud wah kiba jrong bad sharing bha bad ishyrkhei ban tur sha ki bad ia ki la tap da ki khlaw.
Ka jinglong ba bit ba biang ha ka jaka ka jingkloi ka leit ka wan bad ka jinglong ba pyngngad ka suin bneng ki rilum.
Wat lada ka sorkar phareng ka la pynlong ia ka Sohra (Cherrrapunjee) ka Civil Station ha kaba baroh ki kam sorkar la pyniaid lut nangne, hynrei namar ka jingjur eh u slap ha ki aiom slap, ka la pynlong ia ka sorkar ban ioh jaka kaba kham biang na ka bynta ban shna ia ki Sanatoria, ki jaka sah ki nongpang bad ruh ban buh ia ki len shipai.
Ka jingthmu ka sorkar ban buh ia ki Sanatoria ha ki rilum jong ngi kam da mut eh tang ia ki shipai ki swar hynrei na ka bynta ia baroh ki nong Bilat kiba don hangthie ha ki ri thor Surma jong ka Sylhet District namar ka jingkiew stet kaba jur bha jong ka jingwan buhai shnong jong ki dohlieh ym tang ban shu ia khaii hynrei ruh ban im kum ki kynrad ha Kathie ka rithor.
Kumta u Professor Oldham ia uba ka sorkar ka la phah jurip sha ka thain Nongjri, Umñiuh – Tmar, Pynursla bad Laitlyngkot, u la batai kumne :“The elevation of Laitlyngkot is 5073 feet above the sea, ther is a fine table land free from jungle, the soil is of fair quality for a hilly country, and climate which is far preferable to that of Cherrapunjee, being much less humid, is very healthy and apparently well suited to the European constitution at all seasons of the year.
Uwei u briew ïa u bym shym la lah ban ithuh u la phah ïa ka khubor byrngem pynïap lyngba ka Landline Number jong u Myntri ka sorkar kmie u Nitin Gadkari ha ka jaka sah jong u kaba don ha Motilal Nehru Road ha Delhi, la ïathuh ki pulit ha ka sngi Ba-ar.
Ïa katei ka khubor la ïoh ban pdiang da u nongtrei jong ka jaka treikam jong u Gadkari ha ka miet jong ka lah sngi U Blei.
Utei uba la phah ïa ka khubor um shym la batai bniah shaphang ïalade bad u la pynpaw ba u la kwah ban kren ïa u Myntri bad byrngem pynïap ïa u, la ïathuh u heh pulit.
“Utei uba la phone u la kren ha ka ktien Hindi bad ong, “Nga kwah ban kren ïa u Myntri bad nga kwah ban byrngem pynïap ïa u, bad u la pyllip noh ïa ka phone," u la ong.
Ka jaka treikam jong u Myntri ka la phah jingtip halor kane ka jingjia sha ki pulit jong ka Delhi ha kaba mynta ka dang ïai bteng ban pynlong ïa ka jingtohkit.
“La dep ban sngap bad bishar halor ki jingtip ba bniah.
Une uba la shah kynnoh u la phone ha ka Landline Number kumta mynta ka la don ka jingkhmih bniah ïa ka ‘number’ ba la pyndonkam da u runar.
Ka jingtohkit ha kaba ïadei bad kane ka dang ïai bteng," la bynrap sa uwei pat u heh pulit.
Kum ban shu pynkynmaw, la ong ba ka jaka treikam jong u Myntri kaba don ha Nagpur ka la ïohpdiang teng ïa kum kane ka khubor pyntriem la ar sien shwa ha une u snem.
Ka kynhun National Investigation Agency (NIA) ka la leit sha Nagpur ha ka 9 tarik, Jymmang na ka bynta ban pynlong ïa ka jingtohkit ha kaba ïadei bad ka jingjia.
Ïa kine ki Call la pynshisha ba la phone da uwei u runar uba la shah rai pynrem ha kaba ïadei bad ka kam pynïap briew jong u, u Jayesh Pujari ba la tip ruh da ka kyrteng kum u Kantha, u la shahkem na ka patok kaba don ha Belagavi, Karnataka, bad u la shah pynngat hapoh ka kyndon UAPA, la ïathuh ki pulit.
Ki la don kumba arngut ki lehnoh jong ka kynhun Hizb kiba la shahkem ha ki pulit jong ka Jammu & Kashmir ha ka sngi Ba-ar ha kaba ïadei bad ka jingjia jong ka jingpynïap ïa u Mirwaiz Farooq.
Kine ki arngut ki la shah kem 33 snem hadien ba ki la pynïap ïa u Mirwaiz Mohammad Farooq ha ka 21 tarik, Jymmang jong u snem 1990.
U Special DG CID Jammu and Kashmir u R R Swain u la ïathuh ha ki nongthoh khubor ba na ki san ngut kiba la shah kynnoh donkti  ha ka jingjia, saw ngut ki dang phet rieh.
Uwei na ki runar uba la lamkhmat halor ka jingjia bad uwei pat uba la shah kynnoh ïa kiba la tip kyrteng kum u Abdullah Bangaroo bad u Ab Rehman Shigan – ki la shah pynïap ha ka por ba la don ka jingïasiat.
Sa uwei pat uba la shah kynnoh ïa uba la tip kyrteng kum u Ayub Dhar u la shah rai pynrem ha ka TADA Court jong ka Jammu and Kashmir ha u snem 2010 bad ki la shah rai pynrem ha ka ïingbishar ba kin shong patok shirta jingim.
“Ki la don kumba saw ngut kiba la shah kynnoh kiba dang phet rieh na ki kti jong ka aiñ.
Uwei na ki nonglam khmat ha ka jingjia, Jammu and Kashmir ïa uba la tip kyrteng kum u Abdullah Bangaroo u la ïap ha ka jingïasiat bad ki pulit.
Sa uwei ruh uba la shah kynnoh donkti ïa uba la tip kyrteng kum u Ab Rehman Shigan u la shah pynïap ha ka jingïasiat bad ki pulit," u la ong ha ka jingïakren bad ki nongthoh khubor.
“U Javed Bhat ba la tip ruh da ka kyrteng kum u Azmat Khan bad u Zahoor Bhat ba la tip ruh da ka kyrteng kum u Bilal ki la lait phet na kti jong ki pulit.
U la dei u  Zahoor uba la sdang ïa ka kam hadien ba u la ïoh ban rung hapoh ka kamra thiah jong u Mirwaiz," u la ïathuh ha ki nongthoh khubor.
U la ong bad ka jingïoh kem ïa kine ki arngut kiba dang sah, “baroh ki la don san ngut kiba la shah ban ïalam hakhmat jong ka aiñ.
" Kine ki arngut kiba la shah kynnoh kin sa shah bishar bniah.
U Chairman jong ka All Jammu and Kashmir Awami Action Committee, u Mirwaiz Farooq u la shah pynïap ha ki lehnoh jong ka kynhun Hizb ha ka jaka sah jong u kaba don ha Nageen, Srinagar ha ka 21 tarik, Jymmang, 1990.
Ki shipai jong ka tnat Border Security Force ki la lap ïa u Heroin ba 15.5 kilo hadien ba ki la lap ïa kawei ka Drone kaba la her ha ki bynta jong ka ri na Pakistan ha ki bynta khappud ha Punjab hynnin ka sngi.
U heh shipai jong ka tnat BSF u la ong ba ki shipai ki la siat ïa kane ka Drone ha ka shnong Kakkar kaba don ha Amritsar distrik.
Ha ka por ba la pynlong ïa ka jingleit khmih bniah, la lap ïa ar tylli ki song kiba don ïa ka jingkhia kaba 15.5 kilo.
Kane ka jingïoh ban kurup ïa une u jingdih pynbuaid ka la long ha ka sngi ba la don ka jingïakynduh kaba kyrpang jong ki shipai BSF bad ki pulit jong ka Punjab, la ïathuh ki heh pulit ha Amritsar.
Ïa kane ka jingïalang la khot na ka bynta ban pynlong ha ka ban ïoh ban ïakren sani bha ha kaba ïadei bad ki jingbym shngaiñ jong ka jingwan her jong ki Drone ïa kiba la shah pyndonkam na ka bynta ban wan pynhap drok, ki tiar siat bad ki tiar pynbthei ha ki bynta khappud.
Ka Punjab ka la ïasam ïa ka bynta khappud kaba palat  500-km ha ki bynta ba shakhmat jong ka Pakistan ha kaba la pahara da ki shipai ka tnat BSF bad ki Drone bad ki Unmanned Aerial Vehicles (UAVs) ki la her sha ki bynta jong ka ri ha ryngkat u drok bad ki tiar siat ha kaba kane ka la long ka bynta kaba sngewkhia haduh katta katta na ka bynta ki kynhun ïada ri ha palat kine ki saw snem ba la leit.
Ka Art of Giving (AOG) ka dei kawei na ki saiñ pyrkhat kaba phai khmat na ka bynta ki lad ban kyntiew ïa ka jingkmen bad jingsuk ha ka pyrthei.
Ka sdang na ka seng pyrkhat jong man la u briew u ba wad ïa ka jingkmen bad ka jingsuk; hynrei lyngba ka jingtyllun jong ka por bad ka jingïabeh ïa ki jingdon jingem jong ka pyrthei, ki don ki por ba u bynriew u duh noh ïa ka na ki daw jong ka jingphai khmat sha ki kam ki kam kiba dei tang na ka bynta ka myntoi lade.
Ka AOG ka dei kawei na ki lad ki lynti kaba lah ban sop ban spaiñ ïa ki jingmong jong ka pyrthei – kaba lah ban pynsphriang ïa ka kyrwoh jong ka jingkyrmen na ka bynta ban pynïatylli ïa u paid bynriew ba un im suk im saiñ ha ka imlang sahlang.
Ka kam ai sngewbha ka dei kawei na ki jait kam ka ba kyrsoi na ka saiñ pyrkhat bad na ka jingthrang jong u briew ban ai ïa ki lad jingïarap sha kiwei pat ki briew khlem da khmih lynti ïa ka jingsiew kylliang.
Ka dei kawei na ki lad ki lynti kiba bha eh kaba lah ban wanrah ïa ka suk ka saiñ ha ka imlang sahlang bad ka jingïatylli ha man la uwei pa uwei u dkhot jong ka imlang ka sahlang.
Ka AOG ka la lah ban pynkup bor ïa kumba 2 million ngut ki nongshong shnong lyngba ka jinglah ban pynbiang ïa ki lad jingpule bad kiwei kiwei ki lad jingïarap kiba kyntiew ïa ka long rynnieng man rynnieng jong u briew.
Na ka liang u nongseng jong ka AOG, u Achyuta Samanta u la pyntip ba u la pynsdang ïa ki kam ai sngewbha naduh  ba u dang dap 5 snem ka rta, ha ka por ba um pat shym la don satia ïa kino kino ki lad kamai kajih.
U la ïathuh ba na ka jinglah jong u ban don bynta ha ki kam ai sngewbha bad ai jingïarap u la lah ban seng ïa ka “Art of Giving" ha ka 17 tarik u Jymmang, 2013 bad naduh utei u snem ka AOG ka la kylla long kum kawei na ki seng treimon sngewbha kaba trei na ka bynta ka bha ka miat jong uwei pa uwei u dkhot ka imlang sahlang – da kaba pynsngewthuh paidbah halor ka jingdonkam ban sumar bad khmih mar kylliang hapdeng ki dkhot jong ka imlang sahlang na ka bynta ban pynsaphriang ïa ka jingkmenm ka suk ka saiñ ha ka pyrthei.
Ka thong kaba hakhmat eh jong ka AOG kam shym la dei satia tang lyngba ki lad ai jingïarap da ka pisa ne da kino kino ki tiar ki tar kiba donkam ha ka jingim briew; hynrei kaba kham kongsan ka dei ka jingai mynsiem, ka jingpynshlur bad ka jingïarap markylliang ban pynsgewthuh halor bun tylli ki mat kiba ïadei bad ki jingïakhun ha ka jingim kaba man ka sngi – khamtam ha ka saiñ pyrkhat.
Ka AOG ha ki khyndiat snem kiba la dep ka la lah ban kiew kyrdan sha kawei na ki seng trei mon sngewbha ka ba trei na ka bynta ban kyntiew ïa ka jingsuk jingkmen, ka jingsngur mynsiem bad ka jingïarap mar kylliang ha ka imlang sahlang.
Ha ka pyrthei kaba dap bun da ka pang ka shitom bad ki jingeh kiba bun jait – ka AOG ka pynbiang ïa ka rynsan ban wanrah ïa ka jingïadei hapdeng kito kiba donkam ïa ki lad jingïarap bad kito kiba don ïa ka jingsliang ban pynbiang ïa ki lad jingïarap.
Ka AOG ka ai mynsiem ïa kito ki briew kiba don shisha ïa ka mynsiem sngewlem na ka bynta ki para marjan marpa jong ki ha ka imlang ka sahlang.
Bun na ki briew kiba don bynta ha ki kam ai jingïarap ki ïoh ruh ïa ka kmen ka sngewbha ha ka jingim ka jong ki ban ïohi ba kito kiba ki ïarap ki dap da ka jingsngewnguh kaba khraw.
Lyngba ki sienjam jong ka AOG, la ïathuh ba ki la don bun ki briew kiba la sdang ban phaikhmat ban pynsaphriang ïa ka kyrwoh jong ka jingsuk, jingkmen bad jingieit ha ka pyrthei.
Ha ki 9 snem kiba la leit noh, na ka liang ki dkhot jong ka AOG – ha ryngkat ki nongkit bok kit rwiang ki la rakhe ïa ka 17 tarik u Jymmang kum ka “International Day of Art of Giving" bad la rakhe ïa kaeti ka sngi halor ki mat kiba ïadei bad ka imlang ka sahlang, ka jingngeit ha ki kynja mynsiem, ka jingngeit kaba ïadei bad ka jinglong tylli ki paidbynriew bad ban pynïatylli ïa baroh 3 tylli kitei ki mat.
Hadien u 2017, la ïathuh ba ka jingdon jong ki dkhot ka AOG ki la kiew na ki hajar ngut sha ki million ngut kiba shim ruh ïa ki lad ki lynti kiba janai tam na ka bynta ban kyntiew ïa ka imlang ka sahlang.
Ïa ka AOG la thaw halor 3 tylli ki mat trei kam, kata, da ki riew paidbah, jong ki paidbah bad na ka bynta ki riew paidbah (by the public, of the public and for the public).
Ha u snem 2018, ka rynsan ‘Pyaar Bhara Pack’ ka la long kaba jop ha kaba la lah ban sam ïa haduh palat 20 million ki song sam sha kito kiba donkam ïa ki lad jingïarap.
Ha u 2019, ka rynsan ‘Bag of Happiness’ ka la lah ban pynïatylli ïa ki briew da kaba sam sngewbha ïa ki song jingïarap na ka bynta ki khynnah pule.
Ha u snem 2020 u ba dei u snem jong ka jingsaphriang ka jingpang COVID-19, ka AOG ka la lah ruh ban thaw da ka kynhun kaba la tip kyrteng kum ka “AOG Fights Corona" kaba la lah ban shim ïa ki sienjam ban pynbiang ïa ki lad jingïarap na ka bynta ki longïing kiba shah ktah ha katei ka jingpang.
Ha u snem 2021, ka AOG ka la pynsdang da ka rynsan kaba la ai kyrteng ka “My Mother My Hero" ha kaba ki dkhot bad ki nongkyrshan jong ka AOG ki la lah ban phah ïa ki kyrwoh jingai khublei kyrpang na ka bynta ki longkmie kiba dei ki nongsumar ïa ka ïing ka sem.
Shuh shuh ha u snem 2022, ka AOG ka la lah ruh ban pynsdang da ka rynsan “Hope, Happiness and Harmony" na ka bynta ban wanrah ïa ka jingïatylli hapdeng ki paid bynriew – ban ai jingkyrshan bad ïa ieit iwei ïa iwei.
Ha une u snem ba mynta, ka AOG kan pynsdang da ka rynsan kaba la tip kyrteng kum ka “Helping the Help".
Ha ryngkat 20 million ngut ki nongkyrshan bad 1.5 million ngut ki dkhot, ka AOG ka la nang roi nang roi katba dang ïai mih ki sngi.
Ka la lah ban pynïar ïa ki shnat trei kam jong ka ha palat 300 tylli ki jaka kiba don ha 120 tylli ki ri jong ka pyrthei, ha baroh ki jylla jong ka ri India bad ha baroh ki panchayat bad ki block jong ka Odisha.
Lyngba ki rynsan jong ka ‘social media’, ka AOG ka la lah ban pynkylla ïa bad kyntiew ki jingim jong palat 10 million ngut.
Man la ka sngi, ka AOG ka shim ïa ki sienjam kiba janai eh na ka bynta ban wanrah ïa ka jingbha ha ka pyrthei.
Ka AOG ka trei kam ha bun tylli ki lad kiba ïadei bad ka jingwanrah ïa ka suk ka saiñ bad ka roi ka par ha ka imlang sahlang – kynthup ïa ka jingpynbiang ïa ki lad jingïarap ha ki jingjia shah lynshop mariang, ka jingpyntrei ïa ki kam pynroi ha ki thaiñ kyndong, ka jingpynkup bor ïa ki riew kynthei, ka jingïada ïa ka mariang, ka jingpynlong ïa ki rynsan sumar bad kiwei kiwei ki lad jingïarap.
Ka Art of Giving kam dei ka lad treikam kaba dang thymmai; ka la don ha ka pyrthei da ki spah spah snem.
Lah ban shem ïa ka ha ki jingai jinghikai ba bha jong ki jait niam bapher bapher naduh ki por u mynbarim.
Ka jingrakhe ïa ka ‘International Day of Art of Giving’ ka dei shi bynta kum kawei na ki jingpynkynmaw ïa uwei pa uwei u briew ba u lah ban wanrah ïa ka jingkylla ha ka jingim jong uwei pat u briew lyngba ki lad ai jingïarap, ka jingieit bad ka jingsngewlem.
Ka Indo National Limited – ka kompani kaba la seng ha u snem 1972 da ka jingïatreilang hapdeng u P.Obul Reddy bad ka Matsushita Electric Industrial Co.
, Ltd.
of Japan ka la kylla long kawei na ki kompani kaba la bna nam ha kylleng ka ri India ha kaba ïadei bad ka jingpynmih ïa ki battery bapher bapher.
Ha u snem 1973, ïa ka karkhana kaba nyngkong eh jong ka INL la tei ha Nellore, Andhra Pradesh; bad na ka liang ka Nippo ka la lah ban pynmih paidbah ïa u mar u ba nyngkong eh jong ka ïa u ba la tip kyrteng kum u ‘Nippo Hyper’.
Naduh katei ka kynti, ka kompani ka la lah ban khring ïa ki nongthied nongpeit khamtam kito kiba dei na ki thaiñ nongkyndong.
Ha ki 50 snem kiba la leit noh, na ka liang ka Nippo ka la lah ruh ban pynmih sa ïa kiwei kiwei ki jait mar na ka bynta ban pynïar shuh shuh ïa ka kompani bad kumjuh ruh ban pynhun ïa ka jingdawa na ki nongthied nongpeit.
Ha kine ki sngi kiba mynta, ka kompani ka la lah ban pynmih ïa ki mar kiba laiphew jait la ka jong ha ka liang ki ‘battery’, ki kor tba jingshai (torch), ki kor pynïap kaiñ pyrjong (mosquito bat), ki kor Led bad kiwei kiwei ki kor ilektrik.
Ha ki khyndiat sngi kiba la lei noh, na ka liang ka INL ka la pyllait paidbah ruh ïa ka Nippo Brand Logo kaba thymmai – kaba dei shi bynta na ka jingrakhe ïa ka lyngkhuh dap 50 snem jong ka kompani.
Kat kum ka jingïathuh jong u Aditya Reddy – Joint Managing Director u la ïathuh ba une u snem u ba mynta u dei u snem ba ka kompani Nippo ka rakhe ïa ka lyngkhuh dap 50 snem bad na ka liang ka kompani ka la shim ïa ki sienjam ban phai khmat sha ka jingïaid lynti kaba thymmai bad kaba kham janai ha ka liang ka jinglah ban ai ïa ki lad jingshakri kiba paka na ka bynta ki nongthied nongpet kiba na kylleng ki bynta jong ka ri India.
Na ka liang u Mr.Dwaraknath Reddy, Managing Director ha ka jingai jingkren jong u, u la pyntip ba lyngba ka jingïaid lynti jong ka INL lyngba ki phew snem kiba la leit noh, u dap da ka jingkmen kaba khraw ba ka kompani ka la lah ban rakhe ïa ka lyngkhuh dap 50 snem.
U la pynpaw ba na ka liang ka jong u, u don ïa ka jingkyrmen kaba khraw ba ka Nippo kan lah shuh shuh ban kiew sha ki kyrdan kiba kham shajrong.
Ka Hynñiewtrep Youths’ Council (HYC) kan sa shong jingïalang kyrkieh ïa ka Central Executive Committee (CEC) ban ïakren halor ka jingleit ai jingkyrshan ka UDP bad PDF ïa ka NPP bad BJP ban thaw ïa ka sorkar kaba thymmai.
Haba ïakren bad u Bah Robertjune Kharjahrin uba dei President, u la ong ba ka seng kan sa shong kyrkieh ïa ka CEC lashai ka sngi ha shlem treikam ha Shillong ban ïakren halor ka jingleit kyrshan ka UDP bad PDF ïa ka NPP bad BJP.Kum ban shu pynkynmaw, ka HYC ka la thang tyngshop jong ar ngut ki MLA ka HSPDP; kawei ha ka dur u Bah Shakliar Warjri uba mihkhmat na Mawthadraishan bad u Bah Methodius Dkhar na Mawshynrut namar ka jingleit ai jingkyrshan ïa ka NPP bad BJP kaba la long ha ka 4 tarik mynta u bnai ha Motphran.
Haba ka jingdawa ka dang ïaid haduh ka step Sngi U Blei ban wanlam biang ïa kine 2 ngut ki MLA HSPDP ban wan kyrshan ïa ka UDP ban long Myntri Rangbah ka jylla da u Bah Metbah Lyngdoh, hynrei ha ka por janmiet jong ka Sngi U Blei pat kine ki ar tylli ki seng riewlum ki la leit ban ai jingkyrshan ïa ka seng NPP bad BJP.Kum ban shu pynkynmaw, ka UDP ka dei ka seng ban lamkhmat ïa ka sorkar ki seng riewlum ba kyrshan lang da ka VPP, PDF, TMC, Congress bad HSPDP, hynrei namar bym sngewtikna ïa ka jingdon briew ka la leit ai jingkyrshan noh ïa ka NPP bad BJP.Ka Alia Bhatt, Ranveer Singh hadien jong ka Rocky Aur Rani Ki Prem Kahani, kin sa iakynduh biang ban ak ha kawei na ki phlim thymmai jong u Bhansali ha kaba ka kyrteng jong kane ka phlim ka dei ka Baiju Bawra.
Hadien jong ka Gully Boy kaba la ioh jingiaroh na kiba bun ki nongpeitkai bad ha kajuh ka por iohpdiang bun tylli ki khusnam ha ki snem ba la leit kine arngut ki la iakynduh biang ha u 2022 da kaba ak ha ka Rocky Aur Rani Ki Prem Kahani bad mynta pat la  pynbna ba kin sa ak ruh ha ka  Baiju Bawra.
Kawei na ki lad pathai khubor jong ka Bollywood ka iathuh ba kine arngut kin sdang ban leit ak ia kane ka phlim naduh ki bnai ba pdeng mynta u snem bad u Bhansali naduh ka sien nyngkong ba ula thmu ban shna ia katei ka phlim ula don hapoh ka jingmut jingpyrkhat ban pynak beit da ka Alia bad u Ranveer.
U Bhansali ula dep lypa ban pynkhreh ia ka khana jong kane ka phlim la kumba arsnem tam mynta bad dei mynta u snem ba ula pynbna ban leit ring noh ia ka ha ki bnai lyiur.
Ki don ruh ki khubor kiba iathuh ba u Bhansali u lah ban leit ring ia ka ha u bnai Jylliew lane Nai tung.
Kumba katto katne ki bynta jong kane ka phlim yn ring ha Mumbai bad ia kiwei kiwei pat ki bynta ym pat shim la iathuh shano ban leit ring.
Ka Alia kala ak nyng kong eh ia ka phlim u Bhansali ha ka  Gangubai Kathiawadi bad u Ranveer pat ula ak ha ka Ram-Leela, Bajirao Mastani bad Padmaavat.
U Bhansali myna u dang pynkhreh ban pynmih noh ia ka  ‘Heera mandi’ kaba long kawei na ki Web Series.
Ka Deepika Padukone hadien ba ka la shah jied ban long kawei na ki nongsam khusnam ha ka Oscars, la ioh khubor ruh ba kane ka puron ka la shah thung ha ka taiew ba la leit kum ka nongrah ktien jong ka Qatar Airways bad kane ka khubor ka la pynheh mynsiem shi katdei eh ia ki nong kyrshan jong kane ka puron ki bym shim poi pyrkhat ne khmih lynti ia kane.
Ka Deepika kaba la shah thung kum ka nong rah ktien ka Louis Vuitton bad kiwei kiwei ki kompani ba paw jong ka pyrthei mynta ka la shah thung ruh kum ka nong rah ktien ka Qatar Airways kawei ka ki kad liengsuiñ kaba la ioh jing iaroh na kiba bun ki nongshong liengsuiñ halor ka jinglah jong ka ban pynbiang ia ki jingdonkam jong ki briew bad kiwei kiwei.
Ka jingshah thung ka Deepika kum ka nongrah ktien jong ka Qatar Air ways ka long ka burom bakhraw ia kane ka puron bad kumjuh ruh ia ka ri India hi baroh kawei.
Ka Deepika hadien ba ka la shah pynkhamti kum ka nongrah ktien ka Qatar Airways ka la kren halor ka jingkwah jong ka ban wad ki lad ki lynti kumno ban nang kham khring shuh shuh ia ki nongshong shnong jong ki ri ka pyrthei ban leit ban wad daw katei ka kad liengsuiñ.
Ym pat ju don kano kano ka puron ka Bolly ood ka ban shah thung kum ka nongrah ktien ka Qatar Airways bad tang ka Deepika hi marwei bad kane ka la pynlong ia kiwei kiwei ki khlur ak phlim ban kwah ban long lem kum ki nongrah ktien jong ka hadien habud.
U hehduh ka Qatar Airways Group u Mr Akbar Al Baker, ula pynpaw ka jingsngewkmen bakhraw ban pynbna ia ka kyrteng ka Deepika kum ka nongrah ktien bad nongpynbna jong ka Qatar Airways bad pdiang sngewbha ruh ia ka.
Ha ka jingiakren u Akbar bad ki lad pathai khubor ka daw ba la jied da ka Deepika kum ka nongrah ktien ka dei namar ba ka long kaba biang bha na ka bynta kane.
Ka SRM Global Hospitals ha ki khyndiat sngi kiba la leit noh ka la pynbna ïa ka jingplie paidbah ïa ka Institute of Gastro and Liver Sciences.
Ka thong kaba hakhmat eh ba la plie paidbah ïa katei ka jaka pule bad sumar ka dei na ka bynta ban kyntiew ïa ki lad jingsumar kiba bniah na ka bynta ki briew kiba don ïa ki jingpang tor bad kiwei kiwei ki jait jingpang.
Na ka liang u Dr P Sathyanarayanan – President jong ka SRM Global Hospitals u la pynpaw ïa ka jingkmen ba la lah ban plie paidbah ïa katei ka jaka sumar bad pyntip shuh shuh ba katei ka dei shi bynta na ki sienjam jong ka SRM ban pynjanai bad kyntiew shuh shuh ïa ki lad ai jingshakri ha ka liang ka sumar sukher sha ki paidbah nongshong shnong.
U Dr Joy Verghese, Liver Transplant Specialist u la pyntip ba ka SRM Hospitals ka dei kawei na ki jaka sumar kaba la pawkhmat bha ha ka liang ka jinglah jong ka ban pynbiang ïa ki lad jingsumar kiba janai na ka bynta ki nongpang kiba don ïa ki jait jingpang kiba bun jait.
U la ïathuh shuh shuh ba da ka jinglah ban plie paidbah sa ïa katei ka jaka sumar kaba thymmai, ka hospital kan lah shuh shuh ban ai ïa ki lad jingshakri kiba kham janai na ka bynta ki nongpang kiba don ïa ki jingpang tor bad ki jingpang dap lyer.
U la ïathuh shuh shuh ba lyngba katei ka jaka sumar, ki nongpang kiba wan na ki longïing kiba duna ha ka liang ka ïoh ka kot kin lah ban ïoh ïa ki lad jingsumar kumba long lem kiwei.
Na ka liang  u Dr Verghese u la pyntip ba ki lad ai jingsumar kiba thymmai kiba ka jaka sumar kan lah ba pynbiang ki kynthup ïa ka ‘Diagnostic & Therapeutic upper GI Endoscopy’, ‘Biliary Plastic Stent Placement and SEMS Placement’, ‘Diagnostic and Therapeutic Lower GI Endoscopy’ bad kiwei kiwei.
Na ka liang u Dr Verghese u la pyntip shuh shuh ba ma u lem bad ka kynhun jong u kin noh synniang ruh na ka bynta ban thaw ïa kawei ka kynhun kaba paka ka ban lah ban ai ïa ki lad jingsumar kiba bha tam na ka bynta ki jingpang tor, ‘gastroenterology’, ‘intensive & emergency liver bad gastro care’, ‘transplant modalities’ bad kiwei kiwei.
U Dr Rajesh, Faculty (Gastroentrology), SRM Medical College Hospital & Research Centre ha ka jingai jingkren jong u, u la ïathuh ba ka jingpang tor ka dei kawei na ki jingpang kaba kham kynrei ha ka ri jong ngi.
U la ïathuh shuh shuh ba kiwei kiwei ki jait jingpang kiba la sdang ban kynrei ha ka ri ki kynthup ïa ka ‘Inflammatory Bowel Disease’, ‘Fatty Liver’, ‘Pancreatic Cancer’ bad ‘Colonic Cancer’.
U la pyntip ba na ka bynta ban sumar ïa kitei ki jait jingpang, donkam ban pynbiang ïa ki lad jingsumar kiba kat kum kane ka juk stad kaba mynta bad kumjuh ruh ban thaw da kawei ka jaka sumar kaba kyrpang.
Na ka linag u Dr VP Chandrasekhar, COO jong ka SRM Global Hospitals ha ka jingai jingkren jong u, u la pyntip ba kawei na ki lad ban ïada na ka jingpang tor ka long ban khmih bniah bad bud ïa ka rukom im kaba khuid ba suba – khamtam ha ka liang ka bam ka dih.
Kiwei kiwei ki ‘riew pawkhmat kiba la wan ban ïashim bynta ha katei ka sngi ki kynthup ïa u Dr Mythili, Additional Registrar, SRMIST bad kiwei kiwei.
Katkum ka khubor ba lah ioh lum, ka iathuh ba uwei na ki khlur ialehkai Kriket ba pawnam ka ri India u Hardik Pandya; u lah kylla long mynta uba dang khynnah tam eh napdeng ki nongialehkai Kriket ha ka pyrthei ban kynjoh sha ka 25 million  ngut ki nongbud (Followers) ha ka rynsan pathai (Instagram).
Shuh shuh ruh ha baroh shi lynter jong ki snem, u Hardik u lah paw kum uwei na ki nongialehkai ba don sap bha ha ka kam ialehkai kum uwei na ki nongshong shnong ka ri bad ka jingioh bun ka jong u mynta da ki nongbud bad kiba sngewtynnad ha ka ban iai bud ia u ka lah nang  iai pynskhem shuh shuh ia kata ka jingieid ba ki paidbah na kylleng ka pyrthei ki don ia ka bynta ha ka ban ieid bad shaniah tylli met bad mynsiem ha u.
Kaba kham sngewtynnad eh ka long ba u Hardik u lah ioh shibun  tam eh ki nongbud ia u ha ka tei ka rynsan pathai ka juk ba mynta ban ia kiwei pat ki khlur ialehkai pawnam tam ha ka pyrthei kum u Rafael Nadal, Roger Federer, Max Verstappen bad Erling Haaland.
Ka jinglong ba  iaineh skhem ka jong u bad ka jingiai iajan bad ka jingiai bud  ia u ha kylleng ka rynsan pahthai ka lah ai lad ruh ia ki paidbah nongkyrshan ki jong u ba kin ithuh bad tip ia u ha ki ar bynta la ka long ha ka kam ialehkai ne shabar jong ka  kam ialehkai ka jong u bad katei ka lah nang iai pynkhlain shuh shuh ia ka jingiadei kaba jan bad ki paidbah.
Watla u long u rangialehkai ba dang tang ha ka rta ba 29 snem, u long ruh u dkhot ba lah kham rim jong ka kynhun ialehkai ka ri bad u nongialehkai Kriket uba lah pynshisha ialade ia ka kam ialehkai ha ki jingialehkai bar-ri bad kumjuh ruh ha ka IPL.Na ka liang ki nongpyniaid jong ka lympung ialehkai Tennis ha ka ri USA kaba la tip kum ka ATP/WTA Indian Wells Masters, ki iathuh ba u nongialehkai napdeng ki shynrang uba bat mynta ia ka kyrdan ba 1 ha ka pyrthei u Novak Djokovic ka ri Serbia u lah weng noh ialade na ka ban shimbynta ha katei ka lympung.
Ka jingweng noh ka jong u na ka lympung ialehkai kam shym la dei than eh kata ka kam, hynrei ha ka jingshisha ka long ba utei u nongialehkai u lah shah khang na ka ban rung sha katei ka ri ban shimbynta ha ka lympung ialehkai; naba kat haduh mynta u dang iaisah tang ma u napdeng kiwei pat ki nongialehkai u bym pat shym la ai satia ia ka tika Covid-19, hynrei uba lah pynher pat da ka jingthoh sha ki bor pyniaid bahalor jong katei ka ri na ka bynta ba kin ai ka jingbit kaba kyrpang ia u ban  rung sha ka tei ka ri.
Kumba ka paw hi ka long ba katei ka lympung ialehkai jong ki shynrang bad kynthei kan sdang noh shen ha California Desert bad ia kaba yn sa bud pat da kawei ka lympung ialehkai ka pawnam ka Miami Open; ha kaba u Djokovic mynta u khmih lynti ba u u lah ban duh  ruh noh ia ka tei ka lympung ba hadien tad haduh ba ki bor pyniaid bahalor katei ka ri kin kylla noh ia ka jingthmu ha ka jingmut jingpyrkhat ka jong ki na ka bynta jong u.
Haduh mynta katei ka ri kam pat shym la shah ia kino kino ki briew ki bym pat ai ia ka injek ba kin rung sha ka ri, lem bad ka Transportation Security Administration  dangshen  ka lah pynpaw ba ka tei ka mat treikam ha ka ri kan ym kylla satia tad haduh mar shiteng jong u bnai Iaiong mynta u snem.
Kumta ha kaba iadei bad katei ka bynta jong ka jingweng noh u Djokovic na katei ka lympung ialehkai, ka khubor ba lah ioh lum ka iathuh ba ha ka jaka jong u un pynmih bujli noh da u Nikoloz Basilashvili.
Katba dang ha ka taiew ba lah dep na ka liang jong ki nongpyniaid ka US Tennis Association bad ka US Open ki pynsawa ia ka sur bajam ka jong ki ha kaba iadei bad ka jingai jingkyrshan ia ka jingkyrpad jong u Djokovic uba lah phah ia ka jingthoh sha ki nongpyniai bahalor katei ka ri ba kin shah ia u ba  un rung sha ka ri USA.Ka kynhun ïalehkai phutbol ka Jylla ka la wanphai sha la ïing ha ka Lah Sngi U Blei, hadien ba ka la lah ban ïalehkai bha ha ka Santosh Trophy kaba la kut ha ka sngi Saitjaiñ ha Riyadh kaba ha Saudi Arabia.
Kane ka long ka sien kaba nyngkong eh ba kane ka kynhun hapoh ka jingïalam u Khlaiñ Pyrkhat Syiemlieh ka la lah ban rung shaduh ka final.
Watla ka la shah rem ha ka jingïakhun final ha ka Karnataka da 3-2 kol, hynrei ki la wanphai sha la ïing kum ki khlur ïalehkai ba kynsai.
Ha kane ka jingwanphai sha la ïing la pdiang burom da ka Federation of Khasi Jaiñtia and Garo People (FKJGP), Khasi Students’ Union (KSU) bad ka Hynñiewtrep Youths’ Council (HYC) naduh Jorabat, Umsning, Mawïong bad kumjuh ha Mawlai Petrol Pump.
Ha ka jingïalang kaba lyngkot ba la long ha Mawlai Petrol Pump, la ïadon lang u Bah Erik Nongkynrih Assistant Secretary KSU Central Body, Bah James Hitler Mawphniang Assistant Secretary, Bah Raymond Kharjana Education Secretary, Bah Dundee C Khongsit President (FKJGP), Bah Khrawkupar Nongsiej Chief Organising Secretary (FKJGP) ha ryngkat lang ki nongkitkam ka KSU bad FKJGP.Haba ai jingkren ha kane ka sngi, u Bah Erik u la pynpaw ka jingsngewkmen ba ki rangïalehkai ka Jylla ki la lah ban ïalehkai bha ha ka Santosh Trophy naduh kaba sdang ka lympung ïaknieh (qualifying round), kumjuh ha ka wat ba khatduh (final round) bad wat haduh kaba kut.
“Haba nga peit ïa ka rukom ïalehkai ki rangïalehkai ka Jylla jong ngi ka la kiew irat shakhmat ha ka rukom ïalehkai.
Phim ïa duna shuh ha ka rukom ïalehkai bad kiwei pat ki jylla.
"“Ka jinglah ban poi shaduh ka final ka la long ka jingai mynsiem ïa kiwei pat ki khynnah ïalehkai kiba dangkhie dangsan jong ka jylla.
Nga kyntu ba phin dang ïai trei shitom bad shisien ka sngi phin sa lah ban kynjoh sha ka thong," u la bynrap.
Ha kawei pat ka liang u Bah Dundee u la ai jingïaroh ïa kane ka kynhun kaba la lah ban kynjoh sha ka thong.
“Kum ka jaitbynriew ka dei ban don ïa ka mynsiem ka jingïatylli lang kawei la ka long ha ka kam ïalehkai ne ha kano-kano ka bynta namar ka jingïatylli ka wanrah ka jingjop.
"Lah ban pynkynmaw ha katei ka jingïakhun Final kaba la long ha ka Sngi Saitjaiñ, ki rangïalehkai ka Jylla ki la ïalehkai bha naduh kaba sdang bad ruh ban pynpaw ïa la ki sap ïalehkai.
La sakhi ruh ïa kane ka jingïalehkai da ki paidbah ka Jylla lyngba ki Giant Screen kiba la pynïeng ha kylleng ka nongbah kumjuh ha ka thaiñ Ri Bhoi, West Khasi Hills bad ha kiwei ki jaka.
U rangïakura ka Jylla u Shanborlang Marbaniang u la ïakhaid biang sa shisien pat ha ka rynsan ïakura jong ka Professional Boxing ha Manipur.
Ha katei ka jingïakhun kaba la long ha ka sngi Saitjaiñ, kitei ar ngut ki la ïakhaid ha ka jingkamai dor-thong (point) kata da 48-48, 46-40, 48-48 ha ka kyrdan ïalehkai Super Fly Weight jong ka 50.802kg.
Lah ban pynkynmaw ba u Shanborlang u la ïakhaid ha ka rynsan ïakhun jong ka Marine Pro Boxing Promotion 2022 kaba la long ha Mumbai, hynrei u la khur jingjop pat ha ka Professional Boxing 2022 kaba la long ha Manipur.
Ïa kane ka rynsan ïakura la pynlong da ka Manipur Professional Boxing Council (MPBC) kaba hap hapoh ka jingkhmih da ka Indian Boxing Council (IBC), kaba la ïasoh sha ka World Boxing Council (WBC).
Kumba ka paw u Shanborlang u la long tang marwei u rangïakura ka Jylla uba la ïoh ïa ka lad ban mihkhmat na ka Meghalaya Professional Boxing Council (MPBC) kaba dang shu seng ha u snem ba la dep.
Ha kine ki sngi, ngi la ïohi ïa ka kynrum-kynram ha ka jingthaw ïa ka sorkar bathymmai hadien ba ki paidbah ka jylla ki la dep ban ai ïa la ka rai.
Ka jingbym ïoh palat 30 ngut ki MLA da kano-kano ka seng ha kane ka ilekshon, ka la pynsyrtok da kiba bun kynta ïa ka kam thaw sorkar hashwa ba kiei-kiei kin shai.
Mar ïa dep pynbna ïa ka risol, ka BJP khlem da pynslem ka la leit bran-bran sha u Conrad K Sangma ban pynpaw ïa ka jingkyrshan jong ki arngut ki MLA jong ka.
Hadien katto katne por, ki arngut ki MLA ka HSPDP na Mawthadraishan bad Mawshynrut ki la pynkhih win da kaba leit ai shithi jingkyrshan sha u Conrad, u nongïalam ka kynhun ki MLA ka NPP kaba la ïoh 26 ngut ki MLA.Nangta, wan mih sa ki MLA khlem seng, uwei na Rambrai-Jyrngam bad uwei na Baghmara, ban ai shithi ha u Conrad.
Hadien kata, bud sa ki arngut ki MLA ka PDF bad 11 ngut ki MLA ka UDP.Sbak, la skhem ka sem u Conrad bad u la pynbna noh ba kan mih da ka sorkar bathymmai ba la suit la shor kum u Meghalaya Democratic Alliance (MDA) II lane 2.0 kumba dei ka rukom ïakren halor ki Mobile Phone bad ki kor ki bor kiba donkam ban shah pynkiew man la ka por.
Mynta ka la shai ba ka MDA II ka don 45 ngut ki MLA katba sha ka Liang Pyrshah, yn don 14 ngut ki MLA.Ka MDA II kan jop suk ha ka ilekshon ban jied ïa u Lamphang bad kumjuh ruh ha ka jingïatynjuh bor.
Ym don shuh kano-kano ka wit ka wa ïa ka MDA II bad ïa u Conrad.
Ki paidbah ki dei ban ïa hun noh namar ki la ïoh da ka sorkar kaba ki la jied.
Balei ngi ong kumta namar ha ka MDA 1.0, ki seng kiba ïatreilang ki long ka NPP, BJP, UDP, HSPDP, PDF bad kiwei.
Kan pher aïu mynta ruh ha ka MDA 2.0? La jied katkum ka jingkwah bad ki MLA ki donkam ïa ki nombor kiba biang ban ïoh ïa ka sorkar kaba skhem.
Lada ïatreilang baroh ki seng kynthup ki MLA khlem seng, lait noh ka NPP bad BJP, ka jingdon paid kan long 31 la 28 ngut.
U nombor 31 u dei uba donkam tam namar ha ka ïingdorbar thawaiñ kaba don 60 ngut ki MLA, ka seng lane ka kynhun ka donkam palat 31 ngut ki dkhot ban thaw sorkar.
Ïa kano-kano ka sorkar, hap ban thaw da ka jingbun paid, ym da ka jingsngew shimet.
Ki MLA kin hap ban ïa peit shano ba kham bun hashwa ban shim rai.
Ki don kiba kwah da ka sorkar kaba khlem NPP bad BJP.Kata ruh la lah ban thaw lada baroh kitei ki 31 ngut ki la shim da ka rai rangbah ban ïalong lang kawei.
Hynrei barabor kam ju long kumta.
Ym baroh kiba skhem jingmut.
Ym baroh kiba shlur.
Ym baroh ki dei ki rangbah.
Ym baroh kiba don ka mynsiem jong ka jingïaishah.
Ki don kiba kwah lut mynta-mynta.
Ki don kiba rhah.
Ki don ki bym lah ban shim rai nalade bad hap ban shu pan jingmut na kiwei.
Ki don kiba synjor ha ka jingmut jingpyrkhat.
Baroh ngim ïa long kumjuh kam pher wat lada kata ka ktah ïa ka jingsngew jong kiwei.
Ngim dei ban da ïa kynnoh than ïano-ïano namar ka dei ka rai kaba la ai da ki paidbah kiba bun.
Haba ki pynjop duna ïa kiwei ki seng, ym lah ban shu ïa thaw sorkar jubor.
Lada leh jubor, kata ka sorkar ka lah ban shu khyllem noh khlem dei por.
Nalorkata, mano bym kwah ba ka BJP kan don lang ha kajuh ka sorkar haba ïa ka Sorkar Pdeng la ïalam da ka BJP? Ka jingsngew ka long ba lada don lang ka BJP ha kajuh ka sem, ka pisa bad kiwei ki lad jingïarap na ka Sorkar Pdeng kin tuid kham bun sha Meghalaya, hynrei lada don da kiwei pat ki seng, ka BJP ka lah ban ym ai bha ïa ka bhah ka bynta.
Hynrei kata ka dei tang ka jingpyrkhat biej.
Ki da don da ki kyndon ha ka Riti Synshar bad ha ka jingtreikam jong ka Sorkar Pdeng ba ka hap beit ban ai jingïarap sha baroh ki jylla.
Hooid, ki don beit ki khep ba ka Sorkar Pdeng ka pynkylla kam saiñpyrthei sa ïa ki skhim bad kata ka dei ka jinglong poh dor jong ki nongïalam Sorkar Pdeng ki bym burom shuh ïa ka Riti Synshar bad ki aiñ ki kanun.
Kumba ka long mynta, ki paidbah kin hap ban ïa pdiang beit noh ïa ka sorkar MDA 2.0 lane MDA II namar ym don shuh da kawei pat ka lad.
Ki paidbah hi kiba la ai ïa ka rai kaba thohmut thohmat bad kaba dkoh.
Ki la dei ban shu pynjop beit 31 ngut ki MLA ïa kawei ka seng la ka dei kano-kano ruh bad ym ban shu jied khyndiat nangne bad khyndiat nangtai.
Ki paidbah ki la pyndep ïa ka kamram, hynrei kata ka jingpyndep ka long kaba dkoh haduh ba ka la pynbor ïa ki MLA ban shu leit sdien ldui ha ka bos kaba la sdang ban khapngiah.
Mynta lei kata ka bos ka la dap smam namar ki la don haduh 45 ngut ki nongshong.
Lehse don ruh kiba hap shong ha madan lane ban sdien lane ban shong ha tnum.
Tangba kam pher, ka dang dei hi kajuh ka bos, bad kumba ka paw mynta, kane ka bos kan ïaid beit thiaw haduh kaba kut jong ka san snem, kata, haduh u Lber 2028.
Ka kynhun ïalehkai jong ka Laitjem C.C ka la rah ïa ka nam lahduh ha ka 2nd District League T20 Cricket Tournament 2023 ba la pynlong da ka East Khasi Hills Cricket Association hadien ba ka lah ban pynliem noh ïa ka Hurdles Cricket Club da 3 wiket ha madan ïalehkai jong ka Shortimai Syiem Stadium, Smit.
Ka Hurdles CC kaba la jop ïa ka jingkynting pisa, ka la kam trai shwa ban tied nyngkong ha kaba ka la lah ba kan kamai 105 run bad shah pynkhyllem baroh ki nongtied ha ka 19.3 over.
U Standy Stone Kharshandi u la lah ban kamai 31 run na ki 25 bol, katba u Arnold Shadap u la ïoh ban khur 4 wiket na ka bynta 20 run na ki 4 over bad bud sa u Mebanshan Kharsati uba la ïoh ban khur 2 wiket na ka bynta 12 run na ki 3.3 over.
Haba wan shimti ïa ka pali ba ar, ka Laitjem CC ka la lah ban kynjoh sha ka thong da kaba ïoh 106 run bad khyllem 7 wiket na ki 19.5 over.
U Mebanshan Kharsati u la lamkhmat ïa ka kynhun ban kamai 26 run na ki 29 bol, katba na ka liang ki nongkawang bol jong ka Hurdles Cricket Club u Ricky Stone Nongbet u la ïoh ban khur 2 wiket na ka bynta 17 run na ki 4 over bad Nangkiewkupar Disiar u la ïoh 1 wiket na ka bynta 12 run na ki 4 over.
Ïa ka nam ‘player of the match’ la khur da u Mebanshan Kharsati na ka Laitjem bad ‘Player of the Tournament’ ka leit sha u Rickystone Nongbet na ka Hurdles.
Ar sngi shwa ba u Conrad K Sangma un leit ban bam smai kum u Myntri Rangbah ka jylla ha ka sorkar kaba thymmai kaba la pynbeit ban long ha ka 7 tarik mynta u bnai ha ïing sah u Lat ka jylla, ka UDP bad ka PDF mynta ka Sngi U Blei ki la leit ban ai jingkyrshan ïa ka sorkar ba la lamkhmat da ka NPP bad BJP.Kane ka jingleit ai jingkyrshan ka UDP bad PDF ïa ka sorkar ka ban lamkhmat da ka NPP, BJP bad kiwei ka dei hadien ba ki la sngewthuh ba kim lah ban thaw ïa ka sorkar synrop jong ki seng riewlum hadien ba kim biang briew wat lada la ai jingkyrshan da ka seng VPP, TMC bad Congress.
Ka jingbam smai u Conrad Sangma kum u Myntri Rangbah ka jylla ryngkat ki Myntri ha ka sorkar MDA-2 la pynbeit ban long ha ka 7 tarik mynta u bnai ha iingsah u Lat ka jylla.
Ha kane ka sngi yn ïadonlang u Myntri Rangbahduh ka ri India, u Narendra Modi, u Myntri kam poh ïing ka ri, u Amit Shah, u Myntri Rangbah ka jylla Assam, u Himanta Biswa Sharma bad kiwei.
Ka jingbym lah ban thaw ïa ka sorkar synrop da ki seng riewlum hapoh ka jingïalam ka UDP, PDF, VPP ba la kyrshan lang da ka Congress, TMC ka dei namar ka jingbym wan poi jong ar ngut ki MLA ka HSPDP kaba la pynbeit ha ka 3 tarik mynta u bnai ha ïing sah Myntri kam poh ïing barim ka jylla, u Bah Lahkmen Rymbui.
Hadien ka jingïalang thang tyngshop ba pynlong da ki sengbhalang ïa ar ngut ki MLA ka HSPDP ha ka 4 tarik mynta u bnai ha Motphran, u President ka HSPDP Bah K.P Pangniang u la kren sha ki lad pathai khubor ba lada ka UDP ka pyntikna ban pynbiang ïa ka jingdon ki briew ban thaw ïa ka sorkar, kine ar ngut MLA ka HSPDP ki kloi ban wan kyrshan.
Hynrei ha ka Sngi U Blei ka 5 tarik Lber 2023, ka UDP bad PDF ki la leit rah syndon da ka jingthoh sha u Conrad K Sangma ban ai jingkyrshan ïa kane ka sorkar NPP bad BJP.Da ka jingwan ai jingkyrshan ka UDP kaba don 11 ngut ki MLA bad ka PDF kaba don 2 ngut ki MLA, ka jingdon briew ha ka sorkar MDA-2 ka la kot 45 ngut namar ka NPP ka la don 26 ngut, BJP 2 ngut, MLA shimet 2 ngut bad HSPDP 2 ngut.
Katba ki seng saiñ pyrthei kiba shong ha ka liang pyrshah ki long ka TMC, Congress bad VPP kiba don 14 ngut ki MLA.Ka kynhun ïalehkai siat khnam ka Jylla ka la mih na ka nongbah ha ka Lah Sngi U Blei ban leit shim bynta ha ka 29NTPC Senior Indian Round, 42NTPC Senior Recurve and 18NTPC Senior Compound National Archery Championship ka ban long ha Ekatanagar kaba ha Gujarat.
Ha kane ka jingïakob ka ban sdang naduh 9 haduh 18 tarik mynta u bnai, ka Jylla hapoh ka lama jong ka Archery Association of Meghalaya (AAM) ka la phah tang ar tylli ki jingïalehkai, kita ha ka Indian Round bad ka Recurve.
Ha ka Indian Round ki la don saw ngut ki rangïalehkai kiba kynthup ïa u Manchua Pyrbor, Kirdhart Gurung, Marshal Pariong bad u Aiborlang Nongrum.
Ïa kane ka kynhun la ïalam da u Coach u Sumit Kumar Chaudhuri.
Katba ka kynhun ïalehkai jong ka Recurve Division kan mih ha ka 9 tarik na kane ka nongbah.
Kine kin kynthup ïa u Mukesh Tamang, Deonik A.D Marak, Phrangkupar Kharjarin, Hypormi Wanñiang bad ka Andrica Nongsiej.
Ïa kane ka kynhun yn ïalam da u Besuta Vero kum u coach.
Nga dang shu dep ong ba ha ka jingim ka jong ngi, kaba man la kasngi, ngi hap ban jied (chose) napdeng ki ar kiei kiei.
Ngi hap namar kata ban shim ia ka rai (decide), kata, ia kano na kita ki ar ba ngin jied.
Khlem ka jingtip bad khlem ka jingshemphang ngin nym lah ban pyniapher kat ban jied ia kaba dei (right) bad kyntait pat de ia kaba lait ne kaba bakla (wrong).
Ngin nym lah ruh ban pyniapher kat ban jied ia kaba da bha tam eh (best).
Kane kumba nga la dep ong, ka dei ka jingshisha ia kaba ngim lah ban len.
Ka jingjied bad ka jingrai ka dei ruh ka kamram (duty) bad ka jingkitkhlieh (responsibility) kaba ngim lah ban lait.
Te kumta wat ki ruh, kum ki nongjied nongmihkhmat sha ka Iing Dorbar Thaw ain jong ka jylla, ba ki hap ban jied bad ban rai iano, napdeng kiba bun ki kyrtong, ba kin phah ban mihkhmat ia ki sha ka Iing Dorbar Thaw Ain jong ka jylla.
Hynrei ki bapli la ha shwa jong kane ka jingjied nongmihkhmat ki ju peit bad ki ju iohi ia ka jingshisha baroh pynban kim lah ban ithuh.
La ki ju shah shkor, ia kaba ki ju iohsngew kyndiang, pynban kim lah pat ban sngewthuh.
Hynrei kam long pat kaba eh ba ngin ia sngewthuh ia ka daw ka dong ba balei ba ka shitom ia ki ba kin ithuh bad ba kin sngewthuh ia shibun kiei kiei, kaba katno tam ia ka sain hima-sima ne ka Politics.
La katta pynban ki ruh kumba long lem baroh baroh ki hap ban jied (chose) ban ban shim ia ka rai (decide) iano ba kin phah sha kat ka Iing Dorbar Thaw-Ain jong ka jylla.
Ia ka jingim ka jong ki ruh yn saindur da kata ka jingjied ka jong ki hi, kaba kat kum ka mon kaba laitluid ka jong ki.
Ka lawei ne ka lashai ka jong ki, lem bad ka pateng ka jong ki ka ban sa wan ruh, kan long kat kum ka jingjied bad ka jingrai ka jong ki.
Isynnei shisha ia kiwei ba ki da duna shisha ia ka jingtip bad ia ka jingshemphang.
Hynrei ka jingshisha na ki jngshisha baroh ka long ba iaka lawei jong ka jaitbynriew hi baroh kawei, la rai pynban da kiba kum kita, wei ba uba bun balang u dang dei uba tang kum ma ki.
Ka dei namar kiba kum kitei, kiba kham duna ha ka liang ka jingtip bad ka jingshemphang, ba iwei na ki ‘Politician’, jong ka jylla ka jong ngi, i sa nud ban phla hok ba ka long kaba suk ban pynbiej bad iai pynbiej ia uba bun balang lane ba uba bun balang hi te u iai ngop jlang shi jlang ha man ba ki shah pynbiej ha ki ‘politicians’.
La katta ka jingshisha ka long ba wat lada lah ban pynbiej pynthame ia uba bun balang bun bunsien, wat lada lah ruh ban pynbiej pynthame ia ki katto katne katto katne sien, hynrei ym lah pat ban iai pynbiej bad iai pynthame ia baroh salonsar ha baroh ki sien ne man ka sien.
Ka dei ruh ka jingshisha ba ki ‘Politician’ hi te kim kwah da lei lei ruh emba u paidbah un don ia ka jingtip (knowledge) bad ia ka jingshemphang (wisdom) naba ki tip shai kdar ba kin shem shitom ban pynbiej pynthame ia kiba kum kita.
Kim sngewtynnad da lei lei ruh em ia kiba beit ka jinglong jingim (upright) kumba kim sngewtynnad ia kiba shlan ban ieng skhem haduh kaba kut ha ki nong-rim jong ka jingshisha (ethics).
Kim sngewtynnad, namar kata, ia kiba ki tip shai-kdar ba kin nym lah ban thied (bribe) da u sbai.
Ka dei ruh ka jingshisha ba ka jingangud kaba ha khmat eh ka jong ki ‘Politicians’ ka dei ka jingjop bad ka jingiaijop ha man la ka San Snem ba kin mih lympung ban ia aireng.
Ka dei ruh ka jingshisha ba hadien ba ki la jop ki angnud pat de ba kin lah ban don beit, baroh san snem, ha ka bor, kata, ba kin ioh ban synshar (Govern).
Ka la nang paw shai ruh ba ki kham tieng ia ka jinghap ban shongsha ka liang pyrshah ne ka ‘opposition’ ban ia kaba kin hap ban shong ha ka dujok ding.
Kynmaw ba nga pyndonkam da ka kyntien ‘Politicians’ bad ym ‘Statesmen’.
