Ha kine ki artylli ki dkhot ba u bah Rana u la thaw ha kane ka jingrwai, phlak ka da siat pharshi shisha ia kaei kaba ngi ia shem bad iohi paw ha kum kane ka juk kaba mynta, naduh ka synshar ka khaddar, ki lei san snem,  ki Syiem ki Kmie ki Bakhraw Batri ha ki iit ki hima, da kumno sha ba ki shlan ban bam duh ban die duh ia ka nongmei ka nongpa, ki kyrsih ha ka pap ha ka sang, bad ki niew bein niew thala ia ka hok i aka shi kyntien, kaba mynta ka pynwai wot shisha ia ka jaidbynriew hi baroh kawei.
Ha ki dkhot kiba la jan poi noh artad sha kaba kut, u bah Rana, u shon shap ia ki kyntien ban kyrsiew thiah noh ia ka la ka jong ka jaidbynriew  katba dang don ka por, da kaba u iai ban bad kyntu ba I’u mynder bad u khyllah jait mardor bak dei ban pynher krad noh shi syndon na kane ka mei ri lum ka mei risan ba ieit ki Blei ka jong ngi.
Shuh shuh u bah Rana u da kyrsiew thiah ia la ka jaidbynriew da kaba pyni da ka nuksa jong u Syiem Tirot Sing bad u Kiang Nangbah, kiba haduh katno ki da ieit bad niew kor ia la ka jong ka ri, ba kin long ki nongialam ia la ki rang ia pom ne ki khla wait ban ieng iakhun pyrshah ia u dohlieh tad haduh ba kin da pha bad ban aiti syndon ia la ka jong ka jingim ha iing byndi bad ha u tyllai phasi.
Kumta kane ka jingrwai ka da shoh bad pyngngam jylliew bha ia ka nga, ba ngan lap bad shem ba pleng u bah Rana, mynta ynda haba u la khlad, u la pyndonkam hok shisha ia katta ka sap kaba U Blei Trai Kynrad u la ai bynta buh bynta ia u, bad kum ka ri bad ka jaidbynriew ha kum ka por kaba mynta kan da duh pat sa iawei uwei na ki mawbyrsiew bad u kaitor bna nam, uba ka nam ka kyrteng ka jong u lyngba ki kyntien bad ki sur jingrwai kiba u la thaw, kin iai im junom la junom haduh ka pateng kaban dang iai wan.
Ka dei ka sien kaba nyngkong duh ban pynsngew haka pyrthei ia ka jingiaid lynti ki nongri ngap na ki rilum Khasi Jaintia.
Ia ka jingiaid lynti ki nongri ngap la pynpaw pyrthei da I Bah Phrang Roy iba dei I Nongseng jong ka NESFAS ha ka jingrakhe ia ka sngi kyrpang ki ngap kaba la pynlong da ka FAO jong ka United Nations ha ka 20th tarik, Jymmang,2021.
Ha kane ka jingrakhe la shim bynta ruh da U Director General jong ka FAO bad saw ngut kiwei de ki Minister.
Ka phang pdeng mynta u snem ka dei “Ngin kheinkor ia ki ngap: Ban teibiang ia ka lawei na na bynta ki ngap".
Ia ka jingiaid lynti jong ki nongri ngap la ai jingiaroh da ki nongshim bynta ha ka jingiakynduh lyngba ka Zoom meeting.
Shuh shuh I Bah Phrang Roy lyngba ka jingkren ila banjur ba ki riewlum ki dei ki nongialam ba lah ban wanrah ki jingkylla namar dei maki ki nongri nongsumar ia ka spah mariang.
Kumba 80% na ka spah mariang ka don ha ki jaka ba shong ki riewlum.
Kane ka long namar kum ki riewlum ki don ka jingiadei ba kyrpang bad ka mei ramew.
Ka bynta ban rah ia ki phngit symbai la tip ba ka dei kaba kongsan bha shaphang ka jingmih ha ka rep ka riang bad ki ngap ki dei kiba trei borbah ban pynurlong ia kane ka kam.
Shisha kane kala wanrah ia ka bam kaba shong shngain bad ban pynneh ruh ia ka spah mariang na ka por sha ka por.
Hynrei katba nangiaid ki por bad ki sngi, kala don pat ka jingma ba shyrkhei bha ia ka iap ka im jong ki ngap.
Ngi iohi ba kala hiar bha ka rukom pynmih bam ki ngap.
Kane baroh ka dei namar ba ki khlaw ki btap kila sdang stang bad don ruh kiba la syllen namar bun ki jaka rep kila dap da ki synsar bad ngi la pynjulor ruh ha kiba bun ki liang.
Nalor kata kane ka kam ruh  kam pat don ka jingithuh ia ka rukom ai certificate kaba khlem dawai ia ki nongri ngap.
Bun napdeng jongngi, ngim da tip shuh ia ka bor ba ki nongrah symbai ki wanrah jingim ia ngi.
Hynrei don 5 tylli ki skul kiba don  ha ki thain nongkyndong kila pyrshang ban pynrung ia kane ka subject kum shi bynta ban aibor bad ban pynneh ia kane ka jingstad tynrai kaba hiar pateng.
Kita ki skul ki don ha ki thain Sohra.
Halor kane ka nongrim, ngi dei ban pynkhlain bad wanrah ia ka jingiatylli hadpeng ki nongri ngap khnang ba kin nangiai trei shuh shuh ban pynneh pynsah ia ka spah mariang ban myntoi ki longdien nangne sha khmat.
Ha ki lum jongngi ki don bun rukom ki jaka kiba wanrah ki jingmyntoi ia ki nongri ngap.
Nga don ka jingkyrmen ba kum ki law kyntang, law adong kin don ruh ka jingithuh ba kyrpang kum ki jaka kyrpang ia ki nongrah phngit symbai.
Ha u snem 2016, kala don ka jingwad bniah ia ki phngit nongrah symbai ha ki ar tylli ki shnong: Nongtraw, E.K Hills bad Moosakhia, West Jaintia Hills.
Ia kane ka kam la pyniaid da Ka Keystone Foundation, Tamil Nadu bad NESFAS, Shillong lyngba ka jingiarap jong ka seng Indigenous Partnership na Rome.
Ha kane ka jingwad bniah ki don haduh kumba 78 ki ngap kynthup ia kiwei pat ki khniang kiba dei shisha kita kiba don ia ka bor ban rah phngit symbai.
Lah lap ruh ba ki don 11 jait ki thapbalieh kiba iarap haba iadei bad kane ka bynta.
Lyngba kane ka jingwahbniah kala wanrah jingshai shuh shuh ia ki nongri ngap ba nalor ki ngap ki don ruh bun jait kiba don bynta ha kane ka kam.
Lyngba ine I jingthoh barit, nga khmih lynti ba ka Sorkar lyngba ka Tnat ka Rep ka Riang ba kin khienkor ia kane ka bynta lada ngi kwah ban dangiailong ki nongri nongsumar ia ka spah mariang.
Sa 21 ngut ki briew kila khlad naka jingpang COVID-19 bad kane ka jingiap khlam ha Jylla kala kynjoh sha 435 haka sngi Saitjain.
Kane ka jingiap sa 21 ngut hapoh ki 24 kynta ki khynthup na EKH: 19 bad WJH: 02.
Kat kum ka jingpyntip ka Tnad ka Koit ka Khiah, sa 1123 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 7454 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 11 (Others), EJH: 21 (Others), EKH: 542 (Armed Force/Paramilitary Force –01, others–541), NGH: 26 (Others), RBD: 277 (Armed Force/Paramilitary Force –02, Others–275), SGH: 49 (Others), SWGH: 29 (Others), SWKH: 20 (Others), WGH: 76 (Others), WJH: 60 (Others) bad WKH: 12 (Others).
Ki nongpang kiba la ioh pat iaka jingkoit ki don haduh 509 ngut.
Kine ki kynthup na EGH: 04 (Others), EJH: 01 (Others), EKH: 380 (Armed Force/Paramilitary Force –02, Others–378), RBD: 11 (Others), SGH: 13 (Others), SWGH: 19 (Others), SWKH: 03 (Others), WGH: 35 (Armed Force/Paramilitary Force –11, Others–24), WJH: 30 (Others) bad WKH: 13 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 28878 ngut bad napdeng kine 20989 ngut kila ïoh ïa ka jingkoit bad 435 ngut kiba ïap nalor ki briew ba dang shitom.
Ka Jaintia Students’ Movement (JSM) bad ka Jaintia Youth Development Society (JYDS) kila ujor sha u Deputy Commissioner, West Jaintia Hills District bad kynnoh ba ki dukan khap shniuh ha Jowai kila shim kabu bad shim ruh iaka dor kaba rem tang ban khap shniuh.
Kine ki ar seng kila pynpaw ba kiba bun ki paidbah kynthup ki khynnah skul hapoh ka district kila kynnoh ba ki dukan khap shniuh kila shim rem iaka bai khap shniuh haduh T.70- T.80 ban khap shniuh marwei.
Kine ki ar seng kila kyntu na u DC ban bthah iaki dukan khapshniuh ban pynbna paidbah ia ka dor da kaba buh ne wah ha ki dukan iaka dor khnang ba kin nym ioh ban shu shim kabu palat ia ka dor kaba la buh ban khap shniuh.
Ka Khasi Students’ Union (KSU) Khanduli-Umshangiar Unit kala pynpaw iaka jingsngewkhia kaba jur halor ka jingshah pynjulor ki jingtei naka skim bylla 100 sngi haka shnong Mukoiram, ka shnong kaba don ha khappud West Jaintia Hills District, Meghalaya bad West Karbi Anglong, Assam.
Ka KSU kala lap ia kane ka jingjia shah pynjulor ki jingtei na ki skim sorkar haka 20 tarik une u bnai haka shnong Mukoiram.
Ka Mukoiram ka dei ka shnong kaba hap hapoh ka Thadlaskein C&RD Block.
Kine ki jingtei kiba shah pynjulor ki dei ki jaka saitjain kaba la pyntrei na ka skim 100 naduh u snem 2018-19.
Ka KSU Khanduli-Umshangiar kala pynpaw ka jingsngewkhia halor kane jingshah pynjulor ki jingtei na ki skhim sorkar bad kala kyntu iaka sorkar jylla ban shimkhia ban iakren khnang ba u paidbah ba sah khappud kin nym duh jingmyntoi na ki skim sorkar.
U MP Rajya Sabha ba marwei ka jylla u Dr WR Kharlukhi ula wan ban buh maw nongrim na ka bynta ban tei iaka lynti iaid (Ramp) ba paka ki briew kiba pang ba shitom khamtam ki longkmie ba pun khun ha Dr Norman Tunnel Hospital, Jowai haka sngi Palei.
Nalor u Dr Kharlukhi la iadonlang u MS Lhuid Administrative Officer, Dr.D Nongpluh Medical Superintendent, u pastor NS Phawa Chairman Managing Committee bad kiwei kiwei.
Ia ka jingialang la pynlong ha phyllaw ka aspatal.
Ia kane ka lynti iaid la mang ban tei haka jinglut kaba T.60 lak bad la mang ban pyndep hapoh 10 bnai.
U samla Mack Donald Nongkhlaw uba dang 17 snem ka rta ba na ka 3rd Mile Upper ShillongLumpdeng un leit ban ai reng haka iakop niah cycle kaba la tip kum ka 1st Edition Mountain Bike (MTB) Challenge Kalimpong, West Bengal kaban long ha ka 27 tarik Rymphang 2021.
U samla Mack Donald Nongkhlaw u dei u dkhot ka Meghalaya Cycle Association (MCA) ula mih na sor Shillong mynta ka janmiet.
U Myntri ka tnad sports u Bah Banteidor Lyngdoh, u Bah Hamlet Dohling, Minister C&RD, bad u Bah John F Kharshiing, Working President, Meghalaya State Olympic Association kila kitbok kitrwiang ia une u samla ba un poi sha ka thong.
Kane ka dei ka sien kaba san ba u Mack Donald ula leit ban iashimbynta bad lada un poi sha ka thong un sa ioh lad ban ioh ia ka license ban ia shim bynta ha ki MTB ba pynlong da ka Cycle Federation of India (CFI) bad un sa lah ban rung sha ki Nationals hapoh ri India.
U Deputy Commissioner, East Jaintia Hills District, Khliehriat u la pyntip ba u la bthah ban tohkit ha kaba ia dei bad ka jingjia kaba la jia haka jaka tih marpoh khyndew ha Sorkari, Dienshalalu, Rymbai, East Jaintia Hills District haka 21 tarik u bnai Kyllalyngkot (January), 2021 ha kaba 6 (Hynriew) ngut ki nongtrei ki la iap.
U DC ha u kyrwoh ula ong “Lada don mano mano ba tip shaphang kane ka jingjia ki lah ban wan ai sakhi lane ai jingtip ba tikna ha khmat u bah SS Syiemlieh, MCS, Additional Deputy Commissioner, East Jaintia Hills District ha ka 1, 2 bad 3 tarik u Lber (March), 2021.
" Kino kino kiba don jingtip halor kane jingjia ki lah ban wan mih dalade ne ai da ka jingthoh ba da smai (affidavit) ha ophis u Deputy Commissioner, Khliehriat ha ka por longtrei.
Ka East Jaintia National Council (EJNC), Khliehmyntriang Unit kala kner la ka kti jingiarap jong ka da kaba sam sngewbha da u khaw, phan bad ka mluh sha ki longïing ba duk kiba don hapoh ka shnong Khliehmyntriang, East Jaiñtia Hills District haka sngi Balang.
Ïa u khaw la ai mar 5 kilo kawei ka longïing sha ki 40 tylli ki longïing.
Shuwa ban sam ia kine ki mar bam la don ka jingïalang lyngkot.
La ioh jingkren Lektor Dkhar President EJNC Khliehmyntriang Unit haka jingiaodnlang u vice president bad general secretary EJNC u Saibun Dkhar bad kiwei kiwei.
Ka East Jaintia District Cricket Association (EJDCA) kala pynbna paidbah ba kan pynlong iaka jingpyrshang bad jied khynnah (selection trial) ialehkai cricket na ka bynta ki kynthei bad shynrang.
Kane ka trial kan long haka 2 bad 3 tarik u bnai Lber (March) ha madan Lad Sutnga, Khliehriat naduh ka por 9 AM.U Ma T Phawa Secretary EJDCA ula iathuh ba kane ka jingjied khynnah ka kynthup iaki khynnah kynthei U-19 bad U-14 shynrang.
Ula ong ka EJDCA ka khot ka wer ia baroh ki khynnah kiba ialehkai cricket ban wan sha kane ka jingpyrshang ban ioh jied iaki khynnah ban mihkhmat iaka district sha ka lympung ialehkai ka ban pynlong da ka Meghalaya Cricket Association ha Shillong.
Ia kino kino ki jngtip ba bniah lah ruh ban phone ha une u nomber (M) 700598383 (T.Phawa).
Ka tnad pyniaid kali jong ka Jowai Traffic Police kan pynlong iaka iakop niah cycle bad ka jingmareh marathon haka 25 bad 27 tarik une u bnai kum shibynta ban ialap pynsngewthuh iaka jingshngain haba iaid ba ieng ha surok kaba la tip kum ka National Road Safety Ia kane ka jingiakop la pynlong da ka Jowai Traffic Branch da ka jingkyrshan jong ka West Jaintia Hills District Executive Force (WJHDEF) ban ialap pynsngewthuh ia u paidbah halor ka jingkongsan ki aiñ niah kali bad ban pynduna iaki jingjia aksident ha lynti synkieng.
Ka mat pdeng jong kane ka National Road Safety kalong “Safe yourself to save your family.
" Ha kane ka campaign shibun jait ki prokram kaba ki pulit na kylleng ki thanad kila sdang naduh ka taiew kaba la dep.
Shuh shuh mynta ka sngi ruh la pynlong ia kane ka prokram ha North Liberty HSS, St.Mary Mazzarello Girls Higher Secondary School bad H.K Singh Memorial Secondary School, Jowai.
Ki riew shemphang kiba la ai jinghikai ki kynthup ia u Inspector D.Khatri, SI John K.Majaw bad kiwei kiwei ki ophisar.
Ha kaba iadei bad kino kino kiba kwah iashimbynta ha ka jingiakop niah cycle bad marathon ki lah ban leit ai kyrteng ha Jowai Traffic Branch.
Baroh tylli kine ki jingiakop kin sdang 7 Am.
Ka Ophis jong U Sub-Divisional officer (Supply), Amlarem Sub-Division kala pynbna paidbah ba la pynkylla ia ka dor jong ka Umphniang sharak (S.K.Oil) bad kane ka dor thymmai la pyntreikam naduh 1 tarik u bnai Rymphang Ka dor dielang na Jowai ka long T.40.75 shi litre (S.K.OIL AGENCY PRICE, JOWAI T.35.40, S.K.Oil Sub-Agency, Transportation Charges T.2.00 Per Litre Godown/Labour Charges T.185 Per Litre.
Profit Margin T.1.50 Per Litre).
Ka Dor Dielang na Amlarem T.42.75 Shi Litre (S.K.Oil Agency Price, Amlarem T.40.75, Transportation Charges T.1.00 Per Litre.
Profit Margin T.1.00 Per Litre).
Ka Federation of khasi Jaintia and Garo People (FKJGP) Khliehriat Circle haka sngi Balang kala pynthymmai iaki nongkitkam jong ka ha Community Hall khliehriat West.
La pyniaid iaka jingialang pynthymmai nongkitkam da u Deihok Sumer general secretary FKJGP East Jaintia Hills District.
La ioh iaka jingkren maitphang na u chief organising secretary DS War ula ong ba iaka FKJGP Khliehriat circle la thaw naduh u snem 2012 bad ula iathuh ruh iaka jingiaid lynti ka FKJGP haki snem bala dep.
Kiwei kiwei kiba kren ki kynthup ia Meral Suting president FKJGP East Jaintia Hills, Cherity Suja general Secretary KSU Khliehriat Circle, Reginal Thabah Information secretary FKJGP Central Body.
U Kitbok Nongphlang chief organising secretary FKJGP central Body uba dei peit iaka FKJGP Jaintia hills u la shim iaka bynta kaba kongsan ban shim jingkular iaki nongialam bad ki dkhot thymmai ka FKJGP, Khliehriat Circle.
Ki nongkitkam ka FKJGP, Khliehriat Circle: President: Daniel Diengdoh Vice President: Gobin Siangshai Secretary: Tony Chyrmang Assistant Secretary: Dewis Shylla Organising Secretary: David Rymbai Assistant Organising Secretary: Shainmi Rymbai Information Secretary: Fortunate Pasi Assistant Information Secretary: Hammyllien Shylla Education Secretary: Landfair Nongtdu Assistant Education Secretary: Donbor Siangshai Sport Secretary: Johnlang Bamon Assistant Sport Secretary: Eshwa Bareh Agriculture Secretary: Almiki Kanai Assistant Agriculture Sec: Burom Siangshai Disciplinary Secretary: Jerbonstone Nongpluh Assistant Disciplinary Secretary: Deibor Nongtdu La jied ruh 10 ngut ki dkhot.
U Deputy Commissioner, East Jaintia Hills District Bah E Kharmalki, IAS ula kyntu ia u waheh shnong/secretary shnong jong ka Hingaria ban ailad iaka NBCC ban ker sainar shiah ha katei ka shnong khappud India-Bangladesh tad haduh bnai Lber (March) 2021.
U Bah Kharmali haka shithi kaba ula phah sha u whaheh shnong/ secretary shnong Hingaria katkum ka shithi (No EJHD/LA-7/Pt-I/2021/19, Dated Khliehriat the 17 th February 2021, phang: Jingshna iaka Indo-Bangaldesh Boder Fencing na BP No 1301/4S haduh BP No 1316 ula ong “Nga kyrpad ia phi ba phin sngewbha ban ailad iaka NBCC ban bteng iaka jingshna Border Fencing haka shnong jong phi tang haduh u bnai March 2021.
“Ka District Administration kala ai jingthoh sha ka Ministry Home Affairs jong ka Sorkar India ban pynioh iaka jingsiew hapoh u bnai March 2021.
La kyrpad ia phi sa shisien ban phin sngewbha ban pynsngewthuh iaki nongshong shnong jong phi kiba shah ktah da ka jingshna iaka Border Fencing ban kin sa ioh iaka jingsiew mar sien ioh pisa na Ministry Home Affairs jong ka sorkar India," la ong ka shithi u DC.Ka jingthud ka jingpyntrei ïa ka jingker sainar ha khappud ha Hingaria kala jia naduh u bnai Naiwieng 2019 ha kaba ki paidbah kiba daw aka sorkar ka dei ban siew iaka bai lutksan namar ba bun ki jaka rep jong ki kila shah ktah bad shah pynjulor haka jingker sainar shiah.
Ka Joint Action Committee Fencing of Borders Hingaria lyngba u president u Marshall SB Biam ula ong ba kila pan iaka thup kyrteng jong ki 63 ngut ki nongshong shnong ka Hingaria kiba dei ban ioh ïa ka bai lutksan kumjuh ka dor baka sorkar ka thmu ban ai bad ki dang ap iaka jubab na ka bor shynshar district.
Ka commitee kala dawa ba ka jingsiew ka dei ban long katkum ka jingheh ka jaka bad ka jingshah ktah khnang ban myntoi u paidbah nongshong shnong, uba bun hi dei u nongrep.
Ka Hynniewtrep Youth Council (HYC), East Jaiñtia Circle haka sngi ba Ar kala synñiang da u khaw bad ki tin sopïing sha ka longïing u rangbah ba shah ot kjat hadien ba ula kem pang.
Une u rangbah u dei u Siswillfor Dkhar uba la don ruh lai ngut ki khun ba dangrit, hynrei hadien ba ula kem pang ha ka bynta ka kjat la hap ban ot iaka bad kane kala pynlong ia u ban kynduh ia u mawsiang bad ula kynduh jingeh bha ban pyndap iaka jingdonkam ha ka iing ka sem jong u ha kine ki 11 bnai bala dep.
Ka shnong une u rangbah ka dei naka shnong Musniang Kmai East Jaiñtia Hills District.
Ki dkhot ka HYC na East Jaiñtia Circle haka jingialam u Michal Chyrmang vice president hadien ba kila ioh jingtip une u rangbah kila rai ban synniang da u khaw bad ki tin sopïing ban ioh jingiarap ba shipor une u rangbah.
Ka HYC kala kyntu iaka longiing une u rangbah ba um dei ban ban duh jingkyrmen hynrei ki dei ban shaniah ha U Blei ia kiei kiei baroh uba don laka jong ka plan n aka bynta uwei pa uwei u khun bynriew.
Mynta ka step ki paidbah kila lap noh iaka met ka khynnah Khasi, ka Riya S Pyrtuh kaba la ngam jyllop haka Sngi U Blei ha Wah Barak Assam.
Ki Pulit jong ka Badarpur Police Station, Karimganj District Assam kila shimti iaka metiap ban pyndep iaka jingdonkam jong ka aiñ haka jingiadonlang ki nongpyniaid ka skul St.Joseph’s School, Badarpur bad kiwei kiwei.
Ka Riya ka dei ka khynnah kaba 11 snem ka rta kaba pule haka kyrdan klas VI bad sah ha hostel ka St.Joseph’s School.
Kane ka jingjia ngam jyllop kala jia haka Sngi U Blei haka por kumba 2 PM haka por ba ki leit sum ha wah Barak, Assam.3 ngut kiwei ki para khynnah skul la ioh pyllait im iaki da ki nongtong dohkha.
Ka Riya S Pyrtuh ka dei naka shnong Patla Punji, Hailakandi District.
Kawei ka khynnah skul kaba dang 11 snem ka rta kaba pule haka kyrdan klas VI kala ngam jyllop haka wah Barak, Badarpur, Assam haka Sngi U Blei.
Kane ka jingjia kala jia haka por kumba 2 PM, katba 4 ngut shi paralok kila leit sum ha wah Barak kaba don hajan ka hostel ka skul jong ki ka St.Joseph’s School Badarpur.
Ka khubor ka iathuh ba kane ka khynnah kala syntuid shapoh um bad ki paralok kiba leit sum lang kiba don 3 ngut kila pyrshang ban iarap iaka, hynrei maki ruh kila ngam jyllop lang.
Ia kine ki lai ngut la ioh pyllait im iaki da ki nongtong dohkha.
Kane ka khynnah kaba ngam jyllop ka dei kaba la tip kyrteng kum ka Riya S Pyrtuh kaba naka shnong Patla Punji kaba hap ha Mouza Chandipur Pt 1, PS Algapur, District Hailakandi.
U Deputy Commissioner Karimganj ula thoh shithi sha u DC ka Sylhet, Bangladesh ban kyrpad ban iarap ban wad ia kane ka khynnah kaba haduh bala thoh iaka khubor ruh ym pat lap satia iaka.
Ki nongialam ka Khasi Students’ Union (KSU) bad ka Barak Valley Khasi Jaintia Welfare Organisation (BVKJWO) kila kyrpad ia u DC ka Karimganj ban bteng ban wad ia kane khynnah kaba ngam jyllop.
U Ma Hamly Dkhar ula shah jied biang kum u whaheh chnong ba pura jong ka shnong Mowtyrshiah A hadien ba ki paidbah ka nongshong shnong kila jied biang ia u haka jingjied waheh chnong kaba long haka sngi Nyngkong.
Nalor u waheh chnong la jied ia u ma u Satellite Lapasam kum u secretary shnong.
Ha kane ka jingjied waheh shnong n aka bynta ka samoi treikam ba ar snem 2021-22, 2022-23 kaba long ha iing dorbar ka Mowtyrshiah A la iadonlang u Dolloi elaka Raliang u ma Chawas Lyngdoh.
U Dolloi ka Elaka Raliang hadien ka jingiajied ula pynbna ba u ma Hamly Dkhar ula shah jied biang kum u waheh shnong ka Mowtyrshiah A.Haka jingkren kitbok kitrwiang ia u waheh shnong thymmai, u ma Wining G Sungoh MDC ka thain ula kyntu ia u waheh chnong bad secretary shnong ban trei shitom ban wan rah ia ka shong suk shong sain bad ka roi ka par.
U la ong ba ki waheh chnong bad ki doloi ki dei ki briew ba la pynkhambor da ka District Council bad ki dei ban trei kam kat kum ki kyndon ba la pruid dak ha ka sanad.
Kiwei kiwei kiba ai jingkren ki kynthup ia u Kamdathmu Suchiang, u Homely Lapasam bad la ioh ruh ka jingkren na u waheh chnong bad secretary shnong.
Ka Moolamylliang Social and Cultural Club ryngkat ka jingiatreilang ka Dorbar Shnong Moolamylliang bad ka ophis u Deputy Commissioner East Jaintia Hills District kala pynlong iaka seminar ba shi sngi halor ka Phang “Growing Depression on the Youth" haka 20 tarik une u bnai.
Ki riewshemphang ha kane ka sngi ki kynthupa iaka Nidahun P Swer, Community Nurse, District Mental Health Program(DMHP), East Jaintia Hills bad u Rev RK Sutnga, Sutnga Presbyterian Church.
Ka kong Nidahun P Swer kala ai jinghikai halor ka phang ka jingduh jingkyrmen ka lah ban wan rah iaka jingbthah jubor ki samla iala ka jong ka jingim.
Ha kane ka jingai jinghikai ka kong Swer kala kyntu ia ki samla kiba don ka jingshitom jingmut bad sngewsih ba ki dei ban wan shakhmat bad kim dei ban buhrieh ne set kut halade ia kaei kaba jia iaki bad ban iathuh ha ki kmie ki kpa khnang ban ioh ia iasyllok ban phah sumar ialade ha ki counseling centre.
“Ki kmie ki kpa kim dei ban pynbor than iaki khun ban leh kano kano ka kam kaba kim lah satia ban leh namar kane jingpynbor ka lah ban wanrah iaka jingkhuslai ha ka jingim jong ki khun ki kti," la ong ka Kong Swer bad ban ailad iaki khun ban pyrkhat bad ban puson iaka jingsngewtynnad jong ki kynthup haka pule pule khnang ba kin jop haka jingim.
U Pastor Rieweh Sutnga ula hikai shaphang ka jingshah ialam bakla  ki samla ha ka  Social media ne khubor paidbah kaba pynlong ia ki ban noh mynsiem bad duh jingkyrmen haka jingim.
La syllok ruh bad ki samla halor ka jingshitom ne diaw mynsiem ban ai jingiada na ka jingduh jingkyrmen ha ka jingim.
Ka seng ‘Khooid ya ka wah Myntdu’ kala rai ban kyrpad na u Deputy Commissioner, West Jaintia Hills District ban pynjari da ka kyndon aiñ 144 jong ka CrPC ban khang pyrshah ia ki briew ban tih shyiap, tih maw, sait kali, saitjaiñ, ban iaid ki kali kit maw kit shyiap, ban pyniaid jakhlia na ki paiñkhana, pyntuid jakhlia sha ka Wah Myntdu.
Ia kane ka rai ka Khooid ya ka wah Myntdu kala shim haka jingialang kaba long hadpeng ki waheh chnong, nongkitkam shnong, ki seng samla shnong, ki seng nongrep ki ba don ha talwiar ka Wah Myntdu ha ryngkat ki executive members Khooid ya ka Wah Myntdu, kaba la long ha ka 20/02/2021 ha ïungwalieh ka Tpep Pale Dorbar Chnong, Jowai.
Ia kane ka jingialang la pyniaid da u Ma Khroo L Pariat president Khooid ya ka wah Myntdu, la ioh jingkren ruh na u Ma Army Lipon vice president, ka report treikam na u Ma Dapherborn N Suchiang general secretary Khooid yaka Wah Myntdu.
Ha kane ka sngi la pyni haka pyrda (screen) ia ki dur ba la shon ha Wah Myntdu naduh na surok Jowai Bypass Mihmyntdu, ka surok Jowai Bypass haduh ha Khlieh kai Ksoo, Ïalong.
Ha kane ka Dorbar la ioh jingkren na ki waheh chnong, ki nongkitkam shnong, ki samla, ki longkmie,kiba la pynsngew ia i jingdiaw mynsiem ha ba iohi ia ki daw na ka jingleh jakhlia ki nongshong ha talwiar ka Waheh Myntdu khamtam ha u pud u sam ka Jowai Ha kane dorbar la shim iaki rai ba naduh ka 01/03/2021 ka seng Khooid ya ka Wah Myntdu kan leit pynsngewthuh sha baroh ki dorbar shnong bapher bapher ki ba don ha talwiar ka Wah Myntdu na ka bynta ban leh ia ka ba donkam ban leh bha ban khuid ka wah Myntdu ban lah ban ia im bha im suk man ka sngi.
Ban im ki dohum dopnat ha Wah Myntdu, la rai ha ka dorbar ban ai jingthoh sha ka JHADC ka ba dei ka bor ban peit ban iada ia ki wah ki um, ban ai bor ia ki dorbar shnong lyngba ki waheh chnong khnang ba kin lah ban tong ia u shyiap na Wah Myntdu ha la u pud u sam jong la ki shnong.
Ka JHADC ka dei ban khang pyrshah ban pom pathar ia ki dieng ha rud ka Wah Myntdu, bad ban tih maw tih shyiap na rud ka Wah Myntdu.
La rai ba ha u bnai Iaiong (April) 2021 yn pynlong ia ka jingpynkhuid ia ki rud ki nala da ki dorbar shnong ha la u pud u sam ki shnong ki thaw.
Ka Khooid ya ka Wah Myntdu kan kynthup lang ha kane ka jingialeh ban pynlong iaka wah Myntdu kaba khuid bad ka Mynkjai ka ba dei ka jaka bret ñuit ka JHADC bad ki Jowai Municipal Board (JMB) kiba mih na sor Jowai bad na ki iew ki hat.
Nalor kata ban pynneh pynbha pynitynnad ia ka Wah Myntdu, kala pynkhreh ban pynlong ka jingiakren bad ki nongialam skul kiba don ha talwiar ka Wah Myntdu, khnang ba ki khynnah kin tip shaphang Ka Wah Myntdu lyngba ki Environmental Studies ha ki skul.
Ka Khooid yaka Wah Myntdu kala kyntu iaki paidbah nongshong shnong ban iakhun iaki jaboh plastic, ban shna bha ia ki septic tank, ban leh khooid ia ki rud ki nala ban lait ban tuid ki jaboh ki um jakhlia na ki iing sha ka Wah Myntdu.
Ka ding kaba la klang jur bha haka step sngi Saitjain kala bam shngiam ia kawei ka iing ha ka shnong Bakur bad iwei i khynnah ba dang saw snem ka rta ila duh ei iaka jingim ha kane ka jingjia.
Kane ka iing ka dei jong i Kong Jesinta Gayang bad ine i khynnah ba khlad i dei i khun ksiew jong ka.
U waheh chnong Bakur, Daniel Khongsit ula ïathuh kane ka jingjia ka la jia haka por kumba 3:00 baje eiei.
Ki briew ba don ha katei ka iing kila kyndit haka por ba klang jur bha ki tylliej ding bad ym shym la lah satia ban tem iaka ding.
Halor kane ka jingjia u Waheh Shnong ka Bakur ula pynpaw ka jingsngewsih kaba khraw bad phah ruh ka khubor sngewlem sha kane ka longiing bad ha kajuh ka por ula kyntu ïaka sorkar Jylla.
u MLA ka thaiñ ban ïarap ia kine ki lanot pluh ding.
U Waheh Chnong barim ka Ladmukhla u Ebormi Lyngdoh ula shah jied biang ban long kum u Waheh Chnong jong ka shnong Ladmukhla, West Jaintia Hills District.
Ïa kane la pynbna da u Dolloi ka Elaka Nangbah haka elekshon waheh chnong kaba la long haka sngi Thohdieng.
Ïaka jingthep vote la pynïaid katkum ka thup electoral roll ha kaba baroh ki nongshong shnong kiba la dap 18 snem kila ïashim bynta.
Ka jingthep vote ka la long kaba ïaid beit ïaid ryntih kaba la sdang naduh ka por 7:00 baje mynstep haduh 2:15 baje janmiet.
Ka Dorbar Shnong ka la ai khublei kyrpang ïa u Dolloi uba la shim khia ban pynïaid beit pynïaid ryntih ïaka Election bad ïaka tnad pulit.
Na ka liang u Waheh Shnong ula ai khublei ïa baroh ki nongshong Shnong kiba la ibit ibiang ba un bat biang ïaka ka Waheh Shnong na ka bynta ka samoi treikam kaba lai snem kynthih.
Ka KSU Lapangap unit haka sngi Thohdieng ka la leit iakynduh ia u Chief Forest Officer jong ka JHADC halor ka kper slasha jong ka tnad Forest JHADC kaba la sdang ban pyntrei naduh u snem 2006-2014.
Kane ka jaka rep slasha ka don ha Moorangtung Khanduli haka jaka kaba heh kumba 15 hectare, ha Mookyntian Khanduli pat ka jaka kaba heh 5 hectare katba ha Riat Siatmuid Khanduli ka heh 12 hectare bad ia ka jinglut baroh ban pyntreikam ha kine ki jaka lah bei poisa da ka sorkar pdeng haduh T.2,69,07,309/-.
Ka KSU kala kynnoh ba haba ka wad jingtip la lap ba ym shym la pyntreikam hok ia kitei ki kper slasha kumba la thmu da ka JHADC ban ai jingmyntoi ia ki paidbah Khanduli-Lapangap ban iohkam iohjam.
Shuh shuh ka KSU kala kynnoh ba u CFO, JHADC ula ong ba ka ia katei ka jaka la iehnoh namar ba u slasha uba ki thung kim dei satia ki symbai kiba bha.
Katkum ka jinglong jingman ka jaka bad ka jingthung slasha ha kitei ki jaka kala pynsyrwa ei Iaka pisa paidbah bad kam shym la wanrah jingmyntoi eiei ia u paidbah Ka KSU Lapangap unit kala ong ba kan nym shong kli kti bad kan iai buddien ia kane ka kam tad haduh ban da lap ia ka jingshisha.
Kine ki jaka rep slasha kiba don ha khappud bad ka Assam bad lada ka JHADC kam lah ban pyntreikam ia kitei ki jaka kaKSU kala dawa ban pynphai biang ia kitei ki jaka sha ki shnong ba la ai sngewbha naduh ki por bamynshuwa.
Ka Jaintia Students Movement (JSM), Saphai Unit haka jingkhyra ia ki bar jylla ba trei bylla ha ki kharkhna, surok bad kiwei kiwei ha Saphai kala lap haduh 26 ngut ki bar jylla kiba ym don satia kino kino ki kot sla ba kynthup iaka labour license bad kiwei ki kot na ka JHADC haka sngi Thohdieng.
Kane ka jingkhynra nongtrei bylla ka JSM ka long haki Kharkhana ot dieng, ki nongtrei Surok bad kiwei kiwei ki jait jingtrei.
Kane ka jingkhynra ka JSM iaki bar jylla kalong hadien ba kala ioh jingujor na ki trai shnong kiba ym ioh trei bylla, hynrei jyllei pat da ki bar jylla ba katei ka thain ban trei ia kino kino ki kam, ong u R Biam, president JSM Saphai Unit.
Ka JSM kala ai por shibnai ia kine ki bar jylla ba trei bylla ban pynbiang iaki kot ki sla bad lada kim lah ban pynbiang ka JSM kan leh da kaba tyngeh.
Ka JSM ka mahm jur ruh iaki kino kno ki trai ri kiba pynshah kyrteng (benami) ban pyntrei ia ki kam bapher bapher ha katei ka thain.
Ban ïada na ka jingpur stet u khñiang COVID-19 ha West Jaintia Hills District bad kumjuh ruh hapoh ka Amlarem Sub-Division, u Abhilash Baranwal, IAS, Sub Divisional Officer (C) haba pyntreikam ïa ka kyndon ne Regulation 3 jong ka Meghalaya Epidemic Diseases, COVID-19 Regulation 2020, ula pynbna paidbah ba ki waheh shnong ki dei ban pyntip lada don mano mano ba khlad watla ka jingiap kam dei na ka jingpang COVID-19.
Katkum ka hukum u SDO ula bthah ia baroh ki Waheh/Rangbah Shnong/Secretary Shnong kiba hap hapoh ka Amlarem Sub Division, ki dei ban pyntip khlem pep sha ka office jong u Sub Divisional Officer (C) bad ruh sha la ki jong ki Police Station shaphang ka jingkhlad noh ha shwa ban leit ontep/onthang lane shwa ban leh kino kino ki kam niam.
Ki jingleh niam kiba ïadei bad ka jingkhlad noh bad ka jingleit on tep lane leit on thang, la hap ban pyndep noh ha shwa ka 2 baje janmiet jong ka sngi ba bud.
Ka jingïalang kam dei ban palat ïa ka 10 ngut bad ki kyrteng, phone number bad ka jaka sah jong kito ki ba wan sha ka jaka ba ïap briew hap ban kyntiew lut ha ka Registered.
Ka Dorbar Shnong Ialong kala rai ban khang shwa shipor iaki rwaon ban wan khwai ha Wah Myntdu kumjuh iaka jaka jngohkai ha Ialong kaba la tip kum ka Ialong Park bad Um-Dalong Fish Sanctuary tad haduh bala pynbna da kumwei.
Ha kaba iadei bad ka iew nongrep ne ka Lay Bye Market ha Ialong ka dorbar shnong kala kyntu ia ki nongdie nongthied ban long kiba lehkhuid bad ban long kiba phikir ialade bad ban bud ryntih iaki adong adit COVID-19.
La ban jur iaki nongshong die ba kin long hi volunteer ba ki dei ma ki ban peit ia kino kino kiba ym bud iaki kyndon ban iada naka khlam.
Lada ka Dorbar Shnong ka lap ia kino kino kiba leh pyrshah kan pynshitom da kaba tyngeh.
U Waheh Shnong Ialong ma T Ram Phawa ula ong ba kane jingkhang ban khwai ha kumjuh iaki jaka jngoh kai kalong kum shibynta ban iakhun pyrshah iaka jingpur ka khlam COVID-19.
Ula ong ruh ba ka shnong kala rai ban pyrkhing iaka jingrung jingmih klumar ki briew kiba na bar shapoh shnong poh thaw.
La kyntu ia baroh ban iatreilang bad ban bud ryntih iaki jingbthah jong ka sorkar bad ban deng iaki mask bad ban don ka jingiajngai iwei iwei ha kano kano ka jaka ban tem iaka jingpur ka khlam.
U Sub-Divisional Magistrate ka Mairang Civil Sub-Division, Mairang haka hukum ba la pynmih haka sngi Thohdieng ula pynbna bala weng iaka Containment ha ka shnong Mairang Mission bad Umthied Bynther.
La weng iaka Containment hadien ba lah dep test lut ia baroh ki High Risk Contact kiba don ha ka Shnong Mairang Mission bad ka Shnong Umthied Bynther.
Lah ban pynkynmaw hangne ba la pynhap ia kitei ki ar shnong kum ki Containment Zone ha ka 11 tarik u Jymmang, 2021.
Sa 25 ngut ki briew kila khlad naka jingpang COVID-19 bad kane ka jingiap khlam ha Jylla kala kynjoh sha 414 haka sngi Thohdieng.
Kane ka jingiap haduh 25 ngut ki khynthup na EKH: 15, WJH: 06, EJH: 01, NGH: 01, WKH: 01 bad WGH: 01 Kat kum ka jingpyntip ka Tnad ka Koit ka Khiah, sa 828 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 6861 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 19 (Others), EJH: 27 (Others), EKH: 392 (Armed Force/Paramilitary Force –01, Others–391), NGH: 19 (Others), RBD: 170 (Others), SGH: 09 (Others), SWGH: 35 (Others), SWKH: 07 (Others), WGH: 59 (Others), WJH: 79 (Others) bad WKH: 12 (Others).
Ki nongpang kiba la ioh pat iaka jingkoit ki don haduh 419 ngut.
Kine ki kynthup EGH: 03 (Others), EJH: 33 (Others), EKH: 253 (Armed Force/Paramilitary Force –05, Others–248), NGH: 05 (Armed Force/Paramilitary Force –01, Others–04), RBD: 23 (Armed Force/ Paramilitary Force –01, Others–22), SGH: 03 (Others), SWGH: 10 (Others), WGH: 60 (Others), WJH: 11 (Others) bad WKH: 18 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 27755 ngut bad napdeng kine 20480 ngut kila ïoh ïa ka jingkoit bad 414 ngut kiba ïap nalor ki briew ba dang shitom.
Ka jingduna sboh kam dei shuh ka ishu ba thymmai iaki paid nongrep, manla u snem ki iakynduh kane ka juh ka apot bad ka sorkar ruh kam lah ban pynioh sboh haka por kaba biang.
Ki nongrep jong ka East Jaintia Hills kila pynpaw ba kila shem jingeh ban rep ba duna ka jingioh iaka sboh shyieng bad u symbai ba bala dep oh dor duna ka tnad ka kamrep hapoh ka district.
Namar kane ka jingduna sboh bad symbai naka sorkar, ki paidbah nongrep kila hap thied na ki riew shimet haka dor kaba rem.
Ka Seng Jaiñtia Students’Movement, Eastern Region haka jingialam u president Wellson Siangshai, SSuni Bareh General Secretary bad kiwei ki dkhot ki la leit ia Kynduh ia ka District Agriculture Officer, Khliehriat kong W.Challam ban pynsngew ia ka jingeh u paidbah nongrep.
Ka JSM kala ong ba kane ka jingduna sboh ka dei naka jingduna ka pla pisa ka sorkar bad kam lah ban biang iaka jingdawa u nongrep.
Ka Sorkar ba na ka por sha ka por ka ju pynshlur ia ki Nongrep, ki  khun samla ban phai khmat sha ka kam rep kam riang khnang ban lah ban ieng ha la ki jong ki kjat, ka ktien bad ka kam ka sorkar kam iadei satia la ong ka JSM.Ka JSM kala kyntu ia u myntri kam rep kamriang u Bah Banteidor Lyngdoh ban pynioh sboh iaki nongrep ka thain bad kumjuh sha kiwei kiwei ki jaka.
Hadien bala kiew sted ka jingiabit khlam, u Deputy Commissioner, East Jaintia Hills District, Khliehriat Bah E Kharmalki ula phah pynkhreh iaki shnong ban pynbiang iaki kali kit nongpang ne ambulance ban kit nongpang lane iaki metiap.
Katkum ka hukum u DC kaba la pynmih haka 19 tarik une u bnai la ong " Namar ka jingpur sted une u Khlam COVID-19, la donkam ban pynkhreh kyrkieh ïaki Ambulance ha shnong ha thaw, khnang ban ïoh ban pyndonkam ha kaba ïa dei bad ka kam COVID bad ha ka por ba kit ïaki nongpang/met ïap COVID." “Dei ruh ban pyndonkam da ka mask N95 lane double mask khnang ban lait naka jingpur une u Khniang," ong ka hukum u DC, Khliehriat.
Shuh shuh la kyrpad ruh ïaki Waheh Shnong ba kin ïarap lem ban leh ïaka Contact Tracing bad ruh ban snohkti lang bad ka Health Department kumjuh ka bor synshar district ban iakhun pynrshah iaka khlam.
Ka jingwan sar ka khlam COVID-19 ka lah ban pynurlong iaka jinganngud ki paidbah ka East Jaintia Hills District ban ïoh iaka Civil Hospital kaba pura.
Ka Khliehriat kaba dei ka headquarter jong ka East Jaintia Hills District mynta ka don iaka Khliehriat CHC kaba don 100 jingthiah bad ka sorkar kala pyrshang ban wad jaka ban shna noh iaka Civil Hospital kaba pura.
U Kyrmen Shylla MLA ka thain uba long ruh u Myntri Sorkar jong ka sorkar kaba ialam ka NPP, ula iakynduh ia u Dr Aman War, DHS (MI) ban iakren halor ka jinglong jingman bad ka jingpynkhreh ban ïakhun iaka khlam COVID-19 haka district haka sngi Palei.
U Ma Kyrmen ula iathuh ba la iakren ban pynbiang iaki doktor ki nurse bad kiwei kiwei ki nongtrei haki jaka sumar.
U Ma Kyrmen ula ong ba u DHS ula pynthikna ban pyndep noh iaka Oxygen Plant ha Khliehriat CHC hapoh 5 tarik u Jylliew.
Nalor kata kane ka jaka sumar kala ioh kawei ka ambulance bad ka tnad ka koit ka khiah kan pyrshang katba lah ban pynioh ambulance ha kine ki khyndiat sngi.
U Ma Kyrmen Shylla ula pynpaw ka jingsngewnguh kaba khraw ia baroh ki briew kiba hakhmat kiba don bynta ban ïakhun iaka khlam COVID-19 ha district wat hapdeng shibun ki jingtynjuh kaba ki iakynduh.
Ula ai khublei kyrpang iaki doktor ki nurse haki PHCs bad kiwei kiwei kiba la shimkhia iala kam kaba la bynshet khamtam ban iakhun iaka khlam.
Ula kyntu ia paidbah nongshong shnong ka East Jaintia Hills District ban bud ryntih ïaki adong adit ka khlam COVID-19 bad ban kiar na ka leit ka wan bad kumjuh ban shong khop ha iing ban tem iaka jingpur ka khlam.
Ula kitbok kitrwiang ruh ia kiba iabit iaka khlam ba kin ioh iaka koit ka khiah kaba pura.
Saw tylli ki masi ki la kyllon ïap hashen naka jingshah tied pyrthat haka shnong Lumshken, East Jaintia Hills District Kane ka jingjia shah tied pyrthat kala jia haka por kumba 3.00 baje tam eiei haka sngi Palei.
Haba ïakren bad u Secretary shnong jong ka Lumshken u Yoowest Khaïi ula ïathuh ba ha kane ka jingtied pyrthat la don lai kynrad ki masi ba la sharai da ki 7 ngut ki nongsharai masi, hynrei kine ki nongsharai masi ki la lait thaw bad kam shym la jia kano ka jingmynsaw mynsnam ia ki.
Kine ki saw tylli ki masi la dei trai da ka Kong Nil Bareh kaba la duh lai ki masi bad Kong Rida Dkhar kala duh kawei ka masi.
U District Magistor, East Jaintia Hills District  haka hukum kaba ula pynmih haka sngi Balang ula pynngat containment lai tylli ki longïing haka shnong Moolamanoh hadien ba kala don ka jingiabit khlam COVID-19 na ka briew kaba ym shym la don kano kano ka history haka leit ka wan haka ri.
Wat la kam shym la leit la wan, hynrei kala shah ktah haka jingiabit khlam bad ka donkam kyrkieh iaka tnad ka koit ka khiah ban leh iaka contact tracing bad ban pynshong kyrpang ia kiba briew ban tem iaka jingpur ka khlam ha katei ka shnong.
Ia kine ki lai tylli ki longing la pyngngat haka containment haduh 7 sngi bad la pyrkhing ia ki paidbah ba kim bit ban rung ban mih klumar haka jaka bala pynbna containment naduh shiteng synia ka 19 tarik haduh 26 Jymmang.
Kine ki longiing ki kynthup iaka iing i kong Tlem Dkhar, Dilis Dkhar bad ka Embilis Rymbai.
Ka Jylla Meghalaya kala kynjoh haduh 389 ngut ha ka jingdon jong ki briew ba ïap pang COVID-19 da ka jingkhlad biang sa 10 ngut haka sngi Palei.
Kane ka jingkhlad sa 10 ngut ki khynthup EKH: 06, WGH: 01, SWGH: 01, NGH: 01, SGH: 01 Kat kum ka jingpyntip ka Tnad ka Koit ka Khiah, sa 1183 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 6477ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 09 (Others), EJH: 17 (Others), EKH: 656 (Armed Force/Paramilitary Force –08, Others–648), NGH: 17 (Others), RBD: 265 (Armed Force/Paramilitary Force –02, Others–263), SGH: 17 (Others), SWGH: 26 (Others), SWKH: 07 (Others), WGH: 90 (Others), WJH: 53 (Others) bad WKH: 26 (Others).
Ki nongpang kiba la ioh pat iaka jingkoit ki don haduh 465 ngut.
Kine ki kynthup na EGH: 07 (Others), EJH: 10 (Others), EKH: 260 (Armed Force/Paramilitary Force –07, Others–253), NGH: 01 (Others), RBD: 130 (Others), SGH: 03 (Others), SWGH: 04 (Others), SWKH: 02 (Others), WGH: 19 (Others), WJH: 18 (Others) bad WKH: 11 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 26927 ngut bad napdeng kine 20061 ngut kila ïoh ïa ka jingkoit bad 389 ngut kiba ïap nalor ki briew ba dang shitom.
Uwei u rangbah ïa uba la tip kyrteng kum u Rechas Dkhar na ka shnong Jalyiah la suba jur ba ula shah pynïap dusmon haki riew thrang snam kiba ym lah ban ithuh.
Ka khubor kaba la ïohlum ka ïathuh ba ïaka met jong utei u rangbah la lap mynne mynstep da ki katto katne ngut ki riew paidbah ha kawei ka jaka kaba khot Dumdum kaba don ha Sohkymphor, East Jaintia Hills District.
Ki paidbah kiba la ïohi ki la pyntip shaki pulit jong ka Lad-Rymbai Police Outpost kiba la leit mar mar ban shimti ïaka metiap bad pynkit sha Khliehriat CHC.Haba ïadei bad kane ki pulit ki la pynlong ka jingtohkit ban lap ïa kiba donkti.
Naka liang kiba haïing kila kyntu ïaki bor jong ka aiñ ban thwet ïa kiba donkti bad ban pynshitom ïaki katkum ki kyndon aiñ.
Haba ïadei bad kane jingjia ka East Jaintia National Council (EJNC) Khliehmyntriang Unit lyngba u President u Lektor Dkhar ula pynpaw ka jingsngewsih bad pynrem jur ïa ki runar kiba donkti ban leh ïa kane ka kam.
U Sub-Divisional Officer (Supply) jong ka Amlarem Sub-Division u la pynbna ba ia u Khaw u ba hap hapoh ka PMGKAY Scheme na ka bynta u bnai May 2021 la pyllait sha baroh ki longïing ki ba hap hapoh ka NFSA (AAY & PHH).
Ia u khaw PMGKAY AAY bad PHH yn sam ei 5 kilo shi khlieh.
Lada don kino kino kiba shim da ka pisa ne ki bym ioh ia ki tei ki mar jong ki, ki lah ban ujor sha ka ophis jong u S.D.O, (Supply) da ka ba thoh shai ia ka kyrteng bad ka shnong jong ki khnang ba yn lah ban pynshitom ia ki.
Hadien bala kiew ka jingiabit khlam COVID-19 kaba la kot haduh 14 percent ka positivity rate naduh u Jymmang (May) 1 tarik haduh Jymmang 17 ha West Jaintia HIlls District bad ki hospital ruh kila jan dap, u District Magistrate, West Jaintia Hills District Garod LSN Dykes ula pynjari da ka Total Curfew naduh 6 Pm haka 21 tarik Jymmang haduh 5 Am 1 tarik u bnai Jylliew (June) haka district baroh kawei.
Ïa kane ka hukum la pynjari katkum ka bor kaba la pynkup ha u district magistor katkum ka kyndon aiñ jong ka section 144CrPC bad ka Meghalaya Epidemic Diseases, COVID-19 Regulations 2020.
Da ka jingpyntreikam iaka Total Curfew la pyrkhing iaka jingiaid jingieng Inter-State ki briew bad kane kan ym treikam ia ki kali kiba iaid sha kiwei ki jylla kum ka Assam/Tripura/Manipur/ Mizoram.
Baroh kine ki kali ba iaid sha kiwei ki jylla la khang pyrshah ba kin ieng kali ha shilynter ka surok bah NH 6 hapoh u pud u sam ka distirct.
La khang ruh ban iaid na kawei ka district sha kawei pat.
Ym shah ia uno uno ban mih khlem ki daw ba biang.
ki kali kiba iaid khlem pass kin shah pynshitom da kaba tyngeh kaba lah ruh ban shah pynshitom da kaba shah kem.
Kiba kam ba pyllait na ka curfew: Ki nongtrei ka tnad ka koit ka khiah bad ki paidbah ba ai tika COVID-19 kiba hap ban pynshisha iaka COWIN registration bad ka por ba ki dei ban ai injek.
Ki dukan dawai ne pharmacy Ka jingkit iaki mar mata ba donkam Ki kam ba kyrkieh ban shah sumar.
Ki briew kiba trei ha ki tnad sorkar ba hap haka Essential Government Duty: a.
Medical Teams and Officials on COVID 19 Duty.
b.
Police, Security and Armed Forces.
c.
Civil Defence and Home Guards.
d.
Fire and Emergency Services.
e.
Electricity.
f.
Water Supply (PHE).
g.
Municipal Services.
h.
Public Distribution System i.
Information and Public Relations j.
Telecommunication Services.
k.
Agricultural activities.
l.
Veterinary services kaba kynthup iaka jingkit iaki mar marbam ki jingri jong ki nongrep m.
Ka jingiaid jingieng ki briew bad mar kiba trei na ka bynta ka Oxygen Plant in MCH Jowai Print & Electronic Media.
NARI/1917iTEAMS Petrol Pump.
LPG distributors.
Fair Price Shops State/Central Government Offices Banks and Post Office kiba hap ban trei tang kumba 30% ka nongtrei.
Ki dukan kiba die iaki mar bam hala ki kyntoit bapher bapher.
La pynshlur iaka Home delivery.
Ka jingleit ontep briew kaba la pyrkhing ban shah tang 10 ngut da ka jingpyntip sha u Deputy Commissioner West Jaintia Hills District, Jowai Sub-Divisonal Officer (Civil) Sub-Division.
Ki kam ka MGNREGA , Agriculture, Veternary.
Baroh ki pass kiba ym dei bad ki kam bala pyllait na ka curfew la pyndam lut.
Na ka bynta ka Medical Emergency bad Inter-District Transportation of Essential Good la kyntu iaki nongshnong shnong bann aplai EPASS" naka District portal westjaintiahills.
gov.
in.
Ka Laitkor Dorbar Pyllun ka pyntip sha phi baroh ki nongshong shnong ki ba hap hapoh u pud u sam jong ka Laitkor Pyllun ba hadien ba ka Sorkar lyngba ka District Administration ka la pynjari ia ka total lockdown kaba la sdang naduh ka 8 baje janmiet jong ka 19/05/2021 haduh 5 baje mynstep jong ka 31/05/2021 na ka daw jong ka jingkiew sted jong ki briew kiba iabit khlam.
Tang haka Laitkor Dorbar Pyllun ka jingdon ki briew kiba iabit khlam Covid-19 kala kynjoh sha ka 52 ngut bad da ki spah ngut ki High Risk Contact nalor kiba la duh ei iaka jingim na kane ka jingpang khlam.
Halor kane ka Laitkor Dorbar Pyllun kala pynbna ba kala buh iaki kyndon pynjari ban pyrkhing ia ka iaid ka ieng u paid nongshong shnong bad kine harum ki dei ki kyndon: Ym bit da lei lei ruh em ban mih na la ki iing ki sem bad ba ki paid nong shong shnong kin ia shong khop ha la ki iing ki sem bad ki phyllaw iing lajong.
La khang pyrshah ia ki paidbah ban mih na la iing ban ia leit saitjain, leit thoh dieng, leit bylla sngi, leit kheit jhur lane leit thied jingthied.
La khang pyrshah ia baroh ki kali ban ieng kai ha ki surok bah lane ki surok shnong ha kane ka por ba la pynjari ia ka total lockdown.
Ki paidbah nongshong shnong kim dei ban khuslai ha ka ba iadei bad ki jing donkam jong ki mar bam mar dih bad ba kin shu phone sha ki trai/nongap dukan ha ki Sngi ba ailad ka Sorkar ban plie dukan bad yn sa pynpoi ia ki jingdonkam sha ki iing lyngba ki volunteers ba la pynbiang da ka bor Shnong.
Dei ban phah wanrah ia ki tiar tang ki ba donkam eh bad ban pyrshang kat lah kat iai ban phah wanrah tiar tang shi sien shi sngi.
La maham tyngeh ia baroh ki nongshong shnong ba kum ha kane ka por ba u khniang jingpang Covid-19 u dang pur sted ba kim dei ban phah wan kai iaki paralok parajor, ki bahaing bahasem ne ki para marjan marpa bad ban ia rung na kawei ka iing sha kawei pat bad lada lap ia kiba leh pyrshah ia kane yn hap ban aiti sha ki bor jong ka ain.
Lada don kino kino ki ba pang ba shitom bad ki ba donkam ban leit shim dawai kin hap ban pyntip tang lyngba ka phone ia ki nong pyniaid Shnong.
Ym bit da leilei ruh em ban wan mih sha iing ne ki ophis jong ki nongkitkam Shnong.
Lada don kino kino ki jingjia ka ba sngewsih, ha Shnong ha thaw ki trai iing ki hap ban pyntip sha ki bor Shnong bad bud ryntih iaka protocol bala pynjari da ka Health Depatment ryngkat bad ka jingpeit ngor jong ki Nongpyniaid Shnong.
Ki nongshong shnong ki ba la kynjoh ia ka 45 snem shaneng ki dei ban register noh ialade bad ban shim ia ka tika ban iada ialade na une u khniang jingpang.
Ki nongshong shnong ki lah ban register da ka ba ai kyrteng sha ki Asha Anganwadi ki ba dei peit ia ka shnong jong phi bad ka jing ai tika kan dei ha ka Subcentre ka ba don ha Laitkor Rngi.
Katkum ka hukum jong ka Sorkar la shah ban mih na iing tang ia ki nong trei jong ka Health, Police and security forces, ki ba die dawai, ki jingtrei lait, nong shna um, municipal, ki nong trei ha ki lad pathai khubor.
Lah shah ruh ia ki ba supply gas ban plie ha ryngkat ka jing peit pyrman lang jong ka Dorbar Shnong, ka CCMT bad u Incident Commander.
La ailad ia ki kali kit um ki ba na Shnong ban pynpoi um sha ki longiing ki ba donkam um naduh ka por 7 baje mynstep haduh 5 baje janmiet bad ki dei ban deng bha ia ki mask bad gloves bad bud ryntih ia ki protocols ba la buh da ka Sorkar.
Lada lap ba don ka jing leh pyrshah na ka liang jong ki ba la bakla, ka Dorbar Shnong kan ym don da kawei pat ka lad bad ngin hap ban pyntip sha ki bor jong ka ain ban leh ia ka ba donkam.
Halor ki kyndon ba la bthah da ka Laitkor Dorbar Pyllun bad ka tnat jong ka koit ka khiah, la kyntu ia phi iwei pa iwei ba phin long ki ba adkar bad phikir bha ialade kum ha kane ka por ba kat nang mih ki sngi ka jing saphriang jong u ne u khniang jingpang ka la nang kiew sted, te kumta sngewbha ba phin don ka jing sngewthuh ban iada shwa ialade da lade nangta ia ki marjan marpa bad kumjuh ruh ia ka Shnong ka thaw.
Ka Laitkor Dorbar Pyllun ka khot iaka jingiatreilang jong baroh bad shim khia ban bud ryntoh iaka kyndon bad ban long phikir shwa ba kan wan jia kaei kaei ka ba ktah ia ka imlang sahlang hapoh ka shnong ka thaw jong ngi.
Ka Meghalaya Rural Bank, Khanduli Branch kala thud haka rukom ai jingshakri ia u paidbah ha ka thain khappud bad kiba bun kila pynpaw ba ki shem jingeh namar ka jingdkoh ka bank.
Ka Khasi Students Union (KSU) Khanduli-Umshangiar Unit hadien ba kala ioh iaka jingujor na ki paid nongshong kala iakynduh ia u Branch Manager haka sngi Balang.
Ha kane ka jingiakynduh bad u Branch Manager, ka KSU kala dawa ban pynbha iaka jingshakri jong ka bank sha u paidbah kata naduh ban pynbiang iaki Machine update passbook, jingwan slem ki nongtrei ka bank bad ka jingtuh iaka por u paidbah haka por bam bad dih sha sngi, kaba la ktah ia u paidbah ba hap ban iaid rwiang ha ki lynti ba jngai ha kiba bun tylli ki shong.
U Branch Manager u kubur ba ka don ka jingthud haka jingai jingshakri ka bank bad ula ong ba un shimkhia ban pynbha bad pynbeit ia ki jingdonkam jong u paidbah, la ong ka KSU Khanduli Umshangiar haka jingleit iakynduh ia u manager ka bank kaba la iadonlang ruh ki nongialam ka Nartiang Circle.
Ka dorbar shnong Sohphoh kala buh da ki kyndon pyrkhing ban teh lakam iaka jingpur ka khlam COVID-19.
Ka jingpyrkhing kalong ban khang shuwa shipor ia ki briew kiba nabar ban wan rung ban mih shapoh shnong poh thaw tad haduh bala pynbna da kumwei.
Katkum u kyrwoh bala phah u Waheh Shnong, Sohphoh u Mutshwa Thabah ula ong ba ia kane ka kyndon pyrkhing la buh da ka borshnong hadien ka jingsar ka khlam COVID ha kylleng ki jaka haka jylla.
Kane ka jingmana kan ym ktah pat ki ki briew ki ba iaid lynti da ka kali lyngba u surok PWD ba iaid lyngba ka shnong bad ki nongrep ki ba marjan shnong.
Hynrei la mana pat ba ki kali ki ba iaid lynti kim dei ban hiar lane sangeh hapoh shnong.
Ka Shnong Sohphoh ka la kyntu ruh ia baroh ki Driver kamai kali Tourist bad local, ki dei ban ai tika  ialade  ban iada na u covid-19 bad kino kino ki driver ki bympat ai tika kim dei ban kit ia ki passenger na shong Sohphoh namar kane kan buh jingma ia ki nongshong shnong La ban jur iaki nonghikai jong baroh 4 tylli ki skul ba ki dei ban ai tika ialade bad ba ki ba nabar shnong kim dei shuh ban leit ban wan, hynrei ki dei ban sah noh ha shnong.
Baroh ki nong shong shnong ba ki dei ban bud ia ki kyndon ba la ai ka sorkar kum ka ba Deng ia ki Mask, Pynjngai ialade na kiwei pat, Sait bunsien ia ki kti bad ka khmat bad kiwei.
Kiba la biang ka rta 18 snem shaneng ruh la banjur ba kin ai tika ialade khang ban iada na kane ka jingpang khlam ba shyrkhei.
Wat la ka shnong ka khang ia ki ba nabar, hynrei lada don pat kino kino ki briew  kiba donkam kyrpang kum ka ba shim dawai dashin bad kiwei de ki kam bym lah kiar, ki dei ban pyntip shwa sha ki nongialam shnong shwa ba kin wan.
Ka shnong ka la kyrpad ia baroh ba iatreilang khang ban jop bad iada na ka jingpur jong ka khlam.
U District Magistor, West Jaintia Hills District, Garod LSN Dykes, IAS haka sngi Balang ula pynmih iaka hukum bala weng iaka hukum containment area shibynta ka shnong Panaliar.
La weng iaka containment order hadien bala ioh iaka kaiphod na ka tnad ka koit ka khiah ba ka jingiabit khlam kala duna.
Hynrei ban pyrkhing ha ki katto katne ki bynta ka shnong Panaliar la pyngngat da ka micro containment haka Kynjing Colony bad Pamhadem naduh mynta tad haduh bala pynbna da kumwei.
La shah iaki nongshnong ban iaid ban ieng bad ban plie iaki dukan dukdoh hapoh shnong, hynrei la khang ban rung ban mih klumar ha kitei ki kyntoit.
Ka Jylla Meghalaya kala kynjoh haduh 379 ngut ha ka jingdon jong ki briew ba ïap pang COVID-19 da ka jingkhlad biang sa 24 ngut hapoh 24 kynta haka sngi Balang.
Kane ka jingkhlad kiba iap haduh 24 ngut ki khynthup na EKH: 17, EGH: 01, RBD: 01, WJH: 04 bad EJH: 01 Kat kum ka jingpyntip ka Tnad ka Koit ka Khiah, sa 872 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 5769 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 22 (Others), EJH: 25 (Others), EKH: 571 (Armed Force/Paramilitary Force –04, Others–567), NGH: 21 (Others), RBD: 60 (Armed Force/Paramilitary Force –02, Others–58), SGH: 08 (Others), SWGH: 40 (Others), SWKH: 09 (Others), WGH: 68 (Others), WJH: 37 (Others) bad WKH: 11 (Others) Ki nongpang kiba la ioh pat iaka jingkoit ki don haduh 411 ngut.
Kine ki kynthup na EGH: 01 (Others), EJH: 23 (Others), EKH: 265 (Armed Force/Paramilitary Force –04, Others–261), NGH: 07 (Others), RBD: 43 (Others), SGH: 05 (Others), SWGH: 05 (Others), SWKH: 01 (Others), WGH: 49 (Armed Force/Paramilitary Force –02, Others–47), WJH: 04 (Others) bad WKH: 08 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 25744 ngut bad napdeng kine 19596 ngut kila ïoh ïa ka jingkoit bad 379 ngut kiba ïap nalor ki briew ba dang shitom.
Hadien shibnai bala duh u transformer, ka shnong Mukhaialong, East Jaintia Hills kala ioh biang da uba thymmai ha ryngkat ka bording da ka jingshimkhia u H Iakai, Assistant Executive Engineer (Distribution), MEeCL Sutnga bad ia u MLA Khliehriat ma Kyrmen Shylla.
Ka Dorbar Shnong Mukhaialong kala pynpaw ka jingsngewnguh ia u ma H Iakai, Assistant Executive Engineer (Distribution), MEeCL Sutnga bad ia u MLA Khliehriat ma Kyrmen Shylla kiba la shimkhia ban pynioh biang ia u transformer uba la sniew  kumba la shi bnai bad haka 19 tarik une u bnai ka MeECL kala wan ban pyndait da u ba thymmai.
Une u transformer ba don 25Kv lah pyndonkam da ki 65 tylli ki thliew iing bad baroh kine ki longïing kiba la siew lut ia ka bill la ong u Waheh Shnong H.Phawa.
Ka Dorbar Niam ki khun ka Seinraij Jowai da ka jingsngewkhia ia ki jingtynjuh bahap ban mad da ki khun ka Raij ka Shnong, ka ri bad ka Jaitbynriew na ka jingwan jong ka jingpang Covid-19 haka sngi ba Ar dang step phyrngap ka la shim ban pynlong ka ngooh ka dem ka duwai ka phirat ha ryngkat ka suit ka shor ha iing Langdoh iing kyntang ka Raij.
Ia kane ka nguh ka dem ka suit ka shor kat kum ka rukom dustur u longshwa manshwa la pyndep da u Dolloi kum u khlieh ka niam khlieh ka Elaka ha ryngkat ka jingiadonlang u Langdoh, ka Langdoh, ki Sangot bad ki Wasan.
Kane ka nguhblei demblei ka duwai phirat ha Kane ka step ka long kyrpang ban kyrpad kyrpon na u Trai nongbuh nongthaw, ki Lei Shnong lei Raij, ki ryngkew ki basa ba kin ai ka da ka ker, ka Khang ka kah ia ka Shnong ka Raij ka Elaka, ka ri bad ka Jaitbynriew na ka jingpang Covid-19 kaba lawan ban tynjuh ia ki nongshong Shnong ha baroh ki liang.
Ha kane ka step hadien ba la kut ka  ngooh ka dem, ka suit ka shor, u Dolloi da ka jingsngewkhia u khot bad wer ruh ia ki nongshong Shnong ka Raij ka Elaka ba kin long kiba adkar ban bud ryntih ia ki hukum ka Sorkar ha kum Kane ka por khnang ba Kane ka jingpang kan nym iohlad ban saphriang ne pur na ka jingleh bym suidniew jongngi kum ki nongshong shnong.
Ka Federation of Khasi Jaintia and Garo People (FKJGP), Jaintia Hills Zone, lyngba ka khubor bala phah da u D.S.War Chief Organizing Secretary kala pynpaw iaka pyrshah jur iaka jingthmu jong ka sorkar ban iaid shakhmat ban pyndait da u smart meter ha rilum Jaintia.
Ka FKJGP kala ong ba katkum ka shithi u Assistant Executive Engineer Khliehtyrshi Distribution Sub-Division MePDCL kaba la phah sha ki waheh shnong jong ki 6tylli ki shnong kiba kynthup Ummulong, Wahiajer, Mukhla Mission, Mukhla Shohshrieh, Mukhla Umlangshor bad Lad Mukhla ula ong ba ki briew jong kompeni Satnam Global Infraproject Limited kin wan ban pyndait ia kine ki meter.
Ka FKJGP kala kynnoh ba ki paidbah nongshnong shnong kim tip ia ka duh ka dang une u smart meter bad la shu ong beit ba ki briew jong ka company kin wan ban pyndait ia u smat meter.
Ka FKJGP ka pyrshah jur halor kane ka jing thmu jong ki briew jong ka company ban wan rung sha poh shnong poh thaw bad sa kawei ruh halor ka nongrim ba ki paidbah kim pat sngewthuh halor une u smart meter.
Haka jingshisha dei ban pynsngew paidbah shuwa shaphang une u smart Meter khnang ba ki paidbah kin dup tip bad sngewthuh hynrei kaba phylla kumno ka office jong ka MePDCL ka shu phah syndon da ka shithi sha ki rangbah Shnong khlem ka jingtip ki paidbah ba bun ba lang ba kumno u trei kam, bad kan ktah bha ruh ia ki paidbah namar ba kin hap ban thied meter.
Ka FKJGP kala buh jingkylli ruh kumno yn pyndait ia une u meter haba wat tang ha ki jaka sor ruh ym pat pyntrei kam, hynrei la sdang na ki thain nyngkyndong kaba tang ka network ruh kam da biang namar ba une u meter u trei kam lyngba ka internet kumta ka buh jing eh iaki paidbah khamtam ha ki thaiñ nongkyndong.
KA FKJGP ka banjur iaki waheh shnong jong kine ki 6 tylli ki shnong kiba ka ophis kala dep ai jingtip bad kumjuh ruh ia kiwei pat ki shnong kim dei ban pdiang ia une u meter thymmai.
Ka FKJGP kala pynpaw ruh iaka jingsngewlyngngoh ba kumno ha kum kane ka por ba ki paidbah dang ia khun iakane ka khlam COVID-19, ka sorkar kala khang ban leit ban wan na kawei ka jaka sha ka wei pat hynnei kaba phylla pat ki ai lad iaki briew jong kane ka company kiba na bar ban wan rung ha manla ki thliew iing ban pyndait ia une u meter.
Ki longkmie kiba armet bad ki briew kiba don jingduna haka bor met ne Persons with Disabilities kim hap ban leit trei ophis, hynrei ki dei ban trei nala ïing bad ki lah ban shah khot tang haba donkam eh.
Kane ka long katkum ka jingpynbna bala pynmih da u Secretary ka sorkar jylla ba dei khmih iaka tnad Personnel & AR (A) Department katkum ka hukum ka tnad ka koit ka khiah ka Jylla ha kaba iadei bad ka kyndon treikam haka por khlam COVID-19.
Sa kawei ka bank kala hap ban khang shipor hadien ba iabit khlam COVID-19 u nongtrei ka bank ha Jowai haka sngi ba Ar.
Kane ka bank ka dei Punjab National Bank ne ka United Bank of India mynshuwa kaba don ha Iawmusiang, Jowai.
Ia kane ka bank la khang naduh mynta ka sngi haduh 27 tarik une u bnai ban pynkhuid ne sanitised iaka bank.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw u bym donkam ban siew eiei PMGKAY RICE (Free of Cost) na ka bynta u bnai MAY, 2021 ha East Jaintia Hills District, Khliehriat.
Ka jingsam ia u Khaw AAY ka long 5kg shi khlieh tang ia kito kiba don ka Card Rashon AAY bad ia u Khaw PHH yn sam 5kg shi khlieh tang ia kito ki ba don Card Ration PHH.Kumta, la kyrpad ia ki paidbah ba lada ki shem ba ia une u Khaw ba ki Dealer kim ai katkum ka kilo ba ki dei ban ioh lane ki pan pisa, ki dei ban ujor mar mar sha u Deputy Commissioner (Supply), East Jaintia Hills District khnang ban pynshitom ia ki kat kum ka ain ba la buh da ka Sorkar.
Ha kajuh ka por u Deputy Commissioner (Supply), East Jaintia Hills District u pynbna paidbah ba la pyllait ia u Khaw Ration na ka bynta u bnai MAY, 2021 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.3.00 tyngka shi kilo, ia u Khaw PHH yn sam 5 kilo shikhlieh shibnai ha ka dor Rs.3.00 tyngka shi kilo, katba ia u Khaw Non- NFSA pat yn sam 7.215 kilo shiing- shibnai haka ka dor Die Lang ka ba long Rs.11.77 tyngka shi kilo bad ha ka dor Die Khutia ka ba long Rs.12.34 tyngka shi kilo.
U Sub-Divisional Magistrate ka Mairang Civil Sub-Division ula pynmih iaka hukum ban khang shuwa shipor iaka Nongkhlaw CHC bad ka Wahrit PHC hadien bala don kiba iabit khlam COVID-19 haka sngi ba Ar.
Kane kalong hadien ba i wei na ki doktor ka Nongkhlaw CHC ila iabit khlam COVID, katba ha Wahrit PHC pat iwei na ki nongshim dawai ila shah ktah haka jingpang khlam.
Ia kine ki ar tylli ki jaka sumar yn khang shuwa tad haduh bala pyndep iaka contact tracing bad ban pynshong kset ia kiba shah ktah haka khlam ban tem iaka jingpur ka khlam COVID-19.
La kyntu ia ki paidbah kiba la leit sha ka Nongkhlaw CHC ha ka 13 tarik u Jymmang, 2021 bad hadien kata ba kin shong pynkyrpang ialade na ka bynta 10 sngi, katba iaki paidbah kiba wan ha Wahrit PHC ha ka 10 tarik u Jymmang, 2021 bad hadien kata ba kin shong pynkyrpang ialade na ka bynta 10 sngi.
Lada don kino kino napdeng kiba shongpynkyrpang ialade ha la iing kiba khie shit, jyrhoh lane jynjar ban ring ne pynhiar mynsiem bad kumta terter, ki dei ban pyntip mardor lyngba ka phone sha ki number phone 94853-95373, 82579-46145, 76420-08817 lane  89740-37257.
Ka Jaintia Students’ Movement (JSM) Central Body ka la pynskhem ïaka Southern Region haka jingïalang kaba la long ha ophis treikam kaba don ha Musiang Lamare East Jaintia Hills District haka 118 tarik une u bnai.
Ïaka jingïalang la pynïaid da u PS Phawa Joint Secretary bad la ïoh ka jingkren na u N Sungoh President Jowai Circle, ka Kong Everstay Dkhar Assistant General Secretary Women’s wing, u Suni Bareh President Western region bad kiwei.
Ïaki dkhot nongkitkam la pynskhem da u R Dkhar General Secretary Central body.
Ki nongkitkam ki long u Presdient Skhembhalang Dkhar, Vice President Thaw Nongtdu, General Secretary Cleofast Shylla, Assistant General Secretary Pilmon Lamurong, Organizing Secretary Phibitwan Rymbai, Education Secretary Poimiki Muksor, Financial Secretary Glorybiang Dkhar, Discipline Secretary Shiningstar Rymbai, Sport Secretary Kerlang Lamurong, Publicity Secretary Shabas Nongtdu, Office Secretary Praim Rymbai bad ki 6 ngut ki dkhot ka Executive Committee.
Ka Khooid Ya Ka Wah Myntdu kan pynlong iaka jingialang ia mir jingmut haka 20 tarik une u bnai haka por 1 baje nohphaisngi ha iing dorbar jong ka Tpep Pale Dorbar Shnong, Jowai.
Ha kane ka jingialang yn iakren sani ban wad ki lad ki lynti ban iada iaka Wah Myntdu bad ban pynneh iaka jingkhuid jingsuba jong ka Wah Myntdu baroh shilynter kaba la syrtap da ki jaboh kiba pynmih u nongshong shnong ka Jowai bad ki nongshong iew shong hat nalor kiwei kiwei.
Ha kane ka jingialang la wer ia ki waheh shnong, nongkitkam shnong, ki seng samla, ki nongrep bad kiwei kiwei ban wan sha kane ka jingialang ban iakren sani bad ban shim iaki rai ban pynlong iaka Wah Myntdu sa shisien kaba khuid kaba suba.
U Ma Lasting Suchiang bad u Ma Pyndaplang Muksor ha ryngkat ka jingsynranlang ki paralok jong ki, ki la leit ban noh synñiang da ki jaiñ pynsyaid (Blanket) sha ki 6 ngut ki briew kiba don ka jingduna ha ki dkhot met haka shnong Umdilien, Iooksi haka 17 tarik une u bnai.
Naka liang u ma Lasting Suchiang haba kren u la pynshlur ia kiba don jingduna haka dkhot met ba kim dei ban duh mynsiem ne duh jingkyrmen hynrei ki dei ban don ka jingkyrmen ba ha kawei ka sngi kin sa long kiba phyrnai haka hima U Blei.
Ha kane ka jingsynniang kine ki ar ngut la iadonlang u Waheh Shnong ka Shnong Umdilien, u Ma E Sumer ha kaba u la ai khublei iakitei ki rangbah kiba don ka mynsiem kaba sbun ban noh synniang sha kito kiba duna dkhot met hapoh ka shnong.
La iohtam ia kawei ka Apple iPhone na Iawmusiang, Jowai.
Kino kino kiba dei trai ia kane ka phone ki lah ban leit shim na Jowai Police Station.
Ka Dorbar Chnong Dulong, Jowai kala pynbna paidbah ba ia ka Bumper Lucky Draw kaba thmu ban pynkhalai haka 04-04-2020 yn pynkhalai haka 24-04-2021 ha madan Biar Dulong Jowai.
U Ma K Lato, general secretary Dorbar Chnong Dulong,Jowai, ula iathuh ba ia kane ka jingpynkhalai nusip la hap ban pynsangeh na ka daw ka jingiakhun pyrshah iaka khlam COVID-19 ha u snem bala dep.
Ula ong ruh ba ki ticket ban pynkhalai ki dei ki juh kiba la dep die mynshem snem bad kiban die shuwa ka tarik ban pynkhalai iaka lucky draw.
Ula kyntu ruh iaki paidbah nongshong shnong ka Jowai bad ki shnong bapher bapher ban nang ai ka jingkyrshan iaka shnong Dulong kumba kila kyrshan ha ki bun bun snem na ka bynta ban wanrah iaka roi ka par jong ka shnong.
Ki ar tylli ki sengbhalang kiba kynthup ia ka Khasi Students’ Union (KSU), Jaintia Hills District Unit bad ka Federation of Khasi Jaintia and Garo People (FKJGP), Jaintia Zone, hadien ba ki paidbah ba bun kila pynpaw ka jingeh halor ka jingkiew palat ka bai kali ha rilum Jaintia kila leit ba kynduh bad u District Transport Officer (DTO), West Jaintia Hills District namar ki nogniah kali ki shim bai kali kum haka por khangdam.
“Mynta ka sorkar kala ailad ban kit passenger kumba ju long, hynrei ka dor bai kali pat ki shim haka dor kaba shongkali haka por khangdam kaba la wanrah jingeh iaki paidbah salonsar ba shong da ki kali kamai," la ong kine ki ar seng bad kila dawa na u DTO ban tuklar bad ban pynbeit iaka dor bai kali bad ban shim khia ban peit iaka jingeh ki nongshong kali kaba la ktah iaka leit ka wan jong ki namar ba la rem ka bai kali.
Ki nongialam jong ka KSU bad FKJGP ba kynthup ia u D.S.War Chief Organising Secretary FKJGP Jaintia Zone bad u bah Ohibait Dkhar President KSU Jaintia Hills Unit kila ong “Ngim pyrshah ia ka dor bai kali ba thymmai, hynrei dei ban don ka jingkhein bad ka jingsngewthuh lang, khnang ba kan ym ktah ia ki paidbah ba shong kali kamai.
“Mynshwa ka bai kali ka long T.50/- mynta pat T.100/-.
na ka T.80/- sha ka T.150/-, na ka T.100/- sha ka ka T.200/-," la ong ki nongialam jongka FKJGP bad KSU.Ka All Jaintia Tourist & Commercial Vehicle Association (AJTCVA) kala khot iaka jingialang haka 19 tarik une u bnai ha Conference Hall Paradiso, Jowai ban iakren iaka dor bai kali hadien ka jingpynhiar dor ka sorkar iaka petrol bad diesel T.7/-.
U Mihsalan Dhar, u publicity secretary AJTCVA, ula ong ba ha kane ka jingialang AJTCVA kala khot iaki sengbhalang kumjuh iaki synjuk waheh shnong Ri Jaintia ban iakren sani halor bai kali ha kane ka jingialang.
Kane ka long ka jingpyntip ba ka Kong Kongka Lamare khun jong ka (L) Long Lamare bad ka para jong ka (L) Shini Lamare kala khlad haka 18.02.21 haka por 2 :30 hynne ka step.
Ia ka niam ka rukom yn pyndep haka 19.02.21 ha Khnap Thang Bru Nangbah haka por 10 baje mynstep.
Ka Synjuk ki Waheh Shnong War Jaintia haka sngi Balang kila ujor sha u Sub-Divisional Officer (Civil) Amlarem Sub Division halor ka jingjur ka jingdheng kali ha ka surok Dawki Amlarem Jowai naka jingiaid sahuh ki trok kit mawshun kiba shalan sha Bangaldesh.
Ka Synjuk Waheh Shnong War Jaintia kala ong ba kane ka jingjur ka jingdheng kali kala ktah khlieh la ka sngi naduh par mawshun kaba don ha Amtuma haduh Nongtalang Amsohmeheleng.
Kane ka jia namar ba ki trok kit mawshun kila ieng da u line ha ka surok.
Ka Synjuk haka dorkhat kaba la phah da u president bad secretary kiba kynthup ia u Daniel Khongsit bad u Siangmi G Lacuna sha u SDO Civil Amlarem bad kila dawa ban pyndam mardor iaka jingieng line ki trok kit mawshun ha surok bah namar kala wanrah ka jingkhapniah kali bad jingdheng kali kaba jur kaba ktah iaka iaid ka ieng ki kali motor.
Kane ka jingdheng kali kala ktah iaki paidbah nongleit nongwan khamtam ki nongpang, longkmie ba pun ba kha khun, ki khynnah skul, ki nongshong iew ha kaba kim lah satia ban poi ha ka por kaba biang sha ka jaka kaba ki thmu.
Naka liang u SDO Civil Amlarem u la pynthikna ba un shim khia ia kane ka jingeh ki paidbah, la ong u Daniel Khongsit.
Wat hadein ba ka sorkar Jylla kala pynhiar dor iaka umphiang petrol bad diesel, hynrei ki kali kamai ki dang bteng ban shim haka dor kaba rim bad kaba la wanrah iaka jingud jingnam ki khynnah skul kiba wan skul wan kolej na ka thain Namdong, West Jaintia Hills District.
Ki ba bun ki khynnah skul bad ki samla pule ha ki kolej kiba wan beh sha Jowai bym pat thikna ka rukom long skul kila ud ba ka bai kali ka dang rem dor bha ha katei ka thain bad ka neh kum ka dor haka por ba dang pynjari iaka jingkhangdam (Lockdown) T.300 ban rwiang shala shnong.
“Ka bai kali na Namdong sha Jowai ha shwa ka lockdown ka long T.80 ban leit bad T.80 wanphai bad ha ka por lockdown ka la kiew T.150 ban leit T.150 wanphai bad haduh mynta mynne ka bai kali ka neh T.300 wat hadien ba ka sorkar ka la shah ban kit passenger kumba ju long ," la ong u kyrwoh bala phah kine ki khynnah skul sha u syllad.
com Kine ki khynnah skul kila kyrpad iaka Ksehrynshang Namdong Tourist Driver & Owner Association ban pyrkhat lang ia u paidbah ba duk ba trei mynsngi bam mynmiet ym ban shim kabu tang ban biang ialade shimet.
Ki longkmie jong ka shnong Nongrim Hill ka shnong kaba don hajan ka Umtyra, East Jaintia Hills District kila shah shet ha ki nongpyniaid kawei ka kharkhna saiñ rnga dewiong (coke factory) kaba la kular pynbiang nadong shadong ban ialeh ban pynkhuid iaka haw haw bad sawdong sawkun ka mariang haka kharkhana ha ka shnong jong ki, phewse ka shnong jong ki kala shah tap haka pum kaba suba jur ba mih na kane ka kharkhana bad kala wanrah ruh ka jingjulor ki tyllong umbam umdih.
Hajan kane ka shnong ki don artylli ki kharkhana saiñ rnga dewiong, hynrei kine ki kharkhana kim shym la bud iaki kyndon iada aiñ mariang kumjuh ban bud iaki lad jingiada iaka koit ka khiah u briew, la kynnoh ki longkmie ka shnong Nongrim Hill.
Ki longkmie kane ka shnong naduh ba sdang ban shna ia kane ka kharkhana naduh u snem 2019 kila pynpaw ka jingyrshah kaba jur, hadien ba ki nongialam shnong kila ai jingbit ban tei iaka, hynrei ki bor pyniaid kila kular ban pynbiang iaki jongdonkam bad bud iaki kyndon shna kharkhana.
Kine ki longkmie kila iathuh ba ïaka NOC la ai ha u 2019 tang kawei ka karkhana na bynta ban pynïeng ïaka karkhana ka ban long kham pajih na shnong, hynrei ynda haba u trai ula ïoh ïaka NOC la shna pynban hajan ka shnong bad mynta u snem 2021 u trai ula pynïeng biang sa ïa kawei pat ka karkhana ha kajuh ka jaka kaba ki nongshong shnong kim tip ei ei.
“Naduh ba sdang ka jingpan NOC ngi ki longkmie ngi pyrshah jur namar ngi tip ba kan ktah ïaka koit ka khiah jong ki nongshong shnong kumjuh ki para marjan, hynrei ki nongïalam Shnong khlem jingmynjur lang ki dep ban ai ka NOC ïa u trai karkhana bad ma ngi ruh la shuh hun la ka hun," la ïathuh ka kong Tiplem Lapasam.
Ha ka jingidei bad kane ka jingeh na ka liang ki nongshong shnong kila leit ban pan jingiarap na ki dkhot ka East Jaintia National Council (EJNC), ha kaba na ka liang ka EJNC haka jinglamkhmat u Sambormi Lyngdoh president bad kiwei kiwei ki dkhot haka sngi Balang, kila hiar jurip ia kane ka shnong bad la lap ba ki briew jong kane ka shnong ki don ha ka jingma kaba khraw na ka jingshah ktah u pum pum jong ki kharkhna.
Ki ar ngut ki longkmei kane ka shnong ka kong Rida Bareh bad ka kong Tiplem Lapasam, ki la ong bad katkum ka jingtip jong ki, ka shnong ka ai tang kawei ka NOC sha u trai katei ka kharkhana u ma T.Nongtdu naka bynta kawei ka kharkhana bad ruh ban shna sha ka jaka ba kham pajih na ka shnong, hynrei la tei pynban hajan shnong bad mynta la pynkhreh ban tei sa kawei kharkhana sain rnga dewiong ha kane ka jaka.
Ka EJNC kala ong ba kan leit ai da ka jingthoh sha u Deputy Commissioner, East Jaintia Hills District bad un pynsangeh shwa ban pyntrei kam ia kitei ki kharkhana bad lada ka ophis u DC kam lah ban leh ei ei na ka liang ka seng kan iad da kawei pat ka lynti.
La kyntu ia ka JHADC kam dei ban ai NOC shuh iaki kharkhana ba pyndonkam da u dewiong.
U Jumai uba khlain bor 4.7 haka Richter scale ula pynkhynñiuh ïa ka Jylla Meghalaya haka por 5.54 PM mynta ka nohphaisngi.
Ka National Centre for Seismology, Earthquake, kala ong ba ka thymmei jong une u jumai ka dei 17 km na Tezpur, Assam.
Ka thymmei une u jumai ka jylliew kumba 10 km.
Wanrah shwa da ka surok Fourlane, shna ïaki side drain kiba paka bad kiwei kiwei ki jingdonkam jong ka surok bad hadien yn iakren pyntreikam iaka FASTag ong ka Khasi Students’ Union bad ka Federation of Khasi Jaintia and Garo People’s (FKJGP) Ïa kane la dawa kine ki ar seng haka jingiakynduh bad u Deputy Commissioner jong ka West Jaintia Hills District ha kamra treikam jong u haka sngi ba Ar hadien ka jinghuri hura bad ka jingsah kut kali ha Ialong na ka daw ba pyntreikam FASTag.
Haba ïakren bad ki nongthoh khubor hadien ka jingiakynduh, kine ki arseng ki la ïathuh ba ki la ïoh ïaka jingujor na kiba bun balang halor ka jingshim khajna jong ka National Highway Authority of India lyngba ka tnad Ministry of Roads & Transport Department jong ka sorkar pdeng.
“Kane ka jingshim khajna ka la ktah jur ïa u paidbah khamtam ba ka jingmih syndet ïaka jingpynbna (Notification) da ka sorkar Jylla ba baroh ki kali ba ïaid lyngba ki Tollgate kidei ban don ïaka Fastag bad kane ka la pynklumar jingmut ïa u paidbah khamtam ba nangno bad lano yn ïoh ïaki Fastag", la ong u President ka KSU u Ohibait Dkhar.
Haba ïadei bad kane utei u nongïalam seng ula dawa na ki bor ba dei peit ban pynjynsur ïa kane ka kam khnang ba kan nym mih kano kano ka jingklumar ïa uba bun ba lang.
Ula pynpaw ruh ka jingphylla ba naduh ba la dep pynmih ïaka notification ka jingshim khajna jong ki tollgate ka la kiew arshah ïa kaba juh shim mynshwa.
“Ngim nym lah ban pdiang ïa kane ka rukom shim khajna jong ki Toll Plaza bad ngi dawa jur ba kino kino ki Tollgate/Toll Plaza kidei ban buh shwa ïa kawei ka lane kumba juh buh mynshwa na ka bynta ki paidbah ki bym pat dep register ïa kita ki Fastag kumba la bthah da ka sorkar Jylla ym ban shu shim da kaba kin hap ban siew arshah ïa kaba juh siew mynshwa" la ong u Chief Organising Secretary ka FKJGP u DS War.
Kine ki arseng ki la dawa ruh na ka bor District ba kan bthah ïaka NHAI ba baroh ki kali local kimdei ban siew khajna haki Toll Plaza ba don ha Ïalong West Jaintia bad kumjuh ha Lumshnong East Jiantia namar katkum ki kyndon, kino kino ki Toll Plaza kiba lah ban lum khajna kidei ban dep ban shna ïaka Fourlane Road.
“Wanrah shwa ïaka Fourlane Road, shna ïaki side drain kiba paka bad kiwei kiwei ki jingdonkam jong ka surok bad yn sa ïakren pat ïa kata ka jingsiew khajna ne register ïa kata ka Fastag ha kitei ki artylli ki Toll Plaza", la ong u President ka FKJGP u Tuesday Lytep.
Ka East Jaintia Hills District Basketball Association (EJHDBA), Khliehriat ka la pynlong ia ka 3rd open Basketball Tournament 2021 kala poi sha bakut haka 12 tarik une u bnai bad ha kane ka lympung ka DLM, Dkhiah East bad ka Jowai kila ioh rah iaka nam lahduh.
Ia kane ka jingialehkai la pynlong ha Basketball Court jong ka Jaintia Eastern College,  Khliehriat.
Haka jingiakhun final na kaliang shynrang la rah daka DLM, Dkhiah East pyrshah iaka Old Skool Baller da 34 la 32 basket.
Na ki kynthei ka jingiakhun kala long hadpeng ka kynhun na Jowai bad ka Dkhiah East bad la jop daka Jowai team da 28 la 6 basket.
U kongsan ha kane ka sngi u dei u ma Thynda Sana working president Khliehriat Block Congress committee (KBCC), ula ai khublei ia ka association ba kala lah ban pynlong kum kane ka jingialehkai manla u snem bad u ia kyntu ruh iaki player baroh ban don ia kata ka mynsiem ialehkai bad ban treishitom bna kilan haka kam ialehkai ban jop haka jingim ialehkai.
La sam iaki khusnam da u kongsan bad symbud kongsan haka jingiadonlang ki kynthup ia u Chrispin N Dkhar president Khliehriat Assembly Youth Congress (KAYC), Deibormi Syad president EJHDBA, Delightful Lamare General Secretary ka EJHDBA nalor kiwei kiwei.
Ka jingthmu jong ka Toll Plaza ban pyntreikam iaka FASTag ha baroh ki kali ban lait pyndonkam ha kaban siew da ka pisa kala pulom noh hadien ka jingpyrshah ba jur jong ki nongniah kali kamai, ki sengbhalang bad kiwei kiwei haka sngi ba Ar.
Ka katkum ka jingpynbna jong ka Ministry of Road Transport & Highways, Government of India bad ka NHAI ba naduh 15 tarik dei ban pyndonkam da ka FASTag, hynrei kane kala wanrah ka jingpyrshah kaba jur naka All Jaintia Tourist & Commercial Vehicle Association (AJTCVA), Hynñiewtrep Achik National Movement (HANM), ka Meghalaya People United Front (MPUF), ka Meghalaya Peoples Labour Union (MPLU), FKJGP, KSU bad kiwei kiwei.
Hynne ka step kala mih ka thma ktien kaba jur hadpeng ki nongpyniaid ka toll gate bad ki kali kamai bad kane kala wanrah ka jingsahkut kali kaba jur ha toll plaza ha ka shnong Ialong, kaba la hap ban hiar syndon da ka Executive Magistrate ka Y Mawlong, u Superintendent of Police, West Jaintia Hills District Bikram D Marak bad ka kynhun pulit jong u ban pyllait ia baroh ki kali ban iaid lyngba ka toll gate khlem da hap siew eiei.
Kitei ki nongniah kali Tourist ki la ïathuh ba ki ladep siew 60 tyngka haba ki la rung lyngba katei ka Toll Plaza haka step bad hadien ba ki la wan phai na ki jaka jingleit jong ki, ki draibar Tourist ki la pyni ïa ka slip ba ki la dep siew 60 tyngka hynrei ki nongtrei Toll Plaza kila shain kuna biang iaki.
Hadien kane ka jingkynrum kynram u DC ula khot noh da ka jingïalang hapdeng ki ophisar ka NHAI bad ki sengbhalang ban iakren halor kane ka kam ha kamra treikam jong u.
Ïaka jingialang la pyniaid da u DC ka West Jaiñtia Hills, u Garod LNS Dykes haka jingiadonlang u SP ka West Jaintia u Bikram D Marak ha ka jingiadonlang kiwei ki magistor bad u DTO.Ka jingïalang ka la long kaba khluit tar ha kaba ki sengbhalang ki la pynsngew ïaka jingpyrshah ban pyntreikam ïaka FASTag bad ka jingdaiñ kuna da kane ka Toll Plaza khamtam ïaki kali kamai.
Hadien ka jingïalang kaba la neh daki katto katne kynta ki ophisar jong ka NHAI ki la mynjur ban shim biang ïaka dor barim kata 30 tyngka shisngi.
Katba ïaki kali jong ki riew shimet la rai ban shim 275 tyngka shibnai katkum ba la pynmih hukum da ka sorkar.
Ki sengbhalang kiba la iashim bynta haka jingïalang ki kynthup ïaka AJTCVA Hynñiewtrep Achik National Movement (HANM), ka Meghalaya People United Front (MPUF), ka Meghalaya Peoples Labour Union (MPLU) bad kiwei kiwei.
Ka KSU bad ka FKJGP kala ai da ka dorkhat ha u DC ban dawa ban pynneh shuwa ia bai toll gate kaba rim.
Ka Hynñiewtrep Youths’ Council (HYC) Sohïong Circle hadien ba kala dep ioh iaka jubab RTO kala ujor sha u Chief Executive Member, Khasi Hills Autonomous District Council (KHADC) hadien ba kala lap ba don shibun kiba Tangjait bala leh da ki riew shim kabu kaba jingma kaba khraw ïa ka jaitbynriew Khasi.
Katkum ka dorkhat ( Ref.
No: HYC/SC/TJ/02/2021-22/02  Date: 12/02/2021, Ka HYC kala pynpaw iaka jinglyngngoh bad kynnoh ba ka KHADC kaba la thaw kyrpang ïa ka na ka bynta ban pynneh pynsah ïa ki Riti ki Dustur bad kiwei kiwei pat ki jinglong kyrpang jong ka Jaitbynriew Khasi, pynban kala ïaid lait bad leh pyrshah ïaka kamram ba khraw ha kaba kala ai lad/ïa don kti kumne harum: Katkum ka jingujor ka HYC ha u CEM KHADC kala pynpaw bun ki mat: Halor ki tei ki mat ba la kdew ha neng, na ka liang jong ka HYC kala kyntu iaka KHADC: Ka HYC kala dawa ruh na ka KHADC: Ha ka juh ka por, ngi sngew ban ai jingmut ruh sha ka phi ryngkat sha ka KHADC- Purningstar Shabong.
President HYC.Sohiong Circle Hamarbamut Thabah.
General Secretary HYC.Sohiong Circle.
Wat hadien ba ka All Jaintia Tourist & Commercial Vehicle Association (AJTCVA) haka sngi Nyngkong kala leit ban iakynduh ia u Deputy Commissioner jong ka West Jaintia Hills District ban iakren bad kynnoh shim kabu ki nongtrei jong ka Toll gate Ialong halor Ka FASTag, ki POS ha toll gate ki bteng ban pynrung kyrteng ia baroh ki kali salonsar.
Kane ka jingtreikam ka FASTag kala wanrah ka jingpyrshah kaba jur naka seng ki nong niah kali kamai bad wanrah iaka jingsahkut kali kaba jur.
Ka AJTCV la ai da ka jingthoh sha u Deputy Commissioner bad kala kyrpad ia u ban shim khia ia kane ka kam bad ula ba ong ba un sa khot kloi kloi da ka jingialang.
Ka AJTCVA kala dawa na ki bor ba dei peit ia ka Toll gate Ialong ba katba ym pat dep ban ia pynbeit, dei ban shim beit ia ka bai Toll gate kumba ju shim man la ka por ka ta 30/- haka shi sngi.
Hynrei ki nongpyniaid toll gate ki iaid shakhmat ban pyntreikam iaka FASTag bad shim iaka kuna iaki kali bym don FASTag.
Namar ka jingkiew dor ka bai kali kamai bad ka bai Umphniang kali, ki san sengbhalang ba kynthup ïaka Jaintia Youth Federation (JYF), Meghalaya People’s United Front (MPUF), Jaiñitia Student Movement (JSM), Jaintia Student Union (JSU) bad Hynniewtrep Youth Council (HYC) ki la ïakynduh ïa u Deputy Commissioner ka West Jaintia Hills District u Garod LSN Dykes haka kamra treikam jong u haka sngi Nyngkong.
Ha kane ka jingïakynduh bad u DC ki san seng ki la aiti ïaka jingthoh kaba dawa ban pynhiar ïaka dor jong ka Umphniang kali bad ban wad ki lad ki lynti kumno ban pynhiar ïaka dor bai kali namar ba ka la ktah shisha ïa u duk u rangli uba shaniah haki kali kamai.
Ym tang kata ka ktah khamtam ruh ïaki kmie ki kpa jong ki khynnah skul kiba hap phah skul ïaki khun man ka sngi lyngba ki kali kamai.
Kine ki San seng ki la kyrpad ïaka sorkar ba lada long kaba lah ban pynhiar ïaka dor jong ka Umphniang kali khnang ban pynduh ïa baroh ki jingeh hapoh ka Jylla kumjuh hapoh ki District East bad West Jaintia Hills.
Hashwa ban leit ïakynduh ïa u DC ki san seng ki la pynlong shwa da ka jingïalang lyngkot ha ophis treikam jong ka MPUF ban ïakren phylliew halor kane ka bynta.
Ki 96 ngut ki nongshong shnong ka Dkhiah West, East Jaintia Hills kynthup ki longkmie longkpa bad ki samla ki la leit wad ïaki lynti ïaid kjat u longshuwa manshuwa.
Kane ka jingleit wad ïaki lynti ïaid kjat u barim ka la long haka 13 tarik une u bnai bad ki la ïaid da ka kjat kumba 12 kynta.
Ki nong Dkhiah West ki la mih dangstep phyrngap da ka kjat ban leit wad ïaka lynti ïaid u barim haduh ban da poi sha shnong Borghat.
Ka lynti ba ki nong Dkhiah West ki ïaid kjat kadei ka lynti ban poi sha ka shnong Borghat, kaba na kane ka shnong lah poi sha Muktapur, Sylhet bad Jaintiapur.
Kadei ka lynti leit ïew, lynti thma, lynti Syiem ki nong Sutnga bad baroh ka hima ban poi sha ka ïew Borghat, ïew Sylhet bad ruh sha jaka shong ki syiem ha Jaintiapur.
Ka Shnong Borghat kadei ka shnong, ka don ka khana u barim kaba dei ka kad khaii lyngba ka wah Myntdu (Tisang) jong u syiem Jaiñtia sha ri thor Bangaldesh.
Ki jingbut jingsat u barim ha kane ka thain naduh ka temple Borkhat, Kamsing ki dang don sah haduh mynta.
Haka shnong Borkhat ka don ka jaka kñia jong ki syiem kaba dang ïeng sakhi haduh mynta mynne.
Kiba bun ki jingthoh shaphang kane ka shnong ki don bad la pule ha ki skul.
Ha katei ka jingïaid kjat baroh ki nongïa shim bynta ki pynpaw ka jingkmen ban ïoh ïaid kjat lyngba ki lynti ïaid jong ki syiem, ki shipai bad baroh ki heh ki san u barim bad ki dak ba paw haki lynti kidei ki dak kiba ki barim ki la ïaid lyngba naka bynta ka Ri pnar.
Ki nongïa shim bynta ki kynthup ïaki Doktor, Engineer, ki nonghikai kolej, ki samla bad ki khynnah kiba hapoh 15 snem.
Kiba la rangbah ki kynthup ïa u Giren Swer (78 snem), u Muni Swer (76), u Keydras Sympli (75), u Kwirland Tlang (62).
Ka Kong Pershia Phawa bad ka Kong Syrpailin Phawa kidei arngut ki longkmie, Dr Ryngkat Phawa bad Dr.Shwameki Phawa kidei ki arngut pat ki doktor ba la ïashim bynta.
Kum ban shuh pynkynmaw ha u snem 2017 ki nong Dkhiah West ki la ïaid kjat ïaka lynti u barim na Dkhiah West sha Jowai.
Ka All Jaintia Tourist & Commercial Vehicle Association (AJTCVA) haka sngi Nyngkong kala leit ban iakynduh ia u Deputy Commissioner jong ka West Jaintia Hills District ban iakren bad kynnoh shim kabu ki nongtrei jong ka Toll gate Pasyih/Ialong.
Ha kane ka jingiakynduh ka AJTCV la ai ruh da ka jingthoh sha u Deputy Commissioner bad kala kyrpad ruh ban leh ia ka ba donkam bad na ka liang jong U Deputy Commissioner ruh u la kular ban shim khia ia kane ka kam da ka ba ong un sa khot kloi kloi da ka jingialang.
Ka AJTCVA kala dawa na ki bor ba dei peit ia ka Toll gate Pasyih/Ialong ba katba ym pat dep ban ia pynbeit, dei ban shim beit ia ka bai Toll gate kumba ju shim man la ka por ka ta 30/- haka shi sngi.
“Ka jingshim palat ia ka dor ba la buh ka long ka jingibein ia ki nongshong shnong jong ka Jaintia hi baroh kawei bad lada ka NHAI kam shim khia ban pynbeit ia kane ka rukom shim bai Toll gate ha ka rukom ka ba dei na ka Liang ka Association kam banse ban iaid da kawei ka lynti," la ong Mihsalan Dhar publicity secretary AJTCVA.Ka club Ferdy School of Martial Arts and The Revolution Mixed Martial Arts kala ïoh khur 6 tylli ki takma ksiar bad 5 tylli takma rupa ha ka lympung ïa kura bala pynlong ha ka 13 tarik mynta u bnai da ka Dastbi Mixed Martial Arts, versus 4 Guwahati Assam.
Ki nongiakhun kiba la ioh khur takma: Jujitsu No-Gi Sambormi Lyngdoh – Walter weight- Gold Pynshngain Bareh- Bantam weight- Gold Welford Nongkhlaw -Walter weight – Silver Gold Medal K1 Ring Fight Five star Bareh – Fly weight – Gold Melam kupar Marweiñ – Feather weight – Gold Juhpaujuh Nongtdu – Fly weight – Gold Sangi Ovan Bhoi – Straw weight – Gold Silver Medal K1 Ring Fight Daniella Mylliemngap – Fly weight – Silver Obadiah Khelpung – Fly weight – Silver Welford Nongkhlaw – Bantam weight – Silver Jiwas Sariang – Fly weight – Silver Ïa kine ki rang ialehkai la ïalam khmat da u Sambormi Lyngdoh u nonghikai ha kane ka Club u ba lah jop bun sien ha ki jing ia leh kai Martial Arts bapher bapher ha poh ka jylla bad sha bar ka jylla Meghalaya ha ryngkat bad u Ma Steve Laloo u ba long kum u team Manager.
Ka club FSOMA and The Revolution MMA ka kibok kitrwiang ïa ki rang ia leh kai Martial Arts jong ka ba kin dang kiew ha ki jingim ialehkai jong ki.
Ka EJNC haka 13 tarik une u bnai kala pyniar iaka rukom treikam jong ka da kaba pynkha iaka tnad Jalaphet Unit.
La pynskhem iaki nongkitkam jong ka EJNC Jalaphet da u Sakilan Chyrmang president EJNC – Sumer Circle haka jingialang kaba pyniaid u Lektor Dkhar president EJNC – Khliehmyntriang Unit ha Community Hall, Jalaphet, Lumsashram.
Kiba ai jingkren ha kane ka sngi ki kynthup ia u Nangroi Mannar, general secretary EJNC – Sumer Circle, Wansalan Nongrum, president EJNC – Middle East Unit, Allmiky Ryngkhlem, vice president EJNC – CEC bad u Nangjan Dkhar general secretary EJNC – CEC, u la shim iaka bynta ba kongsan ha katei ka sngi ban pynshai iaka nongrim kaba ka EJNC ka ieng.
Ki nongkitkam jong ka EJNC – Jalaphet Unit ki kynthup iaki harum.1.
President – Phrangsngi shyrmang 2.
Vice Presiden – Je Chyrmang 3.
General secretary – Mihsalan bareh 4.
Asst General Secretary – Banjop Chyrmang 5.
Publicity Secretary – Rosswell Lamurong 6.
Finance Secretary – Rass Chyrmang 7.
OrganisingSecretary – Phrem Dkhar 8.
Sports Secretary – Eban Chyrmang 9.
Arts and Culture secretary – Shanbor Chyrmang 10.9 ngut ki Executive Members.
Ka Khasi Students’ Union (KSU) Khliehriat Circle kala pynthymmai ïaki nongkitkam jong ka na bynta ka samoi treikam jong u snem 2021-2023 bad ha kajuh ka por ka la pynrung ïaki 20 ngut ki dkhot thymmai sha ka KSU.Ha kane ka kynti u Stremly N Suchen ula shah jied kum u president ka KSU Khliehriat Circle.
U Ostarnic Marbaniang Organising Secretary ka KSU CEC ha ka jingïadon lang u Shinningstar Kharbihkhiew Assistant Education Secretary ka KSU CEC, u Ohibiat Dkhar President ka KSU Jaintia Hills District ula pynskhem iaki nongkitkam ka KSU Khliehriat Circle.
U Ostarnic Marbaniang haka jingkren ula kyntu kynpham ïaki dkhot thymmai ba kin trei shitrhem bad ban ïeng ha ki lai tylli ki maw byrsiew kumba ka KSU ka ïeng naduh ba ka seng ïaka kata ban pyneh pynsah ban kyntiew bad ban ïada iala ki jong bad ka jaitbynriew.
Kiwei de kiba la ai jingkren ki long u August Timung President ka KSU Lapangap Unit, u Satly Ryngkhlem president ka Synjuk ki Waheh Shnong East Jaintia Hills District bad u vice president ka KSU, u Shiningstar Kharbihkhiew bad u Ohibait Dkhar.
Nalor u Streamly la jied vice President, Satly S.Ryngkhlem, General Secretary Cherity D.Suja, Assistant General Secretary Emmon Chyrmang, Education Secretary, Pynshai Kupar.
Dkhar, Organizing Secretary, Shaniahskhem Dkhar, Publicity Secretary, Samson Rymbai, Finance Secretary, H.Nongtdu, Asst Finance Secretary, Ohiwet Rymbai.
Ki Executive Memberki kynthup ia u Korea Pyrngap, Marchy Dkhar, Kyrshan Dkhar, Donbok Mukhim, Seiborlang Shylla, Roskil Chyrmang, Maichel Langstang, Wiljop Nongtdu.
Ha kane ka sngi don haduh 20 ngut mki samla na ka thain Khliehriat kiba la pynrung dkhot ialade bad ka KSU.Ka Darrang Musical Arts Tourism and Cultural Club kala ioh ban rakhe ia ka Valentine’s Day ha une u snem da ka jingput jingtem ha rud wah Umngot kaba don ha Darrang.
U bah Reachingson Kongwang, president bad nongseng ia ka club u la ong ba kane kadei ka sien ba nyngkong eh ba ka shnong Darrang kan ioh ban rakhe ia kane ka sngi ba kyrpang jong ka jingieit da kaba pynlong ia kane ka prokram harud wah Umngot.
Ha kane ka sngi, ki la don bun ki jingpyrbyrngia ia ki nongwan sha kane ka prokram kiba ka club ka la pynkhreh kum ki jingsah miet camping, ki bonfires, ki jingshonglieng, ka jingbam bad ruh ki jingrwai na ki kynhun bapher bapher.
Ki kynhun nongrwai ba pawnam jong ka Shillong kiba ngi ju tip ka High Fidelity bad u bah Shelly Lamin kila pynshongshit ia ki paidbha da ki sur jingrwai kiba bang jong ki.
Na ka liang kane ka club ka la pynbna sha ki paitbha ba kan pynkhreh mynta sa ia ka Umngot Festival kaba dei ka sports lieng kaba ngi ju tip mynshuwa.
Ka jingpynbit pynbiang na ka bynta kane ka festival kaba heh, mynta ka la iaid shait shait bad ia ka por ban pynlong yn sa leh ha kane ka aiom tlang kaban wan.
Ka Mawdieja Sports and Cultural Club (MS&CC), Sohryngkham haka sngi Saitjaiñ ka la pynhap pyrda ia ka jingrakhe dap 30 snem jong ka bad kumjuh ia ka lympung ialehkai phutbol ba la pynsah nam ia u (L) Lastkingroy Warkhyllew, u samla rangbah uba mih khmat ha ki kam ialehkai phutbol na ka Club bad na ka Shnong Sohryngkham bad uba ju leh bun ki kam ban kyntiew ia ki kam ialehkai ha katei ka thaiñ, uba la khlad noh ha u snem ba la dep na ka jingjia aksiden kali ha u snem 2019.
Ha kane ka sngi, u Bah Pynïaid Sing Syiem, MDC ka Sohryngkham uba dei ruh u Chairman ka Khasi Hills Autonomous District Council (KHADC) u la wan ban ia donlang kum u Kongsan.
Ha kane ka janmiet la pyllait paidbah ruh ia ka ‘thup sah kynmaw’ (souvenir) jong ka MS&CC.Ka MS&CC ha ka jingrakhe ia ka jingdap 30 ka la pynlong ia ki prokram jingiakop ialehkai bapher bapher.
Ia ka jingialang pynhap pyrda ia ka jingdap 30 snem bad kumjuh ia ka lympung ialehkai phutbol la pynlong ha Mawdngong Mini Stadium, Mawdieja ha ka Shnong Sohryngkham.
Ha kane ka sngi la sam ia ki khusnam sha ki samla ialehkai kiba la jop ha ki jingiakop ialehkai bapher bapher, ki jingpynkup burom ia ki bahaïing u (L) Lastkingroy Warkhyllew, kumjuh ia kiba la noh synñiang sngewbha da ka jaka ba la shna ia ka madan ialehkai bad kiwei kiwei pat.
Ha ka jingïalehkai phainal jong ka lympung 1st (L) Lastkingroy Warkhyllew Memorial FT, ka Mawlyndep FC ka la rah ia ka nam lahduh da kaba pynliem ia ka Combined FC da 3-2 kol.
Ha ka kylla step, ka Combined FC ka la thep shwa ia ka kol ba nyngkong ia kaba la ban pynphai kylla da ka Mawlyndep FC ban pynlong ia ka jingiakhun ha ka kylla step ban iakhaid da 1-1.
Ka jingïalehkai ka la long kaba ia khaid haduh katta bad ha ka kylla miet, ka Mawlyndep FC ka la ïoh ban thep sa 2 kol katba ka Combined FC ka la ïoh ban pynphai sa tang shi kol ha shwa ba u referee un pynwai ia ka jingiakhun.
Ka Mawlyndep FC ka ioh khur ia ka song pisa ba T.30 hajar bad ka Trophy katba ka Combined FC ka la ïoh khur ia ka song pisa ba T.15 hajar.
Ia kane ka jingpynhap pyrda ia ka jingrakhe dap 30 snem bad kumjuh ia ka lympung phutbol la dei ban pyndep ha u snem 2020 hynrei na ka daw ka jingdon ka khlam COVID-19 la hap ban sangeh bad pynlong noh myn ha ka Sngi Saitjaiñ.
U Bah Pynïaid Sing Syiem u la sam ia ki khusnam sha ki kynhun ialehkai kiba la poi sha ka phainal bad ha ka jingai jingkren u la kyntu ia ki samla ban nang iai minot bad leh bha ban sei ia ki sap ha ki jingïalehkai bapher bapher.
Ka KSU Wapung Unit kala pynpaw ka jingbynñiaw kaba khraw halor ka jingrem ka bai kali na Jowai sha Wapung kaba la kot haduh 100 shi khlieh.
U vice president KSU u Nidalut Siangshai bad u general secretary Shwari Ryngkhlem haka 12 atrik une u bnai ki la leit ban ia kynduh ia u DTO, East Jaintia Hills hadien ba ka AJTCVA ka la pynmih ia dor bai kali kata T.100 tyngka na Jowai-Wapung.
Kila pynpaw ba shuwa ka lockdown ka bai kali ka long T.60 tyngka.
U DTO u la iathuh ba ia ka kali 5 seater ka long 18 shi kilometer.
“Ka jingjngai na Jowai sha Wapung ka long tang 21.8 kilometers bad ym iahap shuh bad ka dor ban siew haba khein ba kata ka T.18 shi kilometers ba lah pynmih hukum da ka sorkar namar ba kane ka bai kali thymmai kan ktah ia u duk u suk ba leit bylla ja kpoh bad ia ki khynnah skul kiba leit wan man ka sngi," la ong ka KSU.Ka KSU Wapung Unit ka kyrpad iaka AJTCVA ba kim dei ban shim kabu ia ki nongleit nongwan haba ki shong kali bad bud ia ka hukum ka sorkar ban shim bai kali khnang ba kan nym ktah ia kiba duk kiba suk.
Lada ka bai petrol/diesel ka kiew dor hynrei ia ka bai kali pat kim dei ban pynkiew palat.
Ka seng ki nongniah kali kamai All Jaintia Tourist & Commercial Vehicle Association (AJTCVA) kin kamai kumba ju long.
Kane ka long katkum ka rai bala shim hadien ka jingiakren bad u DC ka West bad East Jaintia Hills haka taiew bala dep.
U publicity secretary AJTCVA Mihsalan Dhar, ula kyntu iaki paidbah ka rilum Jaintia ba kim dei ban sngewthuh bakla bad ki kali kamai ha rIlum Jaintia kin kamai kumba ju long.
Mynta ka sngi kaba dei sngi rakhe “Valentines Day" bad kum shibynta ka “Road Safety Week" ka District Executive Force haka jinglamkhmat ka Jowai Traffic Branch kala ai sngewbha da u syntiew kulab sha kiba pynkhein aiñ niah kali Motor Vehicle Act ha Jowai, Amlarem, Dawki, Phramer bad ka thian Ummulong.
Ia kane ka jingai syntiew sngewbha la leh haka jaka ban shain kuna bad la ialap pynsngewthuh ruh iaki paidbah ban bud ryntih iaka aiñ niah ban shngain ka leit ka wan.
Ki runar kiba ym lah satia ban ithuh kila pom dusmon iaki tynrai kwai kiba rep da ki nongrep jong ka shnong Borkhat bad Natbor, ki shnong kiba hap ha Elaka Lakadong.
Kine ki jaka rep ki don harud ka Wah Prang kaba long ka jaka khappud bad ka India Bangladesh.
Haduh 18 ngut ki nongrep jong kine ki shnong kila ngat ha kane ka jingshah pynjulor ki tynrai kwai bad dieng kwai da ki hajar tylli.
Na ka liang u Waheh shnong ka Borkhat bad Natbor u ma Kyrmen Swer bad u ma Lap Suchen kila iathuh ba kane ka jingjia kala jia haka 4 tarik une u bnai Rymphang.
Haba kylli, kila ong ba kim ithuh satia iaki briew kiba pom bad jynrat dusmon iaki tynrai kwai namar ba ia kane ka kam la leh hadien ba ki trai bri kila leit phai shala shnong.
Ha kane ka sngi baroh ki trai bad ki nongap bri kila leit phai sha shnong namar ba don ka kam shnong.
U ma Kyrmen ula ba na kaliang ki ar shnong kila mudui da ka jingujor ejahar ha khmat ki pulit ha Lad Rymbai Police Out Post haka 12 tarik pyrshah ia ar ngut ki briew kiba la suba donkti ha kane ka kam.
“Kine ki dieng kwai kidei kiba la ri la sumar la 5-6 snem bad sa tang katto katne snem la dei por ban ioh kheit ia u soh, pynban la jia noh kane ka jingjia kaba la wanrah iaka jingsngewsih ia baroh ki paid nongrep kine ki ar shnong," la ong u ma Kyrmen bad bynrap ba ka jingjulor kala kot da ki lak lak tyngka.
Ki don katto katne ngut ki briew kiba la suba donkti ha kane ka jingjia bad ki bor shnong kila ai kyrteng sha thanad.
Ban wanrah iaka jingshngain haka leit ka wan bad ban lait na ka jingaksident bad ki jingjia ba sngewsih ki Pulit jong ka West Jaintia Hills kila pynlong iaka “Road safety awareness program"haka sngi Saitjain.
Ia kane ka jinghikai la pynlong haka shnongAmlarem bad Iooksi.
Ka jingpynlong ia kane ka jinghikai kalong ban pynsngewthuh iaki paidbah bad nongniah kali halor ka jingshngain haba leit ba wan ha surok bad ban lait na kino kino ki jingjia ba sngewsih.
Ha kane ka jingai jinghikai la ban jur iaki paidbah khamtam ki nongniah kali ban bud ryntih iaki ain niah kali.
La wah bad teh iaki har rukom ki jingthoh haki banner halor ki lad jingiada bad ki jingmana ba ym bit ban leh haka por niah kali, kata ban pyndonkam phone haba niah kali, ban pynher kali haki surok bym shngain, ban deng ia ki seat belt bad kiwei.
Ka Jylla Meghalaya kala kynjoh haduh 355 ngut ha ka jingdon jong ki briew ba ïap pang COVID-19 da ka jingkhlad biang sa 19 ngut haka sngi ba Ar Kane ka jingkhlad kiba iap haduh 19 ngut ki khynthup na EKH: 17, NGH: 01 bad RBD: 01 Kat kum ka jingpyntip ka Tnad ka Koit ka Khiah, sa 906 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 5332 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 09 (Others), EJH: 64 (Others), EKH: 574 (Armed Force/Paramilitary Force –06, Others–568), NGH: 19 (Others), RBD: 28 (Others), SGH: 20 (Others) SWGH: 41 (Others), SWKH: 10,  WGH: 56 (Others), WJH: 54 (Others) bad WKH: 31 (Others).
Ki nongpang kiba la ioh pat iaka jingkoit ki don haduh 470 ngut.
Kine ki kynthup na EGH: 09 (Others) , EJH: 34 (Others), EKH: 281(Armed Force/Paramilitary Force –26, Others–255), NGH: 08 (Others), RBD: 35 (Armed Force/Paramilitary Force –01, Others–34), SGH: 27 (Others), SWGH: 26 (Others), WGH: 19 (Others), WJH: 17 (Others), WKH: 14 (Others) Ka jingdon jong ki briew bala ïabit ïa kane ka jingpang khlam ha Jylla kala kiew sha ka 24872 ngut bad napdeng kine 19185 ngut kila ïoh ïa ka jingkoit bad 355 ngut kiba ïap nalor ki briew ba dang shitom.
U District Magistrate, West Jaintia Hills District, Garod LSN Dykes haka sngi ba Ar ula pynmih iaka hukum ba ula pyngngat iaka Moodop bad ka Dong Iaw haka shnong Nartiang kum ka Containment Area.
Ia kane ka hukum la pynmih hadien bala don ka jingiabit khlam COVID-19 bad kine ki jaka ki donkam kyrkieh ba leh iaka test bad ba ki nongshong shnong ki dei ban shong kset ha iing ban pyndep iaka contact tracing bad ban tem iaka jingpur ka khlam COVID-19.
La iathuh ruh ba ki dang ar ngut kiba la khlad na ka khlam COVID ha kine ki 24 kynta.
La mana pyrshah ia baroh ki nongshong shnong kiba la pyngngat hapoh ka containment area ban mih nala shnong bad ki dei ban shong pynkyroang ialade bad ia kiba na bar ruh la khang pyrshah ban rung klumar haki jaka bala pynbna Containment.
Kane ka hukum kan treikam naduh mynta ka sngi tad haduh bala pynbna da kumwei.
U Sub-Divisional Magistrate ka Mairang Civil Sub-Division, Mairang ha ka hukum bala pynmih ha ka 17 tarik u Jymmang, 2021 u la pyntip ba na ka daw jong ka jingiaikiew jong ka jingdon ki nongpang COVID-19 bad ki High Risk Contact ha ka Shnong Umthlong, Mairang Civil Sub-Division, la pynbna ia katei ka shnong kum ka Containment Zone kum shi bynta ban tehlakam ia ka jingsaphriang jong u khniang jingpang COVID-19.
Katkum kane ka hukum, yn ym shah iano iano ruh ban rung ha katei ka Containment Zone lait noh ki nongtrei jong ka tnat ka koit ka khiah bad kito kiba la ioh jingbit na u Incident Commander ba dei peit ia kane ka shnong bad baroh ki nongshongshnong ki dei ban shong khop ha la iing, ki dei ruh ban deng mask tikna, kim dei ban iakhleh bad kiwei pat bad ki dei ban sngapthuh bha lada ki don kano kano ka jingsngewshitmet ne jyrhoh ne dap shadem bad jynjar ban ring ne pynhiar mynsiem.
Shuh shuh, baroh ki dukan, ki ophis bad ki bank kiba don ha ka Shnong Umthlong kin khang noh mardor bad kino kino kiba pynkhein ia katei ka hukum kin shah pynshitom katkum ki kyndon ain jong ka Disaster Management Act, 2005 bad ka IPC.U Sub-Divisional Magistrate ka Mairang Civil Sub-Division, Mairang ha ka hukum bala pynmih ha ka 17 tarik u Jymmang, 2021 u la pyntip bala plie iaka Meghalaya Rural Bank, Mairang Branch naduh ka sngi ba Ar.
Ka hukum ka ong ba hadien ba la ioh lut ia ki report jong baroh ki high risk contact, bad namar ba la dep pynkhuid ia ka Meghalaya Rural Bank, Mairang Branch bad ki rud ki kiar jongka la weng noh ia ka Containment Order na ka bynta kane ka Bank.
Kane ka bank kan sdang noh iaka jingshakri jong ka naduh ka 18 tarik u Jymmang, 2021.
U Sub-Divisional Magistrate ka Mairang Civil Sub-Division, Mairang ula pyntip paidbah ba ar ngut na ki nongtrei jong ka PHC, Nongthliew ki la ioh ia u khniang jingpang COVID-19 bad namarkata, la kyntu ia ki paidbah kiba wan na ka PHC ha ka 10 tarik u Jymmang, 2021 ba kin shong pynkyrpang ialade na ka bynta 10 sngi.
Shuh shuh, lada don kino kino napdeng kiba shongpynkyrpang ialade ha la iing kiba khie shit, jyrhoh lane jynjar ban ring ne pynhiar mynsiem bad kumta terter, ki dei ban pyntip mardor lyngba ka phone sha ki number phone 94853-95373, 82579-46145, 76420-08817 lane 89740-37257.
Ka All Jaintia Commercial Vehicle Association (AJCVA) lyngba u president u Ma Paila Kordor Lyngkot, ka ai khublei ia u MLA Jowai u ma Wailadmiki Shylla bad ia ka P.W.D jong ka West Jaintia Hills district ki ba la shim khia ia ka jingdawa jong ka seng ban maramot bad pynbha ia u surok Thomas Jones College Jowai, wat hapdeng ka Lockdown bad Containment Measures ka ba ka sorkar ka hap ban ialeh thma ia u covid 19.
U MLA jong ka Jowai kum u nongmihkhmat u khlem shong kli kti hynrei ha ka por baroh ka pyrthei ka bunkam ban ialeh ia ka khlam u ne u nongmihkhmat u la ialeh shitom ruh ban peit ia ki jingdonkam u paidbah ha ka jingiadei ban maramot ia une u surok bad tang ha i por i ba lyngkot ia une u surok la dep ban pynbha baroh.
U Mihsalan Dhar, publicity secretary ka AJCVA u la ong ba ha ka 06/04/2021 ka AJCVA kala dawa jur na ki bor sorkar ban maramot mardor ia kane ka surok namar ka ktah shisha ia ka leit ka wan khamtam une u surok u dei u ba donkam bha, u ba pyniasoh ia ka College, ka Bank, ka iew bad ia ka Hospital bad kiwei kiwei ki dukan ba donkam.
Shuh shuh AJCVA da ka mynsiem ka ba kmen lyngba kane ka khubor ka kit bok kitrwiang ia U Local MLA ka Jowai ba un nang ioh ka met bakoit bakhiah bha khnang ba un nang lah shakri ia ka Ri bad ka Jaitbynriew bad ban trei shitom na ka bynta ki shnong ki thaw ki ba don hapoh ka Constituency Jowai bad ha baroh kawei ka rilum Jaintia.
Mynta ka sngi ka Khasi Student Union (KSU) Namdong Area Unit haka jing ialam u samla Juhhi Tariang General secretary KSU ha ryngkat ki nongialam jong ka shnong Namdong ‘B’ haka jingialam u Waheh shnong u Ma D.S War kila leit ban jurip iaka jingpynkhreh iaka Namdong PHC naka bynta ban iakhun la jia ba wan lyngshop ka khlam Covid-19 ha kane ka thaiñ.
Ha kane ka jing jurip la lap ba kane ka PHC kala pynkhreh 4 tylli ki Oxygen cylinder, 5tylli ki jingthiah ha kane ka PHC bad dang don shibun ki jingduna bad naka liang jong i doctor I la iathuh ba ki dang pan shuh shuh iaki tiar ban ia khun ia u ne u khniang Covid-19.
Haka jing ia phylliew jingmut bad i doktor I la iathuh ba dang don ki jing duna na duh ki Man powers ne nongtrei kiba kynthup naduh Doktor MBBS, Staff Nurse, Lab, LD, ki dawai ai tika, Oxygen Concentrator.
Ki nurse ki la pynpaw ruh iaka jingeh namar ba duna ki staff nurse, bad mynta la don ruh ki staff ba ioh positive ha kane ka PHC bad ki hap ban shong kyrpang ialade ha ïing, kumta ki nurse kiba don hangne ki mad shibun ki jing eh ban pynbit pynbiang ia ki jing donkam u paidbah halor ba duna lypa ki staff bad ki hap ruh ban leit man ka sngi sha kiwei ki shnong ban leit test iaki hight risk contact.
Haka jingiakren bad ka doctor ka Kong J.Laloo I la iathuh iaka post LD mynta lah long thylli naduh bala leit transfer I wei hynrei haduh mynta ym don ba wan bujli haka jaka jong i.
La lap ruh ba mynta ym don dawai ai tika shuh iaki 45 snem shaneng bad ruh na kaliang ka sorkar kala pynbna ban ai injek tika naduh 18 snem shaneng haduh 44 snem hynrei haduh mynta ki khlem pat ioh iakatei ka injek la iathuh ki nong ialam.
Kumta naka liang jong ka KSU Namdong Area Unit lem bad ki dkhot jong ka Shnong Namdong ‘B’ kila kyrpad jur iaka sorkar ban pynbiang ia kine ki jing duna khamtam mynta kane ka khlam ka lah sdang pur sha kane ka thaiñ ka sorkar ka dei ban shimkhia khnang ban lait naki jing eh ha dien ha bud bad lada jia ba kane ka khlam kan pur stet, kum juh ruh la kyntu iaki paidbah ba kim dei ban tieng (panic) bad ki dei pat ban long kiba husiar ym dei ban khien sting, bad ki dei ban bud ruh iaki kyndon bala bthah daka sorkar.
Ka Jylla Meghalaya kala kynjoh haduh 336 ngut ha ka jingdon jong ki briew ba ïap pang COVID-19 da ka jingkhlad biang sa 16 ngut haka Sngi Nyngkong.
Kane ka jingkhlad kiba iap haduh 16 ngut ki khynthup na EKH: 14, WJH: 01 bad EJH: 01 Kat kum ka jingpyntip ka Tnad ka Koit ka Khiah, sa 634 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4915 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 03 (Others), EJH: 12 (Others), EKH: 443 (Armed Force/Paramilitary Force –03, Others–440), NGH: 21 (Others), RBD: 89 (Armed Force/Paramilitary Force –05, Others–84), SWGH: 07 (Others), WGH: 15 (Others), WJH: 41 (Others) bad WKH: 03 (Others).
Ki nongpang kiba la ioh pat iaka jingkoit ki don haduh 237 ngut.
Kine ki 237 ki kynthup na EGH: 01 (Armed Force/Paramilitary Force) , EJH: 08 (Others), EKH: 128 (Armed Force/Paramilitary Force –05, Others–123), NGH: 04 (Others), RBD: 58 (Armed Force/Paramilitary Force –01, Others–57), SWGH: 11 (Others), SWKH: 03 (Others), WGH: 09 (Others), WJH: 10 (Others), WKH: 05 (Others) Ka jingdon jong ki briew bala ïabit ïa kane ka jingpang khlam ha Jylla kala kiew sha ka 23966 ngut bad napdeng kine 18715 ngut kila ïoh ïa ka jingkoit bad 336 ngut kiba ïap nalor ki briew ba dang shitom.
U District Magistor, Garod LSN Dykes haka sngi Nyngkong ula pynmih iaka hukum bala pyngngat Micro Containment iaka Dong ne ka kyntoit Lumpdang, Mowtyrshiah A.Ia kane ka hukum la pynmih hadien bala don kiba iabit khlam COVID-19 kiba donkam ban shong kset kyrpang bad ba ka tnad ka koit ka khiah kan ioh ban pyndep iaka contact tracing ban tem iaka jingpur ka khlam COVID-19 ha katei ka shnong bad ka district.
U District Magistor ula pyrkhing iaka rukom rung mih ki briew ha katei dong bad ym shah iano iano ban rung klumar bad kiba na katei ka dong ruh ban mih shabar jong ka iing jong ki tad haduh bala pynbna da kumwei.
U District Magistor, Garod LSN Dykes haka sngi Nyngkong ula pynbna Micro Containment iaka kawei ka dong ha Jowai hadien bala don kiba iabit khlam COVID-19.
Kane ka dong ka dei ka Umrapasa kaba don haka shnong Chilliainraij Jowai.
Ha kawei pat ka hukum, u District Magistor ula pynmih iaka hukum bala pyngngat micro containment iaka Joseph Nardini Seminary, Ummulong hadien bala don kiba iabit khlam COVID.Kane ka hukum kala pyrkhing iaka jingrung jingmih sha kitei ki jaka tad haduh bala pynbna da kumwei.
Ka Sorkar Jylla kala rai ban buh iaki Community Isolation Centre (CIC) haki shnong ki thaw ban kset iaki nongpang kiba iabit khlam COVID kiba hap haka kyrdan A bad B.Katkum ka shithi u Principal secretary ka tnad ka Koit ka khiah ka Jylla, u Sampath Kumar, IAS kaba la phah sha baroh ki Deputy Commissioner la bthah ban pyntreikam ia ki CIC hadien bala kiew ka jingpang iabit khlam COVID-19 bad iarap kyrshan pisa ia kine ki CIC kiba pdiang iaki nongpang.
Kine ki CIC ki dei ban long kiba kylluid, kiba don jaka sum, painkhana bad ban don ki karma laka jong naka bynta ki shynrang bad kynthei Ha kine ki CIC, ki ASHA bad ki kynhun kiba iarap kin don ban peit iaka jinglong jingman jong ki briew kiba sah ha kine ki CIC.Iaki nongtrei ka koit ka khiah yn ai jinghikai ban kin ioh ban iarap iaki nongpang COVID-19 kiba donkam ban sumar.
Ha kine ki CIC yn buh kyrpang ruh iaki ambulance shnong ban kit iaki nongpang lada don ki jingdonkam ba kyrkieh.
Ia kine ki CIC yn peit da ka Community COVID-19 Management Teams (CCMTS) bad kan iarap pisa ruh sha ki CIC kiba treikam kiba pdiang iaki nongpang COVID-19.
Kumban shu pynkynmaw ba kine ki Community COVID-19 Management Teams (CCMTs) ki don ka bynta kaba kongsan ban iakhun iaka khlam mynshem snem.
Mynta bala sar biang ka khlam ka sorkar kala khot iaka jingiatreilang ki CCMTS.Ka Jylla Meghalaya kala kynjoh haduh 320 ngut ha ka jingdon jong ki briew ba ïap pang COVID-19 da ka jingkhlad biang sa 19 ngut haka Sngi U Blei.
Kane ka jingkhlad kiba iap haduh 19 ngut ki khynthup na EKH: 16, WKH: 01, SWKH: 01, WGH: 01.
Kat kum ka jingpyntip ka Tnad ka Koit ka Khiah, sa 569 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4534 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 03 (Others), EJH: 19 (Others).
EKH: 274 (Armed Force/Paramilitary Force –03, Others–271), RBD: 117 (Armed Force/Paramilitary Force –05, Others–112), SGH: 08 (Others), SWGH: 31 (Others), SWKH: 07 (Others), WGH: 34 (Armed Force/Paramilitary Force –04, Others–30), WJH: 43 (Others) bad WKH: 33 (Others).
Ki nongpang kiba la ioh pat iaka jingkoit ki don haduh 354 ngut haka Sngi U Blei.
Kine ki kynthup na EGH: 04 (Others), EJH: 16 (Others), EKH: 213 (Armed Force/Paramilitary Force –08, Others–205), RBD: 55 (Armed Force/Paramilitary Force –01, Others–54), SGH: 06 (Others), SWGH: 04 (Others), WGH: 26 (Armed Force/Paramilitary Force –03, Others–23), WJH: 09 (Others) bad WKH: 21 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 23332 ngut bad napdeng kine 18478 ngut kila ïoh ïa ka jingkoit bad 320 ngut kiba ïap nalor ki briew ba dang shitom.
Ha kane ka khlam covid, Kaba la kynrei kum ki tit; Ban mih ruh tieng ioh ia bit, Ba duk ba pli hap ia shah jingit.
Ban ap ia tika ban ioh injek, Lah dei shuwa ban ia shad-khalek.
Ha iing la jong hap shu ia online, Tang ban ioh pali i’u laiñ.
Huri hura ha ki internet, Touch screen sa tang katno lah bret.
Ha private hap siew sanspah tyngka, Pisa ioh naei bym don jingbylla? Ia siew shallan ne ia siew tika! Nongpeit ia ngi ba duk ym I phoida.
Ban leh online hap pyrta paralok, Sha nongkyndong jingduna network.
Lano kan poi kata ka sngi? Ban lait buh kine ki dak jingkylli.
To trei bha phi kiba nang ba stad, Ia ngi ba sha kyndong to wad lad.
Ha pneh mariang ngi dang kwah sah, Wat leh kyllut, wat leh matlah.
Kitbok kitrwiang ban shait noh kloi, Na une u khlam ngin ia kyrsoi.
Da U R Skhemroi Laloo.
Ka Seinraij Jowai kala rai ban bteng biang ban khang iaki iew kiba ka pyniaid ha sor Jowai haduh ka 28 tarik une u bnai.
Hashuwa kane ka Seinraij Jowai kala khang iew naduh 11 tarik une u bnai kum shibynta ban tem iaka jingpur ka khlam COVID-19.
Ka Seinraij Jowai kala khang iaki iew da ka mon sngewbha hadien ba kala iohi iaka jingtur u paidbah iaki iew ki hat khlem da bud ryntih iaki kyndon ban iada iaka khlam COVID-19.
Ka jingkhang khyrdep ka long naduh na madan Datlawakor (Stand War), madan Siat-thong, madan Chad Sukra (Stand Ummulong), madan Kñia Khat (Stand Shangpung), madan Moosaphir haduh Stand Indica.
U Ma OR Shallam, president Seinraij Jowai haka Sngi U Blei ula ong ba ka Seinraij kala rai ban bteng iaka jingkhang iaki iew baka pyniaid tad haduh 28 tarik une u bnai.
Ula ong ruh ba shuwa ban plie iaki iew ka Seinraij kan ai jingtip lai sngi shuwa.
Shuh shuh ula ong ba kiba lah ban shongiew ne die jingdie haki basa iew ka Seinraij ki dei tang kito ki nongdie jingdie kiba la dep ban ai tika COVID-19 bad la bthah ba baroh ki dei ban rah lang iaki certificate ai tika haba wan shong die jingdie.
Haka juh ka por, ka Seinraij Jowai kala banjur ia baroh ban ai tika khamtam ki ophisar naduh Secretariat haduh ki ophisar haki district kiba trei ha ki tnad bapher bapher, kumjuh ki nongmihkhmat paidbah ruh ki dei ban long ki nuksa ia u paidbah da kaba ai tika ialade.
Ka Seinraij Jowai kala kyntu ia baroh ki waheh shnong ne ki nongialam shnong, ki nonghikai haki skul, college bad kiwei ruh ban ai tikla khnang ba lah ban iada ialade na ka khlam COVID-19.
Ka District Magistor jong ka East Khasi Hills District, Kong Isawan Laloo kala pynjari iaka Curfew Coronavirus naduh ka 5:00 AM jong ka 17 tarik u Jymmang haduh 5:00 AM jong ka 24 Jymmang ban tem iaka jingpur ka khlam COVID-19.
Ia ka curfew la pynjari ktkum ka jingbthah jong ka Sorkar bad khnang ba ki paidbah nongshong shnong kin ioh ban thied ban pet ia ki jingdonkam ba man la ka sngi ha ka por ban pynjari ia ka kurphiw naduh 17 haduh 24 Jymmang hapoh East Khasi Hills District.
Tang ki dukan kiba die ia ki marbam mardih bad ia ki tiar ba donkam eh kiba la jingpynbeit da ki Incident Commander jong man la ki Zone kiba don hapoh Sor Shillong bad ki jaka ba marjan, kin lah ban plie naduh sngi Nyngkong haduh sngi Thohdieng, naduh ka por 9 baje mynstep haduh 5 baje janmiet, khnang ba ki paidbah nongshong shnong kin lah ban thied ban pet ia ki mar ba donkam eh.
Baroh ki dukan kin khang ha ka 22 bad 23 tarik u May, 2021 (Sngi Saitjain & Sngi U Blei).
Baroh ki shnong/dong ki la jied ia ki dukan ha la ki jong ki jong ki shnong/dong, bad ki bor shnong/ CCMT kin pyntikna ba ki paidbah nongshong shnong kim dei ban mih shabar na la ki jong ki shnong/ dong na ka bynta ban thied ia ki mar ba donkam ban lait na ka jingkhapngiah ne jingsaphriang shuhshuh jong u khniang jingpang.
Na ka bynta ki shnong kiba don ha ki thain nongkyndong jong ka District, ia kane kajuh ka jingpynbeit yn sa pyntreikam da ki Sub-Divisional Officer (Civil)/Block Development Officer/Incident Commander ha ryngkat ka jingiatreilang bad ki Rangbah Shnong bad ki CCMT.Ki Rangbah Shnong, CCMT bad ki kynhun ba peit ia ka bha ka miat hapoh shnong poh thaw, kin pynbeit ia ka jingtreikam jong ki dukan ha la ki jong ki jong ki shnong/dong bad ruh ban pyntikna ba ki paidbah nongshong shnong kin bud ryntih ia ki jingbthah ba la pynmih da ka tnat ka Koit ka Khiah.
Ki paidbah ki dei ban bud pyrkhing ia kine ki kyndon ha rum haba ki leit thied leit pet :- Lashah tang iwei i dkhot na kawei ka longiing ban mih ban leit thied jingthied.
Ban deng barabor ia ki mask Ban pyniajngai iwei na iwei pat ym duna ia ka 1 mitar Ban ym ia lum bun briew tang ha kawei ka jaka/dukan bad ruh ban ym pynjlan por palat hapoh dukan.
Ban iatrei lang bad ki jingpyniaid jong ki Rangbah Shnong/CCMT bad jong ki Incident Commander.
Lada lap ia kino kino ki ba mih khlem kano kano ka daw kaba biang, yn pynshitom kat kum ka ain.
Ia ki mar bam mar dih (Stock) ym don jingduna eiei bad kane ka Ophis ka la peitngor bha halor kane ka bynta.
Ki dukan ba die ia ki mar bam mar dih kin bteng ban plie kumba la ju pynbeit na ka por sha ka por, te ki paidbah kim dei ban tieng ne mih shisien mih ha ki por ba plie.
Kawei ka ïing ka la shah bam shngiam haka ding kaba rhem mynta ka sngi Saitjaiñ haka Shnong Mooshrot, West Jaintia Hills District.
Kane ka jingpluh ding ka jia haka por 12 baje mynsngi.
La suba ba katei ka jingpluh ding ka jia naka jingthut jong ka bor ding.
Ïa kane ka ïing ladei trai da ka Kong Thikna Hadem bad u Bah Medri Lamare kiba don sha jaka rep haka por ba jia kane ka jingjia.
Ha kane ka jingjia ym don kano kano ka jingjia sngewsih lait noh ka jingduh noh ia baroh ki jingdon jingem kynthup naduh u khaw, u kba bad kiwei kiwei ki tiar ki tar ba kordor.
La antad ba ka jinglut ka la kot shaka 6 lak tyngka.
Haba ïadei bad kane ka jingjia ka KSU Jaintia Hills District lyngba u Education Secretary u Justice Paul Lyngdoh uba dei ruh u trai shnong ula pynrem halor ka jingtlot jong ka sorkar namar haba don kum kine ki jingjia pluh ding haka thaiñ 4- Mowkaïaw Constituency ka sorkar kam lah ban ai jingïarap ïaki lanot pluh ding namar ba jngai ki kali pynlip ding bad katba ban ap ïaki kali pynlip kiba na Saphai Outpost ne Jowai ka ding ka la ïoh ban bam duh lut iaki jingdon jingem.
U Justice Paul Lyngdoh ula kyrpad ïa u MLA u Nujor Sungoh kumjuh ia u myntri ki kam pohïing ban buh kawei ka kali pynlip ding ne ka fire brigade ha man la ki outpost khnang ban suk ban ïabeh ha kano kano ka por ba lada don kum kine ki jingjia.
Ka KSU Nartiang Modop Unit ryngkat ki bor shnong kila beh krad iaki bar jylla ba wan trei beaiñ khlem ki kot ki sla shaka thain Nartiang haka sngi Thohdieng.
Ia kine ki bar Jylla la bat bad beh da ka KSU Nartiang Modop unit haka jingialam u president u Biril Talang bad general Secretary u Lambert Sajem ha ryngkat ki dkhot bad ki nongialam shnong.
Kine ki bar Jylla ki don haduh 6 ngut bad kiba thmu ban leit sha Mynsngat ban trei ha kawei ka petrol pump thymmai kaba don ha Mynsngat, ong u kyrwoh ka KSU bala phah da u Juhhi Tariang Publicity Secretary Nartiang Circle.
Kat KSU kala pynpaw jinglyngngoh ba kumno kine bar jylla ki ioh ban rung khlem da don ki kot ki sla kiba biang ha kum kane ka por ba dang don ka jingkhangdam ban iakhun pyrshah iaka khlam COVID-19 haba iaki trai shnong haba leit sha Jowai/Shillong la don ba bat ha lynti.
Kat KSU kala buh jingjylliew balei kine bar jylla pat ki ioh ban iaid sahuh katba mon khlam Kano kano ka jingteh jingkhum.
Ka KSU kala kyntu ia ki kontraktor/ Malik ne ki nong pyntrei iaki kam bapher bapher haki bar jylla kim dei ban ai kam pathar tang haki bar jylla bad la kyntu ban aikam ruh iaki trai shnong hakum kane ka por ba hiran ka ioh ka kot.
La ban jur ruh iaki Dorbar shnong ba kin peit ngor khnang ban lah ban teh lakam iaki jing rung kyrthep ki bar jylla sha kane ka dong ka thain jong ngi ha kum kane ka por.
U Jumai uba khlain bor 3.9 haka Richter scale ula pynkhynñiuh haka sngi Saitjian ïa ka Jylla Assam haka por 8: 33 AM.Ka National Centre for Seismology, Earthquake, kala ong ba ka thymmei jong une u jumai ka dei na Sonitpur, Assam.
Ka thymmei jingjylliew une jumai ka long 16 Km.
U Ma Wailamiki Shylla, MLA Jowai, ula ong ba hadien bala kiew ka jingiabit khlam COVID-19 ha West Jaintia Hills District, kumjuh ka sor Jowai, ka sorkar lyngba ka tnad ka koit ka khiah kala rai ban buh ar tylli ki Oxygen Plant kaba kynthup ha Jowai Civil Hospital Ialong bad ka Maternal & Child Health Hospital, Panaliar, Jowai.
“Ka daw bala rai ban buh ia ki ar tylli ki Oxygen Plant ka dei namar bala kiew ka jingdon ki nongpang COVID-19 kiba donkam ban sumar da ka oxygen kiba hap haka kyrdan Type C bad D, dei halor kane ka la rai ban buh ha baroh ki hospital," la ong u ma Wailadmiki Shylla haba kren bad ki nongthoh khubor haka jingjurip iaka Jowai Civil Hospital Ialong bad ka MCH Hospital ha ka sngi Thohdieng.
Ha kane ka jingjurip la iadonlang u Deputy Commissioner, West Jaintia Hills District u Garod LSN Dykes, IAS, u DMHO West Jaintia Hills District KC Ajar bad kiwei kiwei.
Shuh shuh u ma Wailadmiki ula ong ba ka jingpynkhreh ban shna iaka Oxygen Plant kala iaid shait shait ha Ialong bad hapoh 10 sngi kila dep ban shna iaka iing, katba ha MCH Hospital pat yn shna iaka Oxygen Plant haka ki ïing prefab building ban pynbiang iaka jingdonkam kyrkieh kane ka hopsital kaba la pynkylla kum ka COVID-19 hospital.
Ki kor ki bor kila don ha lynti bad ha kine ki kyndiat sngi kila poi ha sor Jowai.
Ula ong shuh shuh ba mynta ka MCH kala don 8 tylli ki ventilator bad haduh mynta ki tyndong oxgygen ki dang biang bad yn pyrshang shuh shuh ban pynbiang iaki jingdonkam ban iarap iaki nongpang COVID.Ki dkhot ka Khasi Students Union (KSU) War Jaintia Circle bad Khliehriat Circle kila lap ba don shibun ki jingduna ha ki jaka sumar ha rilum Jaintia ba kane kan buh jingeh lada shyrkhei ka jinglyngshop ka khlam COVID-19.
Haka jingleit jurip iaki jaka sumar ka KSU War Jaintia Circle haka sngi Palei iaki jaka sumar ha Amlarem Sub Division wat la ka jingpynkhreh jong ki jaka sumar kala iaid shakhmat, hynrei kaba pynsngewdiaw iaka KSU ka long ba lada wan lyngshop ka khlam kaba shyrkhei kan buh iaka War Jaintia haka jingeh.
Ka KSU kala ong ba ha kaba iadei bad ka Pdengshakap PHC, u Doctor katei ka jaka sumar ula pynpaw ba ka lah ban pdiang ïa ki briew ba ïoh positive katkum ka jingthiah bad ki kamra ba kyrpang bala buh bynta iaki nongpang, hynrei ka long kaba jynjar namar ba kane ka jaka sumar kalong kaba khapngiah bad ia kiwei ki jait jingpang ba man ka sngi ruh ki hap ban pdiang haka PHC.Ha Nongtalang CHC ki jingthiah ba kyrpang ki don shiphew kamra ryngkat ki tiar pyndonkam kum ki oxygen cylinder bad kiwei ki tiar kiba lah ban ai jingïada na ka khlam, hynrei ka jingeh jong kane ka CHC ka long ba tang shu lip bording ym lah ban pyntreikam ïaka oxygen.
U Doktor ula ïathuh ba ka don ka solar light ha kane ka CHC hynrei kam treikam shuh namar ym don ba wan shna ïaka, la ong ki nongialam ka KSU.Haba ïadei bad PHC Dawki kawei na ki jaka ai jingsumar kaba lah slem hapoh ka thaiñ ha kaba ka ïing jong ka ruh ka long kaba rit bad shem shitom ban pynrung shibun ki nongpang bad lada jia ba don kiba ïoh pang khlam la hap ban buh hajuh ïaki nongpang.
Baroh ki doktor kiba don ha katei ka thaiñ ki pynsngew ba ka donkam ban buh ïa kawei ka Corona Care Centre hapoh Amlarem Sub Division.
Ha kane ka jingleit jurip ka KSU la iadonlang u President u Laitphar Syngkrem, u General Secretary Lurman B Talang, Finance Secretary Kindly Khyriem bad Publicity Secretary Michel Platini Mukhim.
Ha kawei pat ka khubor ka KSU Khliehriat kala jurip iaka Khliehriat CHC bad kala iakynduh ruh ia District Medical & Health Officer, East Jaintia u Dr D.Shylla uba la ïathuh ba ïa mynta ki bor pynïaid hospital ki long kiba la pynkhreh bha ban ïakhun ïa une u khñiang bad ki tiar kum ki oxygen, ki dawai tika bad kiwei kiwei ki long kiba biang lut.
Ula ïathuh ba ka jingwan jong ki briew ban ai injek tika ka long kaba duna bha bad ula kyrpad ïa baroh ki nongshong shnong ban wan shakhmat ban eit ai injek tika khlam COVID-19 sha ki jaka ba la pynbeit khnang ban ïada na ka jingpang COVID-19.
Nalorkata ula ïathuh ba ha kane ka CHC la sumar haki 4 bynta ïaki nongpang COVID-19 kum A, B bad iaki C bad D la phah noh sha ki Hospital kiba don ICU.ka KSU Barato Unit kala jurip iaka Barato PHC la iathuh ba ki jing pyrkhreh ki la biang lut naka bynta ban iakhun ia ka khlam covid-19 hynrei ba duna dei ka isolation ward.
Ka KSU Nartiang Modop Unit ka la leit ban jurip ia ka Nartiang PHC kaba don ha ka shnong Nartiang ka long kaba la pynkhreh bha na ka bynta ban iada na kane ka khlam COVID-19 bad kala dep pynbiang ia ki jingdon kam naduh kitiar ki tar kum ki Oxygen Cylinders, ki humidifiers, Oxygen Conservation, ki jingthiah ki dawai bad kiwei kiwei ki jingdon kam.
U Dr.Pohsnem i badei i incharge jong ka Nartiang PHC bad kumjuh ruh ia ki staff jong i kiba la trei shitom ban pynbiang ia ki jingdon kam jong ki paidbah nongshong shnong jong ka thain khamtam ha kum kane ka por ban ia khun pyrshah ia ka jingsaphriang jong u khniang jingpang Covid 19.
Ki nongialam ka KSU kila dawa na ka sorkar ban pynbiang iaki tiar ki tar ba donkam khnang ba ka jingiakhun iaka khlam COVID-19 kan long kaba jop.
Ka KSU kala ai khublei iaki doktor, ki nurse bad ka tnad ka koit ka khiah bad ki bor pyniaid District jong ka East bad West kiba hadpeng ka jingduna kila pyrshang katba lah ban iarap ia u paidbah uba shah ktah haka khlam.
Namar ka jingkiew sted kynsan jong ka khlam ka ngoh, COVID-19, ha kine ki khyndiat sngi mynta, arngut na ki dkhot ka Kynhun U Tymmen U San ryngkat bad U Shongknor ka Kynhun U Lum Sohpetbneng jong Ka Seng Khasi Kmie, Mawkhar, Shillong, ki la kiew sha Lumsohpetbneng ba kyntang ha ka 12 tarik, Jymmang, 2021, sngi Ïew Lyngka, ban pynlong ïa ka nguh Blei, dem Blei, ha ryngkat ka khnong, ka bishar ba Un ri, Un da, Un ker ïa ngi lang baroh na kane ka khlam ka ngoh bad ba kane ka jingpang kan duh kan dam bad jah noh sha ka rngai.
Ha kum kine ki por ba u khun bynriew ka pyrthei baroh kawei u don hapdeng ka jingtynjuh bad jingialeh ban ïada ïalade na ka khlam ka ngoh ba shyrkhei, na ka liang jong ka Seng Khasi Kmie, kala kyntu kynpham ïa baroh ki kur ki kha bad ki para bynriew baroh bad kin long kiba phikir bad sumar ïalade, da kaba bud ryntih ïa baroh ki adong adit kumba la bthah da ka tnat ka koit ka khiah, khnang ba ka khlam ka ngoh kan nym ioh lynti ban saphriang bad pynjynjar ïa ngi.
U Block Development Officer, Amlarem, u Dr.D Lyngdoh ula ong ba u Secretary Village Employment Council jong ka shnong Pdengshakap ula kubur ba ula pyndonkam bakla iaka pisa bylla 100 sngi ne ka ne ka skim Mahatma Gandhi National Rural Employment Guarantee Scheme (MGNREGS).
U BDO ka Amlarem marsien saphriang ki dur pynkieng tin ia u Secretary VEC u Khmihlang Surong halor ka jingshah kynnoh nongtuh iaka pisa 100 sngi haka sngi ba Ar, ula hiar dalade sha katei ka shnong ban tohkit.
Haba iakren bad u syllad , u BDO ula ong ba na ka pisa T.17,53,003, une u secretary VEC Pdengshakap ula lah ban pynphai iaka pisa T.709000/- Haba kylli, u BDO ula ong katkum ka jingiathuh u secretary VEC Pdengshakap Khmihlang Surong ula ong ba ia kane ka pisa ula pyndonkam bakla marwei bad ym don kino kino kiba donkti ne iasylla lang.
U BDO ula ong ruh ba kane ka pisa ka dei kaba la thep haka account jong ka VEC namar ba kine ki shnong ki jngai na ki jaka ba don ki bank (katkum ka rukom kaba kila leh naduh ba pyntrei iaka skim).
Shuh shuh u BDO ula ong ba kane ka pisa ka dei na ka bynta ki jingtrei kiba la rim bad ka dei ka bai tiar (material cost) bad ha u snem 2020-21 kane ka shnong kam shym la pan kino kino ki kam ne ki jingtrei naka ophis jong u.
U BDO ula ong ba ula pynkhreh iaka report ban ai sha kiba halor ka bor synshar district ban ai iaka rai ba khatduh.
U District Magistrate, West Jaintia Hills, Garod LSN Dykes ula pynmih iaka hukum ba shah ban plie iaki dukan die tiar kali ‘Automobiles Spare Parts Shop’ haka sngi ba Ar bad sngi Palei ha Mihmyntdu bad Jowai kiba hap haka kyndon pynjari (containment measures) ha naduh 5 Am 13 tarik Jymmang haduh 5 Am 22 tarik Jymmang.
Ka por plie kine ki dukan kalong naduh 9.00 Am haduh 4.00 Pm bad la bthah ba kin bud ryntih iaki adong adit COVID-19 kaba kynthup iaka social distancing ne ka jingiajngai iwei na iwei bad ban sait khuid iaki kti.
Na ka daw jong ka jinglong jingman  ha ka Ri bad ka Jylla na kadaw jong ka khlam COVID-19, u Additional Deputy Commissioner i/c ka Mairang Civil Sub-Division, Mairang, u Bah A.Nongbri, u la thoh biang mynta ka sngi sha ki nongshong dukan  ka thain Mairang Sub-Division ban kyntu iaki baroh ba kin bud pyrkhing iaki jingbthah jong ka Sorkar ha kaba iadei bad ki lad ki lynti ban iada na ka jingsaphriang jong u khniang jingpang COVID-19 khamtam ha kane ka wat kaba ar (second wave) jong kane ka khlam ha kaba la sakhi ia ka jingjulor kaba shyrkhei lyngba ka jingbun ki nongpang bad kumjuh kiba la duh noh iala ka jingim na ka daw jong  kane ka khlam.
Ula kyntu biang ia baroh ki nongshongdukan ba kidei ban mih shakhmat ban leit shim iaka Tika kum shibynta ban iada na u khniang jingpang COVID-19 namar ba baroh ki nongshongdukan ki don ka bynta kaba khraw ban iada ialade, ia ki nongthied nongpet bad ia ki paidbah salonsar na kane ka khlam.
La bthah ruh ia ki trai dukan ba  kin deng beit thik ia ki mask, ban pynbiang ia ki hand sanitizer hakhmat dukan, ban pynkhuid ia ki dukan bad ki rud ki kiar jongki man ka por bad kim dei ban shah ia ki nongthied jingthied bym deng mask ban rung ha ki dukan  jongki.
Kim dei ruh ban bret pathar iaki niut ki nier bad haba synriah ne jyrhoh ki dei ban da iala ka shyntur bad ka khmut da ka jain rumal lane da ka tymbuit haba ym don jain rumal ha kti.
Kim dei ruh ban shah ban iarung khapngiah briew hapoh ki dukan jongki.
Ha kaba iadei bad ki dukan sha bad dukan bam pat, la bthah iaki ba kin buh kham duna ki shuki ne ki ben shong na kaba ju long khnang ban lah ban pyniajngai ia uwei u nongbam na uwei pat.
Ki trai dukan kim dei ban shah iaki nongbam ban shongkai hapoh dukan bad ki nongbam ruh, mar  iadep bam ki dei ban mih noh napoh dukan.
Shuhshuh, ki trai dukan sha bad ja kidei ban pynbiang ia ka jaka thet bad ban buh hand sanitizer hakhmat dukan, ki dei ban pyndonkam ia ki sla bad pela kot ban ai ja ne sha ia ki nongbam bad kim dei ban pyndonkam ia ki pliang ne pela plastic.
La mana ruh ia ka jingbiah pathar bad jingdih duma ne sikret ha ki dukan bad ia ki dukan jong kito kiba pynkhein ne ki bym bud ryntih ia katei ka jingbthah yn hap ban phah khang noh, bynrap shuh shuh u Additional Deputy Commissioner.
Ka District Magistrate.
East Khasi Hills District, Kong Isawanda Laloo, IAS haka sngi Balang kala pynmih iaka hukum bala pynngat iaka shnong Nongkseh, 3 rd Mile Upper Shillong hapoh ka Containment Zone hadien bala kiew ka jingiabit khlam COVID-19 kaba la kot haduh 39 ngut bad iap 3 ngut tang hapoh 3 taiew.
La pynngat Containment ia kane ka shnong katkum ka report u Incident Commander uba long ruh u Block Development Officer, Mylliem C&RD Block bad u Medical Officer ba dei khmih iaka Shastri Memorial State Dispensary.
Ka report ka ong ba kane ka jingiabit khlam ka jur ha kane ka shnong kaba la kot palat 8 percent ka positivity rate.
Kumta ban tem iaka jingpur ka ka donkam ban leh kyrkieh iaka test bad kumjuh ka jingrung na kawei sha kawei ka iing ban pyndep iaki test bad buddien iaki briew kiba shah ktah haka khlam.
Kane ka hukum ka khang pyrshah iaka jingrung jingmih klumar ki briew shapoh shnong kumjuh kiba nabar shnong shapoh ka shnong Kane ka hukum kan treikam naduh ka 5 PM jong ka 13 tarik une u bnai haduh bala pynbna da kuwei.
Ka District Magistor, South West Khasi Hills District Kong C Kharkongor kala bthah ia baroh kiba wan naka jingiathoh shongkurim haka shnong Mawkyrwat ban shong pynkyrpang ialade ha ïing hadien ba iwei na kiba wan iathoh ila test COVID-19 positive.
Katkum ka hukum ka District Magistor, ine iba test COVID-19 positive i dei i ba wan naka jingiathoh ha Mawkyrwat haka 11 tarik Jymmang May, 2021.
Kumta la bthah ia baroh kiba wan sha katei ka jingkhawai iathoh ban shong pynkyrpang ialade ha iing bad phone haka Control room No.9485153533 ba kin iarap ban leh ia kaba donkam.
Kino kino ki bym kohnguh kin ngat haka jingshah pynshitom katkum ka kyndon jong ka Meghalaya Epidemic COVID- 19 (Regulation) 2020.
Ban tem iaka jingpur ka khlam COVID-19 u District Magistrate, West Jaintia Hills haka sngi Balang ula pynmih iaka hukum kyndon pynjari (containment measures) ha Mihmyntdu bad Jowai bad la khang ruh iaki iew ba shisien taiew ha baroh kawei ka district.
Kane ka hukum kan treikam naduh 5 Am 13 tarik Jymmang haduh 5 Am 22 tarik Jymmang.
Hynrei iaka iew ki nongrep ne ka iew dielang kaba la tip kum ka Lay Bye Market haka shnong Ialong la plie bad ki kali kiba kit mar nongrep kim bit satia ban rung sha sor Jowai.
Ha Jowai bad Mihmyntdu kala don ka jingpyrkhing bad la ailad ban plie tang iaki dukan marbam bad ki donkam kiba donkam u paidbah kiba hap haka Essential Shops haka sngi Nyngkong, Balang bad sngi Thohdieng naduh 9 Am haduh 4 Pm.
La bthah iaki nongialam shnong ba kin pyniaid da ki odd bad even number bad ban pyntreikam iaka social distancing ne ka jingia ieng jngai uwei na uwei pat.
Ki dukan hardware kin plie haka sngi ba Ar, Palei haka por 9 am haduh 4 PM.
