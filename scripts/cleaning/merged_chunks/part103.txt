Shuwa kane kaba bun ngut eh ha ka shisynpynkyntang ka long saw ngut ha  ka jingpynkyntang lyngdoh ba la  long ha ka snem 2018 ha ka juh ka jaka  –    ha phyllaw ka Iingmane Bah ka Maria ka Nongiarap jong ki Kristan.
Ki shiphew ngut kiban shah pynkyntang ki dei na ki seng riewniam bapher bapher jong ka Balang Katholik kaba long kumne:  uwei na ka seng Jesuit ne seng SJ, lai gut na ka seng Salvatorian ne seng SDS, ar ngut na ka bynta ki phadar secular, bad saw ngut na ka seng Salesian ne seng SDB.Laitnoh ki phadar diocesan, ki bym dei na kano kano ka seng ‘riewniam, baroh ki don haduh shiphew tylli tam ki seng ‘riewniam kiba trei ha ka jylla niam, Shillong Archdiocese ha ki kam bapher bapher jong ka balang bad ha ki kam ka roi ka par ha  ka  imlang sahlang ruh.
Kan iarap ban tip ba ki lyngdoh diocesan kim hap hapoh ka jingpyniaid jong kano kano ka seng ‘riewniam.
Ki ki hap beit tang hapoh u bishop ne archbishop jong ka jylla niam ba kit rei.
Ki lyngdoh bad ki ‘riewniam pat kiba don hapoh ki seng ‘riewniam ki hap hapoh u bahalor ne superior jong ki kiba phah ia ki katkum ki kam kiba u bishop ne archbishop, jong kata ka jylla niam, u donkam.
Ki Lyngdoh bad ‘riewniam kiba don ha ki seng riewniam ki lah ruh ban shah phah da ki bahalor jong ki ban trei sha kiwei ki ri mishon kiba shabar ka jylla bad ri ruh.
Ki shiphew ngut kiban shah kyntang ki dei kine:  (i) U Dn Barister Khongrymmai, SJ, (2) U Dn Donbosco Kharmawlong, SDS, (3) U Dn Ksankupar Khongwar, SDS, (4) U(5) U Dn Michael Khongngain, SDB, (6) U(7)U Dn Primus Syiem Khongjoh, SDB, (8) U Dn Pyndeilang Khongkhlad, SDB, (9)U Dn Richard Louis Rapthap, SDB, (10) Dn Starlight Khongsit, SDS.U Modi bad dei tang u Modi uba ieit shisha ia la ki jong ki jaidbynriew nong India – ym kum ki Nongialam jong ka jaidbynriew Hynniew Trep kiba pynksan bad kyntiew sha jrong ia kiwei pat ki jaidbynriew bad kiba isih bad pynrem ia la ki jong ki nongialam ne nongmih khmat Hynniew-Trep ki kloi ban die duh ia la ka Ri bad ka jaitbynriew la jong tang namar ka jingmyntoi shimet jong ki.
U Modi u dei shisha uta u kpa ka jaidbynriew India hi baroh kawei namar u pdiang lut ia ki jaidbynriew India baroh klem khein ia ki jaidbynriew ne ki niam, u khot lut ia baroh ki nong India lait noh ia ki Muslim namar ki Muslim hi kim shym kwah ban ia shong ia sah ryngkat bad kiwei pat ki jaidbynriew, ki kwah ban ia don ryngkat tang para Muslim bad kane ka paw shai ha shuwa ban ioh ia ka jinglaitluuid (Independence) na ka jingsynshar ki phareng ki pynpait noh ia ka Ri India ar bynta kata ka Hindustan bad Pakistan.
Hynrei kumba ka Ri India (Hindustan) ka la kloi ban kdup ia ki jylla (states) bapher bapher kiba dei ki Independence state/jylla ha shuwa ban wan synshar ki phareng bad halor ka jingkular ban iada ia ki Riti – ki Dustur jong ki jaidbynriew bapher bapher bad ki jaidniam bapher bapher la sngewdei ban kyntu ia u Prime Minister Modi bad ia ka sorkar jong u kumjuh ruh ia ka Election Commission bad ia ka Supreme Court ba kin pynmih ka hukum ba ki State bapher bapher kin pdiang tang ia ki briew kiba dei ki trai jylla paka kata ha Nagaland kin pdiang tang ia ki Naga, ha Mizoram kin pdiang tang ia ki jaidbynriew Mizo, ha Assam tang ia ki Assamese paka, ha Tripura bad West Bengal ia ki Bengali, ha (Meghalaya) ha ka bri u Hynniew Trep tang ia ki khun u Hynniew-Trep bad ha Garo tang ia ki jaidbynriew Garo lane Achik, ha Bihar tang ia ki Bihari ha Punjab tang ia ki Punjab bad kumta ter ter.
Ym dei ban pyniakhleh ia kawei ka jaidbynriew bad kawei pat namar ngi la don la ki jong ki jong ki state ne jylla tynrai jong ngi namar ngim lah hi ban kyntait ne bret ia la ki doh ki snam lajong lano lano ruh.
Khamtam ha ka thma shatei lam Mihngi jong ka Ri India ha kaba don tang ki rit paid suda, ka sorkar India ka dei ba iada kyrpang ia ngi.
Ka ri india ka kynthup da shibun ki jylla ne ki state ha kaba ki nongshong shnong jong kine ki state ne jylla bapher bapher ki don ruh la ki jong ki jong ki riti-dustur ki bapher bapher kawei na kawei pat ka state ne jylla bad kiba iapher ruh ha ka ktien ka thylliej kumta, la sngewdei ruh ban kyntu ia ka Election commission bad ia bor ba ha khliehduh jong ka Ri India ban shna ne thaw ia ka ain kaba khlain ban khanglad ia kawei ka jaidbynriew na kawei ka state ne jylla ban ioh thep vote sha kawei pat ka state ne jylla kaba kim shym la dei ki jaidbynriew tynrai jong kawei pat ka state ne jylla.
Kumba ong noh, U Naga un leit thep vote sha Nagaland, u Mizo sha Mizoram, u Bengali sha Tripura bad West Bengal, u Assamese ha Assam, ki khun u Hynniew Trep hapoh ka bri u Hynniew Trep, ki Garo sha Ri Garo lajong, ki Bihari sha Bihar bad kumta ter ter.
Hooid, kum ki Nong India ngi lah ban leit ban wan khaii pateng ha baroh kawei ka Ri India katkum ki ain ki kyndon ba la buh ha ki state ne jylla bapher bapher hynrei ym dei pat ban long trai shnong ne trai jylla shabar ka state ne jylla lajong.
Ka sorkar India ka dei ban buh bad pyrkhat khia na ka bynta ka State ne jylla Meghalaya kaba dei ka state ne jylla bapher tam ha ka ri India bad wat ha ka pyrthei hi baroh kawei ha kaba ki nongshnong shnong tynrai jong kane ka state/jylla ki shim jaid na ka kynthei ne na ka kmie ym kum kiwei ki jaidbynriew jong ka India ne ka pyrthei kiba shim jait na u Kpa lane na u shynrang.
Kumta, la kyntu jur ia ka sorkar India ba kan thaw ia ka ain ba khlain bad ba kyrpang ban iada ia ki jaidbynriew tynrai jong ka Meghalaya kata ia ki khun u Hynniew Trep (khasi-Jaintia bad Achik ne Garo).
Lah ruh ban pynkynmaw hangne ia ka sorkar India –ha ka por ba synshar ka sorkar phareng ha India, ka sorkar phareng ka la iada tyngeh ia ka jaidbynriew Hynniew Trep (Khasi-Jaintia) da kaba pynlong “Restricted Area" ia ka United Khasi & Jaintia Hills District.
Kumta la sngewdei ban kyntu ia ka sorkar India ban ailad ia ka State Meghalaya ban pyntreikam da ka Inner Line Permit (ILP) ym da kiwei kiwei pat ki ain khnang ban iada kyrpang ia ngi ki rit paid kiba dei ki nongshong shnong tynrai jong kane ka jylla Meghalaya.
M.S Ryngksai.
Samuel MarweinIa kane ka jingthoh kin kham sngewthuh tang ki briew kiba phong juti ki sngewthuh ba thar u shiah (ka mut ia ki briew kiba im ha khaii ne ha ka rep ka riang ka bym don pateng.
Hynrei kaba dei beit tang na lade marwei, ym don pateng.
Ka jingtrei shitom u khatar buit khatar bor ka kut tang ha u hi, la ka dei ka khaii ne ka rep ja riang.
Nyngkong nyngshap nga iaroh ia ka mei mariang kaba sngewthuh khambha kumno ban bishar ia u symbai bad ban pynkhraw ia ka nam jong u junom la junom (ka mut pateng la pateng ngi tip bad ithuh ia jingthung da u symbai jong u) ka khyndew ka pdiang ia u symbai.
Hynrei kaba lyngngoh ka long ba ka khyndew kam shym la ai noh da ka kyrteng la ka jong u jingthung ba mih na uta u symbai.
Hynrei u jingthung ba mih na uta u symbai u ioh ia ka kyrteng jong u na uta u symbai hi pateng la pateng.
Kane ka pyni ba ka khyndew ka long ka nongiarap ban pynheh pynsan ia uta u symbai.
La u dei u symbai tyrso lada thung ha ka khyndew un mih hi u tyrso, lada dei u symbai sohniamtra ynda u la mih na ka khyndew un dei hi u sohniamtra.
Kane kaba ka don kata ngi ong ka pateng.
Kam mut tang shi pateng hynrei bad ban riewspah pateng la pateng ia ka jait ka kynja jong u symbai ka iai pynim bad pynmih.
Hangne ha ri Khasi jong ngi ngi long kiba riewspah pateng la pateng ia ka jait ka kynja jong u symbai, namar ngi don lut, ka khyndew ka shyiap, ka maw ka dieng, ka um ka wah, u dewiong, u mawshun khamtam lei lei wat u Uranium ruh ngi don.
Ka jingkylli mynta ka long balei kein ngi duk bad jynjar bad long ki nongbylla ha kiwei ki jait bynriew ia kumba kren bad thoh u Myllung Soso Tham (Bam kwai ha duwar u Blei) ba ha kawei ka sngi ngin sa kylla long ki nongtong um jongno re jongno.
Kaba sngewsih ka long ka pateng jong u symbai ha ri Khasi kam don.
Ngi long ki briew kiba iaid lait na ka jinghikai ka mariang.
Kane ka pyni ba ka khaii ka pateng ha u khasi kam don.
Ka kut noh tang ha lade marwei kam don pateng.
Te haei ngin kiew kumba kiew kiwei kiwei ki jait bynriew.
Man uwei pa uwei u Rangbah u hap ban sdang shi sdang thymmai.
Um lah ban shimti pateng ne pyniar ia kaei kaba u Kpa jong u, u la leh bad buh.
Nuksa iba rit kumne:- (i) Kpa (Marwein Shop), ynda la khlad u kpa shimti u khun Nongsiej.
(ii) Khun (Nongsiej Shop), ynda la khlad shimti u khun jong u Nongsiej.
(iii) Khun (Syiemlieh Shop), pyrkhat lang maphi haei kein kan heh kane ka business kaba kum kane ha ka jaka ban heh ki khylla tang ki kyrteng.
Balei kylla tang ki kyrteng.
Kane ka long ba tieng ioh knieh noh ka kur jong u Kpa.
Kane ka pyni ba ngi hap sdang thymmai khamtam da ngi la ioh briew bad mih la ka jong ka iing.
U Sier Lapalang ka khana Puriskam ha ki por ba dangrit ki sdang ban pynsngewthuh ia nga.
Katno ka jingkwah jong u ban wan kiew ban mad ia u jangew jathang ka Ri Khasi.
Namar u iohi ba kim roi ki sah kumjuh.
Ka jingthrang jong u ka long ban ioh ban pynroi bad rah sha la shnong.
Ngi ruh ngim sah duh ha kane ka pyrthei ha kano kano ka por ngim tip ngin sa leit noh.
Na kata ka daw kaei kaba ngi kwah ka long ka jingkylla bad jingim ba bha na ka bynta ka lawei jong ngi, ki khun samla kiba long ki nongiada ia ka jait bynriew ba kin don kata ka pateng ha ki bad ba kin lah ban sumar bha ia ka Lok, ki khun bad ia ka Kur, ba kin tip ba u Jangew Jathang u dei ia ki, kin kiew bad riewspah kumba long lem kiwei ki jait bynriew.
U Khatarbuit khatarbor u rangialeh bad u nongiada ia ka iing ka sem.
Haba ngi phai sha u shynrang Khasi phi iohi hi katno ngi ieid ia la ka kmie u Kpa.
Ki para kynthei la ki dei ki shynrang ne kynthei ngim thew, ki kmie ki kpa ruh kumjuh ki ieid kumjuh bad kynthei bad shynrang.
Ha ka shongkha shongman ruh kumjuh ngim ju don ban don lypa ki kmie ki kpa ban pynbuh lypa ia ngi.
Hynrei ngi wad hi shisien ba la mon bad la ia ieid ym don shuh ba lah ban pyniakhlad, lada dei u/Ka ba don ba em ne kaba duk ba rangli hap ban hun beit.
U shynrang Khasi jong ngi ruh u trei shitom ban pynbiang ia ka Lok, ki khun bad ki kur.
Hynrei haba ngi phai pat ia ka iktiar la ka long ha ka jinghiar pateng pat ha ka jait jong u kam don lane ha ka khyndew ka shyiap ba un long uta u ban pyniar pateng la pateng.
Hangne ka sa pynlong ia ngi ban nym kiew bad sah kumjuh kumba ngi long nyngkong haduh bakut.
Kane ka long ka jingpyni ia ka rukom Kamai kajih jong u Khasi khamtam u Rangbah briew.
Jowai: Ka jingshah tep im ki 15 ngut ki nongbylla tih dewiong ha kawei ka krem dewiong ha Khloo (Khlaw) Ryngksan, Nongkhlieh Elaka ka la kot sha ka 36 sngi mynta bad wat lada ki don haduh palat 200 ngut ki nongpyllait im, kim shym la lah leh eiei namar ba la jylliew palat nalor ka jingdap ka um ka la kot haduh 160 phut.
Ka kynhun ki Indian Navy kiba don ha katei ka krem dewiong kiba la pyndonkam da ki kor kiba la tip kum ka Remotely Operate Underwater Vehicle ki la ioh shondur ia kawei ka metiap ba la pyut, hynrei ka la jynjar ia kiba haiing ban ithuh.
Hynnin ka sngi na ka liang u DC u la khot ia ki ba haiing, 2 ngut ki kmie na Lumthari bad ar na Chirang District Assam, hynrei kim lah ban ithuh bad ym lah satia ban shim ia ka rai ban sei la ka sei ia katei ka met wat lada ka pra lyngkhot lyngkhai.
Mynta ka sngi, u heh duh ka tnad Pulit ka jylla, u DGP, u R Chandranathan u la wan jurip ia katei ka jaka, hadien 36 sngi ka jingjia, haba ki lad pathai khubor jong ka Ri ki kwah ban iakren bad u, u la kyntait da kaba ong ba la dep thung ia u nogkren, uba don ha Shillong bad haba pyrshang ban wad jingtip la iathuh ba udei u bah Sil Kharmalki, Commissioner Secretary ka Political Department, bad kane ka la pynpaw shai ba ka Politic ka treikam jubor ha kaba iadei ba ka jingiarap ban pyllait im bad ban sei ia ki met jong kitei ki nongbylla kiba la shah tap um hapoh katei ka krem dewiong be-ain.
“Ka jingbymtreh kren u DGP ia phi ka dei namar ba u sheptieng ban jubab halor ka jingailad ban tih dewiong be-ain, namar ba ka jingtih dewiong be-ain ka la pynbha kamai lut ia baroh", la ong uwei na ki heh ka NDRF u bym shym la kwah pynpaw kyrteng satia.
U Forensic Experts bad ki Doctors kiba don ha katei ka jaka, ki la kren shai ba u DC bad u SP ki la khang ia ki ban ia kren bad ki lad Pathai khubor.
Une u nonglum khubor u Rupang u la wanpoi ha katei ka jaka dang step bad u la ioh rung khlem shah khang shaduh sha krem ba jia ka jingjia, hynrei hadien pat, kiwei pat ki nongthoh khubor ki la shah khang ha ki pulit da ka hukum jong u DC, hynrei hadien pat la pyllait ia ki, hynrei tang ban shu ring ne shondur khlem da lah ban iakren bad no badno bad kane ka la pyndom ia ki nongthoh khubor kiba la wan na kylleng ka jylla.
Halor ka jingsei ia katei ka met, ym don ba kloi ban iathuh lano kin sei, namar la set lut ia ki shyntur jong ki nongiarap da ka bor District.
“Kane ka jingjia ka la jia dei namar ba ka Sorkar bad ki bor pyniaid district ki la kloi eh ban iarap ia ki trai par dewiong namar ka jingmyntoi jong ki shimet bad mynta pat baroh ki la kwah ban ioh transfer noh na EJH namar ba kim ioh shuh ban ia kynduh ia kiba haiing hasem bad baieid bathoin ki la hap ban don beit sha katei ka jaka, naduh Christmas bad Newyear", la ong uwei na ki malik dewiong uba dei u khar Nepali, hynrei uba la shongkha ia ka Pnar.
Une u malik u la kyntu ruh ia u DC bad ia u SP ban khanglut ia baroh ki trok kit tuh dewiong ym tang ia kito kiba leit sha Guahati hynrei wat ia kito kiba shallan dewiong sha ki 8 tylli ki Kharkhana Dewbilat kiba don ha ka thain Lumshnong.
La khmih lynti ruh ba lashai ka sngi, ki kynhun Navy bad NDRF kin sei ia katei ka metiap kaba la ioh ringdur da ka kor ROV.Ha kajuh ka por, ki 10 tylli ki kor tan um ba la wanrah naduh Bhubaneswar la shu buh kai ha katei ka jaka namar ba kim dei kiba lah ban pynngam shapoh um kumba la wanrah da ka Coal India Limited bad Kirloskar Brothers.
Ka jingtan ia ka um na kiwei pat ki krem la leh tang da ka Coal India Limited bad ka KBS ka Company na Germany ka la lah ban thep ia ka kor dang mynta ka sngi bad la antad ba kan sa lah ban tan ia ka um naduh la shai ka sngi.
“Ka lad ban iohsei ia ki metiap kadei peit tang da kaba pynrngad ia ka um napoh ka krem, hynrei te ka met kan pra lyngkhot lyngkhai bad ym don ruh ki ba haiing hasem kiba lah ban kamtrai ia ki met", la ong uwei na ki malik dewiong uba na ka thain Lamyrsiang uba don par dewiong ha katei ka thain.
“Ban tan lut ia ka um phi hap ban tan na baroh ki krem ha katei ka jaka kiba ym duna ia ka 100 tylli, hynrei kine ki Expert ki ia tan tang na kawei ar tylli ki krem shano kin lah.
Imat ki malik dewiong kiba long expert palat ban ia kine ki riewstad kiba la wan na jngai, la bynrap utei u rangbah.
Shillong: U Bah Asping Rynjah (42), uba shong ha Tyrsad (Kyrphei), u khlem poi iing shuh naduh ka 16tarik mynta u bnai, naduh ka por 10.30 eiei, hadien ba u mih na Shnong ban wan sha Shillong.
La kyrpad ia kiba ioh i ba kin pyntip.
U phong ka sopti thoh lain iong, tap moh rong saw, juti rong iong, tuppia grey bad jaket black blue.
Kiba iohi kin sngewbha ban phone ha u number 8731022725.
Shillong: U Fr.Scaria SJ, Principal, Loyola College, Williamnagar (EGH) u la ujor pulit ba ha ka 13 tarik mynta u bnai ha ka por 1 baje shiteng miet, ki runar kiba la tap khmut tap khmat kiba la kam ialade ba ki dei ki dkhot jong ka ULFA ki la rung da ka bor hapoh kamra jong u kaba don ha Loyola Kolej bad ki la pynap ia u da ka tukri, hadien kata ki la teh ia u da ka mophlor bad ki la lute T.22,000 tyngka bad ki la rong tuh ia kawei ka Mobile phone.
Shillong: 33 tylli ki trok kit dewiong na Bhutan kiba thmu ban pynpoi dewiong sha Bangladesh ki la shah bat ha Dawki ha ki Custom naduh ka 15 tarik mynta u bnai, iathuh ka kong Dolly Khonglah ka Secretary jong ka International Exporters Chamber of Commerce na Meghalaya haba ia kren bad ki lad pathai khubor.
Ka kong Dolly ka la ong ba ka la pyrshang ban ia kren bad ki Custom ban pynsngewthuh ba ka hukum ka Supreme Court kam shym treikam satia na ka bynta kiwei pat ki Ri, hynrei kim sngap.
Ka la iathuh ba ka jingiaid lynti ki trok dewiong na Bhutan lyngba ka Dawki ka la long kumba 2 bnai eiei mynta khlem jingshah pynthut bad ka la ong ba kitei ki trok ki bud beit bud ryntih katkum ki aiñ jong ka India bad ki tap tyrpa ruh ia ki dewiong bad ki kit katkum ki jingthew ba la buh.
Katei ka jingshah bat ki trok na Bhutan ka la pynlong ia ki briew jong ka Bhutan kiba don ha Guwahati ban ia kren bad ki bor jong kane ka jylla bad ki bor sorkar ki la ong ba ki dang pynbeit ia kane ka kam.
Lah ban kdew ba ka Dawki-Tamabil bad ka Dalu -Nakugaon ki dei ki ar tylli ki kad khaïi ba la pyllait na ka bynta ka Bhutan ban iaid na India na ka bynta ki kam khaïi sha Bangladesh, katei ka dei kaba la iaid katkum ka South Asian Preferential Trade Arrangement.
Shillong: Ka seng Achik Youth Welfare Organization (AYWO) ka la pynjur ia ka jingiakhih pyrshah ia ka Citizenship Amendment Bill 2016 da kaba tah bad sam poster myn hynnin ka sngi ha ka thain Tura da kaba sdang na Asanang sha Dakopgre MP Stadium, ka Ringrey, Tura Bajar, Dobasipara, New Tura, Bokmagre, ICFAI, Me’gong Boldak.
Ha kane ka jingiakhih pyrshah da ki spah ngut ki dkhot ka AYWO ki la wan ban iashim bynta nalor ki dkhot ka GSU/FKJGP/ADE/NESO ban dawa pyndam noh ia ka CAB 2016.
Ki nongiashim bynta ki la pyrta pyrshah ia ka sorkar NDA bad ka BJP bad ha kane ka sngi la wan iashim bynta ruh u Asst.Secretary General ka NESO u Manseng Sangma uba la ai jingkren hakhmat ki paidbah da kaba pan jingkyrshan ha kane ka jingiakhih.
U la ong ba lada ailad kane ka Bill kan pynjah klep ia ka jaitbynriew Garo kumba jia ia ki jaitbynriew riewlum ha Tripura ha kaba ka sorkar ha katei ka jylla Tripura la ialam da ka BJP kaba ialam da u briew ba wan na Bangladesh.
Ki jaitbyntiew Twipra kiba dei ki trai shnong mynta ki la don sa tang 30% ha ka jylla bad ki la kylla rit paid, u la ong.
La ioh ruh ia ka jingkren na u president ka GSU u Tengsak Momin, u General Secretary ka AYWO u Sengbath Chambugong kiba la pynrem jur ia ka jingwan rah ka sorkar BJP ia kane ka Bill ban ai nongshong shnong ia ki briew na Bangladesh, Pakistan, bad Afghanistan.
Ki la kynnoh ba ka NDA ka la pyndem ha ka RSS da ka jingmut ban wanrah da ka Hindu Rastra’.
La ioh ruh ia ka jingkren na u Chief Organising Secy ka AYWO u Silkam Marak.
Kane ka long katkum ka khubor na u Lyiend Roshan Marak u Publicity Secretary, AYWO.Shillong: U MP ka Congress na Shillong u bah Vincent H Pala u la ong ba ka Village Administrative Bill (VAB) ka KHADC ka la sahkut dei namar ka jingleh politk ka BJP bad ka jingbym ler jongka.
U Bah Pala u la kren ia kane ha ka jingialang kaba long ha ophis ka Congress ha Shillong myn hynnin ka sngi, ha kaba la don lang u Victor Keishing u secretary ka AICC ba peit ia ka Meghalaya.
U bah Pala u la pynsngew ia ka jingma jong ka Citizenship Amendment Bill (CAB) ba la wanrah da ka BJP bad ka jingktah jongka ia ki trai muluk lada kan urlong.
Ha kajuh ka por, u Bah Pala u la pynkynmaw ia ki kam ba bha bad ki jingjop ba la leh da ka sorkar Congress bad u la khot ia ki dkhot ka party ban pynsaphriang ia kine ki jingjop ka Congress sha ki paidbah.
Katba u Victor Keishing, u la kyntu ia ki dkhot ka party ban trei shitom bad kumjuh ki kyrtong ban ioh ia ka jingjop.
Ia kane ka jingialang la pyniaid da u President ka MPCC u Dr.Celestine Lyngdoh.
U Victor u la kyntu ia ki dkhot ka party ba ki dei ban pynsngew sha ki paidbah ia ki kam ba la leh ka BJP ban niew bein ia ki nongrep, bad ki polisi ba la wanrah kiba long ka jingma ia ka ri bad ki paidbah.
U la ong ba ka sorkar BJP ka la thmu ban pyntlot ia ki dorbar shnong bad kum ka party ka dei ban iakhun pyrshah ia kane.
U la kyrmen ba ha kane ka elekshon MDC bad MP ka Congress kan ioh ia ka jingjop.
Ha kane ka sngi la ioh ruh ia ka jingkren na u Bah H.M.Shangpliang , MLA, Bah P.T.Sawkmie, ka Secretary Mahila ka AICC ka Deborah C.Marak bad kiwei.
Kane ka long ka kyrwoh na u bah W.K.Kyndiah u General Secretary ka Meghalaya PCC.Shillong: Ha ka jingiakhun semi phainal ki shynrang ha ka lumpung basketball, ka Tyllilang Basketball Academy ka la shah pynliem ha ka Touchline Basketball Academy da 54-36 point.
Ha kawei ka jingiakhun, ka R.L.S S.C.O ka la shah pynliem ha ka Aeronation da 56-52 point.
Ha ka jingiakhun ki kynthei ha ka quarter ka Tyllilang Basketball Academy ka la thep kol kynthei ia ka Brawlers.
Ha kawei ka liang, ka Shakina Academy ka la pynliem ia ka United 12 da 38 -22 point.
Lashai kiban iakhun ha ka kynthei ki long ka Tynrai Vs Tyllilang Basketball Academy, Coterie Vs Shakina Academy.
Nongpoh: Ka kynhun ki nongniah Auto na Shangbangla, ka la ioh ban rah ia ka namlahduh ha ka lympung ialehkai phutbol kaba la pynlong da ka Nongpoh Region Auto Owner & Driver Association (NRAO&DA), hadien ba ka lah ban pynliem noh da 3-2 lyngba ka Tie Breaker pyrshah ia ka Saiden Unit, ha ka jingiakhun kaba la long hynnin ka sngi ha madan ialehkai ka shnong Umbuda.
Ia katei ka Lympung ialehkai ki nongniah Auto, la leit ban pynhap Pyrda da u Bah Marcus Marten, President ka NRAO&DA, kum u kongsan ha ryngkat ka jingdonlang kiwei pat ki nongialam kaba kynthup ia u Bah Joseph Maring, Organising Secretery.
U Bah Donroy Kshiar lem bad kiwei kiwei.
Khyndiat haba phai sha katei ka jingiakhun, ha kaba ka kylla step jong ka jingiakhun ka la kut da ka jingiakhaid kaba 0-0.
Hynrei haba la bteng ka kylla miet ki rangialehkai ka Saiden Unit, ki la ioh ia ka kabu ban pynkhihjar bad shipor ki la kyrmen ban ioh ia ka namlahduh, hynrei shwa ba ka jingiakhun kan poi sha kaba kur, uwei na ki rangialehkai ka Sangbangla Unit, u la ioh ia ka kabu kaba biang ban pynphai ia katei ka shikol kaba ki la shah thep bad kaba la pyniakhaid ia ka jingiakhun da 1-1.
Kumta na ka bynta ka rai jop, na ka liang ki nongpyniaid ki la rah noh sha ka Tie-breaker bad dei hangte ba ki Shangbangla Unit, ki la lah ban pynliem noh pyrshah ia ki Saiden Unit da 3-2 bad rah syndon ia ka namlahduh ha katei ka lympung ialehkai phutbol.
La pynkut ia katei ka lympung da kaba sam ia ki khusnam sha ka kynhun kaba la ioh ban rah ia ka namlahduh bad kaba kaba rem ruh kymjuh.
Ha kajuh ruh ka por la sam ia ki khusnam shimet na ka bynta jong kito ki rangialehkai kiba la lah ban ialehkai bha ha katei ka lympung.
Shillong: Ka Shillong Lajong kan iakhun mynta ka sngi pyrshah ia ka Real Kashmir ha JN Stadium, Shillong por 5PM jong ka Hero I-League 2018/19.
Ia ki tiket lah ban ioh na SSA Counter ha Polo naduh ka por 10 am.
Ka Shillong Lajong haduh mynta kam shym la lah ban thaw pyrthei ha kane ka lumpung ha kaba ka la shah rem lut jan baroh ki jingialehkai bad ka don mynta ha trai duh ka miej iakhein ha kane ka lumpung.
Ha ka jingialehkai ba la dep, ka Lajong ka la shah rem haka Real Kashmir da 1-6 kol.
Ha ka jingiakhun ha la iing, ka la jop tang ia ka Aizawl bad ka iakhaid bad ka Minerva Punjab hynrei ka la shah rem lynter.
Ka Lajong ka kamai haduh mynta tang 4 point na ki 12 sien ialehkai katba ka Real Kashmir FC ka la don ha ka kyrdan balai da kaba kamai 22 point, ha kaba ka la jop 6 sien, iakhaid saw, bad ka shah rem ar sien.
Kumba ka paw, ka lynti iaid ka Shillong Lajong ha kane ka I-league mynta ka samoi, kam dei kaba sngew tynnad namar ba ka la don hapdeng ka jingeh bad ka jingma.
Ka daw kaba kongsan eh ba ka Lajong ka la tlot ka dei namar ka jingbym don ki nongialehkai nabar ri kumba long ha ki snem ba la dep namar ba mynta ka la sei tang bad ki nongialehkai na kane ka jylla bad kiba na ka thain.
Shillong: Ka Petrol Pump hajan Pomshutia, ka la shah lute hynnin ka miet, ha ka por 8.45 eiei.
La iathuh ba ki runar, kiba don kumba 6ngut, kiba kieng da ki pistol bad ki dakar, ki la leit rung beit beit ha katei ka Petrol Pump kaba harum Pynursla bad ki la ioh ban rong noh T.3lak.
La iathuh ba ki la ktah kti ruh ia katto katne ngut ki nongtrei, kiba don ha katei ka por.
Shillong: Ka jingialang jong ki rangbah shnong, ka CCIB, lem bad ki pulit na Pynursla bad Dawki ba la pynlong da ka Hynniewtrep National Youth Front (HNYF) Southern Riwar Circle kaba long ha ka 15 tarik Kyllalyngkot ha IB Dawki, ka la rai ba ki kali shangkai kim bit shuh ban ieng naduh Wahkdait shaduh Dawki ka surokbah NH 40 namar ba ka la wanrah ia ka jingsahkut kali bad ka jingeh ia ka iaid ka ieng jong ki paidbah.
Haba pynlait kyrwoh mynta ka sngi, u president bah Tarson Lymba bad u secretary bah Lasius Lamin ki la ong ba ki kali ba wan na Bangladesh dei ban pynlait 3-4 saw tylli hadien ka 10 minit bad kiba kit jingkit dei ban ieng beit tang shi liang.
Ka jingialang ka la rai ruh ban kyrpad ia u SDO (Civil) Amlarem ban ai jaka ki kali ba wan na Bangladesh ban ieng shipor ha ICP.Kawei pat ka rai jong ka jingialang ka long ban kyntu ia u Executive Engineer ba un moramot noh ia ka jingkieng Dawki bad kumjuh ki trok kit mawiong mawlieh kim bit ban ieng ha iew Dawki khamtam ha ka sngi long iew.
Ia ki trok dei ban pynlait naduh ka por 10 baje janmiet na Wahkdait sha Tamabil bad kiba na Tamabil dei ban pynlait naduh ka por 8 baje janmiet, la ong kine ki nongkitkam ka HNYF.Ha kawei ka liang ka HNYF Lapalang unit lyngba u president u bah Desost Khongthohrem kum u President bad u bah Monest Khonglaban ki la  ai khublei ia ka Deputy Commissioner ka East Khasi Hills ka kong Matsiewdor War kaba la shah shkor ia ka jingud ka seng halor ka jingpynieng kali pathar na Umsyiem ter ter haduh jingkieng Dawki, kaba la wanrah ia ka jingeh ia ka leit ka wan ki paidbah.
Shillong: Ka CoHSO ka sngew ban pynpaw ba kum ka Jaidbynriew hi baroh kawei ngi donkam ban pynpaw ia ka jingia tylli bad long kawei bad ruh ban pynpaw kawei ka sur ha kum kane ka por jong ka saw ka sian ha kaba ka Sorkar India ka thmu ban pynlong Ain ia ka CAB, 2016, ia kaba lah dep ban pdiang ha Lok Sabha bad ap ban mynjur  sa da ka Rajya Sabha, ka ban dei ruh ka Ain ka ban ktah shikatdei eh ia ka Jaidbynriew ritpaid.
Kumta, khnang ban lah ban pynlong tang kawei ka “Dorbar Bah (Peaceful Rally)" hangne ha nongbah Shillong pyrshah ia ka CAB bad khnang ba kan mih tang kawei ka sur pyrshah na ka jaidbynriew, na ka liang ka CoHSO ka la pynbeit ban pynlong ia ka jingialang phylliew jingmut halor katei ka jingthmu ban khot ia ka Dorbar Bah ha ka 22tarik Kyllalyngkot 2019 por 11baje mynstep ha Khasi National Dorbar Hall, Mawkhar.
Ha kaba iadei bad kane na ka liang ka CoHSO ka khot ka wer ia baroh ki Nongialam Sengbhalang, Seng Sainpyrthei, ki Rangbahshnong, ki Nongialam jong ki synjuk Rangbah shnong bad ki seng bapher bapher jong ka Bri Hynniewtrep hi baroh kawei ba kin ia poi khnang khnang ha kane ka jingialang khnang ban lah ban ia phylliew jingmut bad ia sngewthuh jingmut halor katei ka bynta, ong ka kyrwoh na U Rangbah Roy Kupar Synrem, General Secretary, HYC CEC.Shillong: U Conrad K Sangma, myntri rangbah ka Jylla, ha ka jing ia kynduh mynta ka sngi, ia U Rajnath Singh, ula iakren halor ka jingktah jong ka jingkhang dewiong ha ka Jylla bad halor katei U Sangma, ula pynsngew ba ka donkam kyrkieh ban don ka jingtih dewiong kaba kat kum ka rukom pynbeit kaba thikna bha bad ka ban iada ia ka mariang bad kumjuh ia ki nongbylla tih dewiong ruh.
“Ka jingkhang dewiong, ka la ktah shi katdei ia ka roi ka par bad ka kamai kajih jong ki briew, kiba shaniah na ka jingtrei dewiong bad nangta sa ka jingduh kamai kaba ktah jur ia ka sorkar Jylla" ong u myntri rangbah ha U Rajnath Singh.
Na ka liang U Secretary ka tnat mar poh khyndew, U C Manjunath, ula aiti da ka jingthoh halor ka rukom kaba la iaid naduh hyndai hynthai, halor ka kam tih dewiong ha ka Jylla, nangta sa ki hok jong ki trai jaka halor ka kam tih dewiong bad nangta sa ka jing dawa ia U President ka Ri, ba un weng noh ia ka jingtih jong ka  paragraph 12A (b) jong ka 6th Schedule ha kaba iadei bad ka ain Mine and Minerals (Development & Regulation) Act 1957.
Ha katei ka jing iakren, na ka liang u myntri kam poh iing, ula pynsngew, ba un shim khia halor kane ka kam.
Shillong:Ka KSU South West Khasi Hills ryngkat ka KSU Umdohlun Circle kan pynlong da ka jingiakhih da kaba shong kyraiñ hakhmat ophis jong ka Deputy Commissioner ka South West Khasi Hills kaba don ha Mawkyrwat ha ka 23 tarik mynta u bnai naduh ka por 10 baje mynstep.
Katei ka jingiakhih jong ka KSU ka dei ban pyrshah ia ka jingthmu ban pynlong ia ka jingpynsngew paidbah ( Public Hearing) kaba yn pynlong da ki bor District bad ka tnad PWD ha ka 29 tarik mynta u bnai ha Mawpat Umdohlun.
Ka kyrwoh khubor na u Organising Secretary ka KSU SWKH u samla Dusterwell K Lyngdoh ka la ong ba katei ka jingpynsngew paidbah ka dei ka jingthmu jong ka sorkar ban pyntyllun ia ka projek kaba don jingiadei bad ka jingtih Uranium.
Katei ka KSU ka la ong ba ka ieng skhem ha ka nongrim ba ka ieng kata ban ong Em ia u Uranium bad kumjuh ia ka surok 2 Lane na Nongstoiñ-Wahkaji-Ranikor bad ka la ong ba katei ka surok kan dei ka jinglam lynti sha ka jingtih Uranium.
Ka KSU ka la pynrem jur ia ka sorkar halor ka jingpyrshang jong ka ban pynbiej ia ki paidbah da kaba wan ha ka dur jong ka roi ka par ym pat da kaba khuid ba suba.
Shillong:: Ka sorkar jylla lyngba ka tnad Mining and Geology mynta ka sngi ka la pynbeit thymmai ia ka hukum kaba ka la pynmih ha ka 15 tarik mynta u bnai bad ka la pynmih da kawei pat ka hukum kata ban shah ban kit dewiong.
Katkum katei ka hukum kaba la soi da u bah T.Dkhar Commissioner and Secretary jong ka tnad Mining and Geology ka la ong ba yn shah ba nkit ia ki dewiong kiba la dept hep napoh par ne na jaka pynlang kaba don ha par bad kiba biang ia ki kot ki sla.
Yn pyllait ruh ia ki dewiong kiba wan nabar ka jylla bad kiba iaid lynti lyngba kane ka jylla ban leit sha ki karkhana ne ban khaïi shabar ri, yn ym shah ban pyllait Challan thymmai kaba nadien ka 15 tarik mynta u bnai.
Ha katei ka hukum ym shym la kdew satia ia ka tarik haduh katno tarik yn pynkut ia katei ka jingshah kit dewiong.
Lah ban kdew ba ka Supreme Court ka la pynmih hukum ha ka 15 tarik mynta u bnai ban ym shah shuh ban kit dewiong na ki par dewiong bad ha katei hi ka sngi ki bor sorkar ki la bat ruh ia ki kali kiba don ha lynti ban kit dewiong.
Katkum ki khubor kiba la ioh lum la iathuh ba ka la don ka jingiatyngkhuh bad katto katne ki malik dewiong kiba kit dewiong nabar ri kum na Bhutan ban pyniaid sha Bangladesh lyngba ka Meghalaya bad hadien ka sorkar ka la pynmih da kane ka hukum kaba thymmai.
Shillong: U Conrad K Sangma, myntri rangbah ka Jylla, ha ryngkat U bah Prestone Tynsong, myntri rangbah ba ar ka Jylla, ha ryngkat ki nongialam na ka kynhun sorkar MDA, ki la ia kynduh mynta ka sngi, ia U Rajnath Singh, myntri kam poh iing, ha kaba ki la pynpaw ia ka jingsngew pyrshah jur jongki, ia ka jing pyntrei kam ia ka  Citizenship Amendment Bill (CAB).
Ha ka jing ia kynduh U Sangma, u pynsngew ba baroh ki hynriew tylli ki kynhun synrop jong kane ka sorkar, kiba kynthup ia ka  UDP, BJP, HSPDP, PDF, NCP bad ki dkhot shimet ruh ki shim ba kane ka bill, kan pynthut ia ka jinglong jingman jong ka thain shatei lam mihngi bad ka Meghalaya ruh kumjuh.
“Ka  Citizenship Amendment Bill, kan ktah jur ia ka thain shatei lam mihgi bad ka dei ruh ka bill, kaba long pyrshah ia ka jingsngew jong u paidlang jong kane ka thain bad kaba lah ban pynmih ia ki jing ia kynad bad kiba pynthut ia ka suk ka sain" ong u myntri rangbah.
U bah Metbah Lyngdoh, myntri shangkai pyrthei ka sorkar Jylla, ula ong ba katei ka ain, ka pyn sngewsih shibun eh, ia ka jingsngew jong ki jaitbynriew ritpaid jong ka Meghalaya bad kumta ki nongialam ka sorkar India ki dei ban pyrkhat biang, ha kaba wan rah ia katei ka bill.
Na ka liang jong U Bah Hamlet Dohling, myntri kam pynroi sor, ula ong ba ka don ka jingsngew khia mynsiem jur ha Meghalaya, hadien ba la mynjur ia katei ka ain ha ka iing dorbar Lok Sabbha bad U bah AL Hek, ula pynsngew ba baroh u paidlang ka Jylla, u pyrshah ia katei ka ain bad u dawa ia U Rajnath, ba un pyrkhat biang, ha kaba pyntrei kam ia katei ka bill.
Ha katei ka jingialang, la don lang U Ma Commigone Ymbon, myntri ka tnat PWD, U Ma Samlin Malngiang myntri PHE, U Bah Lambor Malngiang, Chairman State Planning Board, U Bah  Renikton Lyngdoh, U S.G.Mominin bad U Marcuise Marak, uba dei u shabuk rangbah ka sorkar.
Ha katei ka jing ia kynduh la don lang ruh U Zoramthanga, myntri rangbah ka Mizoram, uba kren lang halor katei kajuh ka mat, ha kaba sngew pyrshah ia katei ka ain buhai shnong jong ki poiwir sha ka thain shatei lam mihngi.
U Zoramthanga, u kren sha ki kotkhubor, ba u kwah ia u paidlang ka thain ba kin ia tylli lang kawei, halor katei ka mat jong ka jingthmu jong ka sorkar India.
La ioh jingtip ba katei ka Night Super, kaba la niah da u Rai ka la kylla hynnin ka step ha ka por 5 baje ei ei mynstep, hynrei donbok ba ha katei jingkylla jong katei ka Night Super, kam shem la wanrah ia kano kano ka jingjia kaba sngewsih lait noh tang kito kiba mynsaw malu mala.
U nongniah jong katei ka Night Super, u la iathuh ba ka daw kaba la pynlong ia katei ka Night Super ba kan leit thung baji hapoh jong katei ka wah, ka dei namar ba u Steering jong katei ka Night Super u eh kynsan, tad haduh kaba la pynlong ia u ba um lah shuh ban tehlakam bad pynlong syndon ban thung baji ha katei ka wah.
Ha ka jingiakhun ka kyllastep, ka la kut hapdeng ka jingiakhaid hynrei u Freestar u la ioh ban plie jingkhein ia ka Lajong da kaba ioh ban khyrwit jlang kawei ha ka kyllamiet jong ka 65 minit bad sa kawei la pynbud sa u Donbok ha ka 85 minit katba ka Jamshedpur kam shym la lah ban pynphai eiei.
Ka Lajong Junior mynta kan hap ban pynkhreh ban iakhun sa ia ka Kerala Blasters ha ka 22 tarik Kyllalyngkot por 9 AM.Shillong: U President ka NCP Meghalaya u Saleng A Sangma u la ong ba lada ka sorkar pdeng kan pdiang bad pyntreikam ia ka Citizenship Amendment Bill 2016, ka lah ban pynkhih win puk ia ka dong mihngi baroh kawei haduh ban pynlong ia ki paidbah ban shim da ki lynti ba kham triem.
Haba kren sha ki lad pathai khubor, u Saleng uba pynpaw ka jingpyrshah jur ia kane ka Bill, u la ong, “lada pdiang ia kane ka Bill kan don eiei ka jingmih kaba jur bad ka lah ruh ban pynkha ia ki seng lehnoh kumba la ong kiwei ki sengbhalang".
U Saleng uba dei u MLA marwei ka NCP ha kane ka jylla, u la kyrshan ia kane ka sorkar MDA kaba ialam da ka NPP, ha kaba ka sorkar ruh ka la pyrshah jur.
U la ong ba ki briew jong kane ka thain ki long kiba sngur shisur hynrei kane ka Bill lada kan bteng ban urlong kam, kan pynkylla dur ha ka rukom pyrkhat pyrdain jongki namar ba ki sheptieng ioh kin shah ban bein ha la kajong ka ri.
U la ong ba ka la don ka histori ba ki seng lehnoh ha kane ka thain ki mih na ka jingkam ba ka sorkar pdeng ka la leh bym suidniew ia ki bad ka histori ka lah ban wan jia biang lada urlong kane ka Bill.
“Ka sorkar kam dei ban iaid shakhmat ban pdiang ia kane ka Bill kaba pyrshah ki paidbah bad ka dei ban burom ia ka sur jong ki paidbah", u la ong.
U la ong ba ki seng lehnoh ha kane ka thain dong mihngi ki mih ha kine ki snem ba la dep ban iada ia ki briew na ka jingshah ban bein bad kaba sheptieng ka long ba kane ka Bill kan pynkylla pyrdet ia ka jingmut jingpyrkhat jong ki paidbah kane ka dong mihngi baroh kawei kaban wanrah ia ka jingiakhih paidbah.
Shillong: U Vice President ka BJP u bah David Kharsati u la ong ba ka jylla Meghalaya ka dei ban bud ia ka nuksa ka jylla Mizoram ha kaba ia ka elekshon la pyniaid ha ka rukom kaba khuid bad kaba lait na ka bor ka pisa.
Haba kren myn hynnin ka sngi ha ka jingialang pyllait ia ka thup kyrteng nongthep vote ba la pynlong da ka tnad elekshon ha DC ophis Shillong, u bah David Kharsati uba mihkhmat ia ka BJP, u la ong ba ka la dei ka por ia ka tnad elekshon kane ka jylla ba kan bud ia ka nuksa ka jylla Mizoram ha kaba baroh ki riew stad, kiba la nang la stad ki la mih shakhmat ban pynsngewthuh ia ki nongshong ban iashim bynta ha ka elekshon khlem da shah thied ha ka bor jong ka pisa.
“Ka jylla Mizoram ka la ioh ia ka nam ha ka jingpynïaid ia ka elekshon bad haba nga wad la shem ba ha jylla Mizoram baroh ki briew kiba la nang la stad, kiba la kham shai, ki la mih shakhmat ban pynsngewthuh ia ki nongshong shnong ia ka jingdonkam ban iashim bynta ha ka elekshon, ha ka rukom kaba khuid bad kaba khlem shah pynbor ha ka bor ka pisa", la ong u bah David.
Hynrei ha kajuh ka por, u la ong ba ha kane ka jylla Meghalaya kam long kumta ha kaba ki briew kiba la pnah thylliej ki dei kiba dang pas ia ka klas 3-4 bad ka la don ruh ka jingpyndonkam bakla da ka bor ka pisa ban thied ia ka vote jong ki paidbah.
“Nga sngew ban ai jingmut ba ka tnad elekshon ka dei ban pyndonkam da ki briew ba la nang la stad kumba long ha Mizoram ban pynlong ia ka elekshon kaba khuid kaba suba", u la ong.
Ha kane ka sngi, la ioh ruh ia ka jingkren na u nongialam ka UDP u bah Allantry F Dkhar uba la pynpaw ia ka kajuh ka jingkyrshan ban don ka elekshon kaba khuid kaba suba.
La ioh ruh ia ka jingkren na u nongialam ka Congress u bah Kamol Marbaniang bad na ka NPP u bah S Kurbah.
Nongpoh: U Myntri Rangbah ka sorkar jylla u Conrad K.Sangma, u la ong ba ka Ri Bhoi ka dei Distrik kaba donbok na kiba donbok tam bad kata ka long hadien ba ka la ioh ia kata ka nam kum ka Aspirational District, hynrei nalor kata ka dei ruh kawei na ki District ha ka jylla kaba la nangkiew shakhmat bad khamtam eh haba iadei bad ka roi ka par.
Halor ka jingioh ka Ri Bhoi ia kata ka nam Aspirational District, ka Jirang Constituency ka la dep ban mang haduh T.11 klur na ka bynta ban tei ia ka kawei ka Kolej hapoh jong katei ka Constituency, ha kaba ka sorkar India ka la thmu ruh ban buh ia u Mawnongrim ia kaba yn sa wan ban plie da u Myntri Rangbahduh ka Ri u Narendra Modi, hynrei na ki daw ki bym lah ban kiar la pynsangeh noh ia katei ka jingthmu plie ia utei u Mawnongrim, hynrei watla katta ngam artatien ba shen yn sa plie ia utei u Mawnongrim, namar ka dei kaba la dep ban mang da ka sorkar India, ong u Conrad K.Sangma.
Shuh shuh u la ong ruh, ba kan don kata ka Columbia Model of Residential School, ha kaba ka sorkar kmie lyngba ka Ministry of Tribal Affairs jong ka sorkar kmie ka la dep ban mang haduh T.20 klur, ha kaba lada katei ka skul yn tei ha Ri Bhoi, kan sa long ka jingkyrkhu kaba khraw ia ki khynnah skul Ri Bhoi, namar lyngba jong katei ka skim yn sa iarap kyrpang ia ki khynnah skul kiba dei ki Riewlum.
U Conrad K.Sangma, u la kubur ruh halor ka jingdonkam ki surok ban pyniasoh na kawei ka jaka sha kawei pat, ha kaba halor kane u la ong ba kane ka sorkar ka don ia kata ka thong ba pynbiang ia ki surok ha man la ki jaka, kumta haba iadei halor ka jingdonkam ki surok ha Ri Bhoi, u la ong ba ka la don ka jingmang tyngka haduh T.85 klur na ka bynta ban maramot ia ka surok Umsning-Jagiroad, watla ki dang don shibun ki jingdonkam ha kaba pynbha ia ki surok, hynrei ka long kaba eh ia kane ka sorkar kaba tang 9 Bnai ban leh ia kine kiei kiei baroh.
Ha ka dorkar mynta tyngka jong u snem 2018-2019, ka jylla ka la ioh ia ka jingpynmang tyngka kaba heh tam ban haba nujor bad ki por kiba la dep, namar ha kane ka kynti kaba mynta ka Meghalaya ka la ioh ia ka jingmang tyngka haduh T.600 klur tang ka long kyrpang tang ha kaba tei ia ki surok PMGSY bad lyngba jong kane ka skim kan sa long ka jingkyrkhu kaba khraw ia kito ki shnong bad ki thain kiba bym pat ioh ia ka surok kaba biang.
Nongpoh: Haba kren kum u kongsan ha ka sngi kaba ka Ri Bhoi Durbar, ka la pynlong ia ka General Council ha Circuit House Nongpoh, u Conrad K.Sangma, Myntri Rangbah ka sorkar Jylla, u la ai ka jingiaroh ia ki MLA ka Ri Bhoi, namar wat la ki dei ki MLA na ki Party bapher bapher, hynrei ki long kiba iatylli bad kiba kloi ban iamih shakhmat na ka bynta ban iatai bad saindur ba kumno yn nanglah ban wanrah ia ka roi ka par ha ka Distrik hi baroh kawei.
Halor kane ka General Council ka Ri Bhoi Durbar, u Conrad Sangma, ym tang ba u pynpaw ia ka jingkmen halor ka jingiatylli ki MLA, hynrei u iaroh ruh halor ka jingiatylli jong ki riew rangbah ka them Ri Bhoi, namar watla ki dei ki nongkyrshan ha ki Party bapher bapher, hynrei ia kita baroh kim khein, hynrei ki long kiba iatylli na ka bynta ban nangkyntiew shuh shuh ia ka Ri Bhoi.
Ha kane ka jingialang, u Conrad Sangma, u la ong ruh ba ka dei ka sien kaba nyngkong ia u ba un ioh ban iakren bad iashong syndah bad u Bah Mayraldborn Syiem, MLA ka Nongpoh, ha kaba u la ong ruh ba ka por kaba bun hi ka long ba ma u lem bad u Bah Mayraldborn Syiem, ki ju iashong jngai hapoh ka Assembly bad kiba ju iashrut lane kawang ktieh uwei ia uwei pat, hynrei kane baroh kam dei na kano kano ka daw, pynban ka dei ba ki kwah ban iatai na ka bynta ban pynbha ia ki paidbah ha ka jylla hi baroh kawei.
Ha kane ka General Council ka Ri Bhoi Durbar, ki la don haduh saw ngut ki MLA na ki Ri Bhoi kiba la wan ban iashimbynta, kata kaba kynthup ia u Bah Mayraldborn Syiem, MLA ka Nongpoh, u Bah Sosthenes Sohtun, MLA ka Jirang, u Bah Jason Mawlong, MLA ka Umsning lem bad u Dasakhiatbha Lamare, MLA ka Umsning.
Kiwei kiba la donlang ha kane ka sngi ki kynthup ia ka Kong RM Kurbah, DC ka Ri Bhoi, ki nongialam ka Ri Bhoi Durbar kiba kynthup ia u Bah RB Shadap, u Bah C.B Syiem lem bad kiwei kiwei ki riew rangbah ka them Ri Bhoi hi baroh kawei.
Shillong: U Assistant Executive Engineer, Khliehriat Distribution Sub-Division-II, MePDCL, Khliehriat u la pynbna paidbah ba naduh ka por 9 baje mynstep jong ka 18 tarik mynta u bnai haduh ka por 3 baje janmiet jong ka 21 tarik mynta u bnai ki 34 tylli ki shnong ha ka thaiñ Lum Shnong kin hap ban shongdumkhlem bording naba kan don ka jingbujli ia ki tiar ki tar kiba donkam.
Kitei ki 34 tylli ki shnong ki long ka Lumshnong, Brichyrnot, Umstain, Umsatad, Khatdum, Tongseng, Lumtongseng, Umtalen, Sonapur, Lummyrli, Shymplong, Kuliang, Borsara, Pyrtakuna, UmkiangApha, Umkiang, Lamasooski, Donabhoi, Donaskur, Donaumbluh, Wahkoh, Pahar-umkiang, Ratacherra bad Malidor.
Nangta ka Umtyra, Nongsning, Umrasong, Mynkre, Chiehruphi, Wahiajer, Thangskai, Musiang Lamare New, Musiang Lamare Old bad Umrasiang.
Shillong: Tang mar ia mih ka hukum na ka Supreme Court ha ka 15 tarik mynta u bnai, ka la long kumba tied da u ‘nem bah ia ki nongkhaïi dewiong ha kane ka jylla ha kaba ka jingduhnong jong ki ka la long kumba bret kai ha madan da ki bun bun klur tyngka.
Tang mar ia mih katei ka hukum ki nongkhaïi dewiong ki la thap khlieh bad kim bang kren briew shuh naba ka jingduhnong jong ki ka la long da ki klur tyngka bad ka jingduhnong kaba nyngkong eh ba ki mad ka dei ha ka Challan kaba ki la thied lypa ha ka dor kaba rem.
La iathuh ba ka dor jong ka Challan ka long haduh T.70 hajar tyngka kawei, kumta kiba bun ki malik ki la thied lypa bun tylli ki Challan katkum ka jingdon dewiong jong ki bad don kiba la thied da ki T.4 ne T.5 klur, tang ia ka Challan hynrei ka jingmih jong katei ka hukum ka pyni ba katei ka Challan kan ym treikam shuh bad ka la duh ei.
Ka jingthied pynap lypa jong ki malik dewiong bun tylli ki Challan ka dei namar ba ka la don ka hukum kaba kham mynshuwa kaba la pynmih da ka Supreme Court ba yn ailad ban kit dewiong haduh ka 31 tarik u kyllalyngkot hynrei la khang kynsan noh ha ka 15 tarik u kyllalyngkot shuwa katei ka sngi.
Lah ban kdew ba ha ka 5 tarik u nohprah 2018, ka seng ki nongkhaïi dewiong ka SCCCMDF ka la kyrpad na ka Supreme Court ban pyllait ban kit ia ki dewiong kiba la dep tih bad ka Supreme Court ka la ai por ia ki haduh ka 31 tarik u kyllalyngkot bad ki la pyni ba u dewiong uba dang sah haduh katei ka sngi u long haduh 1,76,655 metric ton bad tang mar ia mih katei ka hukum ki nongkhaïi dewiong ki la khohreh ban pynsted ban kit ia ki dewiong jong ki.
Nalor ka jingduhnong ia ki Challan la iathuh ba ki malik dewiong ki mad jingduhnong ruh ha kiba bun ki bynta, don napdeng jong ki kiba dang shu sei trok thymmai ban kham sted ka kit ban pyndep shuwa ka 31 tarik, hynrei ka jingmih jong katei ka hukum ki don ruh kiba hap ban siew ar shah lai shah ia ka bai kali namarba ym don jaka pynhap bad ki dewiong ki sahkut rynjaiñ hapoh trok.
Shillong:U Chinmoy P Gotmare, IAS, Addl.Secretary, ka sorkar Meghalaya u la ujor pulit ba ha ka 14 tarik mynta u bnai ha ka por 1:20 pm, ki nongtuh ki la prongtuh ha ingsah jong u kaba don ha Kench’s Trace, Shillong bad ki la tuh ia u jingdeng ksiar uba khie 5.27 kram, kiwei pat ki jingdeng ksiar kiba khie 40 kram, 25 kram bad 15 kram, sa uwei pat u jingdeng ksiar uba 13 kram, ki pisa ksiar kiba khia 25 kram bad 10 kram, ki sohshkor kiba khia 8 kram, kiwei pat ki ksiar kiba khia 8 kram, ki jingdeng rupa bad ki tiar rupa kiba khia 600 kram, ka pisa T.15,000 tyngka bad baroh kitei ki shongdor T.7 lak tyngka.
Shillong: Ka Deputy Commissioner ka South West Khasi Hills, ka kong Isawanda Laloo ka la ioh pdiang ia ka khusnam na kti jong u khlur ak phlim ka Bolywood u Akshay Kumar ha ka sngi balang jong ka taiew.
Katei ka dei ka khusnam ba ka SWKH District ka la jop ha ka jingrakhe ia ka National Toilet Day kaba la long ha nongbah Mumbai.
Ki la don 12 tylli ki District na kylleng ka ri India kiba la ioh pdiang ia katei ka khusnam kaba la pynlong hapoh ka Swachh Bharat Mission.
U Akshay Kumar u dei u nongkit ‘tien syiem jong ka Swachh Bharat Mission.
Nongstoiñ: Ka Tournament Committee jong ka lympung Rani Motor’s Knock out Football Tournamement (RMKOFT-2018-19) ka don ban pyntip bad ban pynkynmaw ba ia ka jingiakhun ban ioh ia knieh rung phainal ha katei ka lympung kumba la pynbeit kan long ha ka 25 tarik mynta u bnai.
Ki ar tylli ki kynhun ki ban sa iakhun nyngkong ha katei ka semi phainal jong katei ka lympung kan long hapdeng ki ar tylli ki kynhun ba khlain bor jong ka East Khasi Hills kata ka Ryntih Sc pyrshah ia ka Nongrim Hills SCC bad ka por kan long haka 1:30 nohphai sngi.
Katkum ka kyrwoh na u Secretary ka Tournament Committee jong ka RMKOFT u bah P.F Lyngdoh u la ong ba ha kawei pat ka liang ka Tournament Committee kam lah ban khlem da shim da ka rai kaba kham jwat kata da kaba kala hap ban jied ban pyniakhun pat ia ka jingialehkai Quarter Final kaba khatduh bad kaba dang sah kham hadien kata hapdeng ka Laban SC pyrshah ia ka Boca Junior FC bad ka daw hi ka long namar ba kitei baroh ar tylli ki kynhun kila hap ban mih shwa na ka jylla ban leit iakhun ruh ha ki lympung jingialehkai kiba shabar ka jylla kata ha Assam bad ruh ha Manipur.
Katkkum bala ioh jingtipba ki kynhun pat kiba dei ban iakhun ia ki jingialehkai haka semi phainal kaba nyngkong kumba la pynbeit bad bala buh tarik namar kila qualify lane ap lypa sha ka Semi Final bad ruh namar kidei na kawei pat ka Pool, te namar kata ka Tournament committee kala rai ban iaid beit sha khmat ban pyniakhun noh shwa ia ki hynrei pat iaka Quarter Final kaba khatduh hapdeng ka Laban SC pyrshah ia ka Boca Junior SC yn sa pynbeit pat tad haduh ba yn ioh pynbeit pat.
Shillong: Ka Meghalaya State Government Employees Federation (MSGEF) kan pynlong ia ka Inter Office Indoor bad Outdoor Games ban sdang naduh ka 25 tarik mynta u bnai.
Kiba kwah ban iashim bynta ki dei ban pynpoi ia ki kyrteng ban iashim bynta kan long ha lane shwa ka 23 taik.
Ki jingïakob ha ka indoor games, ki long ka Badminton, Table Tennis, Chess bad carrom Board.
Haba ïadei bad kane, ka synjuk ka wer ia baroh ki para nongtrei ba kin ia snoh kti lang ban iashim bynta sha kine ki jingiakob bad ia ki jingtip ba kham bniah lah ban ïoh na Badminton Balarina Syiem (940-2300795), Table Tennis- Lucky Shullai (8794736607), Chess Gilford Thangkiew (9612060164), Carrom Board I Kharlukhi (duh duh) (7005537377).
Shillong: U Myntri tnad ialehkai ka jylla u Bah Banteidor Lyngdoh, MLA, u la leit iuh kjat hapoh ka Tirot sing Syiem indoor stadium kaba don ha Lachumiere.
Kane ka jingleit jurip ka long shi bynta ban peit ia ka jinglong jingman kane ka jaka ialehkai shi bynta ban pynkhreh ia ka national games 2022 ha kane ka jylla.
U Bah Banteidor u jurip ruh ia ka ophis ka MSOA ha kaba katei ka kynhun jong ki seng ia lehkai ban ioh ia ka ophis kaba kyrpang na ka bynta ka MSOA.Ha katei ka jing jurip la synran lang ka Kong W A Booth, ka Director ka Sports & Youth Affairs, bad ki ophisar, u Bah John F Kharshiing, Working President, Bah Ian Lyngdoh Nongkynrih, Vice President, U Chiranjib Choudhury, Gen Secretary, Bah K Warjri, Treasurer, Bah S Swett, Joint Secretary, Bah P Laloo, Bah Richard Dkhar, Executive Member ha ryngkat kiwei kiwei ki ophisar jong ka Meghalaya State Sports Council.
Hadien katei ka jingjurip bad ha ka jingiasyllok bad ki nongkitkam ka MSOA u Myntri u la kren skhem ba ki kam National Games ki dang iaid shaid shaid hapdeng ki jingpynkhreh bad shen kin sa khot ia ki jingialang jong ki Committee ki bapher bapher, la ong ka kyrwoh na u bah John F Kharshiing.
New Delhi: Hadien ba la dep ka Baby league ha jylla Meghalaya, mynta ka la sdang sa ha ka jylla Punjab ba la shim khia da ka YFC bad ka Punjab FA ban pynlong ia kane ka lumpung ialehkai ki hep rit kynthei bad shynrang ha shnong Rurka hajan Jalandhar, Punjab kaba la sdang naduh ka 25 tarik Naiwieng ba la dep, 2018.
Ka AIFF Baby League ka ai ia ka lad ia ki khynnah rit naduh ka rta U-7, U-9, U-11 bad U-13.
Baroh ha kine ki kynhun rta kiba la iashim bynta ha kane ka lumpung YFC Baby League ki don 32 kynhun bad 319 ngut ki nongialehkai.
Kawei pa kawei ka kynhun ka don 8 ngut ki nngialehkai kiban iakhun ia ka nam lahduh jong kane ka lumpung.
Ia ka jingialehkai la pyniaid lai bnai syndon ha kaba ki don 30 ngut ki coach kynthei bad 10 ngut ki riphri kynthei ha kane ka jylla.
Shillong: U Chief Electoral Officer (CEO) ka jylla u bah FR Kharkongor u la ong ba kumba ka la paw na ka elekshon ba la dep, ka jingdon jong ki briew ba wan thep vote ka duna bha ha ki jaka sor ban ha ki jaka nongkyndong.
Haba kren mynta ka sngi ha ka jingpynlait ia ka thup kyrteng nongthep ba la pynlong da ka tnad elekshon ka East Khasi Hills ha DC ophis, u bah FR Kharkongor u la ong ba ha ka MP elekshon ba la dep ka jingdon jong ki briew ba wan thep vote ka hiar bha haba ianujor bad ka MLA elekshon hynrei kaba kham duna ban wan thep vote, dei ki jaka ba hap ha sor.
“Ha ka elekshon MP ba la dep, ka jingwan iashim bynta ki nongthep vote ka long tang 53 percent ha ka jylla baroh kawei katba ha ka elekshon MLA ba dang shu dep, ka la kot sha 83 percen eiei", la ong u bah FR Kharkongor.
Na ka liang u CEO, u la ong ba kane ka jingpep ne ka jingbym wan thep vote ki briew ka lah ban long na kiba bun ki daw bad na ka tnad elekshon ka la pynkhreh mynta kumno ban wad ki lad ki lynti ban khring ia ki ban wan thep vote.
“Bun ki briew ki thait ban wan ieng lain ban thep vote bad kim treh ban wan thep bad na ka liang ka elekshon ngi la pynkhreh ban wad da ki lad ki lynti ban pynlong ia ka jaka thep vote khlem da donkam shuh ban ieng lain", la ong u bah FR Kharkongor.
U la ong ba ka tnad elekshon ka lah ban pynkhreh ia ki kamra ne ki jaka shong ha kaba ki briew ki lah ban ap da kaba sngew suk bad lah ban shna ruh da ka kynja App ha kaba ki briew kiba don ha iing kin tip la u lain u dang jrong ne em shwa ba kin wan thep vote.
Jowai: Ka Diakonia Social And Development Society jong ka Jingiaseng Samla Shangpung Presbytery,  hapoh ka jingiatrei lang bad ka Nehru Yuva Kendra Jowai ka la sdang ha  ka  16tarik Kyllalyngkot 2019 ia ka jinghikai halor ka mat  “Youth Leadership and Community Development" kaba 3 sngi lynter ha ka shnong Phramer West Jaintia Hills District.
U Ma E Langshiang uba dei u District Disaster Management officer West Jaintia Hills District, ha ka jingkren jong u kum u kongsan ha kane ka sngi u la kyntu ia ki samla ban shim kabu ia kum kine ki prokram, namar ba ki long kiba kordor bha ha ka ban pynkylla iaka bad saindur iaka jingim jong ki bad ruh u la kyntu ia ki ba kin long ki samla kiba iaishah kiba trei shitom ha kam.
Kiba ai jingkren ha kane ka sngi ki long U Bah D Rapsang uba long u District Youth Coordinator jong ka Nehru Yuva Kendra Jowai, u Tbn N Ryngkhlem uba dei u General Secretary jong ka jingiaseng Samla Shangpung Presbytery bad Mr Sarlangki Dkhar uba dei u Secretary jong ka Society.
Hadien jong ka jingialang plie, la ioh ia ki jinghikai ha ki 3tylli ki session kita ki long Personality Development, Report Writing bad ka Impacts of Social media ba la ai jinghikai da Pro Pastor Lamjingshai O.Garod.
Ia ka jingialang la pyniaid da u Chairman jong ka Society u TBn F Syntem bad kan kut ha ka 18tarik Kyllalyngkot 2019.
Shillong: Kawei ka longiing kaba dei jong u Bah Methos Syiem bad ka Kong Wastars Rani ha ka shnong Jareibasai Jirang ka la ngat ha ka apot sepngi na ka jingpluh ding hynne ka janmiet.
La iathuh ba ka la jia ha ka por 3 baje eiei janmiet katba ki kmie ki kpa ki dang leit trei bylla ha la ki kam bad ha katei ka por ba pluh ym don briew mano mano ha iing bad lai ngut ki khun ba ki ieh ruh ki dang leit ialehkai para khynnah kham pajih na katei ka iing bad ym lah ban tip ia ka daw halor kane ka jingjia pluh iing.
Ka jingpluh ka la ingkhong khait kynthup u kba u khaw, ki jain, ki khiew ki pliang bad baroh ki jingdon jingem ki la kylla dpei lut namar ki lap hadien ba ka ding ka la khlang lut ia ka iing bad kim lah shuh ban tehlakam ia ka ding.
Kat haduh ba thoh ia kane ka khubor ym pat ioh ka jingtip ba thikna la katei ka jingpluh iing ka dei na ka jingbakla ne don kiba leh dusmon ban jot ia katei ka longiing.
Shillong: Ka HNLC, ka ka la pynpaw mynta ka sngi, halor ka jing khihwin jong ka thain shatei lam mihngi, namar ka jing pynlong ain ka sorkar India, ia ka Citizenship amendment bill, 2016  bad halor katei ka phang ka HNLC, ka kynnoh ba mynta lah 72snem, hynrei ka Sorkar India, ka ai ia ki Jaidbynriew rit paid ka long tang ka kyrdan nong India ba ar bad ka kyrdan Scheduled tribes bad ka HNLC.Ka HNLC, ka ong shuh shuh ba ka buit treikam da ka jingai kaba khyndiat(tokenism) ia ki kynhun ritpaid ha ri India ka long kawei ka daw kaba rah ia ka dur ka ri India ha khmat ka pyrthei kum kata ka ri kaba batskhem iaka jingsynshar paidbah.
Ka HNLC ka ong shuh shuh ba lada buddien bha, ka dei ka Indian National Congress kaba ia soi ia ka Indo- Nepal Treaty 1950 ban ai laitluid ia ki Nepali Hindu bad dei katei ka seng,  kaba ai jaka rieh ia ki phetwir Hindu na Bangladesh ha Umpling naduh u snem 1970 ter ter khlem da pynphai shuh ia ki bad mynta dei ka BJP kaba pynskhem ia ka jinglong trai shnong jong ki Bengali Hindu na Bangladesh ha ka dong shatei lam mihngi lyngba kane ka aiñ  CAB 2016.
Halor ka jingkhein beain ia ki jing iakhih paidbah, ka HNLC, ka ong ba ka daw, ka long namar ba ha Meghalaya,  ki pulit bad ka HC ki pyniaid ia ka jingsynshar mar katjuh(parallel government) bad la ong ruh ba ki khynnah samla ki shah bom shah tied, shah siat, shah thep along ha ki Pulit man ba don ki jingiakhih, kane ka HNLC, ka ong “Kane ka pyni ba ngim im shuh hapoh kata ka jingsynshar paidbah hynrei ngi im hapoh ka jingsynshar pulit(police state) ha kaba u nongbishar ka HC  u long thik kum u rangbah ki riewsniew (Criminal in Chief)", ong ka kyrwoh na  U Bah Saiñkupar Nongtraw, General Secretary cum Publicity Secretary, HNLC.Shillong: Ka Sorjah Entertainment West Khasi Hills, ka la ioh ban pynhap pyrda ia ka jingiakop pyni drama ha kiba bun rukom bad ia ka nam lahduh ba nyngkong la rah da ka Seng Samla Nongkdait Nongtwah kaba la pyni ia ka khana shaphang ka jingjot noh ka longiing naba u longkpa u la kyrni ha ka dih buaid khlem tip iing tip sem tip khun shuh.
Kane ka Drama ka la pynngam jingmut ia ki nongpeitkai bad ka la ktah shisha ia kiba wan peit kai.
La sam ia ka khusnam da u President ka All Meghalaya Dancers Association u Bah Kitbok Thabah.
Ia ka nam ba ar la rah da ka kynhun drama Thma Jingieit Ki Ar Hima, la rah da ka Seng Samla Nongkdait, kane ka khana ka batai shaphang ka jingieit ba ka spah kam lah ban thied wat haduh ka jingiap.
Kane ruh ka la ktah shi katdei shaphang ki briew kiba don spah kiban ibeiñ noh ia kiba duk.
Hynrei don pat u khun riewspah u kloi ban aiti ia ka jingim namar ka jingieit, ym namar ka spah.
Ia ka nam ba lai la rah da ka kynhun na Domsohkhai shaphang ka Drama ka rhah ka pynbabe.
Kane ka batai shaphang ka jingrhah jubor jong u khun bynriew ban pynjot pynpra noh ia ki dieng ki siej ia ki khlaw ki btap bad ia ki mrad ki mreng tang namar ka spah kaba shipor.
Hangne ka pyni ba ka jingbabe ka wanphai biang haki, bad ki kylla long ki nongai khubor kumno ban sumar ia ka mariang ia ki mrad um bad mrad ryngkew.
Ha kane ka sngi la ioh ruh ia ka jingkren kyntu kynpham na u Rangbah Shnong Nongtwah Nongkdait u Bah I.Langte bad u Chairman jong ka Synjuk ki Rangbah Shnong Nongnah Area U Bah S.Rngaid.
La ioh ruh ia ka jingkren lyngkot na u Nongseng ia ka Sorjah Entertainment West Khasi Hills Nongnah, U Bah Anthony Syiem u ba la kyntu kynpham ia ki samla bad ki hep barit ba ki dei ban pyndonkam hok ia ka sap kaba u Blei u la ai ha ki, u la pynpaw ruh ia kane ka drama bad ki prokram kiba bun la bei tyngka hi da ki dkhot jong ka Sorjah Entertainment khlem da ioh jingkyrshan nangno nangno ruh.
Na ka liang jong u, u la kyntu ruh ia ki nongmihkhmat nangne shakhmat baki noh synñiang lang khnang ba ngin dang lah ban nang iaid shakhmat ban sei ia ki samla bad ki hep barit na kane ka thaiñ, ong ka  kyrwoh khubor ba la pyllait da u Sngewbha Shisha Syiemlieh General Secretary Sorjah Enrtertainment.
U Arun Jaitley, myntri pla pisa ka sorkar India, u don mynta ha America, na ka bynta ban leit shah sumar ialade.
Lyngba ka jingleit jongu sha America, ka don ka jing artatien kaba jur, ba un lah ban leit rah ia ka mang tyngka jong ka sorkar India, ha ka 1tarik Rymphang 2019.
Kane ka sorkar BJP, ka don jingthmu ban pynbeit lut ia ki rukom trei kam jongka bad ban pynkhreh ruh ia ka mang pisa kaba thymmai lem bad ki lad jingiarap kiba pher sha u paidlang ka Ri, ha shwa ba kan leit sha ka elekshon, ha U Iaiong Jymmang 2019.
U Jaitley (66), la iathuh ba ula leit sha America, na ka bynta ban phah beit bha ia la ka met, hadien ba ula shah sumar na u khyllai jongu ha u snem ba ladep.
Ki shipai um, ki la iohi ia katto katne tylli ki shyieng jong ki briew, ha ka jingngam um jongki ban wad ia ki 15ngut kiba la shah tap um ha ka par dewiong ha  Khloo Ryngksan jong ka  East Jaintia Hills district.
La ngeit da kito kiba don ha katei ka kam, ba namar ba katei ka jaka ka dei kaba don shibun ka sulphur bad kumta, katei ka lah ban pynhap noh ia ka dohmet jong ki briew.
Mynta ka jingwad ia ki stad forensic, ka dang iaid shakhmat, na ka bynta ban pynthikna ia kitei kiba iap bad la iathuh ba katei ka kynhun kan poi sha katei ka jaka mynta ka janmiet.
Kham mynshwa ha ka por mynstep, ka kali ngam um jong ki shipai um, ka la iohi ia kawei ka met iap ha katei ka krem dewiong, ha ka por mynstep, tangba ym pat lah ban tip, la ki la ioh sei ne em ia katei ka met, namar ba ym shym la ioh jingtip kaba shai, haduh ka por ba thoh ia kane ka khubor.
Ka Mamata Banerjee, myntri rangbah ka West Bengal, ka la ong mynta ka sngi ba ka seng BJP, kan nym ioh palat ia 125ngut ki MP, ha ka elekshon Lok Sabbha, ka ban sa long shen ha ka Ri.
“Ka jing ia kynduh jong ki liang pyrshah ha Kolkata, kan dei ka dak jong ka jing duh jait jong ka seng BJP, ha kaba kan ioh ym palat ia ka 125ngut ki MP" ong ka Mamata bad ka ong shuh shuh, ba ki seng trai ri, kin dei ki ban rai ia ka sorkar, hadien ka elekshon Lok Sabbha.
U BK Hariprasad, nongialam ka seng Congress, u kynnoh ba ka jingthmu jong U Amit Shah, ban pynkhyllem jubor ia ka sorkar Congress, ka la pynlong ia u, ba un ioh ia ka khieshoh sniang (swine flu).
U Shah, ula leit shah sumar mar mar hynnin ka miet sha ka  All India Institute of Medical Sciences (AIIMS), hadien ba ula ioh ia ka jingpang khieshoh sniang.
U leh mynleh Chanakya, ula pyrshang lai sien, hynrei um shym la lah satia bad baroh ki long tang ki jingphohsniew sngi suda.
“U Amit Shah, ula rahbor ia 4ngut ki MLA Congress  bad kiba ha iing jongki, kin sa ujor pyrshah bad dei na katei ka daw, ba U Amit Shah, mynta u ioh pang khieshoh sniang bad mynta ka la dei ka por ba un pynthanda ialade" ong U Hariprasad.
Ka sorkar jong U HD Kumaraswamy, ha Karnataka, ka la ia tyngkhuh jingeh ha ki khyndiat sngi ba ladep, hadien ba ki arngut ki MLA shimet, ki la weng ia ka jingkyrshan bad hadien kata, ki la don sa ki MLA Congress, kiba jah bad kiba leit poi sha Mumbai bad ia kynduh ia ki nongialam BJP.Ki kali ngam um jong ki shipai um, ki la lap ia kawei ka met iap ha ka krem dewiong ha Ksan, kaba dei ka jaka ba ki la shah tap um haduh 15ngut ki nongtrei dewiong, la shibnai tam mynshwa.
“Ki shipai um kiba pyndonkam da ka ROV, ki la lap ia ka met iap bad kin sei mynta ka sngi" ong U bah SS Syiemlieh, Additional Deputy Commissioner, East Jaintia Hills, haba kren ha ka Hindustan Times.
Na ka liang ki shipai um ruh ki la pynthikna ba ki la lap ia ka met, ha kaba ki la thoh ha ka twitter.
Ki shipai um ha ka tweet, ki thoh “Ka jingjylliew kaba 160 phut bad kam dei satia 60 phut bad la sei na ka krem kaba sha kyndong bad yn sa sei ia ka shabar, katba kum ka jingbthah jong ki doktor".
Kumba da ki spah ngut eiei ki longkmie ka Meghalaya Pradesh Mahila Congress (MPMC) kim shym la ioh lad ban iaid kjat na ophis ka Congress na Khyndai Lad sha ophis ka BJP sha Bivar Road ban pynpaw ka jingpyrshah ia ka Citizenship Amendment Bill 2016 ba la wan rah da ka BJP ba la pdiang ka Lok Rabha dang shen.
Kane ka jingpulom ban iaid kjat sha ophis ka BJP, ka dei bym ioh jingbit na ka bor ka synshar district ka East Khasi Hills kaba pynjari kyndon 144 CrPc bad namar kane, kila hap ban shu tawiar noh tang ia ka thain Khyndai Lad bad wan phai biang sha Congress Bhavan.
Ha kane ka jingiaid kjat ki longkmie lah iohi ba ym don MLA ne MDC kiba wan ban synran lang lait noh tang katto katne ngut ki rangbah kiba dei ki dkhot ka seng.
Shwa ban iaid kjat, la ioh ia ka jingkren na u Bah Auguster Jyrwa, uba pynrem jur ia kane ka jingwanrah ka BJP ia kane ka Bill kaban pynjah klep ia ki rit paid riewlum ka Meghalaya bad ka dong Mihngi baroh kawei.
Hadien ba la wan phai na ka jingiaid ka President ka MPMC ka Kong Joplyn Scott Shylla kala ong ba ka jingpyrshah ka long ban pyrshah ia ka Citizenship Amendment Bill 2016 namar ba lada ai lad ia ki briew ban wan na Bangladesh, Pakistan bad Afghanistan kan pynjah klep ia ki trai shnong ka jylla kynthup ia ki Khasi bad Jaintia kiba don 14 lak ngut eiei.
“Lada ki wan tang 5 lak ruh ngi lah jah lut.
Kumno ngin ai kam ia kiba nabar tang ialade ruh ngim dap", kala ong bad bynrap, “hato uta u Bangladesh, Pakistan bad Afghanistan kin ai jaka ia ngi".
Kala ong ba kane ka jingiakhih kan pynsngew sha ka shkor ka sorkar pdeng.
Ka la ong ba kane ka sorkar ha kane ka jylla ka dei ban pyrshah da kaba iapra noh bad ka BJP.Ka president ka MPMC ka la pynpaw ia ka jingbym sngew iahap ia ka jingkren ka MP ka Congress na Silchar ka Sushmita Dev kaba kyrshan ia kane ka Bill.
“Ngim iahap ia ka jingkyrshan jong ka (Sushmita Dev) ia kane ka Bill bad ngin iakhun beit haduh ba ka sorkar pdeng kan pynsangeh ia ka", ka la ong.
Pynursla: U nongialam jong ka seng Congress uba dei ruh u MLA ka Mawsynram u bah Himalaya Muktan Shangpliang u la ong ba lada ka seng Congress kan ioh ia ka jingbun paid ha ka elekshon MDC 2019 ha Khasi Hills Autonomous District Council, ka kong Grace Mary Kharpuri kan dei ka Chief Executive Member (CEM).
“Lada ka kong Grace kan ioh ia ka jingbun paid ban synshar ha District Council, ka kong Grace kan dei ka CEM" ong u bah Himalaya haba kren ha ka jingialang pdiang burom jong ka Congress ia ka kong Grace kaba la long myn hynnin ka sngi ha Dorbar Hall jong ka shnong Neng-Gate-Pynursla.
U bah Himalaya u la ong ba la tikna ba mynta ka kynti ruh ka kong Grace kan jop da kaba suk na Nongshken konstitwensi naba ki kyrtong kiba ia khun pyrshah ia ka ki dei kiba tlot suda bad kim pat kot bor ban ia khun bad ka.
U la ong ruh ba u bah Anthony Kongwang u la leit rwai kylleng kylleng ban pynksan ia u bah Prestone Tynsong ha ka elekshon kaba la dep hynrei u la sha pynduh tiket pynban bad la ai ha u briew uba tlot bad u la ong ba kane ka pyni ba ka jingjop ka la ap lypa ia ka seng Congress.
“Synei ia u bah Anthony , u la leit rwai kylleng kylleng ban pynksan ia u MLA jong phi da ka jingmut ba un ioh tiket MDC hynrei u la sha pynduh pynban, ioh pynban da u bah Ho, ia nujor ma phi ki paidbah ia u bah Ho bad ka kong Grace" ong biang u bah Shangpliang.
U bah Himalaya u la ong ba ka elekshon MDC 2019 ka dei ka dak jong u 2023 ha Pynursla konstitwensi.
Katba ka kong Grace haba kren ha katei ka jingialang ka la ong ba ka ing ka sem jong ka ha ki por ba mynshuwa ki dei kiba don ka nongrim ha ka seng Congress bad ka la ong ba kam ju poi pyrkhat ba kan poi sha ka seng Congress bad ka jingpoi jong ka sha ka seng Congress ka dei kaba phylla shisha.
Ka la iathuh ba na ka por sha ka por hadien ba mih ki kynrum kynram ha ka PDF, ki nongkyrshan jong ka ki phah beit ia ka ban leit sha ka Congress bad katei ka jingangnud jong ki ka la urlong mynta bad ka ong ba ka kyrmen skhem ba ha ka elekshon MDC 2019 kan jop donburom.
“10 snem phi la shaniah ha nga bad mynta nga ngeit skhem ba ha kane ka kynti, ngin jop ar shah lane lai shah ban ia kaba ngi ju jop ha ki lekshon kiba la dep, bad nga ngeit ruh ba ka seng Congress ha Pynursla kan sdang biang ban khih win" ong ka kong Grace.
Ka la ong ba ki jingjia kiba bun ki la mih ha kine ki sngi kiba long pyrshah ia ka jaitbynriew “Kan dei tang ka Congress kaba lah ban ia khun pyrshah bad kaba lah ban iada ia ngi, ngi ngeit skhem ba mynta ka kynti ngin ioh ruh ba nialam hapoh District Council.
Nga tip ba ha ki sngi ki ban wan kin don bun ki ban wan ber bih hynrei ngam ju hikai ia phi ban ber bih hynrei ngin trei la ka jong ka kam" ka la ong.
Ha katei ka jingialang pdiang burom ia ka kong Grace, la donlang kiwei pat ki heh nongialam jong ka seng Congress ba kynthup ia u Working President u bah James Lyngdoh, u President ka East Khasi Hills u bah Kennedy Khyriem, ki MDC bah Lamphrang blah bad bah Donevan Kharwanlang, ki kyrtong Congress na Shella bad Lyngkyrdem u bah Bantyngshaiñ Rynga bad u ba hClement Mawrie lem bad kiwei pat.
Shillong: Ki pulit ki la ujor mukotduma biang ia ka CoHSO kaba la khot ia ka pakhang surok miet naduh ka por 7 baje mynmiet jong ka 10 tarik haduh ka por 5 baje mynstep jong ka 11 tarik mynta u bnai.
Ki la ujor ba ka la don ka jingpynthut ia ka iaid ka ieng ki kali bad ki la lap ia ki maw thup bad ka jingthang taiar hapdeng surok, ki la ujor ruh ba la don ba kawang maw ha surok ha Mawlai Iewrynghep, Shillong.
U Gautam Das u la ujor sha ki pulit ba ha katei ka jingkhot pakhang surok miet ka CoHSO katba u dang lynti na Guwahati sha Shillong ha ka miet 10 tarik ryngkat bad 2 ngut kiwei pat ha ka kali jong u kaba don ia u nombar ML-05P 4060 haba u lapoi ha Mawlai Nonglum ha ka por 9:15 baje mynmiet, 3 ngut ki briew ki bym ithuh ki la pynsangeh ia ka kali bad ki la pynpait ia ka ïit kali bad ki la shoh ruh ia uwei u briew uba don hapoh kali nangta ki la knieh ia ka song kaba don 250 tylli ki Calendar.
Shillong: Ka National Bank for Agriculture and Rural Development ( NABARD) ka la mang tyngka haduh T.1936.37 klur tyngka ban ai ram ia ka sorkar jylla na ka bynta u snem 2019-2020 ban kyrshan ia ki nongrep bad ban kyntiew ia ka rep ka riang bad ki karkhana rit kiba dang sdang seng kam ha kane ka jylla.
Ia kot jingkheiñ kaba bniah ne ka State Focus Paper (SFP) la pyllait paidbah mynta ka sngi da u Chief Secretary ka jylla u Y Tshering.
Na katei ka mang tyngka, ka NABARD ka la phiah ha la ki jong ki bynta ia ka rukom pynlut, T.595.10 klur la mang na ka bynta ban ai ram na ka bynta ki jingthung ban pynmih, T.387.93 klur na ka bynta kiba pynmih da ki samoi, T.714.93 klur tyngka na ka bynta ban seng karkhana rit bad T.238.93 klur tyngka pat na ka bynta kiwei pat ki jingdawa ka kam ha nongkyndong kum ka ram shna ing, ka ram pule bad kiwei.
Ha katei ka sngi la donlang u Sampath Kumar, Secretary, Agriculture , u Y.K.Rao, Officer in Charge, Meghalaya Regional Office jong ka NABARD.Nongpoh: U Bah C.B Syiem, u trai jong ka CTS Memorial Hat ha Nongpoh, ka Iew kaba don ha Nongpoh, u la iathuh ba ha ka jingpluh kynsan kaba la jia hynnin ka miet, ki la don haduh 98 tylli ki dukan kiba die ia ki jingdie bapher bapher, ki la ingkhong bad kylla dpei.
Katei ka Iew kaba la long trai da u Bah C.B Syiem, la pyniaid da ka Synroplang Multi-purpose Society bad kumba ka long mynta hi hapoh jong katei ka Iew ki don haduh 300 tylli ki dukan bad kaba dei ruh kawei na ki Iew kaba la long kum ka pliang ja jong kiba bun ngut ki duk ki rangli ha ka thain Nongpoh.
Haba iathuh halor ka jingjulor halor ka jingpluh jong kitei ki dukan, u Bah C.B Syiem, u la ong ba wat la ym pat ioh ia ka jingkhein kaba thikna, hynrei la kumno kumno kam duna ia ka T.1 klur tam.
Katei ka Iew kaba la pluh kynsan hynnin ka miet bad khlem da tip ia ka daw, ha kaba nyngkong la iohi da ki paidbah bad kiba la pyrshang ruh ban leit tem ia katei ka ding, hynrei hadien ba ki la sngewthuh ba kim lah ban leh ei ei, ki la pyntip noh sha ki Pulit pynlip ding.
Haba iadei bad katei ka jingjia, u Bah C.B Syiem, uba dei ruh u Chairman ka Nongpoh Town Committee, u la buh ka jingkyrpad sha ka bor District, ki nongmihkhmat bad ruh ka sorkar, na ka bynta ban thaw ia ki lad ki lynti na ka bynta ban shna ia ki dukan hapoh jong katei ka Iew.
Ha kawei pat ka liang, u Bah Rayonald Kharkamni, Secretary ka Town u la ong ba ka Nongpoh Town Committee, ka la rai ruh ban phah lyngba ka Dorkhas sha ka sorkar ha kaba mynta ka sngi hi ki la leit ban ai jingthoh sha u Deputy Chief Minister, u Bah Prestone Tynsong bad la ai Kopi ruh sha u Myntri ba dei peit ia ka Ri Bhoi, u Bah Sniawbhalang Dhar, u Myntri ka tnad Disaster Management, u Bah Kyrmen Shylla, u MLA ka Nongpoh, u Bah Mayral Born Syiem bad ruh sha ka deputy Commissioner ka Ri Bhoi, ka Kong R.M Kurbah ba kin shim khia na ka bynta ban pynsted ia ki lad jingirap sha kitei ki lanot ba shah ktah na ka jingbam duh ka ding ia ki dukan jongki.
Pynursla: Haba kren ha ka jingialang jong ka seng Congress kaba la long myn hynnin ha Pynursla, u MLA ka Mawsynram u bah Himalaya Shangpliang u la ong ba ki kam pynroi kiba la tuid sha ka thaiñ Pynursla ha ki snem kiba la leit ki dei kiba la wanrah da ka seng Congress, “Ki kam pynroi kiba la tuid sha kane ka thaiñ jong phi dei kiba la leh da ka seng Congress, nga nud ban kob ia kane, nga la iohi da la ki jong ki khmat" ong u bah Himalaya uba dei ruh uwei na ki nongialam ba hakhmat ka seng Congress ha ka jylla.
U bah Himalaya u la ong ba ka jingkah dum ka la wan ia ka seng Congress ha ka u 2018, hadien ba u bah Prestone Tynsong u la phet na katei ka seng “Ka jingkah dum ka la wan hadien ba phet u MLA jong phi na ka seng Congress hynrei ngim duh jingkyrmen bad to ngeit ba u 2019 dei ka dak ia ka seng Congress na ka bynta u 2023" ong u ba Himalaya.
Katba u Working President ka seng Congress u bah James Lyngdoh u la ong ba ha ka por ba ka sorkar Congress ka ai Civil Sub-Division ha Pynursla u bah Prestone u la iaroh bha ia u Dr.Mukul Sangma.
“Ha katei ka por ba u dang don ha ka sorkar u la ong kat une te ym don shuh -u dei uba bha tam haba u la leit pat sha ka NPP u ong u Dr.Mukul uba sniew tam" ong u bah James.
Ha katei ka jingialang pdiang burom ia ka kong Grace Mary Kharpuri, ki nongialam ka seng Congress ki la thalaiñ tyngeh ia ka NPP kaba ialam ia ka sorkar ha kaba u bah Himalaya u la ong ba ka NPP ka dei ka juh ka BJP bad kim lah ban ia khlad lok, “Lada phin kynmaw ha ka por ba pynsmai ia u Conrad K Sangma ka sor Shillong baroh kawei ka la saw lep da ki lama BJP, shano ki lama NPP, UDP, HSPDP, PDF?" ong u bah Himalaya.
Nangta u la ong shuh shuh ba kane ka sorkar Meghalaya kaba lamkhmat mynta da ka NPP ka dei ka sorkar kaba la pynkhlemraiñ ia ka jylla, “Haba nga leit shabar jylla katno jingsngew lehraiñ ba ki briew ki kren ia ka jingtih dewiong be-aiñ hynrei u Conrad u ong Em kam don ka jingtih dewiong be-aiñ hynrei mar ia kumta kum lashai ka sngi kylla ka trk kit dewiong hajan ing jong ha Saw Mer, hadien kata tang sa shi taiew shah shoh ka kong Agnes bad u President NPP na Jaintia hills u donkti lang ban shoh ia ka kong Agnes, watla katta ruh u Conrad u dang ong Em ym don jingtih dewiong be-aiñ hynrei sa ha ka 13 tarik u nohprah, 2018 15 ngut ki nongtih dewiong ki la sahkut hapoh krem, dep nangto pat mih sa ka jingshah daiñ kuna ka sorkar kaba haduh T.100 klur, mano ban siew ia kane dei ka pisa jong nga jong phi, ki briew kiba nabar ki kren ia kane oh kin ong ka dei ka jylla kaba shah dain kuna T.100 klur ha kashari" ong u bah Himalaya.
Nangta u bah Shangpliang u la kdew sa ia ka Citizenship Amendment Bill, 2016 kaba la dep ban mynjur ha Lok Sabha , u la ong ba katei ka dei ka aiñ kaba thmu ban pynkylla ri Hindu ia ka ri India bad ban pynkylla phet wir ia ki rit paid trai muluk, “U Conrad u ong ban leit baroh ki myntri sorkar ban ia kynduh ia u Modi, phin leit leh aiu mynta haba ia ka Bill la Pass ha Lok Sabha, lada phi sngewkhia ia ka jaitbynriew balei phim leit shuwa ban wanrah sha Lok Sabha, kan myntoi aiu mynta haba ka dud ka la hoit ha madan kane baroh ka dei tang ka jingthmu ban pynbiej bad ban pynthame ia u paidbah" u la ong.
U bah Shangpliang u la kren ruh ia ka rep ka riang ha kaba u la ong ba u la wanrah ia ka mat ia kren ha ing dorbar ban ithuh noh ia u synsar, sla tyrpad, kum ki mar-rep namar mynta ki dang kheiñ kum ki mar khlaw, “Hynrei jia aiu haba nga buddien ia kane ka kam nga lap ba ka phail ka sahkut ha ka miej jong u Conrad, ka sorkar aiu kane kaba im tang ka thok bad ka lamler, ia ka phail jong ki nongrep ki buhrieh , u myntri sorkar uba peit ia ka kam rep haba nga kren ia ka jingeh ki nongrep u ong ba um dei u saiantis" ong u bah Shangpliang.
Shillong: U symbud myntri rangbah u la ong ba mynta ka sngi,  ki myntri sorkar bad ki MLA ka MDA kin leit sha Delhi ban iakynduh ia u Myntri Rangbahduh ka ri u Narendra Modi bad ia u myntri ka tnad kam pohiing u Rajnath Singh ban pynpaw ia ka jingbym sngew tynnad ia ka jingpdiang ia ka Citizenship Amendment Bill 2016.
“Ngin leit lashai ka sngi ban iakynduh ia u Myntri Rangbahduh ka ri bad kumjuh ia u myntri kam pohiing ka ri ban pynpaw pyrshah ba ngim sngew tynnad ia ka Citizenship Amendment Bill", la ong u bah Prestone hynnin ka sngi.
U la ong ruh ba ia ki jingtip bniah yn sa tip hadien ba la ioh ia ka jingiakren bad u Myntri Rangbahduh ka ri bad u myntri kam pohiing ka ri.
Ia kane ka jingleit iakynduh yn ialam da u Myntri Rangbah ka jylla u Conrad K Sangma ban synran lang baroh ki myntri, ki MLA ruh kumjuh.
Halor ka jingjia ha RyngksanU bah Prestone u la ong ba ka sorkar ka dang ialeh katba lah ban ioh sei ia ki met jong ki briew ba shah tap ha krem dewiong Ryngksan ha East Jaintia Hills.
Katkum ka jingong u symbud myntri rangbah, la bynshet ia kane ka kam ha u Deputy Commissioner ban peit ia ka jinglong jingman.
Ha kajuh ka por, u la ong ba ka jingpynlait ia ki briew ba shah tap ka dang iaid hynrei u la kyntait ban phah leit jurip shuh shuh ia ki myntri namar ba kam don jingmut ban shu leit peit.
Ha kajuh ka por, u la ong ba ka sorkar ka la kyrpad na ka Supreme Court ba kan ailad ban shalan lut ia ki dewiong kiba lah dep tih haduh 31 tarik Kyllalyngkot hadien ba ka la pynmih ia ka rai hynnin ka sngi ban khang lut ia ka jingtih dewiong ha kane ka jylla.
“Ngi la kyrpad ia ka Supreme Court mynta ka sngi kaba don ruh ka jingbishar ba kan ailad ban shalan ia ki dewiong ba la dep tih haduh ka 31 tarik Kyllalyngkot bad ngi dang ap ia ka rai kaban mih", u la ong.
Shillong: Ka People’s Democratic Front (PDF) Zonal Committee Mawkynrew Constituency ka la rai da ka Kong Amanda Pakyntein ka lok u MLA u bah Banteidor Lyngdoh ba kan iakhun na Mawkynrew kum ka kyrtong sha ka elekshon MDC sha ka Khasi Hills Autonomous District Council (KHADC) ha ka 27 tarik u Rymphang mynta u snem.
Ia ka Kong Amanda Pakyntein, la rai ha ka jingialang ka Executive Commitee jong ka PDF Zonal Committee Mawkynrew kaba long myn hynnin ka sngi.
U Secretary ka PDF Zonal Committee Mawkynrew Constituency, u Bah Dengbok Kurkalang u la ong ba la shim ban phah iakhun ha kane ka elekshon MDC da ka Kong Amanda Pakyntein hadien ka jingialang ia mir jingmut na ka liang ki nongkitkam bad nongkyrshan ka PDF.Na Mawkynrew kiban iakhun MDC ki kynthup ia u bah Martle N Mukhim na ka HSPDP uba dei ruh u MLA bad myntri sorkar barim, nangta u bah Olet Kharsahnoh na ka Congress.
Shillong: Ki Rangbah Shnong ki kwah ba ka sorkar pdeng ka dei ban pynsted ban pynkylla noh ia ka Sixth Scheduled ka riti synshar ka ri bad ha kajuh ka por, ki pyrshah jur ia ka Citizenship Amendment Bill 2016.
Ka kynhun ki rangbah shnong hapoh ka lama ka Synjuk Ki Nongsynshar Shnong ka Bri u Hynniewtrep (SNSBH) myn hynnin ka sngi, ki la iakynduh ia u symbud myntri rangbah ka jylla u bah Prestone Tynsong ban kynjur ba ka sorkar ka dei ban pynsngew ia ka jingpyrshah jong ka kynhun ia ka jingwanrah ka sorkar pdeng ia ka CAB namar ba kan ktah ia ki rit paid ha kane ka jylla bad ha ka dong mihngi baroh kawei.
“Ngi la kyntu ia ka sorkar lyngba u symbud myntri rangbah ba ka sorkar jylla ka dei ban pynsngew sha ka sorkar pdeng ba dei ban pynlait ia ka Citizenship Amendment Bill 2016 na ka dong mihngi ka India khamtam ia ka jylla Meghalaya", la ong u chairman ka SNSBH u Dr Werlok R Kharshiing.
U la ong ba lada ka CAB kan treikam ha kane ka dong mihngi bad ha ka jylla, kan buh ka jingma kaba shyrkhei ia ka jaitbynriew Khasi kaba dang rit paid namar ba lada kin wan na Assam da ki phew lak kiba la shah kyntait ha ka jingpynrung ha ka National Register of Citizen (NRC).
U Dr Werlok u la ong ba kawei pat ka mat kaba kila pynsngew ha u symbud myntri rangbah ka long ban kyrpad ia ka sorkar pdeng ba kan pynsted ia ka jingpynkylla ia ka Sixth Scheduled kaba la dep sdang naduh u snem 2012.
“Ngi la pynsngew ha u bah Prestone, shwa ba kin leit lashai ka sngi ban iakynduh ia u myntri rangbahduh ka ri u Narendra Modi bad u myntri tnad kam pohiing u Rajnath Singh ba ka sorkar jylla ka dei ban kyntu ia ka sorkar pdeng ba kan wanrah noh ia ka jingpynkylla ia ka 6th scheduled ha kane ka dorbar tlang kaba mynta", la ong u chairman ka SNSBSH.Katkum ka jingong u Dr Werlok, ha ka jingshisha, ia kane ka Bill, lah dei ban pynkylla ha kane ka dorbar tlang parliament hynrei namar ba ka sorkar pdeng ka bunkam ia ka CAB bad ia ka Bill ai bhah 10 percent ia ki SC/ST ka la sahteng noh kane ka Bill.
U Dr Werlok u la ong ba ka synjuk ka la iakren ruh ia ka sorkar halor ka jingpynslem ban pynmih ia ka hukum ban pynlait noh ia ka ain shna iing ka Meghalaya Urban Development Authority (MUDA) ia ki jaka ba hap shabar ka Municipal namar ba kane ka kam ka la sahteng mynta la dap lai snem.
“Ngi kwah ba ka sorkar kan pynbna noh ia ka jingpynbna 1985 khnang ba ki ain shna iing ka MUDA kin ym treikam shuh ha ki jaka shabar ka Municipal", la ong u Dr Werlok.
Ha kawei ka liang, u General secretary ka SNSBH u bah RL Blah u la ong ba ka synjuk ka la pynpaw ruh ia ka jingbym iahap ia ka jingwanrah ia ka Gram Sabha ha ki shnong kyndong kaban pyniaid ia ki kam ka skhim My Village My Development Plan namar ba ka la iaid lait ia ki rangbah shnong.
“Ka pisa ka wan na ka Panchayati Rah ministry ban iaid na u Facilitator ban jied ki paidbah ym na u rangbah shnong bad kane kan pynduh ia ka bor shnong", la ong u Dr Werlok.
“Ha kane ka skhim ki dorbar shnong ruh kim don bynta shuh bad dei ka Committee kaba peit bad pyntreikam ia ka skhim hynrei ngi kwah ba dei ban iaid lyngba ka dorbar shnong", la ong sa u bah Blah.
U la ong ba la pynsngew ia kane ha u symbud myntri rangbah ba ia ki kam pynroi dei ban iaid lyngba u rangbah shnong namar ba kane ka skhim ka sorkar pdeng ka thmu ban wanrah kumba long ka Panchayati Raj ka bym iahap bad ka rukom synshar ha kane ka jylla Rilum.
Ki la iathuh ba u symbud myntri rangbah un sa bishar ia ka jingiadei bad ka MUDA ban khot da ka jingialang ka kabinet ban shim ia ka rai shwa ba kan pynmih ia ka jingpynbna.
Shillong: Ka sorkar jylla ka la pynbeit pali ia ki nongpynher lama ha ka sngi Republic Day kaban long ha ka 26 tarik mynta u bnai.
Haba pynbna ia kane, hadien ba la wai ka jingialang ka kynhun myntri mynta ka sngi, u symbud myntri rangbah u bah Prestone Tynsong u la ong ba ha nongbah Shillong yn pynher lama u Lat ka jylla, u T Roy katba ha kiwei ki nongbah jong ki district, ki sub division bad ki administrative unit yn pynher da ki Myntri sorkar, ki MLA.Khusnam Meghalaya Day AwardHa kajuh ka por, u bah Prestone u la ong ba ka sorkar jylla ka la rai ban ai khusnam Meghalaya Day Award ia ki riew trei na ka bynta ban kyntiew ha ka thoh ka tar, ka imlang sahlang bad ka jingialehkai.
Na ka bynta ka thoh ka tar Tirot Sing Award la ioh da u Dr Phardishon Nongtdu uba dei u nongseng bad u principal ka Jaintia Eastern College, ia ka kam imlang sahlang Patogan Sangma la ioh da u Bishop barim ka Tura u George Mamalaseri uba la trei baroh 60 snem ban kyntiew ia ka pule puthi bad ka imlang ha Garo Hills bad ha ki kam ialehkai Kiang Nangbah Award la ioh da u Eugene K Marak uba la ioh takma ksiar ha ka jingialehkai Teakwondo kaba long ha Nepal ha ki snem 2017 ba la dep, nalor u long u nonghikai ha kane ka jingialehkai.
Ia kine la pdiang da ka sorkar hadien ba la ioh ia ka kaiphod na ka Advisory Committee.
Shillong: Ka kyrwoh khubor na u Chairman ka CoHSO u bah Robertjune Kharjahrin ka la pynpaw ka jingsngewlyngngoh ba ki bor jong ka aiñ kim shah shuh ia ki khubor ban thoh ia ki jingiakhih ba jai jaibad ki bym long be-aiñ kum ka jingshah thngan, ki jingialang pynshai paidbah bad kiwei.
Katei ka kynhun ki sengbhalang ka la kyntu ia ki mamla ha ka mukotduma la ka long ka sorkar, ki nongthohkhubor bad ki riew shimet ba kin leit kyrpad sha Supreme Court ban weng noh ne pynbeit ia ka rai jong ka High Court.
Ka CoHSO ka la ong ba ki jingiakhih ba ka la pynlong jingialang paidbah ha Jowai, Umsning bad Khliehriat bad ka jingshah thngan ha Shillong kaba 3 sngi ki dei kiba jai jai bad kiba shah ban leh da ka aiñ naba ha ki jingialang paidbah kin pynshai ia ka CAB.Shillong: U MLA barim ka Sohra u bah Titossterwell Chyne myn hynnin ka sngi u la ialam ia ki nongtrei ka Mawmluh Cherra Cement Limited (MCCL) ban iakynduh ia u Myntri Rangbah u Conrad K Sangma na ka bynta ban dawa pyllait noh ia ka tulop bad kumjuh kumno ban pynkhlain ia kane ka karkhana kaba rim tam ha kane ka dong mihngi ka India.
Haba kren sha ki nongthoh khubor, u bah Titossterwell u la ong ba ha ka jingiakynduh, u myntri rangbah u la kular ban pyllait noh ia ka tulop kaba la sah bun bnai ia ki nongtrei hapoh shi taiew.
“U Myntri Rangbah u la kular wat lada ym dei baroh hynrei kan pynlait noh ia ka tulop jong ki nongtrei ka MCCL bad ia kane yn leh hapoh shi taiew", la ong u bah Titossterwell.
Ki don kumba 300 ngut eiei ki nongtrei ka MCCL kiba khlem pat ioh tulop la bun bnai mynta, kiba la pynlong ruh ia ka jingiakhih haki bnai ba la dep.
Ha kajuh ka por, u bah Titossterwell u la ai jingmut ia u myntri rangbah na ka bynta ban pynkhlaiñ ia ka MCCL kaba don hapdeng ka jingring swai mynta.
“Nga la ai jingmut ia u Myntri Rangbah ban pynkhlaiñ ia ka MCCL, bad u la ong ba un sa iasyllok halor kane", la ong u bah Titosterwell.
Katkum ka jingong u bahTitossterwell ka karkhana kam dei ban thut ka rukom pynmih ia ka dewbilat hynrei ka dei ban pynmih kumba ka dei ban long ba la buh thong.
Ki jingai jingmut ki long ban thung uwei u Process Engineer, 3 ngut ki Asst Process Engineer, uwei u Mechanical Expert Engineer, 3 ngut ki Foremen, uwei u Quality Control Engineer bad uwei u Instrument Engineer khnang ban pynkhlaiñ ia kane ka karkhana ka sorkar kaba la pawnam mynshwa hynrei kaba la ring sdot mynta ki sngi.
Shillong:Ha ka jingialehkai basketball jong ki kynthei ha kane ka sngi baar, ka Tyllilang Basketball Academy ka la pynliem ia ka Brawlers da 61-21 point, katba ka Shakinah Academy ka la pynliem ia ka United 12, da 34-29 point.
Ka Touchline Basketball Academy ka la pynliem ia ka Jaguars, da 44-35 point.
Ha ka jingiakhun jong ki shynrang, ka Aeronation ka la pynliem ia ka Unique Sports Club da 61-52 point katba ka R.L.S S.C.O.ka la pynliem ia ka Iaineh da 74 -47 point.
Ha ka jingiakhun jong ki kynthei ha ka sngi Balang, ka Coterie ka la pynliem ia ka Tyllilang Basketball Academy,da 42-39 point katba ka Touchline Basketball Academy ka la pynliem ia ka Brawlers da 29 -24 point.
Ka United 12 ka la thep kol kynthei ia ka Jaguars bad ka Shakina Academy ka la pynliem ia ka Eastern Pirates, da 29-18 point.
Ka jingialehkai jong ki kynthei lashai kan long hapdeng ka Coterie Vs Juguars, United 12 Vs Eastern Pirates bad katba jong ki shynrang kaba dei jong ka semi phainal, ka Tyllilang Basketball Academy Vs Touchline Basketball Academy bad ka Aeronation Vs R.L.S.S.C.O.Nongpoh: Kumba la ju long manla u snem, shibynta ban nangiai kyntiew ia ka sap ka phong jong ki khun samla ha ka kam ialehkai phubol, na ka liang ki nongialam ka Byrnihat Sports Association (BSA), ki la pynbna paidbah ba shen kin sa sdang noh ia ka lympung ialehkai kaba la tip kum ka 5th BSA Football Tournament 2019 ha Madan Byrnihat.
Ka kyrwoh na ki nongpyniaid ka BSA, la ong ba ha katei ka lympung yn phiah ha ki Lai bynta bad kata ka long ha ka U-16, Senior bad Veteran.
Haba iadei bad ki U-16, yn shim T.300 ka Bairung bad ka khusnam kan long T.10 hajar lem bad ka Trophy.
Ha ki senior yn shim T.700 ka bairung bad ka khusnam kan long T.20 hajar lem bad ka Trophy, katba ha ka Veteran yn shim T.800 ka bairung bad ka khusnam kan long T.15 hajar lem bad ka Trophy.
Na ka bynta ki Senior bad U-16 yn shah tang ia ki team kiba dei tang ha ki thain kiba hap hapoh ka BSA, kata ka long na Umling shaduh Umtyrnga.
Katba ha ka Veteran yn shah sngewbha ia baroh ki kynhun kiba dei na Ri Bhoi bad ki Rangialehkai ki dei ban long kiba la 35 snem shaneng.
Ka tarik ba khadduh ban pdiang sha katei ka lympung ialehkai kan long ha ka 28/01/2019 bad ka screening ia ki U-16 kan long ha ka 29/01/2019 ha madan BSA, na ka bynta ki jingtip kiba kham bniah lah ruh ban phun ha ki number 9862306090/ 9862476368/8837341495/ 9862866056 lane kynduh ia ki nongkitkam ka BSA.U rang ialehkai ka Shillong Lajong u Phrangki Buam u la wan baarhaduh mynta ha ka jingioh ban thep kol ha kane ka lumpung i-league 2018-19.
U Phrangki u bud ia u nongialehkai ka East Bengal u Jobby Justin  uba thep 7  kol katba u Phrangki bad u Laldanmawia Ralte ka East Bengal ki thep mar 4 kol.
U Phrangki uba dei na Jaintia Hills u dei uba dang ha ka rta khynnah samla lud ban kynjoh 18 snem ban ioh thep ia kine ki saw kol ha kane ka lumpung I-League 2018/19.
Haba kren halor kane, u Phrangki u la ong ba shwa ba kan sdang ka I-League u la buh ia ka thong ban thep kol bun katba lah bad u sngew tynnad ba u la ioh ban thep haduh saw tylli ki kol haduh kine ki sngi.
U la ong ba wat la ka Lajong kam lah ban ioh ia ka jingkwah ne ban jop kumba ka dei hynrei ka la ai mynsiem shibun ia u.
“Mynta ngi dang pynkhreh ia ka jingialehkai kaban long ha ka sngi Saitjain pyrshah ia ka Real Kashmir bad ngi tip ba ka dei ka jingialehkai kaba donkam bha bad ngi donkam ban khur ia ka 3 point “,  u la ong.
Ka Shillong Lajong kan iakhun ia ka Real Kashmir FC ha ka 19 tarik ha JN Stadium Shillong por 5 PM.Ia ki tiket lah ban ioh na SSA Counter ha Polo naduh ka 10 AM ha katei ka sngi.
Kumba da ki spah ngut eiei ki longkmie ka Meghalaya Pradesh Mahila Congress (MPMC) kim shym la ioh lad ban iaid kjat na ophis ka Congress na Khyndai Lad sha ophis ka BJP sha Bivar Road ban pynpaw ka jingpyrshah ia ka Citizenship Amendment Bill 2016 ba la wan rah da ka BJP ba la pdiang ka Lok Rabha dang shen.
Kane ka jingpulom ban iaid kjat sha ophis ka BJP, ka dei bym ioh jingbit na ka bor ka synshar district ka East Khasi Hills kaba pynjari kyndon 144 CrPc bad namar kane, kila hap ban shu tawiar noh tang ia ka thain Khyndai Lad bad wan phai biang sha Congress Bhavan.
Ha kane ka jingiaid kjat ki longkmie lah iohi ba ym don MLA ne MDC kiba wan ban synran lang lait noh tang katto katne ngut ki rangbah kiba dei ki dkhot ka seng.
Shwa ban iaid kjat, la ioh ia ka jingkren na u Bah Auguster Jyrwa, uba pynrem jur ia kane ka jingwanrah ka BJP ia kane ka Bill kaban pynjah klep ia ki rit paid riewlum ka Meghalaya bad ka dong Mihngi baroh kawei.
Hadien ba la wan phai na ka jingiaid ka President ka MPMC ka Kong Joplyn Scott Shylla kala ong ba ka jingpyrshah ka long ban pyrshah ia ka Citizenship Amendment Bill 2016 namar ba lada ai lad ia ki briew ban wan na Bangladesh, Pakistan bad Afghanistan kan pynjah klep ia ki trai shnong ka jylla kynthup ia ki Khasi bad Jaintia kiba don 14 lak ngut eiei.
“Lada ki wan tang 5 lak ruh ngi lah jah lut.
Kumno ngin ai kam ia kiba nabar tang ialade ruh ngim dap", kala ong bad bynrap, “Hato uta u Bangladesh, Pakistan bad Afghanistan kin ai jaka ia ngi".
Kala ong ba kane ka jingiakhih kan pynsngew sha ka shkor ka sorkar pdeng.
Ka la ong ba kane ka sorkar ha kane ka jylla ka dei ban pyrshah da kaba iapra noh bad ka BJP.Ka president ka MPMC ka la pynpaw ia ka jingbym sngew iahap ia ka jingkren ka MP ka Congress na Silchar ka Sushmita Dev kaba kyrshan ia kane ka Bill.
“Ngim iahap ia ka jingkyrshan jong ka (Sushmita Dev) ia kane ka Bill bad ngin iakhun beit haduh ba ka sorkar pdeng kan pynsangeh ia ka", ka la ong.
Nongpoh: Ha kaba pynkut noh ia ka lympung ialehkai phutbol kaba la pynlong da ka Jatah Social Union Sports Club ha Madan ialehkai ka shnong Jatah ha Mawhati, ka Umsohlait Sports Club ka la ioh ban rah ia ka namlahduh, hadien ba ka la lah ban pynliem noh pyrshah ia ka Seng Samla Mawhati ha ka jingiakhun kaba la poi shaduh ka jingiashut Tie-Breaker.
Ia katei ka lympung ialehkai, la wan ban pynhap pyrda da u Bah Mayborn Rapthap, u Kyrtong MDC ha Mawhati Constituency na ka MCPC kum u Kongsan, ha ryngkat ka jingdonlang kiwei ki riew rangbah kiba kynthup ia u Bah Mathias Mynsong lem bad kiwei kiwei.
Ka Umsohlait SC kaba la ioh ban khur ia ka namjop, ka la ioh ban khung ia ka song pisa kaba T.30 hajar, katba ka Seng Samla Mawhati, kaba la shahrem noh ha katei ka Phainal, ka la ioh ban khung ia ka song pisa kaba T.15 hajar.
Nongpoh: Ka Umtyrkhang Sports Club ka la ioh ban rah ia ka namlahduh ha ka 1st Maitshaphrang Knock-out Football Tournament 2018-2019, hadien ba ka la lah ban pynliem noh pyrshah ia ka Umlaper Sports Club da 2-1, ha ka jingiakhun phainal kaba la long ha Madan ialehkai ka shnong Umlaper ha Ri Bhoi.
Ia katei ka lympung ialehkai kaba la pynlong da ka KSU Umlaper Unit, la leit ban pynhap pyrda da u Samla Alexius Narleng, Vice-President ka KSU ha Ri Bhoi kum u kongsan, ha ryngkat ka jingdonlang kiwei ki riew rangbah kiba kynthup ia u Samla Henry Mukhim, President ka KSU Umlaper Unit, u Bah Aversal Khymdeit, Rangbah shnong ka Umlaper, u Bah Jwes Umbah lem bad kiwei ki riew rangbah jong katei ka thain.
Haba pynkut ia katei ka lympung ialehkai, la ioh ruh ia ka jinngkren na u samla Alexius Narleng, ha kaba u la pynpaw ia ka jingkmen ban iohi ba ki para dkhot ka seng ki la lah ban pynlong ia kaba kum katei ka lympung ialehkai, kaba long ruh kum shibynta ban kyntiew ia ka sap ialehkai phutbol ki khun samla ha katei ka thain.
Ha kajuh ruh ka por, u la ai ia ki kyntien kyrkhu kyrdoh bad kyntu ruh ia ki nongialam jong katei ka Unit ba kidei ban nangiaid shakhmat ban iai pynlong ia kiba kum kitei ki jait lympung, khang ba kan kyntiew ia ki khun samla kiba don ia ka sap ha ki kam ialehkai.
La pynkut ia katei ka lympung ialehkai, da kaba sam ia ki khusnam sha ka kynhun kaba la ioh ban rah ia ka nam lahduh bad ia kaba shah rem ruh kumjuh, nalor kata la sam ruh ia ki khusnam shimet sha kito ki rangialehkai kiba la lah ban ialehkai bha ha katei ka lympung.
Shillong:Mynta ka sngi ha ka por 12 baje duna eiei , ka seng FKJGP bad ka UHM ki la leit ban khang tala ia ka dukan sha kaba don ha jingkieng Umsohsun (hajan Dreamland) kaba la tip kum ka Sharma Tea Stall.
Ka jingleit jong kitei ki 2 seng ban khang tala ia katei ka dukan ka dei hadien ba la lap ba katei ka dukan ka ai kot ñiad kti ia ki briew kiba la dep bam da ki sla kot kiba la tar na ka Bible, la lap ia katei ka jingai kot ñiad kti katei ka dukan lyngba ki dur kiba la pynsaphriang lyngba ki Social Media.
Ha ka por ba ki 2 seng ki la leit ban khang ia katei ka dukan sha, u trai dukan uba la tip kyrteng kum u M.Sharma u la pan map bad u la ong ba um tip ba ka dei ka Bible naba ki dei ki kyntien kiba la thoh ha ka ktien Khasi.
U la ong ba katei ka jingjia ka dei kaba ym shym tip satia bad kam dei ka jingleh khnang.
U la iathuh ba u la shong dukan sha hangtei la 68 snem mynta bad u ju thied ia ki kot jot na ki nongdie kot jot na ka bynta ban ai ia ki paidbah kiba la dep bam ba kin ñiad kti bad um tip ba la donlang ka Bible ruh ha katei ka kot jot ba u la thied.
U Assistant Information Secretary ka FKJGP u bah Reginald Thabah u la ong ba ia katei ka dukan yn khang tad haduh ba u trai dukan un pan map na ki paid riew ngeit Kristan naba katei ka jingleh jong u ka la ktah shisha ia ki riew ngeit Kristan.
U la iathuh ba u trai dukan u la kular ba nangne shakhmat un ym ai ñiad kti shuh ia ki paidbah da ki kot jot hynrei un pynbiang noh beit da ki Napkin Paper.
U bah Reginald Thabah u la ong ba ha ka jylla Uttar Pradesh tang shu iohi ia u briew ba u rah doh masi ne ba u leh beiñ ia ki masi uta u briew un shah pyniap katba hangne pat ka jylla ba bun ki Kristan ka dukan sha ka nud ban ai kot ñiad kti da ki kot kiba la tar na ka Bible.
A.K.Nongkynrih,NEHU, CampusIne I jingthoh lyngkot I long tang ban pashat jimgmut bad pyni ïaki lynti nangne shakhmat.
Ïa kaba biang to ïabat bad ïa ka bym biang to bret noh.
Ka mynta bad ka lawei ka shong ha ngi kiba im ha kane ka juk kaba mynta.
Dei na kata ka daw ba ngi donkam barobor ïa kawei ka pateng kaban long ka nonglam lynti, ka nong pyni nuksa bad ka nongjam shakhmat ban wanrah ïa ka jingsdang jong ki jingkylla ki ban nang pynbha ïa ki pateng ba mynta Ka Bri U Hynñiewtrep.
Kumba ong uwei u riewtymmen, “Naei phi ïoh ïa ka lawei? Ka mynta ka thaw ïa ka lawei; Ka mynta ka pynlong ïa ka lawei; phi ïoh ïa ka lawei na ki kam ba ngi thaw bad ngi leh ha ka mynta; ka lawei ka wan na ka mynta".
Ban wanrah ïa ka lawei kaba bha, ka mynta ka donkam ban wanrah ïa ka jingkylla kaba bha, kaba skhem, kaba janai bad kaba lah shisha ban tei, ban kyntiew bad ban jam shaphrang donkam ïa kine ki jingkylla ha ka pyrkhat pyrdaiñ bad ban pyntreikam ha ka jingim bad jinglong jongngi.
Kaba mut NANGNE SHAKHMAT: DALADE ÏALADE NA KA BYNTA KA MYNTA BAD KA LAWEI, DEI KA BYNTA BAD KA KAMRAM JONGNGI BAROH I WEI – PA- IWEI.Ban wanrah ïa kane ka jingpynbha donkam saw tylli ki P kum ki dak ban kdew lynti shakhmat.
Kaba mut ban Pyntip, Pynshai, Pynsngewthuh bad Pyntreikam hapdeng jong ngi, ha ka jingim jongngi, ha ki ïing ki sem jong ngi, bad ha ki shnong ki thaw jongngi.
Ki Jingkylla Bakongsan Nangne Shakhmat:(i) Ban sei bad tei ki pateng kiba ieid bad burom ïala ka jong ka jaitbynriew bad ïa Ka Bri U Hynñiewtrep.
Ba ki ïing ki sem kin kitkhlieh ban pynheh pynsan, pynnang pynstad, bad kyntiew shaphrang ïa ki khun ki ksiew ryngkat ryngkat bad ki jinghikai ban ieid bad burom ïa la ka jong ka jaitbynriew bad ïa ki jinghikai bad ki matti babha ba ngi la ïoh pateng-la-pateng na ki longshwa manshwa ki jong ngi.
(ii) Ban sei bad tei ïa ki nongïalam ha ki bynta bad ki kyrdan bapher bapher bad khamtam lei lei ha ka synshar khadar, bad ki ban long kiba bha, kiba bat ïa ka hok bad kiba ïeng skhem ban shim ïa ki rai na ka bynta ka jingbha ka jaitbynriew.
(iii) Ban jam shaphrang da ka jingminot, jingtreibha bad jingtrei hok.
(iv) Ban hap pynrung bad pynshlur ïa ka mynsiem ban ym lehraiñ ban ïatrei hi dalade baroh ki jait kam khlem don kano kano jingsngew lehraiñ bad ban shim ka jingkitkhlieh ïa ka kam ba trei.
(v) Ban ri kyndong ïa la ka burom ka akor, ban don ka mynsiem ban ïarap bad noh synñïang sha ka imlang bad bhalang.
(vi) Ban don ka jingkitkhïa bad kitkhlieh ïaka longkur longkha kynthei bad shynrang – khamtam leilei ki khun samla kynthei namar dei maki ki nongpun ki nongkha bad ki nongai ïa ka jait ka kynja ïa ka jaitbynriew pateng-la-pateng.
Dei lyngba ka jait ka kynja na ka kmie ba ngi ïoh ban kheiñ bad kam ïalade kum ki khasi.
Na kata ka daw ki kynthei ki bat ïa u shabi jong ka riti ka dustur bad ka lawei ka jaitbynriew.
Ki shynrang kum ki nongri nongda ki don la ka jong ka bynta, hynrei haba ïadei bad ka kur ka jait ka jingkitkhlieh ka khia ha ki kynthei.
(vii) Ban shai kdar kumba ong I Ma L.G.Shullai, 2001 (bam kwai ha Ïing u Blei) “Thaiñ ki lumlang, Kur ki tehsong, Ka Jaidbynriew kawei ngi long".
Kumjuh ruh,ngi dei ban sngewthuh ba lada ngi long niam tynrai ne long kristan ha ki balang bapher bapher ngi dei hi na kajuh ka jaitbynriew kaba dang burom ïa ki matti babha ki longshwa.
(viii) Ban ym klet, ban bat bad bud, pynbha, pynkiew bad pynsan ïa ki matti babha ki longshwa manshwa.
Ba ka jingnang ban kren phareng ne thoh phareng kam mut pat ban klet noh ïa la ka jong ka ktien.
Ki jaitbynriew kiba la kiew shaphrang kum ki Nong Japan ne ki German ne ki Korean ne ki China, ki kiew shaphrang ryngkat ryngkat bad la ka ktien la jong.
(ix) Ban pynneh pynsah, pynbha bad pynkiew, bad pynjanai ïa ka synshar khadar ki dorbar shnong kiba long ka thymmei bad ka nongri nongda bad ka nonglum nonglang na ka bynta ka imlang-sahlang bad ka bhalang.
(x) Ban ym shah ba ka spah kan synshar ïa ka imlang ka sahlang ka jongngi.
Hynrei ka trei hok ka kamai hok kin ïai long ki nongrim bad ki budlum ki jong ngi.
Ka jaitbynriew buaid spah kan ym shan slem bad kan kylla mraw hi da ki kam lajong.
Hei! Ho! sumar na ka buaid spah bad na kito ki ba pyndonkam daka spah ban thied ïa ka longrynïeng manrynïeng jong phi.
Pynshlur bad Pynmih Bam hi Dalade:Dei ban ai burom, ai mynsiem bad thied ïa ki mar jongki nongrep bad kumjuh ruh ïa kito kiba ri jingri kum ka masi, sniang, bad syiar.
Kine ki noh synñiang shikatdei naka bynta ka bam bad ka kamai kajih ïa ka jaitbynriew.
Kano kano ka jaitbynriew kaba dang lah ban pynmih bam dalade ïalade ka dei ka jaitbynriew kaba khlaiñ bad ka lah ban ïaid shaphrang.
Haba pynmih ïa ka bam dalade ïalade ka pisa ruh ka neh ka sah hapoh ka Ri bad kumta ka wan rah ïaka roi ka san.
Ban pynmih bam dalade ïalade ngi donkam ban ri ban sumar ïa ki jaka ki puta, ki khlaw ki btap, ki tyllong um, ki wah duid wah rit bad ki wah bah, donkam ruh ban ri ban sumar ïa ki sim ki doh namar kine baroh ki noh synñiang lang sha ka jingpynmih bam.
Ka Jaidbynriew kaba stad bad kaba shemphang ka kynshew ïa ka spah ka mei-ramew bad ka mariang, bad kumjuh ka kynshew kyndiap ïa ka pisa ka tyngka.
Bam Jingbam lajong:Ka dawai ka don ha ki bam ba ngi bam manla ka sngi.
Ka riewstad Daphne Miller na Ri Amerika ka ong ba ki briew kiba bam ïa ka jingbam ba thung khlem dawai bad ki jhur khlaw bapher bapher ki duna ban ïoh ïa ki jingpang.
Ha kane ka Ri ngi don bun ki jait jhur, ki soh bad kumta ter ter, dei ban bam bha ïa ki ban ïoh ïa ka met ba koit ba khiah.
Kaba mut ngi dei ban kiar katba lah ban bam ïa ki jait jingbam ba song ha ki kynja plastik bapher bapher.
Haba bam ki jingbam la jong yn koit yn khlaiñ bad ka pisa ruh kan neh ha ka Ri la jong.
Ngi dei ban lehraiñ ba mynta wat ïa ka um la jong ruh ym ïadih shuh ngi ïathied ïa ka um ha ki bitor plastik.
Mano ba nang riewspah? Bad katba ka mariang la jong kala dap lut da ki song plastik har rukom bad katno ka jingjakhlia.
Shaei ka sla?Ïada bad Pynneh ïa Ki Jaka Ki Puta:Katba dang long trai ïala ka jong ka jaka ka puta dang biang.
Hynrei shisien ba la duh noh ïala ka jinglong trai la duh lut artat.
Na kata ka daw ngi dei ban da sumar bha ban ai jaka ne die jaka, ngim dei ban shu kmen tang naka daw ban ïoh pisa, hynrei ban da ïapyrkhat bha naka bynta ka lawei pateng la pateng.
Lehse, mynta te sngewbiang palat namar ba ïoh ïa ka pisa hynrei ki pateng ki ban dang wan pat kin poi shano? Ki kur ba bun jaka ki dei ban kitkhlieh lang namar lada bakla maki ruh la poi sha ka jingma kaba khraw ne la ïa poi sha shnong ka ïawpaw.
Kawei de kaba dei ban kynmaw ka long ba baroh ki thap bad thrang ban ïoh ïa kane ka Ri, ym dei ba ki burom ne ieid ïa ka hynrei ban ïoh ïa ki mar pohkhyndew.
Ka jinghusiar na ki suri kup snieh langbrot jong kane ka juk buaid spah mynta ka long kaei kaei kaba ngim dei ban lehkai ne kheiñ kai.
Kaba ar pat kaba dei hap shai kdar ka long ban ym shah ïa ka sorkar jylla Meghalaya ban mushlia bad pyntlot ïa ka bor ïada jong ka aiò khyndew ( Ka Meghalaya Land Transfer Act).
Kumba ka long mynta la iohi ba ha ki thain ba la kiew ka jngoh pyrthei leilei (tourism) ka jingwan tur ki heh spah nabar (benami) bad ki heh spah na ka ri la jong ka la nangjur.
Ki trai shnong trai muluk jaka ki dei ban peitngor bha ba ki nongsynshar hima nong synshar shnong ki nym bakla ban ai jaka puta khyndiat ne shibun.
Namar ba kane kan long ka jingma kaba khraw haduh katta katta namar ki pateng ba hadien ki nym ioh jaka shuh wat tang shi nongrim iing ruh.
Ki dkhot ka dorbar hima bad ki dkhot ka dorbar shnong bad ki seng ba ha shnong ki dei ban peitngor bha ia kane ioh kylla poiwir ki pateng ki ban dang wan hadien ha la ka jong ka hima ne ka shnong.
Ka Sumar Sukher bad Ka Pynheh Pynsan ïa Ki Khyllung ki Khynnah:Ka jaitbynriew ka kiew ka san ym dei tang na ka jingbun briew.
Ka jingïaid shaphrang ka jaitbynriew ka shong ruh ha ka rukom bad ka lynti pynheh pynsan ïa ki khyllung ki khynnah.
Lada don jingduna ka sumar sukher naduh ba dang pun ha kpoh ka kmie ka ktah ïa ka jingheh jingsan ki khyllung ynda kha.
Shuh shuh, naduh ka por ba dang kha haduh ka rta kaba 10 snem ka dei ka bynta kaba kongsan tam ha ka jingsumar sukher bad ka pynheh pynsan.
Kaba mut naduh ba dang pun, ka kmie ka dei ban ïoh ka jingsumar kaba biang bad khamtam leilei ka bam, namar ka dawai ka don ha ka bam.
Ynda la kha ter ter, ki khyllung ki khynnah ki don kam ka jingieid bad jingsumar, ka bam kaba biang, bad ki jinghikai bapher bapher.
Ha kine ki por ba mynta namar ba hap ban ïa kamai bad kmie bad kpa, la shu ieh ïa ki khyllung ki khynnah ba kin sumar hi dalade ïa ka jingim la jong.
Na kata daw ki dorbar shnong, ki seng samla shnong bad ki seng kynthei ki dei ban ïa kit ïa bah lem katba lah ei ban ïa pynheh pynsan da ki jinghikai bad ki prokram bapher bapher na ka bynta ki khyllung ki khynnah.
Ka jaitbynriew kaba kitkhia bad kitkhlieh ïa ka sumar sukher ïa ki kmie ba la armet bad ïaki khyllung ki khynnah kan sei ki khun kynthei ki khun shynrang kiba proh ka jabieng, kiba koit ba khlaiñ, bad kiba long nongtrei bad nongtei jong ka hi.
Pynshlur bad Ai Mynsiem ïa Kiba la Sangeh Ka Pule Puthi:Ki samla kynthei bad shynrang kiba la sangeh noh ïa ka jingpule ki don laka jong ka bynta ha ka jingnoh synñiang na ka bynta ka jingim jongki shimet, na ka bynta ka ïing ka sem bad na ka bynta ka imlang ka sahlang.
Donkam namarkata ban ai mynsiem bad pynshlur ïa ki bad ai burom ïa ki ruh kumjuh.
Ka jaitbynriew ka donkam bun ki nongtrei ha ki bynta bapher bapher.
Kine ki samla ki long ka spah bah ïa ka jaitbynriew lyngba ka jingtrei ka jongki.
Dei ban ai burom ïa baroh kiba trei kiba ktah ïaka kano kano ka jait kam bad ha kajuh ka por ruh dei ban pynrung ha ki pateng jongngi ba baroh ki jait kam ki dei kiba don burom, bad ngi dei ban sarong ban trei ïa kano kano ka kam.
Pyrkhat Kan Ktah Kumno ïa ki Hynniew Pateng Shakhmat Shuwa Ban Shim Ïakano kano Rai:Ka jaitbynriew kaba ieid shisha ïalade bad kaba thrang hirhir ban ïada, ban pynbha, ban pynneh pynsah bad pynkiew shaphrang ka hap ruh ban shim ïa ki rai bapher bapher.
Kane ka jingshim ïa ki rai ka long kawei na ki bynta kaba kongsan tam bad ka batai ruh ïa kiei kiei ban long ne jia nangne shakhmat.
Nakata ka daw ki juh ong barobor wat rai kyrkieh ïoh shah sdieh kylla pynban.
Lane wat rai khlem da shai bha shano kan ïalam ïa ki pateng ki ban dang wan.
Ka rai ka batai ïaka kyrdan pyrkhat-pyrdaiñ jong ngi.
Ka thma ha ka jaitbynriew mynta ka long ka thma ym tang ha ka rukom pyrkhat jong ka ïalade hynrei kumjuh ruh haka rukom ban shim ïa ki rai bapher bapher.
Kano kano ka rai kaba buh ïa ka ïohnong shimet ne ïa ka ïohnong ki katto katne ka dei ka rai ka ban pynjot ïa ka lawei ki pateng kiban dang wan.
Khamtam leilei ki rai kiba ktah ïa ki jaka puta bad ka jinglong trai, kiba ktah ïa ki matti babha ki longshwa, kiba ktah ïa ki riti ki dustur ki babha, bad ïa ka ktien ka thylliej.
Dei namarkata ka daw ba ha shwa ban rai dei ban shai kumno kan ktah ha ka pateng kaba hynñiew shakhmat.
Ka Bynta bad ka Kamram ki Dorbar Shnong, Seng Samla/club bad Seng KyntheiKa Dorbar Shnong ryngkat ryngkat bad U Rangbah Shnong bad ki dkhot ka Executive Committee kin pynjanai bha ïa ka rukom trei kam trei jam ha ka shnong ka thaw, tang ban shu ai nuksa:1.
Ban trei hok, leh hok bad rai hok bad barobor ban ïada bad kitkhlieh ïa ki longing longsem kiba duna kamai kajih bad kiba la sah khynnah khyllung; ki rangbah ka shnong ki dei ban sneng ban kraw ïa ki khynnah bad ki samla ka shnong naka por sha ka por.2.
Ki nongmihkhmat ka dorbar shnong, ryngkat bad ki dkhot ka seng samla bad seng kynthei ki dei ban don ka jingïakynduh bad ki khynnah rit (rta 8- 10); ki samla rit (rta 11- 14) bad ki samla (rta 15 – 20) la kumno kumno arsien shisnem.
Ha kane ka jingïakynduh dei ban sneng ban kraw bad ban sngap ïa ka jingmut ki samla, bad lah ruh ban buh kiwei kiwei de ki jingiakren ne jingiamir jingmut.3.
Ban pynkhreh bha ïa ka plan shnong kaba ïadei bad ka jaka thaw ïing thaw sem kaba biang, ban don ki nala kiba biang, ban nym tur sharud wah rit ne wah heh, ban nym jan sha ki tyllong um, ban nym jan sha ki law shnong ne ki jaka rep; ban nym pyntuid jaboh na ki ïing katba sngew mon, bad ban saiñdur bha ïaka rukom ban lum bad bret ïaki jaboh ba mih na ki ïing ki sem, bad ha kiwei kiwei de ki bynta.4.
Ha kito ki shnong ba don tang ki ri kur ne ri kynti, ka dorbar shnong ka dei ban kyrpad, ïasyllok bad ïit lynti na ki kur ba don ki jaka ki puta ban noh synñiang sha ka shnong.
Ka shnong ka lah pat ban pynkylla ïa kum kine jaka ba ïoh sngewbha sha ka ri raid bad ban buh ki kyndon kiba biang na ka bynta ki pateng ban dang wan.5.
Ka dorbar shnong ryngkat ryngkat bad ki club shnong ne seng samla bad ka seng longkmie ban ïa trei lang khamtam ha ka liang ban ai jinghikai ha ki bynta bapher bapher ïa ki paid nongshong shnong.
Kawei ka nuksa ka long ban ai burom bad ai buskit ïa kino kino ki samla kiba trei shitom bad khamtam kito kiba trei hi dalade ïa ki kam barit baria la ka long ha ka rep ne kino kino ki jait kam bad ïa kito ki samla kiba jop shakhmat ïa ki eksamin bapher bapher.
Ka jingai buskit ka dei ban long tang da ka kynja (certificate) bad pisa.
Pynshlur ïa ki samla pule baroh ban shim ïa ka subjek Jingkheiñ bad ka SaïanKa rai jong ka MBOSE ba ym da donkam eh ban pass ïa ki subjek jingkheiñ bad saïan ka long kaba ma na ka bynta ka jingim ki khynnah samla hadien habud bad na ka bynta ka lawei ka jaitbynriew.
Ka daw ka long ba ha kino kino ki kynja eksamin ïohkam ïohjam ki jingkylli ha ka jingkheiñ bad ka saïan ki don beit.
Lada ki samla bala pass matrik kim don jingtip khyndiat ruh shaphang ka jingkheiñ bad ka saïan kin sa duhnong shikatdei bad ha ka jingïohkam ïohjam ha ka jingim ka jong ki.
Kaba ar, lada ka jiadbynriew kaba pynkha bun ki samla pass matrik ba khlem shim ïa ka subjek jingkheiñ bad saïan ka buh ïalade ha ka jingduna namar ïoh poi ka por ba yn ym don briew ki ban pule ïa ki laiñ saïan bapher bapher bad ha kata ka por ïoh ngim ym don briew ban pule doctor ne ban pyndap nong hikai saïan bad ha kiwie kiwie de ki kam.
Ki nonghikai skul, Ki dorbar shnong, ki seng samla lane club, ki seng kynthei bad ki ïing ki sem ki dei ban pynshlur bad ai mynsiem ïa baroh ki khynnah pule ha ka por skul ban shim jingkheiñ bad saïan bad ban leh bha; bad ban ai jinghikai ha ka por shuti tlang ïa kine ki subjek artylli ïa ki khynnah rit kamat long tang arkynta shi sngi.
Da kane lynti ki samla rit kin ïoh jinghikai bad kin nang shlur shuh shuh bad sngewtynnat ïa ka jingkheiñ bad ka saïan.
Ngi Donkam kawei ka pateng ka ban lam lynti ïa ka jingkylla kaba bha – Dalade Ïalade.
Ngi dei ruh ban shai kdar ba lada ngi kwah shisha ban wanrah ïa ki jingkylla kiba bha ngi hap ban sdang nala ki ïing ki sem bad naki shnong ki thaw.
Ngi hap ban ïaryntih kawei ka sur.
Ngi dei ban jaw syep jaw syar bad hateng hateng ruh ban duh sngi duh ïa, lut pisa ruh hateng hateng ban jop ïa ka thong.
Shillong: Ka Iew Nongpoh, lane ka CT Market, ka la ingkhong khait, hynnin ha ka por 11 shiteng eiei shiteng miet.
Ha katei ka jingjia, la iathuh ba ki la don palat 20 tylli ki dukan, kiba la shah bam duh.
Ka Ri Bhoi News, ha ka jingpynmih khubor jongka, ka iathuh ba ym shym pat tip satia ia ka daw jong ka jing julor jong katei ka iew, kaba don ha ka sor bah Nongpoh.
Ki pulit pynlip ding lem bad ki paidbah, ki la ia mih hynnin ka miet ban tem ia ka ding, hynrei ka long kaba eh ban pynlip ia ki thylliej kiba la klang sha kiba bun bah ki dukan, kiba don ha katei ka iew hi baroh kawei.
Shillong: Ka Miss Maina Chetri (15), kaba shong ba sah ha Hindu Mission, Lumdiengjri, ka la jah naduh ka 21tarik Nohprah 2018.
Ha kawei pat ka khubor, la iathuh ba U Nikish Thapa (28), u ba shong ba sah ha Jhalupara, ula jah naduh ka 23tarik Nohprah 2018, ong ka khubor pulit mynta ka sngi.
Shillong: U bah HDR Lyngdoh MLA barim jong ka Sohiong, ula rai ban long u kyrtong ialeh MP sha Lok Sabbha na Shillong Constituency, lada jia ba ka seng Congress, kan ai tiket ia u ha kane ka kynti kaba mynta.
Ha ka jingiakren bad U Rupang myn hynnin ka sngi, U bah HDR Lyngdoh, u iathuh ba ula dep thep kyrteng la shibnai mynta bad u ong “Mynta nga dei u briew uba laitluid bad lada ka party ka pdiang, nga kloi ban shakri".
U bah HDR Lyngdoh, u ong shuh shuh, ba um don daw eiei satia pyrshah ia u Ma Vincent, hynrei, ula ong “Nga tyrwa ialade, haba ka party ka khot".
Kumba ka long mynta, ka Congress, ka don ia U Ma Vincent Pala, uba dei U MP, uba mynta uba la jop ar sien kynthih bad da ka jing pan tiket jong U bah HDR Lyngdoh, ka pyni shai ba mynta ki don ar ngut ki kandidet kiba thmu ban iakhun na ka Shillong Lok Sabbha Constituency.
Kham mynshwa, haba U Rupang, ula iakren bad U bah James Lyngdoh, Working President, u iathuh ba ia katei ka jingbthah la phah sha ki District, na ka bynta ba kin phah kyrteng, ia uno uno uba kwah ban iakhun ia ka elekshon Lok Sabbha 2019 na Shillong Seat.
Haba la kylli pat la ka la don ne em ka jingthep kyrteng sha ka MPCC, U bah James, ula ong “Ngam tip ioh ka la poi ha ophis ka MPCC, namar ka dei ka kam jong ka ophis".
Lah ban pynkynmaw, ba ha ka 2tarik Kyllalyngkot 2019, U bah Waibha K Kyndiah, General Secretary, MPCC, ula thoh sha ki President jong ki District, ha kaba ula bthah ia ki, ba kin pyntip sha kino kino kiba kwah ban iakhun ia katei ka elekshon Lok Sabbha na Shillong bad Tura Constituency bad ba ia kitei ki kyrteng dei ban pynpoi sha ophis ka MPCC, ha shwa ka 20tarik Kyllalyngkot 2019.
Halor katei ka khubor, U Rupang, ula iakren bad U bah James Lyngdoh, Working President, u iathuh ba ia katei ka jingbthah la phah sha ki District, na ka bynta ba kin phah kyrteng, ia uno uno uba kwah ban iakhun ia ka elekshon Lok Sabbha 2019 na Shillong Seat.
Haba la kylli pat la ka la don ne em ka jingthep kyrteng sha ka MPCC, U bah James, ula ong “Ngam tip ioh ka la poi ha ophis ka MPCC, namar ka dei ka kam jong ka ophis".
Lah ban pynkynmaw, ba ha ka 2tarik Kyllalyngkot 2019, U bah Waibha K Kyndiah, General Secretary, MPCC, ula thoh sha ki President jong ki District, ha kaba ula bthah ia ki, ba kin pyntip sha kino kino kiba kwah ban iakhun ia katei ka elekshon Lok Sabbha na Shillong bad Tura Constituency bad ba ia kitei ki kyrteng dei ban pynpoi sha ophis ka MPCC, ha shwa ka 20tarik Kyllalyngkot 2019.
Shillong: Ka la iaid mynta shi bnai naduh ba la shah tep im ki 15 ngut ki nongtih dewiong ha khloo Ryngksan ka East Jaintia Hills District, hynrei na ka liang ka bor sorkar kam pat lah satia ban lap ia ki met jong ki briew.
Haba iakren bad u myntri ka tnad Disaster Management ka sorkar u bah Kyrmen Shylla mynta ka sngi, u la pynpaw ia ka jingsngew shem jingeh ban wad ia ki met jongki briew, hynrei watla katta kam pat duh jingkyrmen satia.
Katkum ka jingiathuh u myntri, haduh mynta la dep ban tan ia ka um haduh 1 klur litre na ka krem hynrei kam pat duna satia ka um.
“Haduh ka 10 tarik mynta u bnai, ngi la dep tan ia ka um haduh 1 klur liter ka um hynrei kam pat duna ka um", la ong u bah Kyrmen.
U Bah Kyrmen u la ong ba ka sorkar ka dang bteng ban tan um haduh mynta, hynrei kam lap ia ki met briew namar ba ka jingkynduh jingeh na ka jingbym duna ka um.
“Ngi sngew khia ia ka jingim jong ki briew bad kampher ia ka jinglut", la ong u myntri.
Haduh mynta ka jingpynlut ka sorkar ban wad ia ki briew khamtam ban tan ia ka um ka la kot da ki phew lak tyngka na ka jingdonkam ia ki kor ki bor kiba khlaiñ ban pyndonkam ba la wanrah naduh bar jylla.
Ha kajuh ka por, u la iathuh ba ka jingburia ia kito ki briew ba iakynduh ia kane ka jingjia, la dep ban pynlait sha kiba haiing jongki lyngba ki Deputy Commissioner.
Kham mynshuwa, ka sorkar ka la buria mar 1 lak sha ki longïing jong kito ki briew kiba iakynduh ia kane ka jingjia.
Shillong: U symbud myntri rangbah ka jylla u bah Prestone Tynsong, u la ong, ba ka long kaba eh ban khang lad ia ka jingtih dewiong beain, namar ba wat la haba ka don ka ain ruh, ka long kaba eh ban khang lad ia ki nongtuh.
Haba kren myn hynnin ka sngi sha ki lad pathai khubor, u bah Prestone u la ong ba shwa ka 2014, ka don ka jingjia jong ka jingtih dewiong beain, hynrei balei ki pynshit ia kane ka mat tang namar ba shah shoh ki briew (Kong Agnes bad Amita Sangma).
“Nga kyrpad ia ki lad pathai khubor, wat pynmih ia ki khubor ba sniew.
Ki kynnoh ia ka sorkar, phi kynnoh ia ka sorkar hynrei phi lah ban iathuh ia ngi, phi lah ban khang lad ia ki nongtuh wat haba ka don ki ain ruh", la ong u bah Prestone.
U la ong ba wat haba ka don ka ain kaba bha ruh, ka shem jingeh ban khang lad ia ki runar bad kam dei ban kynnoh ia ka sorkar bad kyrpad ia ki nongtih dewiong beain ba dei ban sangeh ban tih dewiong beain.
“Ngi la pynngat ain bun naduh u snem 2014 ia kiba donkti tih dewiong beain bad ym dei ban kren tang ia kaba jia mynta.
Ngam kynnoh ia ka sorkar barim, hynrei balei ki briew ki bteng ban leh ia ka jingtih dewiong beain", u la ong.
Ha kawei ka liang, u bah Prestone u la ong ba NPP ha dong mihngi, ka pyrshah ia ka Citizenship Amendment Bill (CAB) 2016.
U la ong ba ym donkam ban khot dorbar kyrpang ban iakren ia ka CAB namar ba la dep shim ka sorkar da ka rai ban pyrshah ia kane.
“Ngi la iohi ba ka Congress ka la pyrshah kumba pyrshah ka sorkar bad kam don jingmut ban khot dorbar.
Ngi la dep aiti ia ka rai sha ka JPC (Joint Parliamentary Committee) kaba thaw da ka Parliament.
Shillong: Ka Meghalaya EMRI Workers Union 108 (MEMRIWU) ka pyntip ba ka la poi sha ka bynta kaba lai jong ka jingiakhih, na ka daw ka jingbym suidniew bad ka jingmynthi ia ki mat jingduwa ka Union.
Ka jingiakhih kaba lai ka lah sdang naduh 15 tarik shiteng miet mynta u bnai.
Kane ka jingiakhih ka dei kawei na ki bynta jingiakhih jong ka MEMRIWU, ka long ban sangeh ban phah ia ki kaiphod ne report baroh sha ka bor pyniaid.
Halor kane ka MEMRIWU ka pynshai ba kane ka jingiakhih kan ym don jingtah eiei ia ki paitbah kiba pyndonkam ia kane ka Ambulance 108, kumba ju long barabor ki paitbah ki lah ban pyndonkam ia ka ha pang ka shitom.
Nongstoiñ: Ka kynhun ialehkai jong ka Khiemusniang FC kaba na ki thaiñ Jaintia Hills kala ioh ban khur ia ka jingjop ha ka jingiakhun pyrshah ia ka kynhun ialehkai jong ka Youngstar FC kata ha ka jingiakhun kaba khatduh jong ka wat kaba nyngkong jong ka lympung 2nd invitation Knock Out Football Tournament 2018-19 ba pyniaid da ka New Nongstoiñ Sports Social & Cultural Club (NNSSCC ).
Haba phai sha katei ka jingiakhun kaba la long hynne ka sngi ha ka madan New Nongstoiñ ka jinglah jong ka Khiemusniang FC ban khur ia ka jingjop kadei hadien ba kala lah ban pynliem noh ia ka Youngstar da 2 kol la 1 kol.
Ha katei ka sngi ia ka nam kum u rangialehkai ba kynsai tam la ioh ban khur da u Niewkor Kyndiah na ka Khiemusniang FC, bad na ka liang jong ka NNSSCC kala pyntip ba ka jingialehkai jong ka wat kaba ar lane ka Pre Quarter Final jong katei ka lympung kan sdang naduh ka 19 tarik mynta u bnai ha kaba ka kynhun ialehkai jong ka Laban SC kan iakhun pyrshah ia ka Nongrim Hills.
Nongstoiñ: Ka jingbym pat lah jong ka State Bank of India Nongstoiñ Branch (SBI), ban pynbiang ia ki kor sei bad thep pisa (ATM Machine), ka a pynbitar shisha ia ki paidbah ka thaiñ Nongstoiñ, namar ki hap ban ieng ia u lain u ba jrong bad hap ap ruh da ki kynta tang ban ioh sei pisa bad kiwei kiwei de ki jingdonkam.
Kumban shu pynkynmaw ba naduh u snem ba la lah, kiba bun ki paidbah nongshong shnong ka thaiñ Nongstoiñ bad kumjuh ki nongthep bad kynshew pisa ha katei ka Bank, ki la iai ud na ka por sha kapor bad kumjuh na ka liang jong ki sengbhalang ka thaiñ ruh ki la iai dawa bad tynruh na ki bor pyniaid jong katei ka Bank ba kin pynbit pynbiang noh ia kitei ki kor sei bad thep pisa, hynrei haduh mynta mynne kam shymla don satia kano kano ka dak.
Kumta ha kaba iadei bad katei ka jingbym pat lah ka SBI ban pynbiang ia kitei ki kor, na ka liang jong ka Seng WYF Central Body ka dawa ba ka SBI Nongstoiñ Branch, ka dei ban pynbiang noh mardor ia kitei ki kor kiba la sniew, namar kumba ka long mynta katei ka Bank ka don haduh 3 tylli ki kor sei pisa hynrei tang kawei kaba treikam.
U samla D.Marwein General Secretary ka WYF Central Body, ha ka kyrwoh khubor ba la phah u la ong ba kat haduh mynta ki nongthep bad kynshew pisa (customer) jong katei ka Bank ki la kot da ki phew hajar ngut, hynrei katei ka Bank ka dang dkoh bad kam shymla lah satia ban ai ia ka jingshakri kaba paka na ka bynta ki nongthep bad kynshew pisa bad u la ong ruh ba katei ka jingleh bym suidniew jong katei ka Bank kala ktah shisha ia ki paidbah khamtam kiba kyrkieh kam bad ia ki tymmen ki san.
“Kaba pynlyngngoh ia ki paidbah ka long ba kat ka State Bank jong ka Ri India ka don tang kawei ka mashin sei pisa kaba long ban sei pisa katba ar tylli ki shu don khlem da treikam satia, hynrei haba phai bad ka jingdon ki customer la i donkam ba kin pynbiang noh kloi ia kitei ki mashin sei bad thep pisa khnang ban pynsuk ia ki paidbah jong ka thaiñ hi baroh kawei" ong u samla Marwein.
Kumta ka Seng ka dawa ia ka SBI ba kan burom lem ia ki paidbah namar dei kitei hi ki paidbah kiba donkam man ka sngi kiba long ruh ki nong pynim ia katei ka Bank, bad kala dawa tyngeh ia ka SBI Nongstoiñ Branch ba kan pynbiang noh kloi ia kitei ki ATM Mashin bad lada ka Bank kam sngap ka Seng kan shim da ki sienjam ba kham tyngeh.
Shillong: Ka jingialehkai basketball kaba ai kyrteng ka All Star Event ba pynlong da ka Tyllilang Basketball Academy ka la kut ha kane ka 12 tarik Kyllalyngkot.
Ha ka jingiakhun, u Ved Prakash Singh u la long u nongjop ha ka Three Point Contest katba ka Shooting Star Challenge la ioh da ka Rilang, Effie bad ka Nash.
Ha ka Woman’s All Star Game, ka Team Iairi ka la pynliem ia ka Team Yolinda.
Ha ka Mens All Star Game, ka Team Tori ka la shah pynliem ha ka Team Rilang.
Ha ka jingiakhun haka 14 tarik, jong ki kynthei, ka Shakina Academy ka la pynlilem ia ka Touchline Basketball Academy da 52-15 point.
Ka Tyllilang Basketball Academy ka la pynliem ia ka Jaguars da 47-25 point.
Nangta ka Tynrai ka la pynliem ia ka Coterie da 41-36 point.
Ha ka jingialehkai ki shynrang, jong ka quarter phainal, ka Tyllilang Basketball Academy ka la pynliem ia ka Rangjanai S.C.C.da 56-34 point.
Ha kawei ka jingialehkai, ka Touchline Basketball Academy ka la pynliem ia ka Oregon Grizzlys da 68-56 point.
Ka jingialehkai quarter phainal jong ki kynthei, kan long ha ka 18 tarik Kyllalyngkot, katba ka semi phainal kan long ha ka19 tarik.
Ka jingiaknieh ia ka nam lahduh jong ki kynthei, kan long ha ka 22 tarik por 2 pm.
Ka jingialehkai semi phainal jong ki shynrang kan long ha ka 17 tarik bad ka phainal kan long ha ka 22 tarik por 4 pm.
Shillong:Ki sengbhalang na Garo Hills, ha ka lama jong ka All Garo Hills Joint Action Committee (AGHJAC), kin pynlong ia ka jingshong kyrain lashai ka Sngi, ha khmat ka ophis U Deputy Commissioner, West Garo Hills ha Tura, kum ka dak jong ka jingsngew pyrshah jongki ia ka Citizenship Amendment Bill (CAB).
La iathuh ba katei ka jingshong kyrain, kan sdang ha ka por 10baje mynstep bad kan kut ha ka por 3baje nohsngi.
La iathuh ba ki sengbhalang bapher jong ka Garo hills, ki la ia kynduh lang ha Chisobibra, hajan Williamnagar ha ka Lah Sngi U Blei, ha kaba ki la mynjur ban thaw ia ka kynhun synrop jong ki sengbhalang bad ban pyrshah ia katei ka ain jong ka sorkar India.
Shillong: Ka Meghalaya ka la shah pynliem biang ha ka Baroda ha ka lumpung U-23 Women’s T20 League ka Group A ba long mynta ka sngi ha Kochi.
Ka la shah pynliem da 8 wicket.
Ka Baroda kaba jop ia ka kynting pisa, ka la ap ktem shwa bad ka Meghalaya ka lah ban tied tang 38/8 ha ka 20 over.
Haba beh ia kane, ka Baroda ka kamai 39/2 ha ka 6.1 over ha kaba ka S Jaba ka kamai 1/14.
Ka Baroda ka kamai hakhlieh duh na ka Group A katba ka Meghalaya kan iakhun sa ia ka Goa ha kane ka sngi Palei.
Shillong: Ka NEIGRIHMS ha ka jingiaipyrshang jong ka ban don da ki briew kiba bniah bad tbit bha ha ka kam, dang shen ka la iakren bad ka Ministry, na ka bynta ba kan ia pyrkhat bad ioh jingmynjur ban sdang ia kiwei pat ki Post Graduate Programmes, MD/MS course ha kine ki tnad harum:Kane kan iarap ia ka jingduna jong ki briew kiba tbit ha ka kam khamtam ha ka jaka pule kum ka NEIGRIHMS, kaba don kham jngai na kiwei ki nongbah.
Ka don ka khubor ha kawei ka kotkhubor phareng, kaba  ha ka 15.01.2019 ka ba halor ka phang ba ka NEIGRIHMS ka phah ia ki Paediatric cases sha kiwei pat ki Hospital kiba don ha ka jylla.
Halor kane ka phang, la pynshai hangne ba ia mynta hi kane ka Hospital ka dang buh ha ka kam (install) ia ka Gas Manifold Systems ha ka Paediatric Intensive Care Unit (PICU) bad ha Paediatric Ward kaba lah ban shimpor kumba 7 (hynniew) sngi eiei ban pyndep.
Ha kane ka por, khnang ban kiar na kino kino ki jingktah ia ki nongpang, ia ki nongpang la pynkynriah noh shwa sha kiwei pat ki Hospital.
Ha kajuh ka por, ka Tnad Paediatric ka la iakynduh bad ka jingduna jong ki Faculty namar arngut na ki Faculty kiba trei kum ki ahoc, ki la kut noh ka por ban trei bad ki arngut ki Faculty  kiba la thung thymmai ha ka kyrdan jong ki Assistant Professor ha ka Paediatric, ki la pan ban kham pynjynsur ia ka por ba kin wan ban trei.
Kane ka jaka pule ka pyrshang ia ki lad ki lynti ban don ki Faculty ha ka por ba biang nalor ban kham pynbha shuh shuh ia ka jingai jingshakri kaba pura sha ki nongpang.
Mynta ka sngi, ia ka Lecture Theatre-I kaba la pynbha shuh shuh la plied da u Director ka NEIGRIHMS ha ka por 10:30 mynstep ha ka jingdon ryngkat bad u Secretary Ka Koit Ka Khiah, Ka Tnad Ka Koit ka Khiah jong ka Sorkar India ha Nirman Bhavan, New Delhi.
Lyngba kane ka Lecture Theater, ia ka video conferencing bad ki telemedicine project yn sa lah ban ai bynta lang bad kiwei pat ki jaka pule kynthup ia kiba don ha ka phang Shatei Lam Mihngi jong ka Ri.
Shillong: Ka Supreme Court ka la khang ia ka jingshalan dewiong na Meghalaya, kaba trei kam naduh mynta ka sngi hi  bad katei ka hukum jong ka Supreme Court, ka long na ka daw jong ka jing iai bteng jong ka jingtih dewiong beain, kaba iai jia haduh ha kine ki sngi.
Ka kashari, ka kren sngewkhia bha, ha kaba ka ong ba ka Meghalaya, ka mih khubor bha ha kine ki sngi, halor ki daw ki bym shongnia eiei ruh em.
Ha ka jingshong bishar jongka, halor ka mukotduma kaba la ujor da U Ma Lber Laloo pyrshah ia ka sorkar Meghalaya, ka kashari, ka ther tyngeh halor ka jing iai bteng jong ka jingtih dewiong beain, kaba iai jia haduh ha kine ki sngi, wat haba ka National Green Tribunal (NGT) ka la dep khang ia ka jingtih dewiong bad ka kashari, ka kren shai, ba lada iai ailad ban kit ia u dewiong, kumta ka jingtih dewiong beain ruh kan dang iai bteg.
Halor katei ka kashari, ka la bthah ia ka sorkar Jylla, ba kan phah ia ki jingtip kiba shai halor ka jingtih dewiong beain, ia ki briew kiba donkti bad ia ki mukotduma kiba la ai pyrshah ia ki.
Ka Supreme Court, ka pynpaw ruh ba ka don ka jingsuba kaba jur, ba ki don ki briew jong ka sorkar, kiba don bynta lang ha katei ka kam tih dewiong beain.
Na ka liang jong u nongiasaid ka sorkar Meghalaya, ula leit rah ia ki dulir kiba pyni ba  ka tnat kam dewiong, ka la rai ban nym pynhap shuh ia ka jingtih dewiong ha ka ain jong ka sorkar India lane ka MMRD Act bad ka CNM Act, hynrei halor katei ruh ka kashari kam shym sngap satia bad ka la kren shai ba ia katei ka kam, kan sa ia kren ha kawei pat ka sien shong bishar, ka ban long ha ka 19tarik Rymphang 2019.
Ki la don kiwei pat ki dorkhas, kiba la leit rah mynta ka sngi, kiba pan bor ban die noh ia u dewiong, uba la dep tih bad uba la dep pynlang ha ki par dewiong, hynrei ia katei ruh ka kashari ka la kyntait bad ka jingkwah jongka, ka long ba kan pynmih da ka hukum ban die lut phar ia utei u dewiong, uba don shabar jong ki krem, tangba katei kan long katba kum ki kyndon jong ka National Green Tribunal (NGT) bad ban aiti ia katei ka jingdie dewiong ha ka Katokey Committee.
Shillong: U Conrad Sangma, myntri rangbah ka Jylla, ula kren shai ba ki MLA jong ka liang synshar na ka kynhun Meghalaya Democratic Alliance (MDA), kin leit ia kynduh ia U Narendra Modi, myntri rangbahduh ka Ri, na ka bynta ban pyrshah ia katei ka ain buhai shnong ia ki poiwir sha ka thain shatei lam mihngi lane ka Citizenship (Amendment) Bill, 2019.
U Myntri rangbah, u iathuh ba katei ka kynhun, kan ia kynduh ruh ia U Rajnath Singh, myntri kam poh iing jong ka sorkar India, ban kren ia kajuh ka mat.
“Ngi na ka liang ka sorkar Meghalaya, ngi ieng skhem ba ngi pyrshah ia katei ka Bill bad ngin iai bteng ban pyrshah ia ka.
Mynta ka jingjia ka kham pher, namar ba katei ka Bill, kam pat ioh ia ka jingmynjur jong ka dorbar Rajya Sabbha bad kumta kam pat dei ka ain kaba pura" ong U Sangma.
Katei ka ain, ka thmu ban ailad ia ki Hindu, ki Sikh, ki Buddhist, ki Jain, ki Parsis bad ki Christian na Afghanistan, Bangladesh bad Pakistan, ba kin kylla long ki nong India bad ka lah ioh ia ka jingmynjur jong ka Lok Sabbha, ha ki khyndiat sngi ba ladep.
Shillong: Ha ka miej die sha ha kawei ka dukan “Narayan" hajan jingkieng Umsohsun, la iohi ba la sam sha ki nongbam puri, ba kin niad kti da ki sla jong ka kot bah.
Ki sla jong ka kotbah, kiba don ha katei ka miej, ki dei na ka sla 168 jong Ki Kam ki Apostol.
Halor katei ka jingjia, la lap ha ka peij facebook jong ka antor, ha kaba la thoh “Ha Restaurant hajan Dreamland, ki ai ban niad kti ia ki Customer, da ka Bible ….
ka long kaei kaei kaba sngewsih shisha".
Shillong: Mynta ka sngi ka 15 tarik u Kyllalyngkot kan don ka jingduwai shah jingit kaba haduh 12 kynta kaba la khot da ka STIEH naduh ka por 7 baje mynstep haduh ka por 7 baje mynmiet ha Dorbar Hall jong ka Mission Compound Shillong.
Katei kan dei ka jingduwai ba ka Citizenship Amendment Bill, 2016 kam dei satia ban long aiñ.
Haba ia kren bad u Rupang, kawei na ki nongialam jong ka STIEH ka kong Nini Kurbah ka la ong ba ia katei ka jingduwai yn ialam da ki Pastor, ki Tymmenbasan bad ki Rangbah Balang bad ki don ki prokram kiba la pynbeit.
Ka la iathuh ba u CEM ka KHADC u bah H.S Shylla u la pyntikna ba un ia donlang ha katei ka jingduwai ha ka por mynstep,ka la iathuh ba la khot ruh ia u myntri rangbah ka jylla u Conrad K Sangma ban ia snohkti lang hynrei haduh mynta kim pat lah ban pynthikna la un poi ne em naba um pat ai ktien.
Nalor baroh ki dkhot jong ka STIEH ki ban iashim bynta ha katei ka jingduwai, kin don ruh kiwei pat ki sengbhalang bad ki riew paidbah kiba don ka mynsiem ban ia snohkti lang.
Ka la ong ba haduh mynta katkum ka jingtip ba ki ioh kin don bun ki briew ki ban wan ban ia shim bynta ha katei ka duwai shah jingit.
Lah ban kdew ba ka STIEH ka la pyrshah jur ia ka aiñ poi wir kaba la mynjur da ka sorkar India kaba ialam da ka BJP bad ka la ong ba katei ka dei ka Bill kaba buh jingma ia ki rit paid, kumta ka la khot ban pynlong da ka jingduwai shah jingit kaba 12 kynta ha kaba ka la khot naduh ki myntri sorkar, ki MLA, ki MDC, ki sengbhalang bad ki riew paidbah ba kin wan ban ia shim bynta lang.
Shillong: Hadien ba ki pulit ki la ujor mukotduma ia ki kynhun sengbhalang bapher bapher kiba la ia khih pyrshah ia ka Citizenship Amendment Bill 2016, ki nongialam jong ki kynhun sengbhalang ki la ong ba kin ym kynran dien satia na ka nongrim ba ki ieng bad kin iai ieng pyrshah ia katei ka bill na kabynta ban iada ia ka jaitbynriew.
U President ka KSU u samla Lambokstarwell Marngar u la ong ba ka jingpyrshah ia katei ka bill ka dei ban iada ia ka jaitbynriew na ka jingshah tyllep ha kiwei pat ki briew kiba heh paid.
“Lada ban ieit bad ban iada ia ka jaitbynriew lajong ka dei ka kam runar, ai ba kin ong ia nga u runar, ka jingshah ujor mukotduma ha ki pulit kan ym lah satia ban pynpjah ia ka mynsiem ia khih na ka bynta ka jaitbynriew" ong u samla Lambok haba kren sha ki lad pathai khubor.
U Chairman jong ka NESO u bah Samuel Jyrwa u la ong ba ka jingujor mukotduma ki pulit kan ym lan satia ban pynkylla ia ka nongrim ba ka NESO ka ieng bad u la ong ai ba kan jia katba jia ruh hynrei kin ieng pyrshah beit ia katei ka bill na ka bynta ban iada ia ki jaitbynriew rit paid.
Katba u Chairman jong ka CoHSO u bah Robertjune Kharjahrin u la ong ba watla la shah ujor mukotduma ruh hynrei ka CoHSO kan ym kynran dien bad kan nang pynjur shuh shuh ki jingiakhih ha ki sngi ban wan.
Halor ka pakhang surok u la ong ba kam shym la don ka jingkhanglad ia ki kali ban iaid ban ieng bad kam shym la don ka jingpynkheiñ ia ka hukum ka High Court.
Shillong: Ka KHNAM state Youth Wing lyngba u President jong ka u bah Thomas Passah ka la kyndit ban lap ba u don tang uwei u briew u briew uba thep ia ka kam Consultant hapoh ka ophis jong ka State Disaster Management Authority bad utei u briew u la ioh ia ka kam.
Katkum ka jingtip ba ka KHNAM ka la ioh lum lyngba ka RTI ka la lap ba la pynbna ba lait katei ka kam ha ka 17 tarik u nailur, 2013 bad ka la lap ruh ba u wei u briew uba la tip kyrteng kum u Surajit Bordoloi u la aplai ia katei ka kam naduh ka 30 tarik u nailur, 2012 kaba mut shisnem shuwa ban lait kam u la dep aplai lypa.
Nangta ka KHNAM ka la lap ruh ba ia katei ka kam kaba lait la pynbna tang da kaba wah ha notice board jong katei ka ophis khlem da pynbna paidbah satia.
Ka la lap ba ia katei ka kam kaba la pynbna ha ka notice board la thep tang da utei hi uwei u briew (Surajit) bad ym don kandidet shuh da kiwei pat bad u la ioh suk ia katei ka kam.
Ka KHNAM ka la ong ba katei ka jingioh kam jongu Surajit ka la buh hapdeng ka jinglyngngoh kaba khraw.
Kumta u President jong ka KHNAM State Youth Wing u bah Thomas Passah u la thoh sha u Executive Director ne Director jong ka State Disaster Management Authority ba ka dei ban weng noh mar mar ia utei u briew na ka kam ba u trei bad ba katei ka ophis ka dei ban pynbna paidbah lyngba ki jingpynbna kiba ïar ia katei ka kam kaba lait khnang ba kiba bun ki samla kiba khlem kam khlem jam kin ioh ban ia khun.
Shillong: Mynta ka sngi kan don ka jingialang ka jingialang jong ka CoHSO ha Shillong Club bad ha katei ka jingialang kin shim ia ki rai ban pynjur shuh shuh ia ki jingiakhih nangne shakhmat ban pyrshah ia ka citizenship Amendment Bill, 2016.
Shillong: Ka HSPDP ka don jingthmu ban sei kyrtong MDC na Mylliem konstitwensi hadien ba ka kong Teilinia Thangkhiew ka la phet noh na katei ka seng.
Haba ia kren bad u Rupang u President ka HSPDP u bah K.P Pangniang, u la ong ba ki la don kiba wan pan tiket na ka seng HSPDP ban ia khun na Mylliem konstitwensi, hynrei u la ong ba katei ka seng kan dang ia kren sani bha lashai ka sngi bad katkum ka jingkren jong u la sngewthuh ba katei ka seng ka lah ban sei kyrtong.
Halor ka jingphet noh ka kong Teiliia na ka seng HSPDP u bah K.P Pangniang u la ong ba ym don jingsngew eiei bad um don eiei ban kynthoh namarba ka dei ka kam kaba la dep tip lypa.
U la ong ba ha ka politik ka ju jia kumne.
“Ha ka politik ym don jingsngew, hap ban shu ia rkhie haba ka jia kumne, ka shong ha ka jingsngewthuh u briew" ong u bah Pangniang.
Lah ban kdew ba ka kong Teilinia ka la jop ia ka elekshon MDC 2014 na ka seng HSPDP bad ka la iaineh hapoh katei ka seng tad haduh shuwa ba ka samoi treikam kan kut noh bad mynta ka la ia soh sha ka seng PDF.Ka kong Teilinia ka la bat kum ka Chairperson jong ka KHADC bad mynta ka bat kum ka Dy.CEM.Shillong: Myn hynnin ka sngi uwei u pulit uba la tip kyrteng kum u Nickson Sangma jong ka Police Reserve, Shillong u la shoh ia u nongñiah Taxi uba la tip kyrteng kum u Biswanath Raining (60 snem), katei ka jingjia ka la jia ha Sohbala, Umsning (Ri Bhoi).
Shillong: Hadien ba la shah ujor mukotduma ha ki pulit namar ka jingpynlong jingiakhih ha Khyndailad, ka FKJGP ka la ong ba ka sorkar ka khlem pynjari section 144CrPC satia bad kumta ki 3 seng ki khlem pynkheiñ aiñ.
Ka kyrwoh khubor na u Education Secretary u bah Kitboklang Nongphlang ka la ong “Ka sorkar ka khlem pynjari section 144 CrPC, ngi khlem pynkheiñ aiñ, ngim pynthud ia ki paidbah, ngim pakhang lynti ia ki surok".
Shuh shuh katei ka kyrwoh khubor ka la ong ba ka Khyndailad ka dei ka jaka paidbah bad ki trai muluk ki don ia ka hok ban pynlong jingiakhih na ka bynta ki mat kiba ktah ia ka hok long trai, katei ka kyrwoh khubor ka la ong ruh “Balei lada ki lap ba ngi pynkheiñ aiñ kim kem ia ngi ha kato ka sngi, ki nongialam kim shym la kren pyniapher jaitbynriew hynrei ngi kren ia ka jingshisha bad ki jingma jong ka Bill lyngba ki bar ri na Bangladesh, Pakistan bad Afghanistan".
Katei ka kyrwoh khubor ka la ong ruh ba ka jingujor mukotduma jong ki pulit ka dei tang ka jingpyntieng koh tympan ban pyntroiñ bad katei ka seng ka la ong ba nangne shakhmat kan pynlong shuh ki jingiakhih bad yn ym sngap satia iano iano ruh na ka bynta ka jaitbynriew.
Lah ban kdew ha ka 11 tarik mynta u bnai ka FKJGP, HNYF bad RBYF ki la pynlong ka jingialang ia khih pyrshah ia ka Citizenship Amendment Bill 2016 ha Khyndai Lad ha kaba kine ki lai seng ki la thang ia ki tyngshop dur jong ka CAB 2016, u myntri rangbahduh ka Ri India u Narendra Modi, u myntri kam pohing ka sorkar pdeng u Rajnath Singh bad u National President ka BJP u Amit Shah.
Shillong: Ki pulit ki la ujor mukotduma ba ha ki kynta jong ka jingpakhang surok ba la khot da ka CoHSO naduh ka por 7 baje mynmiet ka 10tarik haduh 5 baje mynstep jong ka 11 tarik mynta u bnai, ki la don ki khynnah shynrang kiba la thang taïar ha surok bah NH-44 bad katei ka pynthud ia ka iaid ka ieng ki kali bad ka la pyntieng pynsmiej ia ki paidbah.
Shillong: U President ka BJP Meghalaya u bah Shibun Lyngdoh u la ong ba ka BJP kam pat rai eiei ha kaba iadei bad ka elekshon MP na Shillong bad Tura Parliamentary konstitwensi ban iakhun ne ban shu kyrshan iano iano, hynrei ia kane yn sa iakren ha ka kynhun synrop ka sorkar Meghalaya Democratic Alliance (MDA).
Ka MP elekshon kan long mynta u snem la kumno kumno ha u bnai Iaiong ban wan.
Haba kren myn hynnin ka sngi, u bah Shibun u la ong ba haduh mynta ka BJP kam pat shim kano kano ka rai ha kaba iadei bad ka MP elekshon namar ba ka kwah ban iakren ha ka MDA.“Ym pat rai eiei halor ka MP elekshon hynrei ngi kwah ban iakren lang ha ka MDA", la ong u bah Shibun.
Ha kajuh ka por, u la ong ba ka BJP ka dang pynkhreh ialade na ka bynta kane ka elekshon MP watla ka kwah ban don shwa ka jingiakren haka MDA.Halor ka jingwanrah ia ka Citizenship Amendment Bill 2016 ba la pdiang da ka Lok Sabha dang shen hapoh ka jingialam ka BJP, u bah Shibun u la ong ba um lah ban kren eiei halor kane, namar ba ka party ka la ai bor ha u bah AL Hek ban kren halor kane.
Dang shen u bah AL Hek, wat la u dei u MLA ka BJP ha kane ka jylla, hynrei u la pynpaw ba u pyrshah ia kane ka Citizenship Amendment Bill 2016 ba la pdiang da ka sorkar BJP, namar ba ka long pyrshah ia ka jingsngew jong ki trai muluk kane ka jylla.
Nongpoh: U samla Cornelius Laloo, u Nongthohkhubor jong u Mawphor na Meghalaya, u la shah pynkup burom ha ki heh nongpyniaid ka Dalmia Cement, ha ka sngi kaba katei ka Kompeni pynmih dewbilat ka la pynlong ia ka jingrakhe dap 6 snem, kata naduh ba ka la sdang ban pynmih ia katei ka Dewbilat ha ki jylla jong ka thain Lam mihngi.
Ha katei ka jingpynkup burom kaba la pynlong ha Kirenshree Grant Hotel ha Nongbah Guwahati, ha kaba kitei ki heh ka Dalmia Cement, ki la pynkup burom ruh ia 6 ngut kiwei pat ki samla kiba la pawnam ha ki jait kam bapher bapher, kata kaba la kynthup ia u Lalruatthara u rangialehkai phutbol na Mizoram bad uba la mihkhmat ha ka India Super League na ka Kerela Blaster, ka Rimpi Das ka Actress na Assam, u Partha Protim Boruah na Assam kum u nongring dur, u Kenli Basar na Arunachal Pradesh ha ka liang ka Ecology bad Environment, u Sanat Nunia na Assam halor ka rep ka riang bad u Dr.Abhirun Das na Assam, uba la ioh ia katei ka khusnam lyngba ki kam ba shlur jong u.
Ia kitei ki 6 ngut ki nongioh khusnam, la pynkup burom da u Mr.Ujjwal Batria, CEO, ka Dalmia Cement (Bharat) Ltd.
Ha ryngkat ka jingdon ryngkat kiwei ki heh jong katei ka Kompani pynmih Dewbilat.
Shillong: Ka seng Congress myn hynnin ka sngi ka la pynbna ia ka thup kyrteng kaba ar jong ki kyrtong jong ka ki ban ia khun ha ka elekshon MDC 2019.
Ki kyrtong kiba la pynbna mynta ka sngi ki long 4 ngut ha KHADC ba kynthup ia u Olet Kharsahnoh na Mawkynrew, u Lamborsing Nongrum na Nongkrem, u Ostiwel Lyngdoh Nonglait na Laban-Mawprem bad u Bajop Pyngrope na Rambrai Jyrngam.
Kiwei pat ki kyrtong kiba la pynbna ki dei ki ban ia khun ha JHADC bad kitei ki long u Balios Swer, u nongialam jong ka Jaintia Coal Miners & Dealers Association (JCMDA), u ban ia khun na Bataw Lakadong, u Philip James Bamon na Rymbai Khliehriat, u Jeweller Synrem na Nartiang Umladang, u Albinus Sympli na Mynsngat Khanduli, u Winning G Sungoh na Mookaiaw, u Bhalang Bang na Tuber, u Hopingstone Bareh na Sutnga Narwan, u Michael Nongtdu na Sutnga Nongkhlieh, u Philip Tangliang na Sumer, u Arbor Hima Darnei na Saipung bad u Desous Pohshna na Narpuh.
Shillong: Ki 2 tylli ki sengbhalang ka Jaintia Student’s Union (JSU) bad ka Society for Protection and Sustainable Development (SEPSD) ki la pynpaw ka jingpyrshah jur ia ki bor sorkar halor ka jingailad ia ki trok kit maw kiba iaid lyngba ka jingkieng Dawki ba kin kit palat ia ka 9 ton.
Katkum ka kyrwoh khubor na ki President jong kitei ki 2 seng u Lawyerson War bad u Wanbun Dkhar ki la ong ba katei ka long pyrshah ia ka kyndon kaba la buh hangtei ha jingkieng ba dei ban kit tang 9 ton.
Kitei ki 2 seng ki la ong ruh ba kitei ki trok kit maw ki dei kiba wan na ki thaiñ Pynursla bad iaid lyngba ka jingkieng Dawki ban leit pynhap maw sha Bangladesh.
Ki la ong ba ha ka jingleit jurip jong kitei ki seng, ki la lap ba ki trok ki kit ym duna ia ka 15 ton ,ki la pynpaw ka jingsngewkhia ioh ba katei ka jingkieng kan dkut kynsan namar ka jingkit palat pud ki trok.
Jowai: Ha ka lympung ialehkai phutbol 6th Republic Day Cup Under 12 ka West Jaintia District Sport Association bala long ha ka sngi Saitjain ha madan stadium, ka jingiakhun hapdeng ka Caroline Colony bad Dongmihsngi kala kut da kaba iakhait mar shikol katba ka Demthring pat kala pynliem iaka Loompyrdi Iongpiah da 2-1 kol.
Haka jingiakhun ba bud ka Sabah Muswang kala pynrem iaka Lion da 7-0 kol bad ka Panaliar kala pynrem iaka Ladthadlaboh da 2-1 kol.
Nangta ka Chutwakhu kala pynrem iaka Khim-u-sniang da 2-1 kol bad ka Mukhla Raij kala pynrem iaka Mynthong da 2-1 kol.
Ha ka jingiakhun ba khatduh pat ka Evergreen Sports Club Mukhla Mission kala pynrem iaka Mookyrdup da 2-0 kol katba ka Mooknor pat kala pynrem iaka Tpep Pale da 3-1 kol.
Shillong: Ka jingshah rem ka Shillong Lajong FC ha ka India Arrows da 3-0 ha ka jingialehkai Hero I-League ha ka sngi U Blei ha madan JN Stadium Polo, ka la buh ia kane ka kynhun na Shillong ha ka jingiaid lynti kaba dum.
Haduh mynta ka Lajong ka dei ka kynhun kaba don ha tduh ha ka miej iakamai point kaba long tang 4 point na ki 12 sien ialehkai.
Kane ka jingshah rem ka la pynjew ia ki rangialehkai ka Lajong bad kumjuh ia ki paid nongkyrshan namar ka dei ka jingiakhun ba don eh ban jop ban nangjam shakhmat.
Da kane jop ka Indian Arrows ka la kiew shakhmat ka Gokulam bad Aizawl (kiba la kamai mar 10 point) ka kyrdan baphra da 13 point na ki 12 sien iakhun katba ka Lajong ka neh ha trai duh da 4 point na ki 12 sien iakhun.
Ka jingiakhun kaban sa wan ia ka Lajong kan long pyrshah ia ka Real Kashmir FC ha ka 19 tarik hakapor 5 baje janmiet.
Kumba ka paw, kane ka kynhun na Kashmir kaba dang thymmai, ka la lehkai bha ha kane ka kynti bad khlem pep, kumba la paw na ki jngialehkai ba la dep, ka Lajong ka ishem jingeh ban pynliem ia kane ka kynhun.
Ka Lajong ka la shah pynbam ha kane ka kynhun haduh 6-1 kol ha ka jingiakhun ba la dep.
Shillong: Ki thei ialehkai ka Meghalaya ki la shah pynliem noh da 136 ron ha ki thei ka Kerala ha ka jingiakhun sdang ka BCCI’s U-23 T20 League ba long mynta ka sngi ha Kochi.
Ym kumba long ha kiwei ki jingialehkai, ka U-23 T20 League kam don kano kano ka kynhun ne group ia ki jylla ka dong mihngi ban don ka jingtbit kumba long kiwei.
Ki hap ban ialehkai pyrshah ia ki nongialehkai ba kham tbit bad kham shemphang kumba ka paw ka Meghalaya ka hap ban iakhun ia ka Kerala kaba kham tbit bha ha kane ka jingialehkai.
Ka Kerala ka kamai 158/3 ha ka 20 over.
Hynrei na ka liang ka Meghalaya ka la lah ban pyni ia katto katne ka jingialehkai kaba itynnad ha kaba ka Deiphibapynshngain L Mawnai ka kamai 2/42, katba ka S Jaba ka kamai (1/24).
Na ka liang ka Kerela ka Jilu George ka kamai 56 ha kane ka jingiakhun.
Ka Meghalaya ka don ha ka Group A lem bad ka Punjab, Baroda, Goa bad ka Manipur nalor ka Kerala.
Ka Meghalaya kan iakhun sa ia ka Baroda lashai ka sngi.
Uwei u nongrep, u leit lap ba ka liengsuin kaba ki shong ki politician suda, ka la hap ha ka kper jongu.
Mar ia tip ia katei ka jingjia, ki pulit ki la wan beh mar mar sha katei ka jaka bad ki la kylli ia utei u nongrep shaphang katei ka jingjia bad ula jubab.
“Ka liengsuin ba ki shong, ka la hap ha ka kper jongnga bad nga la tep lut ia ki baroh".
Uwei u pulit, ula kylli biang ia u nongrep “Phi la thikna ba baroh ki la iap, haba phi tep ia ki?"  ong biang u nongrep “Ki don napdeng jongki, kiba la lynniar bad kiba ong ba kim pat iap, tangba ngam ju ngeit ia ka jingkren jong ki politician.
