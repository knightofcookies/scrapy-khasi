Ia katei ka kam kaba utei u samla u la sam Top Syntek sha ki paidbah ka shnong Nongthymmai Kyrdem, la pynlong hapoh ka iing dorbar jong katei ka shnong, ha kaba al iohi ba ki paidbah katei ka shnong, ki la iamih paidbah ban leit shim ia kitei ki Top Syntek, kaba la ai sngewbha da utei u samla.
Haba iadei bad katei ka jinglah ban ai Top Syntek sha ki paidbah katei ka shnong, u samla Ailongbha Pariat, u la ong ba ka nongrim kaba la pynlong ia u ba un leit iarap ia ki paidbah ha katei ka shnong, ka dei hadien ba u la iohi ba ki don shibun ki longiing baduk bad kiba dei tang ki nongrep, kiba donkam shisha ioh ia kiba kum kitei ki jingiarap, khnang ba kan long ka jingmyntoi ia ki, na ka bynta ban pynlong kum ki jaka buh um.
Kiba la donlang ha katei ka sngi, ki kynthup ia u Bah Lumlang Lamarai, Rangbah shnong Nongthymmai Kyrdem, u Bah Cornelius Laloo, u Samla rangbah na katei ka shnong, ki longkmie longkpa lem bad shibun kiwei pat.
Shillong:Ka seng United Hynñiewtrep Movement (UHM) ka buh ia kane ka jingpynsngew sha ka Sorkar Jylla ban khot iakren noh hapoh ka 23 tarik jong mynta u bnai, na ka bynta ki jingdawa jong ka Seng, ban pyntreikam noh ia ka jing ai dulir khyndew khlem shim pisa, Free Land Registration hapoh ki Shnong Khappud jong ka Jylla Assam bad ka Ri Bangladesh.
Halor ka jingkhot iakren da u Myntri Sorkar Jylla Bah Banteidor Lyngdoh myn ha ka 8 tarik u Iaiong (April) 2021, u la kubur ban pynlong da ka jingiakren lang kham kloi hakhmat jong baroh ki para myntri jong ka Sorkar Jylla khamtam eh bad u Myntri Rangbah, Conrad Sangma bad kumjuh ryngkatlang u Symbud Myntri Rangbah Bah Prestone Tynsong ban ia pynbeit khamkloi na ka bynta ka jingeh jong ki paidbah kiba shong ba sah hapoh ki thaiñ khappud jongka Jylla.
Na ka liang jong ka Seng haduh kine ki sngi kiba mynta ka dang iai ap khmih lynti ba lano kan poi noh kloi kata kapor ban ia pynbeit halor u Pud u Sam, hynrei ka la shu pulom kat haduh kine ki sngi tang na ka daw ka jingsngap mynthi da ki nongialam ba halor jong ka Sorkar Jylla.
Kumta ka seng ka la buh ki jingdawa bad kyntu jur na ka Sorkar Jylla ban pynkloi noh ia ka jingiakren pynbeit lang hapoh katei ka sngi kumba la buh bad la da ka Sorkar ka dang iai sngap mynthi nakaliang jong ka Seng kam banse ban shim pat sa da kiwei ki lad bad ki lynti ban pynlong ia ki jingiakhi na ka bynta ban wanrah ia ka jingshong suk shong shngaiñ jong ki paidbah ba shong ba sah ha ki thaiñ khappud bad ruh kumjuh ban lait na ka jingshah klun ia ki jaka puta ha kiwei pat ki Jylla bad ki Ri jong ka pyrthei ruh kumjuh.
Nongpoh:Ki nongialam ka RBYF, Nongpoh Circle hapoh ka jingïalam u President u Bah Joseph Syngkli, Bah Fullbok Lyngdoh General secretary lem bad ki dkhot ka seng, ki la leit ban kynduh ia ka Kong RM Kurbah, DC Ri Bhoi, na ka bynta ban iakren halor shibun ki jingduna kiba dang don ha surokbah NH-6, Ri Bhoi bad khamtam eh hapdeng sor Nongpoh.
Ha katei ka sngi, ki nongialam ka RBYF, ki la phah ruh da ka dorkhas sha ka DC, ha kaba ki la kyntu ia ka DC, ba ka dei ban kyntu ia ki bor ka NHAI ba ki dei ban pynbiang ia ki jingduna kiba don ha surokbah NH-6, kata naduh haba iadei bad ki nala pyniaid um, ka jingpynbiang ia ki jaka bret niut lem bad kiwei ki jingdonkam ki paidbah.
Shuh shuh, kitei ki nongialam ka RBYF, ki la pynsngew ruh halor ka jingdonkam kaba kongsan ban don noh ka Foot Overbridge ha sor Nongpoh, namar ka dei kawei na kiba donkam eh ha sor Nongpoh, khamtam eh na bynta ki khynnah skul bad ki tymmen ki kro, kiba donkam ban kam na shilliang sha shiliang ka surok.
Kitei ki nongialam ka seng ki la pynsngew ruh sha ka DC halor ka jingdonkam ban buh ki speed breaker lane ki jingpynsuki ia ki kali kiba iaid ha surokbah NH-6 bad khamtam eh ha kito ki jaka ba jan ki jaka pule, ha kaba ki khynnah pule ki donkam ban kam na shiliang sha shiliang ka surok, ha kaba ka seng ka sngew ba lada don ki kynja speed breaker kan iada na ki jingjia aksiden.
Ka Covud-19 ha u snem ba la dep 2020, ka la ktah shi katdei eh ia ka thoh ka pule bad ka jingnang jingstad ki khynnah pule naduh ki kyrdan kiba rit haduh ki kyrdan ki heh bad kiba kham sha jrong(higher classes).
Lada kane ka jingpang Covid kan iai bteng kumba ka long mynta sa ha u snem 2021,ka thoh ka pule bad ka jingnang jingstad jong ki khynnah pule kam thikna shuh hynrei kan ngam noh sha kawei pat ka juk ka ban sa kylla thymmai(new transformation age) kaba wat ki heh khleih ne riewproh jabieng ruh kin shitom ban batai bad mutdur ia ka.
Ngi la iohi ba ha kane ka juk jong ka pyrthei ba ioh jingstad hi(self information and technology age), ki khun ki kham stad bad kham shemphang pynban ia la ki kmie ki kpa bad ki riewtymmen riewsan.
Kiba la san la rangbah kim ia hap shuh(mismatch) bad ka jingtip bad jingstad jong kane ka juk.
Kim ia hap shuh(out dated knowledge) shuh ka jingtip jong ki bad ki khynnah mynta.
Ym dei tang katta,wat ki khun ksiew khun miaw ha ka rta kaba dangrit ruh ki kham tip bad kham stad shuh shuh pynban ban ia kiba kham san.
Peit tang ha ki kam ialehkai mobile ruh,phim lah ialeh ne ia kop bad ki khynnah kiba kham rit bad lada phim tip phin hap kylli kylla syndon maphi ki rangbah rangsan na ki.
Sa shiphew snem lei hadien kane,yn nai ia kren ne ia batai shuh ki rangbah- rangsan bad ki tymmen ki kro.
Ka juk kan sa poi ba bunbah ki ban stad hi(self knowledge) khlem ka jingpule bad jinghikai bad kin iohkam hi ruh thik thik wat lada kim leit pule ruh kum ka kam niah kali,(driver),mistery,khaii pateng,shong dukan,thaw bad thain jingthain,shet jingshet,etc.Mynnin ka sngi pat,ka sorkar India lyngba u Controller of Examination (National Board) u la pynbna ban pynsahngeh(postponed) ia ki public Exam ha ki kyrdan pule class XII (at the National level) bad la kansel(cancelled) syndon ruh ia ki class X Exam jong ki Central Board baroh na ka daw jong ka jingkiew sted jong kane ka jingpang Covid ha ka sien kaba ar(second waves).
Wat la ka sorkar Meghalaya ka la rai ban iaid shakhmat ia ki public Exam ha ka kyrdan HSSLC bad SSSLC ban pynlong kumba la buh tarik ia ki,hynrei ka jingpyn sahngeh ki Central Board ha ka National level kan ktah shi katdei eh ia ka jingpule ki khynnah khamtam eh kito ki khynnah pule kiba ioh lad ban leit pule shabar ka jylla jongngi.
Ka Result kam long shuh kaba ryntih(not uniform)ha kylleng ka ri India bad ki khynnah kiba la passed na ka HSSLC ne SSLC na MBISE,kin hap ban ap shwa da ki bun bnai lada ki kwah ban leit pule shabar.
Lada kam don shuh ka jingryntih ha ki samoi pule(academic Session) jongki khynnah pule ha baroh kawei ka ri India,ka thoh ka pule kan dkoh lut nadong shadong.
Kiba la passed HSSLC/SSLC na MBOSE lada ki kwah ban leit pule shabar,kin hap shong ing shwa bun bun bnai bad bi-jai-ei ka por ba kordor(valuable time) jong ki katba ki khynnah kiba pule ha ki skul bad college ha Meghalaya pat kin ioh hi ka lad ban bteng ia ki jingpule tangba ka jingpule jong ki kan sahkut(confined) tang ha ka state lajong.
Dei hangne kein ba,ka la ima bad i shyrkhei hi khait ia ka jinglong jingman jong ka pule puthi bad ka jingnang jingstad ki samla pule bad kan sa wanrah ka jingbym thikna shuh bad ka jingartatien ia ki naduh nangne sha khmat ter ter.
Shillong: Mynta ka sngi, ki don 97 ngut kiba ioh pang khlam covid ha ka jylla bad na kitei ki don 93 ngut ha East Khasi hills bad kitei ki kynthup ia ar ngut ki shipai bad 91 ngut ki riew paidbah.
Ha West Jaintia hills, ki don 2 ngut ki riew paidbah, nangta sa 2 ngut ki riew paidbah ha Ribhoi District.
Kiba jem na ka jingpang, ki long 3 ngut mynta ka sngi, na East Khasi hills.
Na ki 93ngut ha East Khasi Hills, ki kynthup ia 3ngut ki health worker, 5ngut ki high risk contact, 4ngut ha Mawlai, 50ngut ha Nongthymmai, 5ngut ki ILI Case.Mangi, kum ka synjuk ki ‘thei nuti bad ki ‘rang die met ngi dap da ka jingsngewkhia halor ka jingpynrung ïa ki video khlemakor hapoh ka Telegram group jong ngi (@RotAssociationOfMeghalaya) da ki katto katne ki briew.
Ngi kwah ban pyntip sha phi ba la shna ïa ka Telegram group kyrpang tang na ka bynta ban ïohpdiang ïa ki jingujor na ki para ‘thei die met, ban pynmih ïa ki jingpynbna kiba donkam bad ruh ban ïatai halor ki jingeh jong ki ba ki ïakynduh ha kaba ïadei bad ka kam kaba ki trei; ym na kiwei ki daw.
Ngi kyrpad ïa u paidbah ban kin ym pynrung ïa ki video khlemakor hapoh ka Telegram group jong ka synjuk.
Khublei Shibun!Kaba burom ïa phi,I.Kharmuti,President, Rot Association of Meghalaya (RAM)Mawlai Mawïong, Shillong – 793008Ki pap kim juh reh.
kmba phi bet kmta phin sa ot.
“Kano kano ka jingїaleh ka bym don ki solution ka shu long lehnoh ei bad ka pynswai ia ka met bad ka mynsiem".
Ka jingjia kaba la jia ha ka step jong ka Khatlai Tarik u Nailar 2021 (13.08.2021) kam dei ban jia yn jin lada ki pulit jong ka Jylla ki la leh tyngkan bad bud pyrkhing ia ki kyndon jong ka aiῆ.
Ym don ba tip kaei kaba jia hapoh ka kamram thiah jong u Bah Cherishterfield Thangkhiew (bam kwai ha dwar u Blei), hynrei ki arngut ki khun ki long ki sakhi bad ki lah ban їathuh.
Kam dei pat kaba suk ia ki ban kren ne їathuh mang mang kumne hadien ba ki la duh ia u kpa bad khamtam ba ki la mad ia ka jingsuh jer ha kaba ki la shah rah ha ki pulit sha ka lynti sha khliehriat.
Kiba ha їing kiba jan tam jong u Bah Cherishterfield bad ki para marjan ki lah ban їathuh bad ujor pyrshah katkum ki aiῆ halor kane jingjia bad u Bah Granary Starfield Thangkhiew, u para trai jong u bah Cherishterfield u la pynpaw shai kdar ba un їakhun haduh kaba kut ban їoh ia ka jubab bad ka jingbishar kaba hok.
Kaba sah ka long ma ngi ki nongshong shnong ngin kyrshan ia u bad ngin tynruh khlem shongthait halor ki jingjia kiba kum kine kiba ka tnat pulit jong ka Sorkar ka la їadonkti ha ki kam pynїap klep lane ki “extra judicial killing".
Ka jingjia kaba la jia ha ka Khatlai Tarik Nailar 2021, ka la pynbitar ia kiba bun ki nongshong shnong jong ka bri Hynῆiewtrep.
Kane ka jingbitar ka dei kaba la pun lah slem bad mynta ka bthei.
Haba ka bthei, ka Nongbah Shillong ka pluh bad ka jingkylli ka mih mano ban tem ia ka ding kaba klang? Ka Sorkar ka dei ban bahkhlieh halor ki jingkulmar kiba mih na kane ka jingjia bad kaba la ktah ia ka shongsuk shongshngaiῆ.
“Sorkar ma phi ba thaw ia ka jingkulmar.
Phi їohi ba ki briew ki duk ki їapthngan, phi phah bam ia ki tang da ka ja bad ki jhur.
Phi bat sah ia ka pisa jong ki nongtrei-nongbylla sngi.
Phi seng ia ki kharkhana be aiῆ ban saiῆ dewїong.
Phi shalan tuh ia u dewїong.
Phim nud ban їeng bad ong ia u Amit Shah, u Home Minister jong ka India, ba u dei ban pynlut por bad їakren shai bad ki samla pule.
Phi shim im im peit peit ia ka mynsiem briew.
Ki khyllung, ki khynnah, ki rangli, ki nongbylla sngi bad ki nongshong shnong ki im syier mynsiem mynta bad kim їoh shuh ban leit bylla namar ba phi lah pynjari da ka korphiw.
Phi khang ia ki bor internet, phi khang ia ka jinglaitluid bad ki khynnah skul kim їoh pule kot shuh.
Phi leh katba phi sngewbit.
Kane ka nang pynbitar shuh shuh.
Hynrei nga kyrpad ia ki nongshong shnong ban shim ia ka jingkitkhlieh ban pynneh ia ka jingshong suk ha ka Nongbah bad ngin ia їenglang ban rat dyngkhong ia ki kam runar kiba don ha ka treikam treijam jong ka Sorkar bad ka synshar khadar bad khamtam eh ban pynduh ia ki kam runar bad ki jingїasylla hapdeng ki katto katne ngut ki heh saipan-nongkhaїi, ki nongsynshar bad ki babu Sorkar kiba khwan myntoi shimet.
"Lehse kam dei ka jingjia kaba la jia khnang ba u Bah Cherishsterfield Thangkhiew un shah pynїap shi sngi shuwa ka sngi lyngkhuh snem (Raising Day) jong ka Hynῆiewtrep National Liberation Council.
Kane ka seng ka ju rakhe ia ka lyngkhuh sngikha jong ka ha ka Khatsaw Tarik Nailar kaba la tip kum ka “Raising Day".
La seng ia ka Hynῆiewtrep Achik Liberation Council bad mynta Hynῆiewtrep National Liberation Council ha ka snem 1987.
Ka jingthmu, ki mat treikam bad jingdawa jong ka HNLC ka long kaba shai ba ka Ri Hynῆiewtrep ka dei ka Ri kaba laitluid bad їeng halor ka nongrim ban pynїoh ia ka jinglaitluid ia ka Ri Hynῆiewtrep na ka Ri India.
Ka seng HNLC ka la treikam mynta lah laiphew saw snem bad shibun ki jingjia ki la jia ha kine ki snem, ka seng ka la shah kheiῆ be -aiῆ katkum ka aiῆ UAPA bad haduh ka jingwan pyndem bad jingwan phai їing jong ki arngut ki nongїalam ba ha khmat eh, kata u Bah Julius Dorphang uba long u Chairman bad Bah Cherishterfield Thangkhiew uba long u General Secretary ha ka snem 2007 bad 2018.
Khlak ha ka step jong ka khatlai tarik u Nailar 2021 bad ki jingjia kiba bud ryngkhi ia kane ki buh ia ka shong suk shong shngaiῆ bad ia ka jingim jong ki nongshong shnong ha ka Jylla ha ka jingsyier ba shyrkhei.
Ka Nongbah ka shlei da ka jingbitar bad ka ding ka klang, shano kan їalam ym don ba tip? Hynrei ngi shu im syier mynsiem bad ki mih ki jingkylli, hato ki sngi ki ban wan kin nang kham sniew? hato kin nang mih shuh ki jingїapynїap bad jingїaumsnam? Mano ban tem ia kane ka ding? Mano ban kren їano bad kumno?Hato ka jingbitar kaba shong nia bad ka jingmih paidbah ban pynpaw ia ka jingbitar bad ka jingbym sngewtynnad ia ka jingrunar bad ka jingbam sap ha ka rukom treikam bad jingsynshar jong ka Sorkar kan shu jah rngai kumba ka la jia ha ki por kiba la leit noh? Kan long ka jingduh nong kaba khraw lada ka long kumta.
Ki nongshong shnong ki dei ban їeng bad їakhih haduh kaba kut.
Ki don shibun kiei kiei kiba ki khmat jong ngi kim lah ban їohi bad kiba ngim lah ban tip kiba don sha lyndet kine ki jingjia bad kumta ngi dei ban їa-їenglang, ban їakhih bad dawa jur ba ka jingshisha ka dei ban paw pen ryngkew bad ki kam runar, ki kam pynїap, ki kam їaumsnam ki dei ban kut shi syndon.
Lym kumta ka jingbitar ha kine ki lai sngi kin shu bijai ei bad ka jingim kan nang kordit.
Ngi dei ban їakhih bad nang pynjur ia ki jingїakhih paidbah, tangba katkum ki kyndon ki riti jong ka synshar paidbah.
Bad ki jingїakhih ki dei ban neh haduh kaba kut bad ki dei ban poi sha ka thong.
Ka jingїakhih ka dei ruh ban don ki Solution.
Kumta lyngba kane ka jingthoh yn tyrwa ia ki Solution.
Ha shuwa ban poi sha kata ka bynta, ngi dei ruh ban kynmaw ba ka jingїapynїap bad jingїaumsnam kim dei ki solution.
Ka jingїather kuli bad jingїather bom kim dei ki solution.
Ka jingknieh suloi na ki pulit, ka jingthang kali bad jingpynjot ia ki mar ki mata kim dei ki solution.
Kine harum ki long ki solution kiba lah ban shim mardor:Ka long ka por kaba jwat hynrei to ngin shim ia ka jingkitkhlieh ban wanrah ia ka shongsuk shong shngaiῆ bad ha kajuh ka por ban їeng skhem ha ka nongrim bad ban їakhun tyngeh haduh ba ka hok kan їeng rasong.
Shillong: Ha kaba iadei bad ka jingshah knieh jong ki pulit ia ki lai tylli ki suloi Insas Rifle bad kawei ka Scorpio rong ïong kaba hadien pat la thang noh ia ka ha Jaiaw Pdeng, kaba la pyndonkam da ki pulit kaba lah shah knieh ha ki paidbah ki bym shym la ithuh dur satia kaba la jia ha ka sngi leit on tep ia u General Secretary barim ka seng Hynniewtrep National Liberation Council(HNLC), u Bah Cheristerfield Thangkhiew kata ha ka 15 tarik u bnai Nailar 2021, ha Mawlai Mawkynroh; na ka liang jong u Myntri Rangbah ka jylla, u Conrad K Sangma haba kren sha ki lad pathai khubor ha ka 16 tarik u bnai Nailar 2021, u la iathuh ba ka Sorkar Jylla ka la sospon ia ki pulit bad ki ophisar kiba dei ban peit ia ki.
Ha katei ka jingjia ki la don sawngut ki pulit bad uwei na ki u la phet krad noh na katei ka jaka ryngkat bad ka suloi kaba u bat, katba laingut pat ki la bret ia ki suloi jong ki ha katei ka kali bad phet krad ialade.
U Conrad K Sangma u la ong ba lada jia sa katba jia ruh katei ka jingleh jong kitei ki pulit ban iehnoh ia ki suloi jong ki ha katei ka jaka kam iahap satia bad namar kane ka jingleh thurmur jong ki, la hap ban pynshitom noh ia ki.
U Conrad u la ong ba na ka liang jong ka Sorkar ka la thung ruh da ka kynhun tohkit halor katei ka jingjia bad ia kino kino kiba donkti ha katei ka jingjia la ki dei ki pulit kiba shim sting ia ka kam ne ia kitei ki briew kiba la thombor ruh ka aiñ kan nym map satia.
U Conrad u la kyntu ruh ia ki briew kiba shim ia kitei ki suloi ba kin wan pynphai mardor ia ki.
Shillong: U myntri rangbah ka jylla, u la iathuh ba ia mynta hi ia ka tnad kam pohing ha ka sorkar jylla, yn dang bat hi da u bah Lahkmen Rymbui.
U la iathuh ruh ba hadien ka jingialang hapoh ka seng UDP hynnin ka sngi, ki la shim ia ka rai ban phah pyllait  noh ia u bah Rymbui na ka tnad kam pohing, hynrei kum u Myntri rangbah jong ka jylla, un hap ban bishar shuwa halor kane ka rai.
Lah ban kdew hangne ba ka seng United democratic Party  hynnin ka sngi ki la pdiang iaka jingtyrwa jong u bah Lahkmen Rymbui ba un pynlait noh ia ka kam kum u myntri kam poh iing ha ka sorkar  jylla.
Ha ka juh ka por namar ka jingbym don ka shong suk shong shngain ha ka jylla kham tam ha Nongbah Shillong ki kynhun myntri ki la shim ruh ia ka rai ban pynjlan ia ka jingpynjari ia ka Curfew bad pynjlan ia ka jingkhang ia ki internet haduh ka 5 baje jong ka 18 tarik mynta u bnai.
Kan don ruh ka sub commitee ka ban bishar bniah halor ka shongsuk shong sain ha ka jylla ka ban khlieh da u Myntri rangbah, u Symbud Myntri rangbah bad u myntri kam pohing.
Kane ka Commitee kan long ban peitngor ia ki kam pyntriem bad kumjuh ban pynkhlain ia ka tnad pulit ha ka jylla.
Shillong: Ka jinghuri hura ka la sdang ban poi ruh wat sha kiwei kiwei ki jaka jong ka Jylla ha kaba ha ka miet jong ka 15 tarik u bnai Nailar 2021 ha ka por kumba 11 baje eiei kawei na ki khyrdop jong ki pulit kaba don ha Ri Bhoi District kaba don marjan bad ka entry point ha Umling ka lah shah thang ha ki briew ki bym shym la ithuh durkhmat satia.
Katkum ki tyllong khubor kiba la ioh lum la iathuh ba tad haduh ban da thoh ia kane ka por ruh ym pat shym la ioh jingtip satia la ki la don ne em kiba la mynsaw ha kane ka jingjia bad ym pat shym la tip satia ba la ki don ne em ki jingjulor ha kane ka jingjia.
Shillong: Ka jingkhluit bad ka jingbitar jong ki paidbah ka la pynlong ban mih katto katne ki jinghuri hura kiba long pyrshah ia ka Sorkar ha Nongbah Shillong bad khnang ban wanrah biang ia ka jingshongsuk shongsaiñ, ka Sorkar Jylla ka la pyntip sha ka Sorkar Pdeng ia kane ka jingmih ka kynrum kynra bad ka la pan ruh ia ki pyrton shipai ba kan iarap lem ia ka jylla ban tehlakam ia ka jingmih ki kynrum kynram.
Hadien ba ka Sorkar Jylla ka la dep ban shong ia ka jingialang jong ka kynhun ki Myntri ha ka 16 tarik u bnai Nailar 2021, u Conrad K Sangma u la iathuh ba u la dep ban iakren bad u Myntri ki kam pohïing jong ka Sorkar Pdeng bad ka Sorkar Jylla ka la pan kumba 3 pyrton ki CRPF bad 2 pyrton ki shipai BSF na ka tnad ki kam pohiing ka Sorkar Pdeng.
U Conrad u la iathuh ba tad haduh mynta ki la wan poi 2 pyrton ki CRPF bad 2 pyrton ki shipai BSF ban pahara ha kylleng ka Nongbah Shillong.
Shillong: Hadien ba la mih ki jingklumar ha ki katto katne ki bynta jong ka nongbah Shillong, na ka liang jong ka Deputy Commissioner ka la pynjari noh da ka korphiw kaba la sdang naduh ka 8 baje mynmiet jong ka 15 tarik u Nailar 2021 bad kaba dei ban kut haduh ka 5 baje mynstep jong ka 17 tarik u Nailar 2021, hynrei mynta ka sngi na ka liang jong ka ophis ka DC ka la rai ban nang pynjlan biang ia ka korphiw sa kumba 24 kynta kata ka ban kut haduh ka 18 tarik u bnai Nailar 2021 ha ka por 5 baje mynstep.
Ia ki internet data jong ki mobile ruh yn dang iai bteng ban khang.
Ha kitei ki kynta ba don ka korphiw la shah ban iaid tang ia ki nongtrei Municipal, ki nongtrei MEECL bad la shah ban plie tang ia ki dukan pharmacy ne ki dukan die dawai.
Shillong: Kiba ioh pang covid mynta ka sngi, ki don 352ngut bad kiba iap, ki don 8ngut, ha kaba 6ngut na kitei, ki dei ki bym pat dep injek satia.
Kiba jem na ka jingpang, ki long 649ngut.
Kiba dang don ha ka jingpang baroh, ki don 3,761 ngut, katba kiba iap, ki la poi sha ka 1,235ngut.
Ha East Khasi hills, ki don 243ngut kiba ioh pang bad ka West Jaintia hills, ka don 40ngut kiba ioh pang.
Shillong: Ha ka miet jong ka 15 tarik u bnai Nailar 2021 ha ka por kumba 10:15 eiei, ki la don sawngut ki briew ki bym shym la ithuh dur satia ki la kawang artylli ki petrol bomb ha ka ïingsah jong u Myntri Rangbah ka Jylla, u Conrad K Sangma kaba don ha Laimer shiteng, Upper Shillong.
Katkum ki tyllong khubor kiba la ioh na ki pulit, ia kitei ki artylli ki petrol bom, uwei la kawang hakhmat ka khyrdop(gate) jong ka iing u Myntri Rangbah bad uwei la kawang sha lyndet jong ka ïing bad ki khubor ki iathuh ruh ba ha katei ka jingkawang petrol bomb ym shym la don mano mano ruh ba mynsaw bad ym shym la don kano kano ka jingjulor.
Shillong: Ha ka 15 tarik u bnai Nailar 2021, ka la mih ka jingklumar bad ka jingiahuri hura kaba jur bha ha ki thaiñ Mawlai Nongkwar Block-A ha ki por kumba 9 shiteng bad 10 baje eiei hapdeng ki paidbah jong katei ka shnong bad ki pulit CRPF da kiba la ia lun maw markylliang.
Ki khubor ki iathuh ba ki pulit ki la bom pathar ia ki samla nongshong shnong, ia ki nongiaid lynti bad ia ki kali kiba iaid lynti na katei ka jaka.
Ha katei ka jingiakajia ki pulit CRPF ki la pynjulor ruh ia kawei ka kali Maruti 800 kaba don ia u registration nombar ML 05 W 3140 kaba dei ka kali jong u nongthoh khubor Mawphor bad ha katei ka jingjia u draibar jong katei ka kali u la shah ktah kti bad shah bom na ki bynta jong ka kjat bad ki bynta jong ka met haduh ban da mih snam.
Ki samla haba iohi ia katei ka jingshah ktah kti jong utei u dribar, ki la bitar hi puk bad ka la pynlong ia ki ban ialeh pyrshah bad ki pulit CRPF.Haba kren sha ki lad pathai khubor, u draibar jong katei ka kali Mawphor u ba la shah ktah kti u la iathuh ba u thmu ban leit noh sha la iing kaba don ha lad Umthlong, hynrei wat la u la pyni ia ka ID ban pynshai ba u dei u Press ruh, kitei ki pulit CRPF kiba la shoh khawïang ki la knieh pynban ia ka ID jong u bad bom beit ia ka kali kaba u niah bad ki la phah hiar ia u napoh kali bad ynda u la hiar na ka kali ruh ki lah bom sa ia u pat.
Ki samla ban pyni ia ka jingbitar ia kane ka jingleh jong u pulit CRPF ki lah kah bad pakhang lut ia ka surok ka syngkien haduh Mawlai Petrol Pump da ki borni kiba don maw, shyiap bad bilor ha ryngkat ka jingthang ia ki taiar bad tad haduh ban da dei ka por shiteng synnia ruh kumba 1 baje shiteng eiei ka jingiakynad ka dang neh hi.
Na ka liang jong ka seng Hynniewtrep Youth Council(HYC) kaba dei ruh kawei na ki kynhun sengbhalang hapoh ka Sur ki Paibdah nong Mawlai, ki la wan poi mardor sha katei ka jaka ban tem ia katei ka jinghuri hura hynrei ynda la pynlong ka jingiakren ban pynsngewthuh ia kitei ki pulit CRPF ruh ban ong ba ka dei ka kali Press, hynrei kitei ki pulit CRPF kim sngewthuh bad kim pynjem satia, ki la bom pynban ia ki arngut ki nongialam kiba hakhmat jong ka HYC kata ia u assistant organising secretary, u Bah Isaac Basawiamoit bad ia u Sports Secretary jong ka seng.
Shillong: Mynta ka sngi, la leit tep don burom ia U bah Cheristerfield Thangkhiew, uba dei u nongialam barim jong ka seng Hynniewtrep National Liberation Council (HNLC), ha ka jing synran jong u paidlang ba bun jong ka nongbah Shillong lem bad kiwei de ki nong mihkhmat paidbah bad ki kynhun sengbhalang bapher.
Ha shwa ban leit on tep, ia utei u rangbah, la don ka jing ia lang sngewlem, ha iing jongu, ha kaba la don bun ki nongkren, kiba kynthup ia U bah Lambokstar Marngar, President KSU, Bah Robertjune Kharjahrin, nongialam ka CoMSO, Bah Sadon K Blah, President HNYF nalor kiwei pat ki nongialam sengbhalang.
Shillong: U Bah Lahkmen Rymbui, myntri kam poh iing ka sorkar jylla, ula phah mynta ka sngi, ia ka shithi sha U Conrad K Sangma, myntri rangbah ka Jylla, ha kaba ula tyrwa, ba un iehnoh ia ka tnat kam poh iing, kaba u bat baroh shi katta.
Ka jing rai jong U bah Rymbui, ban iehnoh ia katei ka kam, ka dei halor ka jing leit khynra jong ki pulit sha ka iing jong U bah Cherish Thangkhiew, nongialam ba rim ka HNLC, kaba long pyrshah ia ki kyndon jong ka ain.
“Halor ka jing sngewkhia ia kane ka kam, nga la rai ban iehnoh ia ka tnat kam poh iing, naduh mynta ka sngi hi.
Kane kan ailad, ba kan don ka jing tohkit kaba khuid bad kaba khlem shah liang halor kane ka jingjia.
Nga ai jingmut ruh, ban pynlong da ka jing tohkit da ki nong bishar (judicial prove) halor kane ka jingjia, ong U bah Rymbui.
Shillong: Kiba ioh pang covid mynta ka sngi, ki don 420ngut bad kiba jem na ka jingpang, ki don 278ngut.
Kiba iap, ki don 7ngut bad baroh ki dei ki bym pat dep injek satia.
Kiba don ha ka jingpang baroh, ki long 4,066 ngut bad kiba iap baroh ki long 1,227ngut.
Ha East Khasi hills, ki don 241 ngut kiba ioh pang thymmai.
Kabul: U  President Ashraf Ghani,  ula phet krad na ka jongu, ka Afghanistan.
La iathuh da ki nongtrei, kiba don mar syndah bad U Ghani, ba ula phet krad ha ryngkat bad U Hamdullah Mohib, uba dei U  National Security Adviser jongu bad nangta sa uwei pat, uba don syndah bad u.
Ym shym la tip satia shaei U Ghani, ula phet rieh ialade.
Ki ehrang Taliban, ki iathuh ba kin leit mynta ka miet ban shimti ia ka nongbah Kabul, hadien ba kin don bun kynta, shabar jong katei ka nongbah, ong shuh ka khubor.
Shillong: Ka sorkar jylla, ka la pynbna ban khang ia ka jingtreikam jong ka internet ha East Khasi hills, West Khasi hills, South West Khasi hills bad Ribhoi District, na ka bynta kaba 48 kynta.
Katei jingkhang, ka trei kam naduh ka por 6 baje mynta ka janmiet, ong ka hukum, ba la pynmih da U Bah CVD Diengdoh, Secretary Home Department jong ka sorkar Meghalaya.
Katei ka rai, ka dei hadien ba la ioh jingtip, na ki pulit ka sorkar jylla, ia ki jingjia jong ki kam ia kynad bapher, ki jing pynjot pyn julor bad kiba pynthut ia ka suk ka sain ha ka jylla.
Shillong: La iathuh da ka khubor pulit, ba kawei ka kali Scorpio, kaba rong iong, kaba don ia u number ML 05 F 3013, ka la shah tuh ha Mawlai Mawkynroh.
La iathuh ba kitei kiba ioh rah ia katei ka kali, ki iaid kai sharum shaneng bad ki da pyni, ia kitei ki suloi kiba don ha katei ka kali.
Ha kawei pat ka khubor, la iathuh ba ia katei ka kali, la rah sha Jaiaw bad ynda poi ha Jaiaw, la thang noh ia katei ka kali.
Ki don 6, 7ngut ki pulit, kiba don ha katei ka kali, ki la ioh lad ban phet krad na katei ka jaka, ong shuh ka khubor.
Shillong: Namar ba ka don ka jingthut jong ka suk ka sain kaba jur, ha ka jylla, ka jing kawang maw, ka jing tuh jing thiem, ka jing thang iing thang sem bad kumta na ka liang ka Deputy Commissioner, East Khasi hills ka la pynjari da ka korphiw kaba trei kam, naduh ka por 8baje mynta ka miet bad katei kan kut, haduh ka por 5baje mynstep jong ka 17tarik mynta u bnai.
Katei ka korphiw, kan trei kam ha baroh ki jaka Municipal jong ka Shillong, ki jaka Cantonment, ha Mawlai Block bad ha ki jaka jong ka Mawpat Block, ki jaka ka Mylliem Block haduh ha 7mer, ka Madanriting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong, Siejiong.
La khang namarkata ia ki briew ban iaid, ki ophis, ki dukan, ki skul bad kiwei ki jaka ialum paidbah.
Ki ehrang Taliban, ki la ioh ban kurup ia ka nongbah jong ka Jalalabad, mynta ka sngi, khlem da don kano kano ka jing ialeh pyrshah da ki shipai Afghanistan.
Lyngba ka jing kurup jong ki ehrang Taliban, ia ka Jalalabad, ka la nang kham pynsuk ia ki, ba kin nang tur shakhmat ban ioh kurup syndon ia ka nongbah jong katei ka Ri, ka Kabul.
Ha ki phra taiew ba ladep, ki ehrang Taliban, ki la ioh kurup ia shibun ki nongbah ba paw nam jong katei ka Ri, kiba kynthup ia ka  Mazar-i-Sharif, Logar province, Kandahar, Herat nalor kiwei pat.304 ngut ki briew, ki la duh ei, ia la ka jingim, hadien ka jingkhie jumai kaba jur ha ka thain sepngi jongka Haiti, hynnin ka sngi.
Ka bor u jumai, ka la jubor shi katdei, ha kaba ka la pyn khyllem ia bun bah ki iing, ki iingmane, ki hotel bad shibun kiwei ki jingtei nam, kiba don ha katei ka Ri.
Ka bor jong u jumai, kaba khlain haduh 7.2 magnitude, ka la khynniuh ia ka nongbah Petit Trou de Nippes, kaba don  150 km sha sepngi jong ka  Port-au-Prince, ka nongbah jong ka Haiti.
Kiba mynsaw ha katei ka jingjia, ki don 1,800ngut, ong ka khubor.
Nalor ki iing ki sem, la iathuh ba kawei ka iingmane, ka la khyllem noh, ha ka por ba ka jing ia seng, ka dang iaid.
Ka Haiti, ka la mad ia ka jingkhie jumai kaba jur bha, dang 11 snem mynshwa, kaba la pyniap ia  250,000 ki briew, nangta sa  300,000 ngut kiba mynsaw bad nangta sa kiba la duh ia ki iing ki sem jongki, kumba  1.5 million.
Katkum ka Gospel u Markos 10:17, “…uwei u briew, u la wan mareh, u la dem khohsiew hakhmat jong u Jisu bad u la ong, Ko Nonghikai Babha, kaei nga dei ban leh ban їohpdiang ia ka jingim bymjukut?" Tang u Markos bad u Lukas (Lukas 18:18-24) kiba thoh ia kane ka jingїakynduh jong U Jisu bad u riewspah bad ha kane ka jingїakynduh u Jisu u kob bad pyrshang ban pynwandur biang ia u sha ka jingim kaba don jingmut.
Kumta ha kane ka jingpuson ngin shim ba ka kyntien ka “jingim bymjukut" ka thew ia ka jingim kaba don jingmut.
Kane ka sngi ka їalyngkhuh ruh bad ka jingrakhe ia ka jinglaitluid jong ka Ri India bad ngi kynmaw bad ῆiewkor ia kito baroh kiba la noh synῆiang ha ki bynta ba pher ha kine ki hynῆiew phewsaw tylli ki snem, naduh ki nonghikai, ki stad saian, ki doctor, ki nongtrei ka koit ka khiah, ki nongsaid aiῆ, ki nongtrei-nongbylla sngi, ki nongrep, ki nongїaleh sport, ki nongput nongtem, ki nongshad, ki nongleh drama, ki nongthoh kot, ki nongthoh kot khubor bad kiwei de.
Lyngba ki sap bad u synῆiang jong ki ki la pyrshang tyngeh ban ai ha ki nongshong shnong ia ka jingim kaba don jingmut.
Ngi ῆiewtang kyrpang ia u Dr Bhim Rao Ambedkar bad ngi dei ban pynurlong noh ia ka jingangnud jong u lada ngi kwah ban їai im ha ka Ri kaba laitluid shisha.
U Dr Ambedkar u ban jur ba ka jinglaitluid kaba shisha kam kut tang ha ka jingsynshar paidbah.
Ka jinglaitluid kaba shisha ka dei ka jingpynurlong ia ka “economic democracy".
Ka “economic democracy" ka mut ba ki paidbah nongshong shnong baroh ki їashim bynta lang, ki batai bad ki don ka bor ban rai halor ka їoh ka kot, ka khaii-pateng bad ka treikam treijam, ym ban shah pynїaid ne shah batai tang ha ki khyndiat ngut ki nongkhaїi ne ki їing-khaїi.
Ki paidbah kim dei tang ki nongbam bad ki nongthied, hynrei ki dei ban long ki kynrad halor ki mar ki mata ba ki pynmih, ki nongrep ki dei ban longtrai halor ki mar rep bad ki don ka hok ban buh dor bad pynїaid їew ia ki mar rep jong ki.
Ka Ri India kan mad ia ka jinglaitluid kaba shisha tat haduh ka sngi ba ki nongshong shnong ki la lah ban pynurlong ia ka “economic democracy" bad ki mad ia ka jingim kaba shngaiῆ, kaba thikna bad kaba don jingmut.
Ha kawei pat ka liang, ka bri Hynῆiewtrep ka don la ki jong ki khana kiba їasnoh bad ka jinglaitluid jong ka Ri India.
Khlem da їaid jngai, ka bri Hynῆiewtrep ka la pynkhreh lypa na ka bynta ki jingkylla ki ban sa wan bad la pyrshang ban pyntreikam ia ka juk synshar bathymmai ne “modern democratic process", wat la kam pat long kaba pura ne paka, da kaba pynlong ia ka Khasi National Dorbar ha ka 4-6 tarik September 1923.
Ha ki snem kiba hadien, la thaw sa ia ka Khasi States Constitution Making Dorbar ha ka 29 April 1949 bad ki nongshong shnong ki la їashim bynta ha kaba jied ia ki nongmihkhmat, nalor ki Syiem bad ki khlieh nongsynshar, sha katei ka Dorbar bad la їatai ruh ia ka bynta jong ki kynthei.
Ha kajuh ka por, ngam lah ban ngeit ba ki longshuwa kiba la їadon bynta ha kitei ki ar tylli ki Dorbar kin phohsniew ne thmu ban saiῆdur ia ka Ri ha kane ka dur kaba ka long mynta.
Ha kane ka lyngkhuh snem kaba hynῆiew phewsaw jong ka jinglalitluid bad ba ka Jylla kan kynjoh artat sha ka sanphew snem, kawei ka jingkylli kaba ngi dei ban buh, hato ka synshar khadar kaba ngi la їoh ha kine ki 74 bad 50 tylli ki snem ki la lah shisha ne em ban pynurlong ia ka jingangnud jong ki longshuwa bad ban ai ha ki nongshong shnong ia ka jingim kaba don jingmut?Ka Ri India kam dei tang kawei ka kynhun jaitbynriew, hynrei la pynlong ia ka da ki Jylla bapher bad ki jaitbynriew bapher kiba la mynjur ban їawanlang hapoh kawei ka Riti Synshar.
Kum ka nuksa, ki Hima Khasi bad kiwei de ki “Princely States" ki mynjur ban їasoh bad ka Ri India lyngba ki soskular.
Kumta kino kino kiba synshar ia ka Ri India ki dei ban kynmaw ia kane bad ki dei ban ῆiewkor ia ki soskular, khamtam ki dei ban burom bad pyntreikam janai ia ka Riti Synshar.
Phewse ha kine ki khyndiat snem ka la don ka jingpyrshang ban їuhroit ia ki hok jong ki jaitbynriew bapher, khamtam ia ki ritpaid da ka kynhun jong ki riewshit jaidbynriew bad ki riewshitniam heh paid kiba kwah ban synshar lahduh, ban synshar donbor, ban thombor bad ban pynduh jait ia kiwei pat.
Lada ki kynhun jong ki riewshit jaitbynriew bad riewshitniam kin bteng ban bat ia ka jingsynshar, ka jinglaitluid bad ka jingsynshar paidbah ha ka Ri India ka don ha ka jingma bakhraw.
Ka Jylla kan kynjoh sanphew snem bad ka “single window policy" ka la pynjot ia ka mariang.
Nalor nangta 75 % ki trai muluk jong ka Jylla ki la im khlem ka khyndew ka shyiap bad kim don shuh ka khyndew ba ki longtrai ba kin trei kin ktah bad kin shong kin sah.
Katba ki babu Sorkar IAS pat kiba їoh tulop kat ka bneng ki їoh kabu ban thied khyndew tang ha ka dor shi tyngka shi phut ha ka Sor Shillong kaba thymmai (NST).
Lehse don kiba pyrkhat ba ka jingdon jong kiwei pat ki jaitbynriew ka pynlong ia ki trai muluk ban duh ia ka jinglongtrai halor ka khyndew ka shyiap, em kam dei kumta! Ha ka jingshisha lei ka Jylla ka don ia ka Land Transfer Act kaba khlaiῆ, hynrei la nang pyntlot bor ia ka naduh ka snem 1997 ter ter.
Ha ka Nongbah Shillong, ki don ki jaka Sorkar, kum ka “European Ward" bad kiwei, ba kiwei ki jaitbynriew ki lah ban bat khyndew, katba katno spah acre pat ka jaka ha ka Sor Shillong bathymmai (NST) kaba la kylla khyndew Sorkar kaba ym pat lah ban їoh jingkheiῆ satia? Katkum ka census, ha ka snem 1971 ka jingdon kiwei ki jaitbynriew ha Shillong ka long 57.04% bad ha ka snem 2011 ka long 38.75%.
Kajuh ka census ka їathuh ba ha snem 1971 ka jingdon kiwei ki jaitbynriew ha Shillong Municipality ka long 63.24% bad ha ka snem 2011 ka long 48.80%.
Ha kaba їadei bad ka khyndew ka shyiap ki dak ki shin ki paw shai kdar ba dei tang kita ki khyndiat ngut lane tang 1% na ki nongshong shnong trai ri ne “Tribal Elite" jong ka Jylla kiba la їohlad ban bat ia ka jingsynshar, kiba pynїaid ia ka khaїi pateng bad kiba la їohnong na ka “single window policy" kiba bat bad longtrai halor ka khyndew ka shyiap, katba kiba bun ki trai ri ki shu shongwai, treiwai bad kylla phetwir ha la ka jong ka Ri.
Na ka bynta kiba bun ki nongshong shnong ka jingim ha kine ki 50 snem kam shym la long kaba don jingmut.
Ka mut aiu ka jingim kaba don jingmut? Ka jingim kaba don jingmut ka dei ka jingim kaba dap kyrhai, kaba pura, kaba laitluid, kaba im heh mynsiem khlem jingsheptieng, kaba shngaiῆ bad kaba thikna.
Ka dei ruh ka jingim kaba khiah krat, kaba biang ka trei ka ktah, ka kamai kajih, kaba їabit-їabianglang baroh ha ka imlang sahlang, kaba kmen bad dap da ka jingkyrmen.
Ka Gospel u Markos 10:17-22, ka dei ka jingїakren hapdeng u Jisu bad u riewspah.
Ha kane ka jingїakynduh u riewspah u kwah ban tip na u Jisu kaei kaba u dei ban leh ban їoh ia ka jingim kaba don jingmut- “Ko Nonghikai Babha kaei ngan leh ban їoh ka jingim kaba don jingmut?" Ka paw shabar ba ka jingim jong u riewspah ka biang nadong shadong naduh ka spah ka phew, ka burom, ka kyrdan bad u dei ruh u briew uba bat pyrkhing ia ka niam ka rukom bad ia ki aiῆ.
Ha kiwei ki kyntien, u dei u briew uba biang pura ka jingim, hynrei ha ka jingїakren bad u Jisu la shem pynban ba u long u briew uba kyrduh tasam ha ka jinglong jingim bad kumta u Jisu u kob, u tynruh ia u bad u pyrshang ban pynwandur biang ia ka jingim jong u khnang ba un їoh ban mad ia ka jingim kaba don jingmut.
Ka jingduna jong une u riewspah kam dei ka spah, kam dei ka kyrdan, kam dei ki jinghikai niam, hynrei ka dei ka jingrhah, ka jingkhwan myntoi shimet, u dei uwei na ki 1% ki nongshong shnong kiba la klun lut ia ka spah bad kiba leh ia ki kam runar kiba pyntieng pynsmiej ia la ki para briew.
Um don ka jingieit ia u Blei bad ia la ki para briew bad kane ka dei ka jingkyrduh bad ka jingduna bakhraw.
U Jisu da kaba shai u kren bad kob ia u ba ka jingim kaba don jingmut ka dei ba ki briew ki їa-im marbiang, ki їabit-їabiang, ki їa-roi їa-par lang ha ka imlang sahlang bad ki їoh ia ki hok ban im ka jingim ba pura bad ba dap kyrhai.
Ha kano kano ka Ri ne Jylla ka jingim kaba don jingmut ka dei kaba iwei pa iwei i nongshong shnong ki їoh ia ka jingim ba pura bad ka roi ka par ka dei nyngkong eh ban kdup, ban kynthup bad kyntiew ia kiba duk bad kiba tlot bor.
Ka jinglah shilliang ka wanrah ia ka kynrum kynram bad ki jingeh kiba bun.
Ka Baibl ka hikai ba la thaw ia u khun bynriew ha ka dur jong u Blei bad ngi wan longbriew sha ka pyrthei da ka hukum Blei.
Kum ka jaitbynriew ngi ngeit ba ngi wan longbriew sha ka pyrthei ban kamai ia ka hok, ban im hok, ban trei hok bad bam tang na ka umsyep.
Phewse, ha ka jingїaid lynti bad khamtam eh ha kane ka juk “neo-liberal" ngi la kdat noh na kane ka lynti bad kumta ngi pynduh lad ia kiba bun ki para briew ban mad ia ka jingim kaba don jingmut.
U Jisu u kob ia u riewspah bad ong lada u kwah ban їoh ia ka jingim kaba don jingmut u dei “ban їasam ia ka spah, ia ki jingdon jingem bad la ki para nongshong shnong".
Kaba mut u dei ban kitkhlieh ba kiwei ruh ki їoh ia ka jingim ba pura bad ki im ka jingim ba dap kyrhai.
Hynrei, lada u bteng ban im ka jingim kaba khwan myntoi shimet, ka jingim kaba rhah spah, ban khῆoit bein bad khanglad ia kiwei ban kiew shaphrang, ma u ruh un duh ia ka jingim kaba don jingmut bad yn ῆiew ia u uba beiῆ ia ka hukum Blei.
Ka jingim kaba don jingmut ka dei ka jingim kaba їeng ha ka liang jong ka hok bad jingshisha.
Ka dei kaba їeng ha ka liang jong kiba tlotbor bad kiba shah їehnoh beiῆ.
Ngan pynkut da ki kyntien na ka kot, I Am Not A Silent Spectator, jong u Phadar Stan-“Balei ba ka hok bad jingshisha ki kylla kthang, ba ym lah ban shah ia ki jingїapher-jingїaprat jingmut, ia ki nia bad nongrim kiba їapher, ba ka hok ka don sha jngai? Ka hok bad ka jingshisha ki long kiba kthang ia kito kiba don ha ka bor bad burom, ka jingїapher- jingїaprat jingmut kam long kaba sngewtynnat ia katto katne ki riewheh riewhaiῆ kiba bat ia u lakam synshar bad ka jingbishar hok ka jngai bah na kiba duk, kiba tlotbor bad kiba shah їehnoh beiῆ.
Ňiuma, ngi dei ban їai kren ia ka jingshisha, ngi dei ban pynneh ia ka jingїapher bad jingїaprat jingmut, ngi dei ban pynpoi ia ka hok bad ka bishar hok ha ki tyngkong їing jong kiba tlotbor bad kiba duk.
Ngan ym sngap jar da lei lei ruh em.
" Kane keiῆ ka jingim kaba don jingmut.
Amen.
Hailakandi:Ka jing ia kynad, ka la sdang biang ha khappud jong ka Assam bad ka Mizoram, da ka jing pyn bthei bom ha khappud jong ki ar jylla, ha ka district Hailakandi, ha ka sngi thohdieng mynmiet.
La pynbthei bom ha ka Kasurtal Sahebmara Lower LP School ha Hailakandi, kaba dei ka skul jong ka Assam, ha kaba la antad, ba la kawang bom da ki briew kiba na Mizoram bad ka jingjia, ka dei ha ka por 11.30 mynmiet.
La iathuh ba ka bynta jong ka skul, ka la pra, na ka daw jong katei ka jing pynbthei bom.
Ha kawei pat ka jingjia, la iathuh ba ka jing ia kynad, ka la jia biang hapdeng ka Assam bad ka Nagaland ha Mariani bad ha kane ka kynti, ka dei lyngba ka jingleit tur ki ehrang NSCN bad rahbor ia uwei na ki nongthung slasha, uba don ha khappud jong ki ar jylla.
La iathuh ba ki ehrang NSCN, ki la rahbor ia U Narayan Gogoi, uba dei u nongtrei ha ka kper slasha ha Lakhijan, ha ka sngi thohdieng ba ladep, tangba la pyllait noh, ha katei hi kajuh ka janmiet.
La iathuh ba ki don kumba 40, 50ngut ki dkhot jong ka NSCN, kiba leit sha katei ka khappud bad rahbor ia U Gogoi.
Ha kawei pat ka jingjia, la iathuh ba sa uwei u samla, U Prakash Pantati, ula lait da ka said, da kaba kynthih na jrong lum, ha kaba u iathuh ba kiba mut ban rahbor ia u, ki dei ki briew kiba kieng atiar bha, ha kaba la suba, ba ki dei ki ehrang jong ka seng NSCN.Utei u samla, u dei na Selenghat Gohainbari, bad u iathuh ba kitei ki samla, ki la byrngem ruh ban pyniap syndon ia u.
Na ka liang jong ka Assam bad ka Nagaland, ki la poi dang shen, sha ka jing ia mynjur, ban weng ia ki shipai jongki, na ka khappud jong ki ar tylli ki jylla bad katei ka dei ka rai, kaba la shim hapdeng ki Chief Secretary jong ki ar tylli ki jylla.
“Sa kawei Rangbah Shnong ba phi dei ban leh bad kata ka long halor ka ‘ Kam pynjah burom ‘ ia ngi…kumno phi leh ia kane…? Phi kwah kan kut hangne ne ngin iaid shakhmat sha iingkashar? " u la peit sha u Bah Let uba la saw kyrang bad phuh syep phuh syar.
U Bah Let u la dum buit dum stad kumno yn ong, ha kaba iadei bad kata ka jingdawa u Bah Shanbor.
Kiwei kiba ia don ryngkat hangta ki la shu peit sha u Bah Let u Rangbah Shnong jong ki, kumno un ong ha kaba iadei bad ka jingkwah u Bah Shanbor.
Jak la kynjah ka iing Dorbar.
U Bah Shanbor u la ieng biang “I Rangbah Shnong iba pyniaid ia ka jingialang ha kane ka por bad ka iing baroh kawei, nga kwah ban iohsngew kaei ka rai ba phin ai halor ka jingpynjah burom ia ngi kum ka iing.
?"La ong biang u Bah Shanbor  “U wei na ki nongkyrshan jong u Bah Shanbor u la ieng bad ong  “To Rangbah Shnong nga kwah ba phin ai jubab halor kata kumba la kwah i Bah bad ka iing.
Namar ka dei hi ka hok jong ki ban ioh ia ka mynrain khmat namar kane ka jingujor ka la pynjahburom shisha ia ki.
"  “Nga la sngewthuh, ba ka iing i Kong Lumspah ki kwah ban ioh bai mynrain khmat, halor ka jingshahujor.
" La ban ktien lem sa u Rangbah Shnong  “To ia ong lang ma phi kein kiba ia don hangne namar kane ka kam ka poi ha Shnong te ym dei eh tang ia nga…" La pan ktien lem u Bah Shanbor  Mar kumta la ieng biang u Bah Shanbor “To mynta ngan ong noh hi ma nga, khnang ban ym jngai ka kam, sha ki bor ba halor jong ka ain, tang kum i dak ba phin sngewthuh ba ym dei ban lehkai ia ka burom ka ijot jong kiwei khlem da tip janai ia kiei kiei, ngan shu phah siew bai mynrain khmat noh ia ka iing kaba ujor shi lak tyngka.
Kane phi dei ban pynpoi hapoh shi taiew, lada palat nangta ngi lah ban rah ar shah ne lai shah… Kane ka dei ka dor barit eh jong ka jingpynjah burom jong phi ia ka iing jong ngi…" La ong u Bah Shanbor  Shar la thap kti ki nong kyrshan jong u bad ki la ieng baroh baroh bad ong “ka dei ka biang.
"U Bah Let u la phai sha kita kiba shah dain kuna ban kylli lem  “Kumno phi sngew halor kane ?" U la buh ktien ha ki  “Rangbah ka la khia palat ia ngi…" La ong uwei u dkhot ka iing  “Em em, ym lah ban ong ei ei, ki hab ban siew beit namar ki la rem bad ki la kwah hi…" Ong u Bah Shanbor  Ki nongkyrshan u Bah Shanbor ruh ki la ia ong lem kumta.
Khatduh ka Dorbar la pynwai da ka jingiakut ba kiba shah dain kuna ki dei ban siew beit ia ka kuna kumba la oh da ki nongjop.
Haba la mih na iing Dorbar baroh baroh ki la ai khublei ia u Bah Shanbor bad i Kong Lumspah, katba ia kiba ha iing u Rangbah Shnong pat ki la shu ia peit suh.
Wat u Rangbah Shnong ruh u la leit ai khublei kyrpang ia u Bah Shanbor bad i Kong Lumspah.
La bna baroh ha Shnong ia ka jingjop i Kong Lumspah ia ka jingiakajia jaka.
Ka iing i Kong Lumspah ki ap sa tang ban shu ioh kuna ei shilak.
U Bah Shanbor ha ka sngi babud u kiew sha Sor Shillong bad u la iakynduh kyrpang bad la u paralok ban leit mih sha iing u Riewsaid.
Haba la poi ha iing u Riewsaid u Bah Shanbor u la khublei ia u bad u la iathuh ia ka jingiaid ka kam bad ruh shaphang ka jingjop bad shaphang ka jingdain kuna ba shilak tyngka sha ki nongujor.
“Ka biang phi la leh kaba dei.
Kan long ka jingsneng namar teng teng, kiba kwah ban pynjahburom ki lehkai than ia kito kiba ki shun ki bishni, te lada phi ai jingsneng kumta kan iarap ba nangne shakhmat ha shuwa ban ujor eiei, ki donkam bad ki dei kein ban ioh ka nongrim jong ka daw kaba ki tikna ban jop.
" La ban ktien u Riewsaid  “To khublei shibun eh Bah, lada donkam ei ei ngan sa wan beit sha phi…" La ong pat u Bah Shanbor.
Hadien shiphang, ki mih noh nangta bad u paralok jong u Bah Shanbor u la biria ia u  “Ynda me ioh shilak te sa khawai ja noh kein mo ia nga ruh, me la stad bad donbok palat me ban shu ioh ei katta te ka Pisa la klai me…" U rkhie artat “Ia me ngan sa ai eiei ban pynsah kynmaw ba me ialam sha u riewsaid uba biang…" La ong pat sa u Bah Shanbor.
Shillong: U myntri rangbah ka jylla u Conrad K Sangma mynta ka sngi u la pynshai ba ka jing leit jong ki pulit ban kem kyrkieh ia u bah Cheristerfield Thangkhiew, ka long hadien ka jingioh jing tip ba kan sa don biang ka jingthmu ban pynbthei IED sa shisien ha ka nongbah Shillong.
Haba ia kren bad ki lad pathai khubor u myntri rangbah u la ong “Hadien ka jingioh jingtip ba kan sa don biang ka jingpynbthei IED sa shisien ha nongbah Shillong dei na ka ne ka daw ba ka tnad pulit ki la rai ban leit ban kem kyrkieh ia u bah Cherister Thangkhiew khnang ban lah ban  khang lad ia ki kam pyntriem, namar ba ki pulit ki la ioh shibun ki sakhi sabut ba une u briew u donkti ha ki kam pyntriem".
U Conrad K Sangma u la iathuh ba mynta ka sngi u la don ka jingialang bad ki heh pulit ban ia kren halor ka jingjia ka ba la jia haka jylla ha kine ki khyndiat sngi, ha kaba iadei bad ka jingpynbthei IED ha East Jaintia hills bad kumjuh ha nongbah Shillong ha ka ba la don ruh ki riew paidbah ki ba la mynsaw na kane ka jingjia.
U la ong ruh ha dien ka jingjia kaba la jia ha Khliehriat ha ka jingtohkit na ka liang ki pulit ki la iatrei shitom ban ioh ban kem ia kine ki ba don kti bad kumjuh ban pynthikna ba kum kine ki jingjia kin ym jia shu hadien ha bud.
Ha kane ka jingtohkit jong ki pulit,  bun na ki briew ki la sha kem.
“Hynrei ha kum kane ka por ka la don sa kawei ka jingjia ha Laitumkhrah ha ka jaka ka ba bun briew ha ka ba ka jingpynbthei ka la jia na ka liang jong ki pulit ki la pynlong ia ka jingtohkit  ka ba bniah bad ki la ioh shibun ki sabut sakhi halor ka jingdonkti jong kiba bun ki briew kynthup ia u briew u ba la khlad ar sngi mynta" u la bynrap.
U Myntri rangbah u la iathuh ba halor  kane ka jingioh jingtip ki pulit ki la rai ban iaid shah khmat ka jingtohkit jong ki bad ha ka juh ka por ki la ioh jingtip ruh ba sa kawei ka jingjia kaba iasyriem kan sa jia biang ha Shillong ha kine ki khyndiat sngi.
U la bynrap shuh shuh “Kane kam dei ka jingtip ka ba la ioh tang na ka agency jong ngi hynrei kane ka juh hi ka jingtip la pyntip da kiwei ruh ki agency, kine ki la ai ia ngi ia ka jingtip ka ba thikna ka ba lah ban buh jingma ia ka jingim jong ki nongshongshnong ha ka jylla".
U la pynshai ruh ba ki pulit ki la rai ba kin jam shakhmat da ka jingphikir ba kin lah ban pyn pulom ia ka ne ka jingthmu ban pynbthei IED biang sa shisien ha nongbah Shillong, ha kaba ia dei bad kane na ka liang ki pulit ki la leit ban kem ia ki briew kiba don kti khlem da don kano kano ka jing thmu ban pynmynsaw iano iano ruh.
“Hynrei ha kane ka jingthmu ban kem ia u bah Thangkhiew ka la jia noh sha ka jingjia ba sngewsih  namar ki jinglong jingman ki bym lah ban kiar“ u myntri rangbah u la iathuh ruh ba na ka liang u Superintentdent of Police u la dep ban ai ka kaiphod, kat kum ka jingdonkam jong ka National Human Right Commission hapoh 48 kynta  hadien ka jingai ia ka kaiphot kan sa don ka jingtohkit da ka Magisterial Enquiry ka ba dang iaid mynta bad halor kane na ka liang jong ka National Human Right Commission kan sa pynlong ia ka jingtohkit jong ka.
Na ka liang jong u myntri rangbah u la  kyntu ia baroh ki nongshong shnong ba ha kum kane ka por ki dei ban pynneh ia ka shongsuk shongshngain ha ka jylla baroh kawei da ka ba ong “Kaei ka ba ka sorkar bad ka tnad pulit ka leh ka dei na ka bynta ka jingmyntoi bad ka shong suk shong shngain jong ki nongshongshanong ha ka jylla".
Shillong: La ioh khubor ba mynta ka miet, kawei ka kali ML 05 U 8619, ka la shah lun maw, ha Jaiaw Pdeng.
La iathuh ba katei ka kali, ka la julor malu mala.
Katkum ki tyllong khubor kiba la ioh lum la iathuh ba ym pat shym la ioh tip satia la ki don ne em mano mano kiba la mynsaw ha katei ka jingjia hynrei la shu iohi tang ia ki helmet jong ki pulit kiba la shah kawang hapdeng jong katei ka surok.
Shillong: Ki lad khubor, kiba dang shu ioh, ki iathuh ba ia ka met jong u bah Cherish, yn tep ha ka 15 tarik u Nailar 2021.
Yn tep ha u Lum jingtep jong ka Balang u Blei Mawlai ha Lawmali.
Shillong: Ki nongshong shnong ka Mawlai, ki la rai ban pynlip ding, na ka bynta 5 minit mynta ka miet, kaba sdang naduh ka por 7baje mynta ka miet, kum ka dak jong ka jingsngew diaw mynsiem jongki, halor ka jingshah siat iap jong U bah Cheristerfield Thangkhiew.
La rai ruh ba lashai ka sngi, kan don ka jing pynher lama iong ha ki dong bapher jong ka Mawlai, kaba dei ka sngi ban leit on tep ia U bah Thangkhiew.
Want any news.
Ha ka kyrteng ka Jaidbynriew Hynńiewtrep kaba lah kdup lah ri, kaba lah pyn longdoh pyn longsnam, ka ri umsnam u ‘ńi u kong bad ka ri tipbriew tipblei, Nga ai khublei iaka Jaidbynriew kaba lah pynmih ia u tirot Sing,kaba lah pynmih ia u Kiang Nangbah bad ia u Wickliff syiem.
Nga ai khublei ruh ia u Blei nongbuh nongthaw ba u lah ai ia u Bah Bull bad ka KSU bad kumjuh ruh u lah ai ia u Bah Cheris bad ka HNLC kum u Nonghikai,nongialam bad u nongprat lynti, kiba kine baroh ki ialeh na bynta ka jingeh bad ka Jinglaitluid ka Jaidbynriew u khun Hynńiewtrep salonsar.
Ha kane ka Lyngkhuh sngikha ba 34 jong ka HNLC nga ai khublei kyrpang iaki bahaiing bahasem jong ki dkhot kiba Lah khlad bad kiba dangim, nga ai khublei ruh iaki nongiarap,ki paidbah kumjuh iaki Sengbhalang.
Nyngkong nyngshap,nga sngew bynniaw ban ong ba imat ka jingsuk kan nym wanphai shuh haka Jaidbynriew jongngi hadien baki pulit ki lah dkhat jubor ia ka jingim u bah Che uba baroh shi katta u lah pyrshang ban iengpdeng na bynta ban wanrah iaka seng bad ka sorkar ban ia sngewthuh jingmut.
Ki dang don ki kti ba buhrieh sha lyndet kiba long ka daw ka jingpyniap ia u Bah Che.
Ban kem bad ban siatiap ia ki nongialam ka Jaidbynriew ka dei ka buit treikam ka sorkar(government official policy).
Ka HNLC kam khmih lynti shuh ia ka jingsuk namar ka sorkar ka kwah ia ka jingiaumsnam….
ngin hap ban jubab ruh da ka jingiaumsnam.
Na ka por sha ka por ruh, ka sorkar ka kwah iaka HNLC ban wan pyndem bad ban shimkabu iaka song jingiarap Pisa,halor kane nga kwah ban krenshai ba daleilei ngin nym pyndemwait noh lymne ngin nym tare ia ka song jingiarap naka sorkar hynrei ngi kwah ba ka sorkar India kan siew bad pynbha pat(reparation) ia kaei kaba ka la leh lah kumba 74 snem iaka Jaidbynriew Hynńiewtrep.
Ka Jaidbynriew Hynńiewtrep ka lah shu shah pynsoi jubor ban iasoh bad ka India bad dei namarkata ba sa mih bun ki kynrum kynram.
Ngi lah shah lute iaka kyrteng trai ka ri jongngi da kaba ki buh bujli daka ktien sankrit kaba long ‘Meghalaya’, ngi lah shah lute ruh iaka ktien khasi ha kaba ka sorkar kam shym lah ithuh haduh mynta.
Ka jaka jongngi ha thain Umpling lah shu aiei kumto iaki phetwir Bengali hindu na Bangladesh.
Ha kajuh ka por ngi lah duhnoh ia kiba bun ki mynsiem baluilui, ngi lah duh noh ia u pud u sam ba tikna sha khappud kumjuh ruh ngi lah duhei iaka khyndew ka shyiap ha sor bad ha nongkyndong kaba lah shu klun ei kumto da ki shipai India.
Kumta ka HNLC ka dawa naka sorkar India ba kan ai iaka REPARATION namar ki kam thombor,kam beaiń jong ka iaka jaidbynriew jongngi.
Nga kyntu ruh iaki paidbah,ki syiem,ki Rangbah shnong ba kim dei ban iatreilang bad ki pulit kumba lah kren da u Rangbah Shnong ka Laitumkhrah uba kwah ban iarap iaki pulit ha kato ka jingbthei IED, lada don napdeng jong ki kiba kum kita, ka seng ka sngewthuh kaei ba ka dei ban leh iaki.
Ka long kaba shisha ruh ba ka HNLC ka phah shithi sha ki politician bad Kito kiba lah iohpdiang iaka shithi ka seng ki hap ban siew iaka khajna, kumba ka long mynta kine ki politician kim dei ki nongialam jong ka Jaidbynriew jongngi, hynrei ki dei tang ki tynshop kiba trei na bynta ka jingmyntoi jong ka Sorkar India.
Kat nangmih ki sngi ka HNLC ka nangiohbor da ka jinglah jong kiba bun ki khynnah samla kiba pyniasoh ialade bad ka seng.
Ka jingrung jong ki sha ka seng kam dei ba ki duk ne kim iohkam iohjam kumba kynnoh u RG Lyngdoh,hynrei ka dei ba ki tip ka jia aiu haka pyrthei,ki tip shaphang ki Revolution,ki tip shaphang u Che Guevera, ki tip shaphang u Mao tse- tung, ki tip shaphang u Patrick henry,ki tip shaphang u Robespierre,ki tip shaphang u Toussaint,ki tip shaphang u James Connoly, ki tip shaphang u Fanon,ki tip shaphang u Zapata,ki tip shaphang u Subhash chandra Bose bad kaba kongsan ki tip shaphang ka jingialeh u Syiem Wickliff.
Ki iohi ba ka saiñ pyrkhat ka Jingnang jingtip(philosophy) ka HNLC ka long ba ka ieng beit da kata ka Mynsiem ban ieid iala ka jong ka ri(Hynńiewtrep Nationalism) laka long haka sain hima,ka ioh ka kot ne ka imlang sahlang.
Ka Hynńiewtrep Nationalism ka dei ka ‘gospel’ jong ka HNLC ba ngi sam sha ki paradoh parasnam.
Ka jingbym iohkam iohjam ki samla ka dei ba ka rukom pyniaid haka pule dangle(educational system) ka long ka bymlerkam(non productive), ka system ka bym hikai iaki khynnah ba kin lah ban pynmih(productive) Na kata ka daw sa bun ki karkhana coke,ki karkhana cement ba lah longtrai daki dkhar,lah jan baroh hi ki kam baheh bad barit lah bat lut daki barjylla namar ngim long kita ki nongpynmih(Producers),ki jinghikai ha skul ba ngi ioh ruh ki long ki bym pura(functional illiteracy),ki kmie ki kpa kiba bun pisa ki hap phah pule iaki khun lajong shabar.
Ka seng ka lah ri kyrpang ruh iakita ki ‘Sleeper cells’ kumba ki ju ong haka ktien nongwei,kiba bun mynta ki dang iohthiah,ngi tang kyrsiew iaki ki lah kyndit.
Ngin nym sangeh iaki kam pyntriem bad ka jingialeh ka HNLC kan iai bteng katba ngim pat ioh iaka jinglaitluid ka jaidbynriew.
Bun kiba kylli sa haei bah ka seng kan leh,balei phim leh ha them kharmetor ruh,don ki nongshun kiba dang kynthoh ba balei ngi leh haka jaka paidbah.
Ngan pynkut da kaba ong ba u General uba stad ym ju pynpaw lypa aiu u thmu ban leh, u tip hi ban leh ha kano ka por bad ha kano ka jaka bad ym ju kwah ban iathuh ruh kiei kita ki buit(battle strategies)hakhmat ki nongshun ne kiba bun balang.
Em ngam don ban ong ei2,nga shu kwah kyrshan.
Shillong: Ka Sorkar jylla ka la pynkhlaiñ ïa ki lad jingïada khamtam ha kaba ïadei bad ka jingrakhe ïa ka sngi laitluid ne ka Independents day.
Ha kaba ïadei bad kane lah ïohi ba ha lad jong ka khlieh Ïewduh ki la don shibun ki pulit kiba la pahara.
Ha kaba nyngkong nga ai khublei ia iwei na ki PARARI kata i Bah/Kong K.Kyndaid na Jowai.
Ha ka jingthoh kaba nga thoh ka long ban kynmaw burom ia U NONGNOH SYNÑIANG ia ka THOH KA TAR U KHASI jong ngi uba la ioh ia ka nam ka burom da U KPA JONG KA THOH KA TAR U KHASI ne U Kpa ka Khasi Literature kata U Rev.(Dr) John Roberts.
Nga shu kwah ban shu pynshai khyndiat ia ine i Bah/Kong K Kyndaid namar nga la iohi kat kum ka shithi jong i ha U Rupang ha ka 12 tarik U Nailar 2021:Ha kaba ia dei bad ka jingpynshai kaba ong ia ka JAITBYNRIEW KHASI PNAR: Khublei ia ka jingpynsngew ka jong ine i rangbah ba kam dei PNAR hynrei kan dei JAIÑTIA.Nga don ban ong shim bad pynbeit kumba phi sngewdei ban buh ia ka kyntien.
Bad nga sngew ngim da donkam than ban ia kren namar don kiba ong PNAR don kiba ong SYNTENG bad ruh don kiba ong JAIÑTIA, Phi i ba dei nangtei na JAIÑTIA HILLS, phi lah tip khambha ban shim da kaba dei eh.
Bad lada phin peit ha ka website jong ka West Jaintia Hills District, phin lap ba la thoh ha ka bynta jong ka Cultural Heritage kumne, ba JAINTIAS ne PNARS ki dei ki Major Tribe hapoh kane ka District kaba mut KI PNAR ki dei KI JAIÑTIA bad KI JAIÑTIA ki dei KI PNAR.Bad lada phin peit ha ka bynta jong ka DANCE and MUSIC, hangto ruh la thoh kumne ngan shim tang khyndiat kine ki kyntien ba la thoh ha ka ktien phareng, “Pnars are fond of dance, illusic, sports and festivals.
Bad ka pynpaw ba ka dei PNAR ki dei ki Parari Jaitbynriew ba synshar ha LUM JAIÑTIA (Peit  Kumjuh lada peit ha ka website jong ka East Jaintia Hills District kawei na ki District kiba dang shu ioh shen ha ka 31st July 2012 phin lap ia kine ki kyntien, “East Jaintia Hills is the home of one of the major tribes of the state of Meghalaya popularly known as the JAINTIAS or the PNARS and other sub tribes like the Wars and the Biate (Pule  I Rangbah Edingsan Blah ha ka Poetry jong i kaba i la thoh kaba i la ai kyrteng, KA JINGRWAI LA KA RI, i thoh kumne, RI KHASI RI JAIÑTIA.Lada phin kynmaw ka don ruh ka Poetry i Parad Radhon Singh Berry kaba i la ai kyrteng “KO RI KHASI RI SYNTENG".
Te ka wan hajuh ka shong ha ka jingkwah bad jingsngewthuh jong phi ban jied kano phi lah ban buh PNAR/JAINTIA/SYNTENG.Ngim da donkam ban pharia ia ka jaitbynriew jong ngi hynrei To ngin im sngi BAN TEI IA LA KA RI KHASI JAIÑTIA ha la i jong i jylli jong ngi.
Ngam da kwah than ban ia kren kiei kiei ki bym tei khamtam shaphang la ka jong ka RI KHASI JAIÑTIA bad ia la ka JAITBYNRIEW.Hynrei kum U SAMLA jong KA RI KHASI JAIÑTIA ne U HYNÑIEWTREP uba ieid ia la ka JAITBYNRIEW nga don ban ong IM SLEM RI KHASI JAIÑTIA.Kaba ar pat ha kaba ia dei bad ka ka Jingrwai RI KHASI RI KHASI ia kaba la thaw da U Rev.Dr.John Roberts la sot hi na kata ka bynta ba i Bah/Kong K Kyndait i la ong bad la jer kata na ka KHASI THIRD READER ia kaba la don ha ka THUP POETRY ba la lum lang bad ba la pynmih da I BABU BEVAN L SWER ha ka snem 1981 kaba la ai kyrteng “NA KA THIAR KI LONGSHUWA" (ha ka sien shon kaba ar) iba dei ruh i EDITOR jong ka KHASI AUTHORS’ SOCIETY ha kato ka por.
Bad ia kane ka Phang ba i ong ba u thoh kumta kat kum ka jinglap jong i ba U la thoh RI KHASI RI JAIÑTIA, sa nang iai sei bad ia tai ruh bad ki stad wad bniah ne kiba la tip kham bha ban ia tih bniah bad ban wan rah ia ka jingshai kan long ka jingmyntoi ban iatip.
Hynrei ha kaba paw pat kaba ngi iohi bad ioh pule ka dei kumta hi RI KHASI RI KHASI.Ha kaba ia dei pat ia kata ka jingthoh ba la shon bad la pynmih da ita i Harison Syiemlieh kan bha phin ia tih bniah da kaba wad bniah lada phin lah lei lei ka kham bha phin leit wad jingiarap ryngkat bad ki stad na NEHU na ka department Khasi bad kiwei ki Rangbah na ka Khasi Authors Society (KAS).
Ia ka bynta ka balai kam i donkam ban ong eiei kumba ngi lah ia tip baroh ba UTA U NONGTHOH u dei hi U REV.DR.JOHN ROBERTS ba la iatip paitbah baroh baroh hi.
Kum ka Jaitbynriew ngim dei ban klet ia ka jingnoh synñiang kaba khraw ba la noh da u Rev.(Dr).
John Roberts, uba la ioh ia ka nam kum “U KPA KA KHASI LITERATURE".
Ha baroh ka Ri U HYNÑIEWTREP, Talwiar U Sohpetbneng,Ngi dei ki khun U HYNÑIEWTREP tang kawei ka Kyrteng.
Ki ehrang Taliban, ki patan ia ki nongtuh, ki nonglute ha ka nongbah Herat bad ki pyniaid paidbah ia kitei ki nongtuh lem bad u tyllai phasi ha ryndang jongki.
Katei ka dei ka jingjia ha  Herat, kaba la kurup da ki ehrang Taliban bad mynta kitei ki ehrang, ki dang thawlad tyngeh, ban ioh rung sha ka nongbah Kabul, ban knieh ia ka jing synshar ha katei ka Ri.
Ha ka dur, la iohi, ba ki nongtuh, ki la shah tah da ka rong iing, ha ki dur khmat jongki bad nangta sa u tyllai phasi, ha ryndang jongki, ha kaba la pyniaid paidbah bad ba la synran da ki ehrang kieng suloi ha Herat.
Ki don ki khubor, kiba iathuh ba ki ehrang Taliban, ki don ha ka jingjngai kaba 50mer na ka nongbah Kabul bad ka Pentagon, kaba dei ka lad pathai khubor jong ka America, ka iathuh ba ka nongbah jong ka Afghanistan, ka don ha ka jingma kaba khraw, ba kan hap ha kti ki ehrang Taliban shen shen.
Hynnin ka sngi, kitei ki ehrang, ki ioh kurup ia ka jylla Logal, kaba don tang 40mer ka jingjngai na ka nongbah Kabul, ong ka khubor.
Shillong: Kiba ioh pang covid mynta ka sngi, ki don 343 ngut, katba kiba jem na ka jingpang, ki kiew bha mynta ka sngi, ha kaba ki don 918ngut.
Kiba iap, ki don 7ngut, ha kaba 6ngut, ki dei ki bym pat dep injek.
Kiba dang don ha ka jingpang, haduh mynta ka sngi, ki long 3,931 ngut bad kiba iap, ki la poi sha ka 1,220ngut.
Ka East Khasi hills, ka don 147ngut, katba ka West Jaintia hills 69ngut.
Shillong: U Director General of Police u R.Chandranathan u la iathuh ba ki dkhot jong ka seng kieng atiar Hynniewtrep National Liberation Council (HNLC) ki don 16 ngut eiei bad kumba 30 ngut ki dei ki nongiarap jong ki.
Haba ia kren bad ki lad pathai khubor u DGP u la ong ba ki don 16 ngut ki dkhot jong ka HNLC bad kumba 30 ngut eiei ki dei ki nongiarap jong ki, ha kaba kum ka jingjia ha Khliehriat ha ka jingtohkit la lap ba baroh na ki ba la shah kem ki dei ki nongiarap jong ki hynrei uwei na ki u dei u ba la thung kam da kane ka seng ha ka ba u dei ruh u Drug addict.
u la ong ruh ba kane ka dei kaei ka ei ka ba sngewkhia shibun ha ka ba na ka liang ki pulit kin hap ban shim khia bha ia kine ki jingjia namar ba ia kine ki kam pyntriem ym ba la leh tang da ki  dkhot ka seng.
U DGP u la iathuh ruh ba halor ka jingjia pynbthei IED ha Laitumkhrah ha ka 10 tarik mynta u bnai, kin dang bun ki briew ki ban sa shah kem.
U la ong ruh ba na ka liang jong ki pulit, mynta ki la sngewthuh bha ia ka rukom pyntrei kam jong ka seng HNLC.Na ka liang u DGP u la iathuh ruh ba kito ki briew kiba la ngat ha ka jingshah byrngem ha ka seng HNLC, ki la wan shakhmat ban ujor ha ki pulit.
Ka jingjia ba sngewsih bad ba sngewtriem kaba la jia ia u Ex.General Secretary ka HNLC ka la pynkyndit bad sngew shyrkhei shi katdei eh ia ki paidbah ba bun balang.
La shu shim im im -peit peit  ia ka mynsiem briew ba kordor khlem pyrkhat shuh ia ka jingwan ka raibi bad ka tyrud ka smer ha ki longdien man dien jongngi.
Ha ka por ba ki briew ba lui lui na shnong Mawpyrthuh kaba don sha ka thain ri war Pynursla ki riam ia ka dngiem ba ka bam bad pynjot lut ia u ngap jongki,ynda ka la ngat bad pyut ka met jongki,ki shah kem bad shah set byndi/ phatok pynban.
Ynda ka dngiem ka dait bad pyn mynsaw pat  ia uwei u nongrep na shnong Pung Weikyian hajan Nongjri  ka tnad Wildlife ka sngap jar jar.
Ki nongbeh mrad ki shah set phatok ba ki ioh siat ia ka skei na thain Ri Bhoi.
Ki nongpyniap ia ki dohlun ne dohkha lei lei,kim lah lait satia na kti jong jong ka  ain.
Lada don kiba mut ban pynmynsaw ne shoh ia ki nongtuh,nongshohnoh ne nonglute ha shnong ha thaw,kim shah satia ban shim ia ka ain ha kti jong ki paidbah.
Dei ban aiti sha ki briew jong ka ain.
Ka jingjia ia u Ex.General Secretary ka HNLC ka pyni shai ba ki mrsd ki kham kordor ia ka mynsiem  briew.
Dei ki briew hi  jong ka ain kiba  pynkhein hi pyllein pyllein ia lade da lade ia ka ain.
Kim salia ne kim burom shuh ia ka ain.
Kaba leh ki nongbat ain ka long ain(legal) wat la ka long be-ain(illegal) hakhmat ka ain.
Kat u shipai  security uba  nongsiat iap ia ka Ex.Prime Minister ka ri India,ka Mrs Indira Gandhi kim lah satia ban shu siat iap  hynrei ki kem bad bishar da ka ain(Supreme Court).
Dei hadien ba ka Ing Bishar ba heh duh ka ri India ka la rai pynrem ia u ba ki sa sdien phasi pat ia u kham hadien.
Wat ka nongpynbthei bom ia u (L) Rajiv Gandhi u Ex.Prime Minister ka ri India ha kito ki por,ka shah set phatok bun bun snem hynrei mynta  la pynlait noh ia ka na phatok namar ka Sonia bad u Rahul ki map noh ia ka.
Ka jingleh ka tnat pulit ia u Ex.General Secretary ka HNLC kalong thik kumba synshar pynban ki Taliban ka Afghanistan ia ka Meghalaya.
Wat u Sadam Hussein ka Irag ruh ki shipai ka America ki shu kem na krem bad sa bishar bad pyniap pat kham  hadien ynda shem ba u la leh bym dei shisha(found guilty).
Balei ki pulit ka Meghalaya kim kem shwa bad sa ai bishar da ka ain?Ki nongpeit bad nongiada ia ka Hok Longbriew man briew kilong pynban ki nongpynkhein ia ka Hok long briew man briew.
Hato,ym donkam Ing bishar shuh ha Meghalaya jongngi?Hato ki paidbah kin dang shaniah ia kum kane sorkar bad ki bor pulit?Hato,kito ki Minister ba Heh kiba la lah ban pyngngeit(convinced) ia u Ex.General secretary ka HNLC  ban wan pyndem(surrendered) ha kito ki por ki shu pynbeit kai tang ban ioh phah siat iap pynban ha ki pulit mynta?Hato,kim don seh ka jingsngew sah pap ne jingsngew kitkhlieh ba haduh mynta ki dang bat hi kum ki Minister ba Heh?Kynmaw,ka nongkylliang kaba kham sniew ka ap ban snoh ha piew.
Lada lehkai ha ka jingbishar briew,ka jingbishar Blei na lyndet kan tangon hadien ha bud.
Ka snam bad mynsiem u nongshah pyniap ka ju ud bad  bishar ia kiba leh bein ia u.
Wat kine ki Minister ne kino kino kiba don bynta ban shim bein ia ka mynsiem ba kordor kin nym lah lait satia ka jingjynjar ka jingkordit  hadien ha bud.
Ka jingpang Cancer,ki jaitpang ba lait phew jait kin tangon ia ka ing ka sem,ki khun ki tnga jongki.
Ka dawai kan kylla um khlem treikam  bad ka jingshah sumar da ki klur kin shu theh kai khlem myntoi ynda la kyrtoh kylla ka pap jongki.
Mynta ba ki long Minister, ne long ba heh ki sngew biang ba biang ki nongiada ia ki hynrei tang ha u snem 2023 ba kin ialeh biang  ia ka MLA Election,tang katta kin hap leit convass sha ki paidbah sha ki shnong bapher bapher.
Ngi sngew ma bad sngew  sheptieng ba ioh ka kput ka wan ynda la sloit ia ka iktiar bad khlem poi pyrkhat ynda la  kylla kum ki  riew paidbah hadien ha bud.
Shillong: U Director General of Police u R Chandranathan, u la ong ba ki pulit ki don jingthmu tang ban leit ban kem ia u bah Cheristerfield Thangkhiew, hynrei ka jingmih ka jingia siat ka long namar ba ka la don ka jingialeh pyrshah bad ba u thmu ban dung ia uwei na ki pulit langrut bad ban iada ialade ki pulit ki la siat ia u.
Haba ia kren bad ki lad pathai khubor u R Chandranathan u la ong ba hadien ba ki pulit ki la ioh ia ki sakhi sabut ba thikna ba u bah Cheristerfield Thangkhiew u don kti ha ka jingjia pynbthei IED ha Laitumkhrah bad ka jingpynbthei ha Khliehriat.
“Ha ka jingtohkit jong ki pulit, la lap shibun ki sabut sakhi ki ba pynpaw shai ba u bah Thangkhiew u donkti ha ka jingpynbthei IED ha Khliehriat bad ha Laitumkhrah bad halor kane ka nongrim ba ki pulit jong ka East Jaintia Hill bad ki pulit ka East Khasi Hill mynne mynstep ki la leit ban kem ia u.
U la iathuh ba ia u bah Thangkhiew u la dei kuli ha ki bynta jong ka kpoh bad u la khlad noh na ka jingmynsaw ha ka por ba ki la rah ia u sha Civil Hospital.
Ki pulit ki la ioh kurup ia ka tari, ka pistol bad ia kiwei kiwei ki tiar ha kaba ia kane ka case la register ha Mawlai Police Station 39821 under section 353/506/307 IPC bad ka jingtohkit ka dang iaid sha khmat.
Ki dei ban prove ia Kita ki tiar ba ki shem tang shu ong ngim pdiang bat lada u don kti ha IED ruh ym dei Ka hok jong ki police ban pyniap hap ban leh case study shuwa sa buh jingkylli ia ki police ban prove ia Kita ki tiar ha ki media.
Hapdeng ka jingthiah pang ba jur,Ha por shiteng synñia;Shuwa ba sngi kan beh ï’u khlur,Ha miet ba dum kynjah.
Mynba dang riew ki ñiangkynjah,Shuwa u ‘iar nyngkong;Pyrthei lyngngai ka dang ïohthiah,Hapdeng ki jingphohsniew.
Hapdeng kata ka khyllipmat ,Jing jlew sur ba sngew ngiew;‘Riew thrang snam ba la kieng atiar,Kim kheiñ ïa jingim briew.
Jingim kordor la bthat jubor,Hakhmat ki khun ki kti;Ah! Katno jingpaid dohnud,Ah ko apot sepsngi.
Sorkar meinah, sorkar thombor,B’la khlieh da u nongwei;Ï’u paid Khasi ki wan thombor,Ban pynjah na pyrthei.
Leit suk bah ‘Che’ sha dwar U Blei,Junom to shong jah thait;Jaitbynriew to nang pynehrngiew,Na jinglongmraw ban lait.
Carmel Fedrick Malngiang.
Nongpoh: Ka Special Court jong ka Protection of Children from Sexual Offences (POCSO) ha Nongpoh, ka la rai pynrem ia u Bah Julias K.Dorphang, MLA barim ka Mawhati bad uba dei ruh u Chairman barim ka Hynniewtrep National Liberation Council (HNLC), kata ka dei halor ka jingleh beijot ia kawei ka khynnah 14 snem.
La ioh jingtip, ba nalor u Bah Julias K.Dorphang, ka Iingbishar ka la rai pynrem ruh ia lai ngut kiwei pat kiwei pat, kiba la donkti lang halor ka jingjia shah leh beijot ia katei ka khynnah 14 snem.
Lah ruh ban kdew hangne, ba ha u snem 2017, ba u Bah Julias K.Dorphang ha ryngkat kiwei pat, ki la shah kem noh ha ki Pulit bad naduh utei snem, la iaid ka jingtian bishar bad dei mynta ka sngi, ba ka Iingbishar, ka la rai pynrem ia u lem bad lai ngut kiwei pat.
Wat la ka Iingbishar ba kyrpang halor ka POCSO, ka la rai ia u Bah Julias K.Dorphang lem bad ia 3 ngut kiwei pat, hynrei ym pat ioh jingtip pat ba haduh katno ka Iingbishar kan pynsaja ia u lem bad kitei ki 3 ngut.
Ka seng JSU ka dap da ka jingsngewlyngngoh bad sngewphylla halor ka jingshah pyniap u Rangbah Cheristerfield Thangkhiew bad ka seng kam lah ban pdiang iaka rukom leh bor ki pulit ban shu siat iap beit ia u Bah Cheristerfield Thangkhiew mynne ka step haka ing sah jong u.
Ka seng ka lah ong ruh haka jingshisha lah dei ban shu rah bad sa tohkit shuwa ia u halor kino kino ki kam kiba ki pulit ki suba ia u ba u donkti ha kino kino ki kam pyntriem bad ka seng kam lah khlem da pynrem jur ia ka tnat pulit jong ka jylla namar ka jingleh ka jong ki ka long pyrshah iaka hok longbriew namar tang hapoh ka shi khyllip mat ki shim noh iaka jingim u ne u rangbah u ba dang iohthiah lyngai ha lajong ka ing ryngkat bad ki khun ki kti jong u.
Ka seng ka kwah ruh ban pynsngew ba ki pulit kim dei ban nioñ da ka bor ban shu pyndonkam da ki ktang suloi, hynrei ki lah dei ban rah ban tohkit shuwa namar ka jingpyndonkam da ka tiar kan ym lah ban wan rah iaka suk saiñ hapoh ka imlang ka sahlang bad ka jingshah siat iap jong une rangbah ha khmat jong ki khun ki kti ka ktah shisha iaka ing ka sem baroh kawei.
Ka seng ka phah ruh ka kyrwoh sngewlem sha ka ing ka sem jong u bah Cheristerfield Thangkiew ba u Blei nongbuh nongthaw un don lang ryngkat bad ka ing ha kum kane ka por ba u lyoh ba dum u wan kah ha ka ing ka sem.
Shillong: Ki lad khubor, ki iathuh ba U bah Julius Dorphang, uba dei U MLA barim jong ka Mawhati bad uba dei ruh u khlieh duh barim jong ka HNLC, ula shah kem mynta ka sngi na Nongpoh.
La iathuh ba la kem ia U bah Dorphang, ha ka por, ba u dang leit shah bishar ialade ha Kashari, kaba ha Nongpoh.
Kat haduh ba thoh, ym pat shym la tip satia ia ka daw jong ka jingshah kem jong utei U MLA barim.
Halor ka jingshah siat iap jong u General Secretary Barim ka HNLC u Bah Cherishterfield Thangkhiew ha ka 13 tarik u Nailar, 2021 kaba long dang step phyrngap.
Kum uwei na ki nongshong shnong jong ka Ri India bad kum u Khun Khasi Khara jong ka Bri u Hynniewtrep, bad kum uwei na u Ba trei na ka bynta ka Imlang Sahlang (Social Activist), Ngam ju ithuh, lane kynduh, lane iohi, lane iohi tang ia ka syrngiew jong une u Rangbah, hynrei ngam lah khlem da pynpaw ia ka jingsngew ka jong nga halor kane.
Kaei kaba pynlong ia kita ki Pulit ba kin leit sha ing une u Rangbah dang step phyrngap haba ki lah ban leit sha ing jong u ha kano kano ka por ruh, namar kumba la iathuh da kiba haing bad ki briew kiba ithuh ia u ki ong ba u don beit ha ing bad u rung u mih bad iaid bad ieng beit haba iohi ki briew.
Shuh shuh katkum ka jingong ki pulit ba ki lah ioh ban kurup (Seize) ia kawei ka tiar siat bad ka tari, balei pat kim display lane pyni paidbah ia kine ki tiar ba ki lah kurup ban iohi lut baroh?Kwah ruh ban tip ba katkum ka jingiathuh ki bahaing ki ong ba u Bah Che u dei uba pang khyllai, sieb ka kjat bad pang ka kti, kumno pat un pyrshang phet? Naei hi ruh ban phet haba ki ong ba u thiah ha ka mala bashalor? Shuh shuh lada phet ruh yn phet shaei hi namar ngam iohi ia kata ka lad ban phet haba lah ketkut ia ka ing?Lada u Bah Chereshterfield Thangkhiew u dei shisha uba la donkti ha kino kino ki kam kumba la kynnoh, balei pat ym pynpaw paidbah khnang ba yn ioh tip lut ki paidbah? Shuh shuh balei ym shu kem lane tohkit ia u kumba dei khnang ban tip ia ki jingshisha baroh? He deserve a fair trial in the Court of Law and that he will be able to prove himself.
Kumba ki iathuh ki briew ba ithuh ia Une u Rangbah ki ong ba u dei uba pang.
Hato kat kita ki pulit kiba rung ha ing jong une u Rangbah kim don bor sieh ban bat ia une u Rangbah haba u thmu ban phet lane leh kaei kaei kaba sniew? Ka jingkylli kaba mih – Balei hap da siat haban da iap ia une u Rangbah?Kumba paw ha ki lad pathai khubor bad ha ki Social Media ka long ba bun ki paidbah ki sngew dukha mynsiem bad ba ki dom ia kaei kaba la jia ha ka step jong ka 13 tarik, 2021.
Kane ka jia namar kam don ka Transparency lane ka jingshai halor kaba la jia khnang ban shai lut baroh bad ban tip ia ka daw.
Kam bha ban shu sngap tang shiliang, hynrei donkam ban ioh ia ka jingtohkit kaba dei biang bad kaba kloi, khlem ka jingiashah liang.
Na ka por sha ka por ngi ju iohi ha ki khubor ba ka HNLC ka kwah ban wan sha ka miej jingiakren bad ba u Bah Cheristerfield Thangkhiew u long u Ksiang (Katkum ka jingiathuh u Bah Sainkupar Nongtraw).
Ka jingkylli kaba mih mynta pat ka long, “Shaei kan poi kata ka jingthmu ban wan iakren iasuk?" Hato dang don lad don lynti da kumwei pat?Katkum ka jingsngewthuh ka jong nga, la donkam ban pyrkhat thymmai halor kane ka kam ban iakren iasuk khnang ba kan seisoh.
Khatduh iawai, nga phah ka jingsngewlem sha kiba haing hasem jong i Rangbah Cherishterfield Thangkhiew, ki hynmen, ki para, ki kur ki kha, ki paralok parajor, ki baieid ba thoin baroh bad ai ba u Blei un ai ka jingtngen ia baroh bad ai ba ka Mynsiem kaba la khlad kan JAHTHAIT HA KA JINGSUK.Shillong: Ka tnat peit mariang jong ka sorkar India, ha ka kyrwoh mynta ka sngi, ka pyntip ba kan don ka jing hap slap kaba jur ha ka 13,14,15,16 bad ka 17tarik mynta u bnai ha ka jylla hi baroh kawei.
Ha kitei ki sngi, ka jinghap slap, kan dei kaba jur bad kaba jur bha, ha ki katto katne ki bynta jong ka jylla, ong shuh ka khubor.
Na ka liang Jong ka HYC Sengkmie ngi dap da ka jingsngew sih kaba khraw halor ka Jing shah pyniap u Bah Cheristerfied Thangkhiew.
Ngi phah ka kyrwoh sngewlem ia kiba ha ing ha sem baroh.
Ka HYC ka pynrem jur ia ka tnad pulit ka Meghalaya halor ka jing leit siat briew jong ki ha ka miet ka iong ba ngi shim ba ka jing shah siat u Bah Cheris ka dei ka kam pyniap briew (murder).
Kam dei ka jing iada ia lade ( self defence) ne ka nongiakhun mar kylliang ( encounter) kumba kam ki pulit.
Balei kita ki pulit ki leit ha ka por 3 am lada kim don ka jingmut sniew lypa.
Ka jingong ki pulit ba u bat wait tari ba hap siat iap noh ka long ka bym lah pdiang namar mano mano ruh haba wan rung ing ki briew por 3 am te la khein beit ba dei ki riew sniew ne ki nongtuh ne ki nongshohnoh.
Hato ka shong hok ia ki pulit ban siat briew tang namar ba bat Tari.
Hato baroh kiba don Tari ha ing hap shah siat noh ha ki pulit.
Ka jing iapher hapdeng ki pulit bat suloi bad ki kynhun kieng atiar kalong ba ki pulit ki bud ia ki Ain ha shwa ban pyndonkam suloi.
Lada ki pulit Meghalaya kim bud ain shuh ha shwa ban pyndonkam ia ka ktang suloi te yn ia pher aiu hapdeng ki pulit bad ki kynhun kieng atiar.
Hato ngi dang shaniah, kum ki nongshong shnong haba ngi iohi ia ki pulit ba ki bat suloi bad ki lah ban siat iap iano iano wat tang haba bat Tari ha ing lajong?Ngi pynrem jur ia ka jingkem dusmon ki pulit wat ia ki khun u Bah Cheris bad ngi dawa ba dei ban pyllait mardor.
Ngi dawa ia U Lahkmen Rymbui ba u dei ban hiar shuki mardor kum u Home Minister bad dei ruh ban beh kam noh mardor ia baroh ki pulit kiba don kti ha kane ka Jing leit siat briew ha ka miet ka iong ki bym khein shuh wat ia kiba pang ba shitom ruh.
Ngi dawa ba ia baroh ki pulit kiba leit siat ia u Bah Cheris dei ban pyngat ha ka kyndon pyniap briew bad ia kito ki briew kiba lah ban don kti ban ia sylla ban pyniap ruh dei ban pynshitom lang.
Ngi kyrpad rit ia ka Meghalaya High Court ba Don burom bad ia ka Meghalaya State Human Rights Commission ban shim bishar da lade (Sou Moto ) ia kane ka kam.
Ngi dawa na ka sorkar ba ka dei ban thung mardor da ka independent judicial enquiry halor kane ka ban khlieh ym duna da u nongbishar ka High court.
Ka Seng kan nym sngap jar ia kum kine ki kam pyniap briew da ki briew ka Ain (State Sponsor Murder) namar lada ngi sngap ki ba bun ki ba lui lui kin sa shu shah siat iap man ka sngi.
Ka HYC ka kwah ruh ban kylli ia ka sorkar Meghalaya halor ka policy treikam Jong ka halor ka jing ia kren ia suk bad ki kynhun kieng atiar khamtam eh bad ka HNLC.Kumba la pynpaw da ka HNLC u Bah Cheris u dei u ksiang ban wanrah ia ka jing iakren ia suk bad ka HNLC ka kwah ruh ban don ia ka jingwan ia kren ia suk.
Mynta pat ki pulit Meghalaya ki siat iap noh ia u, hato ka Sorkar Meghalaya ka kwah ne em ban kren ia suk haba kumne.
Ka sorkar ka dei ban kren shai bad ngi dawa ba ka Meghalaya police ka dei ba sangeh mardor ia kane ka Jing pyniap briew, ia ka jingpharep lamwir bad ia ka jingkem dusmon ia ki briew lada ka thrang shisha ia ka jingsuk ba kan wan ha ka Jylla.
Khublei shibun.
Kane ka shithi ba la phah mynta ka sngi na ka liang ka Federation of Khasi States sha u Chief Minister bad Deputy Chief Minister Meghalaya bad la phah ruh ia kane ka shithi email sha ki Myntri bad ki nongialam ki seng kiba kyrshan ia ka Sorkar MDA.Ngi dap da ka jingkyndit ka jingsngewsih ban iohi ki khubor halor ka jingleit kynra iing ki Meghalaya Police ha ka step 13 tarik August 2021 kaba la poi sha ka jingshah siat iap u General Secretary barim ka kynhun HNLC u Bah Cheristerfield Thangkhiew.
Ngi kynmaw bad iohi ba ha ka 18tarik October 2018 ki Meghalaya Police ki la pynlong ia ka jingialang kaba kyrpang ha khmat ki nongthoh khubor ha kaba la pdiang sngewbha ia u General Secretary, HNCL barim uba la “surrendered" pyndem ialade hakhmat u Deputy Chief Minister, Meghalaya.
Ha kawei ka liang ka la long ka jingkyrmen ia ki paidbah ka jylla Meghalaya ba kane kan nang wanrah ia ka jingshngain ha ka imlang sahlang hapoh ha jylla.
Hynrei kyndit mynta ka sngi ka ba ym lah ban mutdur ka long ba ka jingleit khynra ki Meghalaya Police ha ki kynta kiba dum ha ka 13 tarik August 2021 ia u ba la dep pyndep ia lade u General Secretary barim ka seng HNLC kat haduh ban da siat iap ka long kaba ym lah ban mutdur shuh.
Ngi pynrem jur ia kum kane ka rukom thombor ki pulit khamtam ia uba la dep ban pyndem ialade naduh ka 18 tarik October 2018 ha ka jingialang kaba la pynbeit hi da ki Meghalaya Police.
Habe une u rangbah u la dei uba la don ha ka “surrendered program" jong ka Meghalaya Police kaei kaba la pynlong ia ki ban hap ban leit khynra iing ha ki kynta ba dang dum bad ban siat ia u im im peit peit ha ka jingkynnoh ba u la tur da ka tari.
Ka tnad pulit Meghalaya Police da kaba suk ki la lah ban khot hajir ia u briew uba la dep pyndem wait nalor ba u la sdang ban iaid ban ieng ha ka imlang sahlang hapoh shnong.
Ngi kyntu jur ia ka Sorkar ba kadei ban thung ia ka Judicial inquiry ban ioh ban pynshisha ban pynshai ia ki jingjia halor kane ka jingiasiat ki pulit kaba ym lah shuh ban mutdur ki riewpaidbah ka jylla.
Ka Sorkar ka dei ban pynshai bha ia kum kane ka jingjia namar ka la pynlong ia ngi ban lynga pisa bad ban khuslai jingmut halor ka jinglah kane ka Sorkar MDA (NPP, UDP,PDF, HSPDP, NCP, BJP, bad IND), ban ai ka jingsynshar kaba shngain kaba khuid khamtam ha kaba iadei ha ki kam tnad pulit kaba la paw ba ka da tlot palat ka jingsynshar ha kane ka tnad ha kiba bun ki liang.
Ngi ngeit skhem ba ka Sorkar Jylla kan shim ka rai mar mar ban thung ia ka jingtohkit kaba khlem liang ban ioh ban wanrah biang ia ka jingshong shngain hapoh kane ka jylla.
Ha ka juh ka por ngi phah ka khubor sngewlem sha i kurim, ki khun bad ka iing ka sem jong u Bah Cheristerfield Thangkhiew.
Shillong: Kiba ioh pang covid mynta ka sngi, ki long 384 ngut, kiba jem na ka jingpang, ki long 397ngut.
Kiba iap, ki don 13ngut, ha kaba 11ngut na kitei, ki dei ki bym pat dep injek satia.
Kiba dang don ha ka jingpang, ki long 4,513ngut bad kiba iap, ki la poi baroh sha ka 1,213ngut.
Ha East Khasi hills, ki don 146ngut, ha West Jaintia hills, ki don 53ngut kiba ioh pang.
Shillong: U bah Cherishterfield Thangkhiew, uba dei u nongialam ba la pyndem, ka  Hynniewtrep National Liberation Council (HNLC), ula khlad noh mynta ka step, ha ka jing ia siat bad ki pulit, ong ka khubor.
La iathuh ba ki pulit jong ka  East Jaintia Hills bad ka East Khasi Hills, ki la leit sha ka iing jong U bah Cherist, ha Kynton Massar, ha ka por 3baje mynta mynstep, ban khynra, halor ka jingbthei bom, kaba la jia ha ki bun jaka ha ki khyndiat sngi ba ladep.
Mar ia poi ki pulit, ha katei ka jaka, U bah Thangkhiew, ula sei da ka tari ban ia pyneh bad ki pulit bad mar kumta, ki pulit ki la siat ia u, kum ka jing iada ialade.
La iathuh ba ki pulit, ki la rah ia u sha hospital, ha kaba la iathuh ba ula iap lypa, ha shwa ban poi ha hospital.
La ioh kurup ia kawei ka pistol 9mm, kawei ka tari, ka laptop bad ki mobile phone na iing jong utei U General Secretary barim katei ka seng.
Ki pulit ki la kem ruh ia arngut ki khun jong U bah Cherish, kiba don lang ha katei ka iing jongu.
U bah Thangkhiew, ula wan phai noh sha ka jylla, ha U Risaw 2018, ha kaba ula pyndem ialade ha ki pulit jong ka jylla.
Shillong: Ka HNLC, ka pynpaw ia ka jingsngewkyndit bad ka jingsngewsih kthang halor ka jingshah pyniap u Bah Che.
Ha ka jingshisha ia u Bah Che lah pyndonkam da ki IB bad ki SB baroh shi katta ba un iasyllok bad ka seng ban wan iakren.
“Ki shithi ba ngi phah sha ki IB bad ki SB ruh dei lyngba jong u" ong ka khubor ba la phah mynta ka step.
“Kumba ngi ioh jingtip 5sngi mynshuwa u Bah Che u shah byrngem pyniap ha u Herman Pakyntein, kaei kaba jia mynta ruh ka dei ba ki SHNLC kum u Herman Pakyntein, u Treng saw ki don bynta lang bad ki Pulit ban shim ia ka jingim jong u Bah Che.
U Kynsai War bad u Herman ki dei kiba lum pisa ha ka kyrteng ka Seng, khamtam na ki dkhar, kumba ngi ioh jingtip bad ia ka pisa ki ia bhah hapdeng jong ki" ong shuh ka kyrwoh na U bah Sainkupar Nongtraw, General Secretary cum Publicity Secretary ka HNLC.U Bah Che um don bynta bad ki kam ka Seng,hynrei u shu long tang kum u ksiang hapdeng ka seng bad ki SB ki IB.Ha kaba iadei bad kane ka jingjia, ka seng ka kyntu ia ki Sengbhalang ba kin buh hi la ka jong ka kynhun tohkit ban lap ia ka jingshisha la u bah Che u donkti ne em bad ka Seng.
Ka seng ka phah ka jingsngewlem sha kiba haiing hasem baroh bad ka HNLC kan iai buh jingkynmaw ia u Bah Che kum u nongseng bad u nongialam ba shitrhem, ong shuh katei ka kyrwoh.
Shillong: Ki pulit jong ka jylla, ki la pynmih khubor mynta ka sngi, ha kaba ki iathuh ba ki pulit, ki la leit khynra ia ka jaka sah jong U bah  Cherishterfield Thangkhiew, ha ka step jong ka 13tarik Nailar 2021 bad katei ka jingleit khynra, ka dei halor ka jingjia jong ki kam pynbthei bom ha East Jaintia bad ha East Khasi hills ruh.
Ka jingleit khynra, ka dei hadien ka jing tohkit, halor kitei ki jingjia, ha kaba la ioh kem ia kiba bun ngut ki briew bad la sngewthuh ba U Bah Cherish, u dei uwei na kiba don kti, ha katei ka jingleit pynbthei bom, ha kitei ki jaka haneng.
Ha ka step jong ka 13tarik, haba ki pulit, ki leit ban rung ha ka iing jongu ha Kynton Massar, ula ialeh pyrshah bad u don jingthmu ban phet rieh na iing, bad u sei da ka tari, ban ialeh pyrshah ia ki pulit bad kumta ban iada ialade, ki la siat shi kuli ia utei u dkhot ba la pyndep jong ka HNLC bad hadien kata, la leit rah sha Civil Hospital, ba un shah sumar, hynrei ula khlad noh pynban.
La ioh na katei ka iing, ia ka tiar siat bad ka tari bad la ioh kem ruh ia ar ngut kiwei pat kiba don bynta lang ha kitei ki jingjia bapher, ong ka khubor.
Ki pulit ki la shimti ia ka jing tohkit, ha kaba u heh pulit, un tohkit ban lap ia ki jing shisha baroh, halor katei ka jingjia, ong ka khubor, na U bah GK Iangrai, Assistant Inspector General of Police, (A).
Nongpoh:U Bah Alex Narleng, President ka KSU Northern Border Area, u la ong ba ka KSU, ka pynrem jur halor ka jingleit pynshit khappud da u Atul Bora, MLA na Dispur, u la leit sha shnong Pillingkata bad ban kam ba katei ka shnong ka la hap sha Assam bad ym tang katta, u la hukum ruh ia ki briew sorkar na Assam, ban weng ia ki katto katne ki Signboard ka Meghalaya kiba don ha katei ka shnong.
Utei u nongialam ka KSU, u la ong ba ka seng tang mar ia ujor ki paidbah na katei ka shnong, ki la hiar syndon na ka bynta ban iakren bad ki briew na katei ka shnong, kumta lyngba katei ka sngi ki briew ki la iathuh, ba utei u MLA na Assam, u la kam lut ia kiba bun ki jaka ha katei ka shnong bad kaba la pynbitar eh ia ka KSU, ka dei hadien ba ki la tip ba utei u MLA, u la phah weng ia ka signboard jong ka skul Pillingkata Secondary School, kaba dei ka skul kaba la tei naduh u snem 1985.
Kum ha kaba kum kane ka por, ba kata ka jingiakren pynbeit pud hapdeng ki Myntri Rangbah ka Meghalaya bad Assam ka dang iaid shakhmat, kumno pat utei u MLA u wan ban tuklar ha katei ka shnong, ha kaba kum ka seng hi ka pyrshah jur bad kam lah ban pdiang da lei lei ruh eh, la pynpaw u Samla Alex Narleng.
Ka seng ka dawa na ka sorkar jylla, ba ka dei ban kren sha ki heh ka Assam bad ba kim dei ban dang iai leh ia kiba kum kitei ki kam thmu klun jubor ia ki jaka ka Meghalaya, namar ym tang ba shah klun ki jaka, hynrei ka pynthut ruh wat ia ka shongsuk shongsain ki paidbah.
Jowai, 3 Naitung:Uwei u Rangbah uba la tip kyrteng kum u Marbiang Shylla, 48 snem ka rta u la shah bom iap hynnin ka miet ha u wei pat u paralok jong u uba la tip kyrteng kum u Wanmi Lamare, 30 snem eiei ka rta.
Kitei ki ar ngut ki dei na ka juh ka shnong, Tangrain ha West Jaintia Hills bad ka khubor ka la iathuh ba utei u Marbiang ha ryngkat uwei pat u paralok jong u ha ryngkat bad u khun shynrang jong u uba dang kumba 10 lane 11 snem ka rta u dang shong mad kyiad ha kawei ka iing.
Hadien katto katne por, utei u Wanmi Lamare u la wan rung ha katei ka iing bad khlem da kren eiei u la shim da ka tyllaw ding barhem bad tied ia u na Khlieh bad na met haduh ba u la khlad noh hashen.
Katba utei u paralok jong u pat u bym shym la ioh kyrteng u la phet krat noh na katei ka jaka da ka jingtieng.
Ka khubor ka iathuh ruh ba kitei ki ar ngut ki dei kiba ju long paralok bha.
Shillong, 03 Naitung:Ka HSPDP Mawthadraishan Constituency Area Unit ka pynrem bad pyrshah jur ia ka jingleh lyndet bad jingshet shukor jong u Bah Blandingstar Warjri u MDC, ia ka seng, ia ki nongialam ba hakhlieh jong ka seng bad ia ki nongkyrshan ba lui lui kiba la trei shitom met bad mynsiem ban pynjop ia u.
Ha ka kyrwoh ba la pyllait, la ong ba une u MDC u khlem kynjoh ktien wat tang shi kyntien ruh ia ki nongialam bad nongkyrshan jong ka seng, hynrei ula shu jah rngai kumto kumba shah rah ha u ksuid tynjang naduh ka miet 19tarik Jylliew 2017 bad dei tad haduh ka janmiet jong ka 22tarik Jylliew 2017 hadien ba la wai ka dorbar jong ka KHADC ba u sa wan mihpaw pyrthei ban kren ha ki lad pathai khubor bad ula pynbna artad ba shispah na ka shispah ula rai ban leit pyniasoh bad ai jingkyrshan ia ka PDF, kaba long pyrshah ia ka rai jong ka seng, kaba la dep weng noh ia ka jingkyrshan na katei ka kynhun.
Ka seng bad ki paidbah nongkyrshan ki la jied ia u ban leit shong ha iing dorbar ban iasaid ia ki jingeh jong ka constituency, ka ri bad ka jaidbynriew bad la ong “Ngi khlem jied ia u ba un leit shong riehtngen ha ki pyntha phlang ba jyrngam jong ka jingdum".
Ka jingleh jong u Bah Blandingstar Warjri MDC, ka dei ka jingleh kaba la pynsah umdum ha kaba ka HSPDP Mawthadraishan ka pynrem jur namar tang hapoh ki 6 bnai ba u la jop, u la pynkhein ia la ka kular ba u la khlei ban ieng skhem halor ki nongrim jong ka seng kaba la pynjop ia u.
Ka jingleh jong u ka dei ruh ka jingiuhroit bad ka jingthombor ia ka hok jong ki nongkyrshan ba lui lui jong ka party kiba la pynjop don burom ia u ha ka bye election MDC kaba dang shu dep shen ha u bnai December 2016.
Ka HSPDP Mawthadraishan, ka dawa ia u Bah Blandingstar Warjri MDC ba u dei ban resain noh mardor na ka kam MDC ba u bat bad um don hok shuh ba un dang bteng ia katei ka kam namar dei ka HSPDP kaba la pynjop ia u; ym dei ba u la jop hi.
Ha ka juh ka por ka HSPDP Mawthadraishan Constituency Area Unit ka kyrpad ia baroh ki nongialam jong ki Primary Unit bad baroh ki nongkyrshan jong ka seng kiba hap hapoh ka Mawthadraishan constituency ba kim dei shuh ban shah ialam bakla ha utei u MDC uba la shet shukor bad phet noh na ka party.
Ka party ka long kaba la pynkhreh ban iakhun bad ban ioh ia ka jingjop ba don burom ha ka election MLA 2018 arshah ban ia kaba ngi la pynjop ia u Bah Blandingstar Warjri uba la phet noh na ka seng.
Jowai, 3 Naitung:Ka kynhun ki nongtuh ki la prong ia ka bank Nongkyndong lane ka Meghalaya Rural Bank, Rymbai Brank bad ki la ioh ban rong haduh 3 tylli ki kor Kompiwtor kiba pyndonkam hapoh katei ka Bank.
Ka nongtrei jong katei ka bank ka la kyndit ban iohi ba ka jingkhang ba na shadien ka la plie bad ia u tala la dep ot haba wan trei mynta ka step sngi Nyngkong.
Ka Bank ka la khang naduh ka sngi Saitjain bad ha ka sngi U Blei bad ym lah ban tip mynno ki nongtuh ki la rung shapoh katei ka bank la ha ka miet sngi Saitjain ne miet sngi U Blei.
Ki Pulit ka East Jaintia Hills ki la iathuh ba kitei ki nongtuh kim shym la ktah ia kaei kaei laitnoh tang ia kitei ki lai tylli ki kor Compiwtor.
“Kim shym la rung wat shapoh kamra u Manager bad khamtam sha kamra kyrpang (Strong Room)", la ong ki pulit kiba tohkit ia kane ka jingjia.
Shillong, 3 Naitung:Hynnin ka sngi, ki pulit ki la ioh kem ia saw tylli ki trok kit dewiong.
Ka kali kaba don ia u number AS-01HC-8648, ka dei kaba la niah da U Kalvinson (32), ka number HR-61C-2148, ba la niah da U Pranding Nongbri, ka number AS-01FC-5057, ba niah da U Tahir Ali bad ka No ML-04C-4168.
Kitei ki kali, la ioh kem da ki pulit Ri Bhoi, katba ki dang iaid ha ka National Highway – 40.
Ki pulit ki la kem ia ki nongniah bad ki nongbud jong kitei ki trok.
Shillong, 3 Naitung:Mynta ka janmiet, ki arngut ki hep rit kiba na Mawlai Nongpdeng, kawei kaba dang 11 snem bad kawei pat kaba dang 8 snem ka rta, ki la shah rahbor ha lai ngut ki briew sha Golflink bad ynda poi ha madan Golflink, ki la iehnoh ia ki hangtei khlem da leh sniew eiei satia.
Ki lad khubor ki ia thuh ba kitei ki ar ngut ki khynnah kynthei, ki mih na iing bad ki rah ia ka bol ban ialehkai phutbol hajan iing, hynrei la wan poi kawei ka kali jyrngam, kaba don lai ngut ki briew (kaba kim tip bha ka dei ka kali aiu) bad ki la thep ia ki hapoh kali bad arngut na kitei ki nongrahbor, ki shong lang bad ki ha ka jaka shong kaba hadien, katba uwei pat u dei u nongniah kali bad kitei kiba shong hadien, ki set ia kitei ki hep rit na shyntur bad ki teh ruh da ki tyllai na kjat.
Ha lynti sha Golflink, la iathuh ba uwei u la thmu ban bat bor ia kawei na kitei ki hep rit.
Ynda poi ha Golflink, lehse, ka lah ban dei ba kam pat dum bha ka bneng, ki la pyllait noh ia kitei ki arngut ki hep rit bad kitei ki la iaid sakma ha surok bah bad haba la lap da ki briew kiba kham rangbah, ki la phah ba kin leit ia kynduh ia ki pulit kiba don ha PTS bad ba la shimti noh da ki pulit jong ka Pasteur ban wad ia ki jingshisha halor ka jingshah rahbor jong kitei ki arngut ki hep rit.
Kitei ki hep rit, kim da ithuh dur khmat bha ia kitei ki nongrahbor, hynrei la iathuh ba uwei na kitei, u dei uba tap tuppia bad uba lyngkot ka rynieng jongu.
U Bah KW Chyne Rangbah Shnong ka Mawlai Nongpdeng, haba iakren bad U Rupang, u iathuh ba kiba ha iing jong kitei ki khynnah kiba jah, ki khlem leit pyntip eiei satia halor katei ka jingjia sha u, kum u khlieh jong ka Shnong, hynrei ula pyntip lem toi ma u, hadien ba ula ioh jingtip na ki pulit, ba ki la lap ia kitei ki khynnah rit, kiba dei na katei ka Shnong bad kaba ula pyntip ia ki, ha ka por 7baje mynta janmiet, ha kaba ula bthah ruh ia ki, ba kin leit peit ia la ki jong ki khun sha Pasteur Beat House, namar ba ki don ha katei ka thanat jong ki pulit.
Lait nangta U bah Chyne, u iathuh ba um tip eiei shuh ia kaei kaba la jia ia kitei arngut ki khynnah rit, wat la u iathuh ba u shu tip, ba ki dei kiba 8 bad 11 snem ka rta.
Shillong, 4 Naitung:Ka seng ki samla pule na ri Lum Garo kaba la tip kum ka Achik Students’ Welfare Association (ASWA) ka la weng noh ia ki jingbyrngem ia khih jong ka namarba tang mar ia dawa ka sorkar ka la pynurlong noh khlem da pynslem shuh ia ka jingdawa jong ka.
Katei ka seng ka la byrngem ia khih halor ka jingbym ioh jaka pule jong ki samla Garo kiba don kumba 700 ngut ha ka kolej sorkar kaba don ha Tura hynrei tang san sngi shuwa ban kut katei ka por ba ki la buh ka sorkar ka la pynurlong noh ia ka jingdawa jong ki.
Ha ka kyrwoh khubor u General secretary katei ka seng u Harley Davidson N Sangma u la ong “Ka jingpynurlong u Dr.Mukul Sangma ia ka jingdawa jong ngi tang hapoh san sngi ba ngi dawa ka la pynum ia ka dohnud jong ngi, ngim donkam shuh ban ia khih namar katei ka mat" ong ka kyrwoh haba pyntip ba la pynrung lut baroh 700 ngut eiei ki samla pule ha ka kolej sorkar ha Tura.
Ia kane u la ong ba la pyntip sha katei ka seng da u Principal ka Tura Govt College mynta hi ka sngi, “U la iathuh ba la hukum ba dei ban pynrung klas lut khlem pynslem" ong katei ka kyrwoh kaba la dawa ba ka sorkar ka dei ban mang tyngka na bynta katei ka kolej ban pynbun ia ki nonghikai bad ki nongtrei bad kumjuh ban pynheh ia ka khnang ba katei ka jingeh kan ym mih manla u snem kumhba ju long baroh shi katta.
Shillong, 4 Naitung:Ka la don ka jingnang kiew ki kynthei kiba dih drok ha ka nongbah kiba hapdeng ka rta 15-16 snem, la ong ka nongkren ha ka jingiaid paidbah pyrshah drok ha ka nongbah mynta ka sngi ba pynlong da ka National Health Mission (NHM), Meghalaya and Red FM.“Ka jingdon ki kynthei kiba dih drok ka la nangkiew ha ka nongbah bad ia kane la pynshisha lyngba ka jingwan rejister ha centre ha Civil Hospital Shillong bad kine ki dei hapdeng ka rta 15-16 snem", la ong ka kong Phida Dkhar ka nonghikai ia kiba kyrni dih drok.
Ka la ong ba ka daw halor kane kaba pynngop ia ki thei samla ka dei namar ka jingiakynduh jingeh ha iing ha sem jongki bad ka jingshah pynshoi ha ki paralok.
“Ka jingbym don ka jingiasyllok jong ki kmie ki kpa bad ban iashong kai bad la ki khun ban sneng ban kraw ka la long kawei ka daw kaba pynlong ia ki kynthei ban kylla dih drok namar ka jingshah ialam bakla", la ong ka Kong Dkhar.
Ka la ong ruh ba bunsien ki kmie ki kpa ha kane ka juk kim don por ban iashsongkai ban sneng ia la ki khun bad ki bun kam ban ia beh ia ki kam ki jam ne kiwei ki daw pat.
Ka la iathuh ba kine ki Kynthei ki shah pynbor ha ki Kmie ki kpa ba kin leh bha khamtam ha ka jingpule bad kiwei ki kam wat hapdeng ka jingbym Mon jongki run bad Kane ka la ialam ia ki ban phai noh pynban sha ki kam bym man namar ka jingsuhsat ka jingim.
Namar Kane ka jingbym iasngewthuh jingmut hapdeng ki Kmie bad kpa khamtam ka jingbym Don por ki Kmie ki kpa ban iasyllok ban iaphylliew jingmut bad ki khun ka la pynlong ia ki Khun ban shah ialam bakla.
Kumba long mynta ki don kumba 2000 ngut kiba kyrni drok kiba rejister ha ka nongbah bad kine ki wan shah Sumar man u B’nai ha civil hospital.
Ka Kong Dkhar kala kyntu ia ki kmie ki kpa ba kin sngewthuh ba kin ialam ia ki khun jongki lada kiba iakynduh ia kum kane ka jingeh sha ka jaka kaba la buh ha Civil Hospital, Shillong lane ha Ganesh Das hospital.
Ka NHM hynne ka la pynlong ia ka jingpynshai ia ki jingsniew na u drok ha jaka ieng bos ha Mawlai, bad ka la don ruh ka jingkyntip ha kaba ki briew ki jubab bad kiba dei ka jubab ki ioh khusnam.
Shillong, 4 Naitung:Ki nongtrei jong ka tnad ka kit ka bah ka sorkar jylla kiba don hapoh ka lama jong ka Meghalaya Transport Corporation Worker’s Union ki la rai ban ia ibteng ia ka jingiakhih ba khlem pud jong ki tad haduh ba ka sorkar kan pynurlong ia ka jingdawa jong ki, “Ngi long kiba la khreh ban ia khun haduh ban da kut" ong u President katei ka kynhun u bah Erwin K Sutnga haba kren sha ki nongthohkhubor.
Ki nongtrei ka MTC ki la dawa ba ka sorkar ka dei ban weng noh ia ka jingpynkynriah kam jong ka ia ka Managing Director jong katei ka tnad ka A.Nikhla.
U bah Erwin u la ong ba ha kaba nyngkong ha ka por ba ka Nikhla ka la wan rung sha katei ka kam, ki nongtrei kim pat sngewthuh ia ka jingthmu jong ka kumno ban kyntiew ia katei ka tnad, hynrei tang hapoh khyndai bnai ba ka trei ka la leh bun kiei kiei katkum ka kyrdan ba ka dei ban leh hynrei ia katei ka ophisar kaba nud ban leh ia kaba dei la pynkynriah kam noh ia ka, ong u bah Erwin K Sutnga.
U la iathuh ba ka Nikhla ka la thaw bun ki lad ki lynti kumno ban peit ia ka jinglait ei ka pisa jong ka tnad da kaba kdew ia ki jaka ba ka don ka jingbamsap ha katei ka tnad.
“Lada yn weng noh ia ka ngi tieng ioh ba ki lad ki lynti ba ka la shim ban pynthymmai pat ia katei ka tnad kin shu jah noh, ka jingpynkynriah kam ia ka, ka bym don nongrim namar katkum ki kyndon treikam ka samoi treikam jong ki ophisar ka dei ban long 3 snem" u la ong.
Katei ka Union ka la byrngem ban phah tuklar ha ka sorkar pdeng halor katei ka bynta naba ka la ong ba ka katei ka Corporation dei kaba lah ruh ban tuklar da ka sorkar pdeng.
Lah ban kdew ba katei ka jingiakhih sangeh treikam ki nongtrei ka MTC ka la sdang naduh ka 27 tarik u jylliew bad ka la bteng haduh mynta.
Ki jaka die tiket na bynta ki nongleit nongwan ka la khang naduh katei hi ka sngi bad katei ka jingiakhih ka la ktah ia ka leit ka wan ki nongshangkai pyrthei bad kumjuh ruh ki bos MTC kiba leit kylleng ki jaka ha ka jylla bad sha kiwei pat ki jylla.
Shillong, 4 Naitung:Ka jingphet ki MLA na kawei ka seng sha kawei pat kan jur bha ha ka elekshon MLA 2018, ki lad khubor ki la iathuh ba ki ban bun ka jingphet seng dei ki MLA na ka seng Congress bad kin don katto katne ngut ki ban phet na ki seng riewlum ruh.
Ki lad khubor ki la iathuh ba kiba bun ki MLA ki ban phet seng shuwa ka elekshon 2018 ki dei ki ban leit ia soh sha ka seng NPP kaba ialam mynta da u MP ka Tura Parliamentary konstitwensi u Conrad K Sangma.
La iathuh ba ha ki katto katne tylli ki konstitwensi ka seng Congress ka la buh briew lypa watla ki la don ki MLA ba mynta jong ka ruh, kawei na ki konstitwensi ba katei ka seng ka la pynkhreh ban buh kandidet da uwei pat ha ka jaka u MLA ka dei ka Mawkyrwat konstitwensi ha kaba la ong ba don ki nongialam ka seng Congress kiba kwah ban ym ai tiket shuh sha u bah Rowell Lyngdoh, MLA ba mynta uba la shah pynhap na ka shuki symbud myntri rangbah.
Haduh mynta la iathuh ba ka Congress ka thmu ban pyniakhun da u MDC ka Langrin u bah Manstudy Nongrem na Mawkyrwat konstitwensi, wat la kin don kiwei pat ki ban pan tiket ba kynthup ia u President barim ka KSU Delhi Unit u bah Kynpham Lyngdoh.
Tang mar ia iohsngew ia katei ka khubor la ong ba ka seng NPP ka la sdang ban phaikhmat sha u bah Rowell Lyngdoh ban pyniakhun na katei ka seng ha u 2018 , ki lad khubor ki la iathuh ba ka jingiakren hapdeng kitei ki ar kynhun ka dang iaid haduh mynta.
Ki nongialam ka NPP ki la kyntait ia katei ka jingiakren bad u bah Rowell hynrei ki lad khubor ba iajan bad katei ka seng ki la iathuh ba ka jingiakren ka dang iaid shakhmat.
Kumba ka long mynta katei ka lad khubor ka la iathuh ba ka NPP ka la jan ioh ban tan lut ia ki kha heh jong ka seng Congress ban ia khun na katei ka Party ha u 2018, la iathuh ruh ba un don sa uwei pat u kha heh na ka seng UDP u ba nwan ban pyniasoh ha ka por kaba biang.
Ki nongialam katei ka seng ki la kren sngewskhem ba ha u 2018 kin bat ia ka bor synshar ha kane ka jylla da kaba ia thaw sorkar lang bad kiwei pat ki seng lait noh ka Congress.
Ha kawei pat ka lad khubor la iathuh ba ka jingiadei u bah Rowell Lyngdoh bad ki nongialam Congress ka la nang jngai nang jngai ha kine ki sngi bad la sngewthuh ba wat ma u ruh u sngew duh jingkyrmen bha ban ioh tiket ha u 2018.
Ki nongkyrshan jong u bah Rowell ki la iathuh ba ha ka jingshisha u la don jingthmu ban shongthait noh mynta u 2018 hynrei ka jingshah pynhiar shuki na ka kyrdan symbud myntri rangbah ka la pynsat sia ia u bad dei kate ka daw kaba la pynlong ba un ia khun biang ha u 2018.
Shillong, 04 Naitung:Ka jingialang ka Special Committee ka UDP kaba long mynta ka sngi, ka la rai ban iawer lang ia ka KHNAM kawei na ki seng riewlum ban iadon lang ha ka kynhun synrop ne alliance shwa ban leit sha ka elekshon ha kane ka jylla.
Ka party ka la bynshet ruh ia ka kam ksiang ha u General secretary ka UDP u Dr Jemino Mawthoh ban iakren bad ban ai jingthoh sha ka KHNAM halor kane kam kam.
Haba pyntip halor kane, u Dr Mawthoh u la ong ba ka UDP kam kwah ban long khim jingmut bad ka kwah ba baroh ki seng riewlum kiba don ha kane ka jylla kin don lang ha kajuh ka rynsan na ka bynta kajuh ka kam bad ka jingthmu ia ka jaitbynriew.
“Ka Special Committee ka la bynshet ia ka kam ha nga kum u general secretary ban phah kyrwoh sha ka KHNAM ba ka party ka kwah ba kan don lang ha kane ka rynsan jong ki seng riewlum", la ong u Dr Mawthoh.
Hynrei na ka bynta ka People Deocratic Front (PDF) ym pat don ka jingiakren ia mynta namar ba ka long kaba dang thymmai.
U Dr Mawthoh u la ong ba kumba kwah ki paidbah ka thrang ba baroh ki seng riewlum kin iadon lang ha kajuh ka rynsan khnang ban pynkhlain ia ka bor jong ki seng riewlum namar ba lada iapait kan pynpharia iaki bad kaba myntoi bad ioh nong kin dei ki seng nabar.
Lah ban kdew ba ka UDP ka la iatreilang bad ka HSPDP ha Khasi bad Jaintia Hills bad ka Garo National Council (GNC) ha Garo Hills ha kane ka elekshon MLA ban wan.
Shillong, 4 Naitung:Ki nongialam jong ki lai tylli ki sengbha-lang, kiba kynthup ia U bah Wellbirth Rani, President FKJGP, U bah Bipul Thangkhiew President RBYF bad U bah GH Kharshanlor President HNYF, ki kren shai ba ka sorkar Jylla, ka dei ban pynsangeh ia ka jing pyntrei ia ka lynti rel ha Ri Khasi.
Ka kyrwoh na kitei ki seng, ka ong shuh shuh ba ka jingleh mynthi jong ka sorkar, ka pynlong ba kitei ki lai seng, kin shong jingialang, ha ka 7tarik Naitung 2017 bad ba kin shim ia ki rai iakhih bad ba kin sa pynbna bad pynshai paidbah hadien jong katei ka jingialang, ong ka kyrwoh na ki lai tylli ki seng.
Shillong, 04 Naitung:Ka jingpynslem ka sorkar jylla ban plie noh ia ka Mawlai Block ka la wanrah ka jingsngew suba sniew na u MLA ka Maw-lai u Bah Embhahlang Syiemlieh, ba lehse ka dei tang namar ba um dei na ka party Congress.
“Imat namar ba ngam dei na ka seng Congress, ka sorkar ka la pynslem khnang ia ka jingplie ia ka Block Mawlai", la ong u Bah Embhahlang haba twad jingmut na u halor kumno u sngew halor kane ka jingslem ka sorkar jylla ban plie noh ia ka Block.
Hynrei u MLA u la kren skhem ba kumba ka kyrteng ka dei Mawlai, ka ophis ka Block ruh ka dei ban don beit ha Mawlai bad katkum ka jingsngewthuh ka sorkar ka lah ban jied ia ka Mawtawar ban buh ia ka ophis ka Block hadien ka jingiaknieh kaba jur bad ka Mawpat.
Ka Mawlai Block ka la don ka jingiaknieh ban buh ia ka ophis hapdeng u MLA ka Pynthor u Bah AL Hek uba kwah ban buh ha Mawpat bad u MLA ka Mawlai uba kwah ba dei ban don beit ha Mawlai ka ophis ka Block.
“Nga la sngew skhem kumba la ioh khubor na u myntri ka tnad pynroi nongkyndong ba ka ophis ka Block kan dei ha Mawtawar", la ong u Bah Embhahlang bad u la pynpaw ba ka la don ruh ka jingiakren bad kiwei ki MLA kum u Dr Jemino Mawthoh, u Bah David Nongrum bad u Bah AL Hek kham mynshwa.
U MLA ka Mawlai u la iathuh ruh ba u la shim khia bha ban iakren bad ka sorkar ban plie noh ia ka Mawlai Block namar ba kiwei ki block ki bym shym la paw ha ka jingkren jong u myntri rangbah ruh kum ka Sohiong, la dep plie katba ia ka Mawlai kaba la kdew kyrpang ha ka jingkren mang tyngka ym shym la plie haduh kine ki sngi.
U la iathuh ba u Myntri Rangbah ka jylla u Dr Mukul Sangma u la khot iakren bad u nalor ki nongialam ka MawlaiTown Dorbar bad ki kynhun sengbhalang ha ka 6 tarik mynta u bnai halor kane ka kam.
Lah ban kdew ba u Myntri tnad pynroi nongkyndong u Bah Sniawbhalang Dhar u la ong ba na ka liang jongu, kum u Myntri u la dep ban leh ia ka kamram lajong ha kaba iadei bad ka kam ban plie ia ka Mawlai C&RD Block bad kaba sah baroh ka long sa ha u Myntri Rangbah u Dr Mukul Sangma ba un leh ia kaba donkam.
Katkum ka jingong u Myntri ka daw ka jingslem ka lah ban dei namar ba ka don ka jingiaknieh jaka ban buh ia ka ophis ka Block.
U la ong ba ka jingbishar ka sorkar ki don ar tylli ki jaka ba kham biang kiba kham long nongkyndong bad kita ki long ha Mawtawar ha Mawlai bad kawei pat ha Mawpat.
U la ong kumba long hi, ka ophis ka Block ka dei ban long sha jaka nongkyndong bad ka jaka ha Mawroh ym shym la ai da ka tnad khlaw.
Hynrei ha kajuh ka por, u la ong ba um lah ban ong eiei la kan slem ne kan kloi hynrei ka shong baroh ha ka bor u Myntri Rangbah.
Ha kawei ka liang ki artylli ki sengbhalang na Mawlai kynthup ka Federation of Khasi Jaiñtia & Garo People (FKJGP) bad Hynniewtrep Youth Council (HYC) Mawlai Circle ki la thaw da ka Joint Action Committee ban dawa ban plie noh ia ka Mawlai Community & Rural Development Block (C&RD) hapoh u pud u sam ka shnong Mawlai.
Ïa kane ka Committee la thaw ha ka jingïalang paidbah bala khot pynlong da ka seng Federation of Khasi Jaiñtia & Garo People (FKJGP) bad ka Hynniewtrep Youth Council (HYC)-Mawlai Circle, kaba long hynnin ka janmiet ha Community Hall jong ka Shnong Mawlai Phudmuri.
Kine ki artylli ki Sengbhalang, ki la ai por 15 sngi ïa ka Sorkar ba ïalam da u Dr Mukul Sangma ba un jubab ïa ka jingpynslem ban plie ïa ka Mawlai Block ha Mawtawar.
Shillong, 04 Naitung:Ka UDP kam pat iakren eiei ban kyrshan ia u kyrtong President ka NDA ne ka UPA.Ka NDA ka la sei da u Ram Nath Kovind katba ka UPA ka la pynieng da ka Meira Kumar hynrei kan leit ban sngap ia ka jingwan ialap elekshon ka kyrtong ka UPA ka Meira Kumar lashai ka sngi ha ka nongbah.
U General secretary ka UDP u Dr Jemino Mawthoh u la ong mynta ka sngi, ba ka UDP kam pat shym la iakren iano ban kyrshan ha kane ka elekshon President ka ri hynrei na bynta lashai, kaba la khot da ka Meghalaya Pradesh Congress Committee ia ka jingwan ka Meira Kumar, ka party kan leit ban sngap ia ka jingkren jongka.
U la ong ruh ba ka party kan leit ruh ban sngap ia ka jingialap elekshon jong u kyrtong ka NDA u Ram Nath Kovind ynda u la wan sha kane ka nongbah.
“Hadien ba ngi la ioh ban sngap ia ka jingialap jongki baroh ar ngut, ka party kan sa iakren iano ban kyrshan", la ong u Dr Mawthoh.
Wat la ka UDP ka don lang ha ka rynsan ka North East Democratic Alliance (NEDA) kaba ialam da ka BJP, hynrei ka la kren shai ba ka NEDA ka dei tang ka rynsan ban iakren ia ka kam pynroi kiba iadei bad kane ka dong mihngi hynrei kam dei ka rynsan politik.
Na ka liang ka NPP ka la dep pynbna ba kan kyrshan beit ia u kyrtong ka NDA katba kiwei ki seng khamtam ki seng riewlum kum ka HSPDP, NCP kim pat pynpaw halor kane.
Ka kyrtong ka UPA ka Meira Kumar kan wan lashai ha ka nongbah ba kan ialap elekshon na ki MLA ban kyrshan ia ka.
Kumba ka paw, u kyrtong ka NDA u la don lypa ha ka lynti ban jop lada ym shet kylla ki MLA bad MPs kiba don lang ha ka NDA.Ka elekshon President ka ri kan long ha ka 17 tarik Naitung katba ka elekshon Vice President kan long ha ka 5 tarik Nailar.
Nongstoiñ, 05 Naitung:Ki paidbah nongshong shnong jong ka thain Kynroh kaba don ha West Khasi Hills District, bad ki shnong ba marjan kila iakynduh ia ka jingeh kaba khraw namar ka jingnang sniew jong ka surok Nongstoin-Kynroh bad na Jaidoh sha Nongkasen, katba nang mih ki sngi bad kipor kaba la pynsyllang shisha ia ki paidbah ha kiba bun ki liang khamtam kaba la pynthut ia ka iaid ka ieng jong ki paidbah.
Hadien ka jingiai ud jong ki paidbah nongshong shnong katei ka thain halor ka jingsniew jong katei ka surok kaba la palat pud na ka liang jong ka seng Hynniew Trep Youth Council (HYC) Nongstoin Circle ha ka sngi balang jong ka taiew kala leit ban buh bad aiti ruh da ka jing thoh sha u Executive Engineer ka tnad PWD Nongstoin Division ba un shimkhai ban leh ei ei noh kham kloi ha kaba iadei bad katei ka surok.
Na ka liang jong u samla Lumlang president ka HYC Nongstoin Circle u la ong ba ki katto katne ki mat ia kaba ka seng kala leit ban buh ia ka jingthoh halor ki tei ki surok ki kynthup ha kaba iadei bad ka surok Nongstoin haduh Kynroh, ha kaba katei ka surok ka jingthliew kala long shaba palat haduh ba ki kali kiba iaid ba ieng ki la shem jynjar haduh katta katta bad kaba ar pat ka long ha kaba iadei bad ka surok na Kynroh sha jaidoh ha kaba katei ka surok kiba bun ki jaka ym shym la pat siangrong bad katei ka pynlyngngoh haduh katta katta ia ka seng ha kaba ha kano ka rukom ka tnad PWD ka ailad ia ki kontraktor ban shu leh katba mon khlem da pyndep.
Ym tang kata ka seng kala kren ruh ia ka surok na jaidoh sha Mynnimawbri, ha kaba iadei bad kane ka jing trei kala urlong kumba 3 Km, katta kumba la kular da u Chief Engineer bad halor kane ka surok ka seng ka kyntu ia ka ophis jong ka PWD ba kan shim khia ban peit bad pyntrei bha katkum bala mang bad ruh ia ka surok na Mynnimawbri sha Mawkaton ha kaba katei ka surok haduh mynta ym shym la pat siangrong satia watla ia katei ka surok la shna la kham slem bad kane ka la pynsoh sat khamtam eh ia ki nongrep.
Kumta na ka liang jong ka seng ka dawa ba ka tnad PWD ka dei ban leh ei ei noh mardor bad ban shim ruh ia ka jingkit khlieh ban siangrong noh ia kane ka surok bad ka seng ka la kyntu ruh ia ka tnad ba nalor kitei ki surok bala pynpaw ka seng kala ibit ruh ba ka tnad PWD ka la dei ban maramot noh ia ka surok na Mawkaton sha Nongkasen.
Na kaliang u samla Lumlang u la ong ruh ba ka seng ha katei kajingthoh kala pynpaw ruh ha kaba iadei bad ka jingjot jong ka surok na duh Jaidoh sha Nongkasen ka daw ka dei namar ba ki muster roll kim da wan trei tikna, kaba ar ka jing jot jong katei ka surok ka dei namar ym pat siangrong bad ym pat siang maw bad nalor katta sa kajing iaid jong ki trok kit shyiap, maw bad dieng haduh ba kala pynlong shisha kajing eh ia ka iaid ka ieng jong ki kali rit.
Shillong, 5 Naitung:U National Joint Secretary ka BJP u B.L Santhosh u la ong ba ka BJP ka la ioh ban synshar ha ki saw tylli ki jylla ka thaiñ shatei Lam Mihngi kata ka Assam, ka Arunachal Pradesh, Manipur bad Nagaland bad mynta ki sngi ki por ki la hajan eh ba katei ka seng kan ioh synshar sa ha ka jylla Meghalaya.
“Ia ka Assam, Arunachal Pradesh, Manipur bad Nagaland ngi la ioh, ka por ba ngin synshar ia ka Meghalaya ka la hajan eh" ong u B.L Santhosh haba kren ha ka jingialang jong ka BJP kaba la long mynta ka sngi ha Mawlong, Shella konstitwensi.
Utei u heh BJP u la ong ba kumba ka long mynta ka BJP ka don 13 ngut ki myntri rangbah ha ki 13 tylli ki jylla jong ka ri India bad lada kheiñlang bad kiwei pat ki jylla kiba la synshar da ka kynhun kaba ia tehlok bad ka BJP kata ka NDA ka jingdon ki myntri rangbah ka long haduh 17 ngut, “Ha u 2018 u myntri rangbah ka Meghalaya ruh un dei na ka seng BJP" ong utei u heh BJP uba la wan ban peit pyrman ia ka jinglong jingman katei ka seng ha Shella konstitwensi.
U Santhosh u la ioh ban ia kren markhmat mynta ka sngi bad ki nongialam jong ki Unit bapher bapher jong ka BJP Shella Mandal kiba la poi kumha 250 ngut eiei ha katei ka jingialang kaba la long ha Mawlong.
Ha katei ka jingialang la donlang u President rangbah ka BJP ha ka jylla Meghalaya u bah Shibun Lyngdoh, u Vice President bah David Kharsati, u President ka BJP East Khasi Hills District u bah Babul Suting, u bah Jropsing Nongkhlaw Chief Organiser ka Shella Mandal u ban long ruh u kyrtong na katei ka seng ha ka elekshon 2018 na Shella konstitwensi bad kiwei pat ki nongialam jong katei ka seng.
U bah Shibun Lyngdoh haba kren ha katei ka jingialang u la ong ba ha ka seng BJP ki don 4 ngut ki General Secretary bad ka kamram jong kitei ki 4 ngut ka dei ban leit sha ki nongbah jong ki jylla bapher bapher ha ka ri India, hynrei nalor kitei u la ong ba ki don pat sa ki Joint Secretary bad ka kamram jong ki Joint Secretary ka long ban rung sha manla ki kyndong kynshrot jong ka jylla kumhba u B.L Santhosh u la wan sha Shella konstitwensi.
Shuwa ka elekshon 2018 u bah Shibun u la ong ba kin don bun ki nongialam jong ka BJP na Delhi ban rung sha ki kyndong kynshrot jong ka jylla ban pynsngewthuh paidbah bad u la ong ruh ba ka kam ka BJP kia mynta hi ka dei ban pynsngewthuh paidbah ia ka jingkordor ka synshar paidbah bad ka vote ka wan pat hadien.
Ha katei ka jingialang ki nongialam katei ka seng ki la pynsngew ia kiba bun ki mat halor ka jingiaid lynti jong ka sorkar NDA hapoh ka jingialam jong ka seng BJP kaba la 3 snem kynthih mynta bad ki la kdew ba ka ri ka la lait na ka bamsap hapoh ka jingialam jong ka BJP.U bah Jropsing Nongkhlaw haba kren ha katei ka jingialang u la ong ba ka dei tang ka jingialang jong ki nongialam Unit na ki Polling Booth bapher bapher bad kam dei kaba la khot paidbah satia.
La pynlong ia katei ka jingialang ha Indoor Stadium, Mawlong.
Shillong, 05 Naitung:Ka Meira Kumar, ka kyrtong president ka ri ka UPA kaba don 17 tylli ki seng, ka la wan ha ka nongbah mynta ka sngi ha kaba ka la pynlong ia ka jingialap elekshon ha annexed hall ka iing dorbar ka jylla.
Haba kren sha ki MLA ha kane ka jingialang, ka Meira ka la ong ba ka shim ia kane ka rai ban mih madan ban iakhun ia kane ka elekshon ka long namar ba ka kwah ban pynieng ia ka nongrim ne ka ideology pyrshah ia ka sorkar NDA kaba la pyrshang ban set kak ia ka sur jong ki paidbah ka ri.
“Nga ieng ha ka nongrim ban iakhun ia kane elekshon bad nga kyrmen ba ka sur ba napoh ka jingiatiplem hapdeng ki MLA,MP kan treikam ban kyrshan ia nga", la ong ka Meira.
Ha kane ka jingialang, bun ki MLA ba kham paw ka Congress kiba jah kum U Bah Prestone Tynsong, Kong Roshan Warjri, Kong Ampareen Lyngdoh kim shym la wan poi, hynrei ki MLA na kiwei ki seng, kiba wan sngap ki long na ka UDP ba kynthup u President u Dr Donkupar Roy, u Dr Jemino Mawthoh bad u Bah TW Chyne.
“Ha ka jingialang hapoh ka jingialam ka President ka AICC ka Sonia Gandhi ki 17 tylli ki seng sain pyrthei ki la rai lang ban pynieng ia nga ha ka nongrim ka idoloji.
Ka dei ka sien ba nyngkong ba ka elekshon President ha ka ri la ialeh da ka nongrim ka idoloji", ka la ong.
Ka la ther ia ka sorkar NDA ba ialam da u Narendra Modi da kaba kynnoh ba ka jinglait luit jong ki niam, ka jinglait luit jong ka bam, ka la shah khang, ha kaba ka sorkar ka la hukum ia ki briew iano ban mane, iano ban bam.
“Shano shano ba nga leit ka la don ka sur kaba sngew tynnad bad kane ka dei ka jingialap ba nyngkong jong nga ha kane ka dong mihngi", ka la ong.
Ia ka Meira la synrang lang u CP Joshi u genl secretary uba peit ia ka Meghalaya, u Pawan Bansal uba long myntri sorkar barim ka UPA, nalor u Myntri Rangbah u Dr Mukul Sangma, u President ka MPCC u Bah DD Lapang bad kiwei ki MLA ka Congress.
Katkum ka sur mynta u kyrtong ka NDA u Ram Nath Kovind, u la don ha ka thong ban rah suk ia ka jingjop lada kam don ka jingiashet kylla hapdeng ki MLA bad MP.Shillong, 05 Naitung:U Dr Donkupar Roy, President ka UDP, u la ong ba ka sorkar ka don ka lad ban wad na ka bynta ban pynbeit ia ka jingeh jong ka jingmih na ka jingiakhih ki sengbhalang halor ka lynti rel.
“Ka donkam ia ka jingmir jingmut kaba bniah bha halor kane ka kam shwa ba ka sorkar kan shim ia ka rai ban iaid shakhmat", la ong u Dr Donkupar haba twad jing-mut kaei ka jingsngew jongu ia ka jingpyrshah ki sengbhalang.
U la ong ba ka sorkar ka don ka lad ban pynbeit bad ki kynhun ba pyrshah ia ka lynti rel, namar ba lada iapyni bor kan nym poi shaei shaei, hynrei kan wanrah pynban ia kaba kham sniew.
“Ka sorkar ka don ka lad ban pynbeit ia ka jingeh", la ong u President ka UDP bad bynrap, ba ka donkam ban iakren bha ia kane la ka long kaba myntoi ne em ia ki trai shnong lada wan ka lynti rel.
U la kubur ba kum ka jylla ka donkam ia ki lad ki lynti ban tehlakam shwa ia ka jingwan ki briew nabar namar ba lada ka jingwan ka lynti rel ka long ka jingma ia ki trai shnong, kam long kaba bha.
Ka jingiakhih ka KSU ban pyrshah ia ka lynti rel ka la jan poi sha ka shi bnai hynrei na ka liang ka sorkar kam shym la khot iakren satia ia ki watla bun ki kynhun kynthup ki seng sain pyrthei, ki sengbhalang ki la kyntu ia ka sorkar ba kan khot iakren ban iapynbeit noh ia ka jingeh.
Kham mynshwa, u Myntri Rangbah ka jylla u Dr Mukul Sangma u la pynneh da kaba ong ba ka sorkar kan nym khot iakren ia ka seng katba ka dang bteng ban leh ia ki kam bymman ban pynthut ia ka suk ka sain.
Shillong, 05 Naitung:U President ka BJP u Bah Shibun Lyngdoh u la ong ba ka BJP ka dang iakren mynta bad kiba bun ki MLA ban ai ka jingkyrshan ia u kyrtong President ka NDA u Ram Nath Kovind.
Katkum ka jingtip, u Kovind un wan sha kane ka jylla ha ka 7 tarik ban ialap elekshon ia ki MLA.Haba iakren mynta ka sngi, u Bah Shibun u la ong ba kumba haduh mynta ki la don ki MLA kiba la kular ban ai jingkyrshan ia u kyrtong ka NDA bad kiba la sngew thikna ki la palat ia ka 12 ngut eiei haduh mynta.
“Ka jingiakren ka dang iaid mynta bad ki MLA kynthup kiba don ha ka liang ka sorkar ruh ban ai ka jingkyrshan ia u kyrtong ka NDA", la ong u Bah Shibun.
U President ka BJP u la ong ruh ba kan don ka jingialang lashai bad ki MLA kiba la don ka jingsngew ban ai jingkyrshan ia u kyrtong ba pynieng ka NDA hynrei um pat kwah ban iathuh bniah halor kane.
Mynta ka sngi ka kyrtong ka UPA ka Meira Kumar ka la dep ban kren ha ki MLA shi bynta na ka jingialap jongka ban pan jingyrshan na ka bynta kane ka elekshon President ban long ha ka 17 tarik.
Hynrei ha kane ka sngi, kiwei ki party bun kim wan kum ka NCP, NPP, HSPDP lait noh tang ka UDP kaba leit ban sngap hynrei ka bym pat treh ban kyrshan ia ka.
Amlarem, 5 Naitung:Hynnin ka miet kumba 9 baje eiei ka la jia phylla ia kawei ka Bolero Pick-up kaba don u No ML-04 B 0265 kaba niah da uwei u Greatful Rymbai, ka la shah kit ha ka Wah na ka daw jong ka jingjur jong u slap ha kato ka miet ha kaba katba ka da iaid lyngba ka Surok kaba dei artad kaba iaid lyngba kawei ka wah rit ha ka tei ka jaka.
Ia kane ka jingjia ka la jia ha marjan shnong jong ka shnong Karkhana kaba dei kawei na ka shnong rit ka don ha khappud bad ka Bangladesh jong ka thain War Jaiñtia ha kaba une u Driver u Ma Greatful uba dang wan donkam marwei na kawei na ki shnong ba marjan nangta bad kawei kaba sngewkmen bad kat kane ka jia ba khlem don kano kano ka jia pyn mynsaw ne sngewsih ha kaba iadei bad une u Driver wat la u don tang marwei ha kane ka por.
Haba kaba iadei bad katei ka jing jia na ka liang jong ki tei ki nongshong shnong jong katei ka thain ki la ong ba bun sien hi ki la sah kut ha katei ka jaka ha ka por ba jur u slap bad da ka burom ki la kyrpad ruh ia ka ha khmat ka Sorkar ba kan sngewbha ban pynshna noh da ka jingkieng ha kane ka Wah khnang nangne shakhmat ba kan ymdon kano kano ka jingjia ba sngew sih ia ki paid jong ka tei ka thain namar ba u surok hi u dei u bud lum jong ha kaba ia dei bad ka kam iap kam im jong ki kum ki nong shong shnong ki la ong.
Donbok ba utei u nongniah jong katei ka kali, ula ioh ban mih noh shabar, kan da la sahkut ha katei ka Wah bad la iathuh ba um shym la mynsaw jur satia, wat la u shu mong malu mala ka met ka phad jongu.
Shillong, 05 Naitung:Katba ka kyrtong President ka UPA ka Meira Kumar ka la kam ba ka UDP ka la ai ka jingkyrshan ia ka, na ka bynta kane ka elekshon President ka ri, hynrei na ka liang u president ka UDP U Dr Donkupar Roy u la kyntait ia kane ka jingkam jongka.
“Nga sngew kmen ba u nongialam ka liang-pyrshah u Dr Donkupar Roy u la ai jingkyrshan lang ia nga ha kane ka elekshon President", la ong ka Meira haba kren sha ki nongthoh khubor mynta ka sngi ha Shillong ha ka jingwan iuhkjat jongka ban ialap elekshon.
Ha kane ka jingialang ialap elekshon jongka, na ka liang ka UDP ruh hapoh ka jingialam u Dr Donkupar Roy, ki la wan ban sngap ia ka jingkren jongka.
“Ma ngi ki politishian ngim dei kiba lui lui.
Ngi leit sha ka jingialang ban sngap ban ioh sngew ia kaei ka nongrim ba ka kren.
Kam mut ba ngi leit sha ka jingialang ba ngi la kyrshan ia ka", la ong u Dr Donkupar haba kren bad ki nongthoh khubor mynta ka sngi.
U Dr Donkupar u la ong ba ka UDP ka leit ban sngap ia ka nongrim jongka, hadien ba la ioh ia ka jingkhot na ka MPCC, hynrei ka seng kam pat iakren iano ban kyrshan.
“Ka jingleit jong ngi ka long ban sngap bad shwa ka 17 tarik Naitung, ka seng kan shong jingialang iano ban kyrshan", la ong u Dr Donkupar.
Wat la um pat pynpaw iano ka seng, kan ai jingkyrshan ha kane ka elekshon President hynrei u la kren shai ba ka seng, kan kyrshan ia kyrtong u ban jop.
“Ngin kyrshan ia u kyrtong u ban jop.
Ka jingkam ka Meira ka dei kaba bakla ba ka UDP ka la kyrshan ia ka", u la ong bad bynrap ba ka nongrim ba ka ong ban iakhun ia ka elekshon da ka nongrim ka jingiatiplem kaba napoh kam long kaba lah ban urlong namar ha ka elekshon bun ki MLA ki ngeit beit ha ka jingbthah ka seng bad tang khyndiat eh kiba ngeit ha ka nongrim ka jingiatip lem kaba napoh.
Katkum ka jingong u Dr Donkupar ka nongrim (ideology) ban ialeh elekshon ha India kam pat poi sha kane ka bynta bad ka seng, kan leit ruh ban sngap ynda la wan sa u kyrtong ka NDA namar ba ka kwah ban tip ban sngewthuh ia ka nongrim ba ki pynpaw.
U la ong ba ki MLA ki dei ki nongjied bad ka jingleit sha ka jingialang ka long kumba leit sngap ki paidbah haba ialap elekshon u kyrtong ha ka MLA elekshon, hynrei ka jingjied ka shong ha ki.
U President ka UDP u la kyntait ba kan don kano kano ka jingsngew iapher bad ka HSPDP ka bym shym la wan sha ka jingkhot ka Congress ban sngap ia ka Meira.
U la ong ba ka jingkhot jong ka MPCC ka long shimet shimet ym ia ka seng.
Shillong 05 Naitung:“Ka jingpdiang ka UDP ia u Bah HS Shylla sha ka party shwa ka elekshon MDC shiteng samoi, ka dei namar ba ka Nongkrem UDP kaba ong ia ngi ba u Shylla ba mynta um dei shuh u Shylla ba mynshwa", la ong u Dr Donkupar Roy haba kylli mynta ka sngi, ia kaei ka jingsngew jongu, ia ka jingshet biang u Bah Shylla ia ka UDP.U President ka UDP u la ong ka seng, ka ngeit ha ka jingong ka UDP Nongkrem circle bad ka pdiang ia u, hynrei kumba ka paw ka long ba u Bah Shylla u dang dei uba rim hi bad um pat dei u Shylla ba thymmai.
“U la mih na ka party nga kmen", la ong u Dr Donkupar Roy, uba la ju iakynduh teng bad u Bah Shylla hapoh iing dorbar ha u snem 1988 bad u la shah mait kyrteng ha u lamphang dorbar, u Bah PR Kyndiah tang na ka kot ba la ujor da u Bah Shylla ban pynkhyllem ia ka sorkar u BB Lyngdoh.
Hynrei kham hadien ki MLA ba shah mait kyrteng, ki la iakhun ha Supreme Court bad ki la jop biang ia ka jinglong MLA.U Dr Donkupar u bym kwah ban kren bun halor u Bah Shylla, u la ong ruh ba namar ba u Bah Shylla u la kam ba um dei shuh u Shylla kum mynshwa, ka UDP ha ka elekshon MDC shiteng samoi ka la ai tiket ia u na Nongkrem lyngba ka jingpynskhem ka UDP Nongkrem circle hynrei phewse u la kylla biang.
U Bah Shylla uba don na UDP u la mih noh na ka party hadien ba u la leit ban kyrshan mynta ia ka PDF ba ialam da u Bah PN Syiem kum u CEM ha KHADC.Ha ka jingshisha, u Bah Shylla u dei uba ther jur ia ka EC ba ialam jong u Bah Pynshngain shwa ba un leit kyrshan kylla ia ka.
Nongpoh, 06 Naitung:Kan long ka jingkmen kaba khraw ia ki samla pule ym tang ha ka thain Umsning, hynrei ha ka Distrik hi baroh kawei bad kane ka la wan hadien ba mynta ka sngi u MP ka Shillong Seat, u Ma Vincent H Pala, u la wan ban plie paidbah ia ka Ri Bhoi Synod College kaba don ha ka shnong Umsait-sning, Ri Bhoi District.
Ha kaba plie paidbah ia katei ka College, nalor ka jingdon u Ma Vincent Pala kum u kongsan, la sakhi ruh da ka jingdon ryngkat u Bah Donkupar Sumer, MDC ka Umsning Constituency, ki Pastor Rangbah ka Ri Bhoi Synod, kiba kynthup ia u Rev.B R Pamshong, u Rev.L,S Nongphlang, u Rev P.Mawnai, u Rev F.W Shadap, u Rev K.E Rympeit, ki Tymmen Basan, ki Riew rangbah ka thain lem bad ki rangbah Balang jong ka Balang Presbyterian ka Ri Bhoi Synod.
Khyndiat kum ban shu pynkynmaw hangne, ia katei ka College kaba dei ruh ka College ba nyngkong jong ka Ri Bhoi Synod, la tei lyngba ka MP Skim jong u snem 2013-2014, ha ka jinglut kaba la kot sha ka T.40 Lak tam tad haduh ban da lah syndon ban plie paidbah mynta ka sngi.
U Ma Vincent Pala, haba kren kum u kongsan ha kane ka sngi, u la pynpaw ia ka jingkmen ba un ioh ban iadon bynta lang ha kane ka sngi kaba kyrpang tam jong ka Ri Bhoi Synod, hadien ba ki la ioh ban plie paidbah ia la ka jong ka College, kaba long ruh kum ka kawei na ki shlem ka ban ai jinghikai ia ki khun samla kiba kwah ban pyndep ia ki jingpule kiba kham halor.
Ha kajuh ruh ka por, u la ai ruh ka jingïaroh kaba khraw ia ka Ri-Bhoi Presbyterian Synod, kiba la don ia kaba kum kane ka jingangnud na ka bynta ban kyntiew ia ka kam pule puthi ha kane ka juk iabeh jingstad kaba mynta.
La pynkut bad pynphuh pynphieng ruh ha kane ka sngi da ka jingrwai kaba la iashimbynta ki samla pule jong kane ka College bad ki nongrwai jong ka Ri Bhoi Synod Standing Choir.
May i know about your college library?.
Shillong, 26 Naitung:Ka Khasi Students’ Union North Khasi Hills District ka pynrem ia ka jingleh runar bad leh riew khlaw ki pulit ka Ribhoi kat haduh ban da pynthut ia ka suk ka saiñ bad buh ia u paidbah ha ka shongsyier rit mynsiem, na ka daw ka jing thwet bad khynra dkhot KSU ki bor Pulit Ribhoi.
Na ka liang ka seng ka pynpaw ka jing pynrem jur halor ka jingthombor ki pulit ha shnong Umbir, da kaba pynpait pynpra ia ka jingkhang Ïing u Bah Roland Mawthoh bad ka Kong Veronica Nongbsap, ha ka por ba ki pulit ki dang pynlong ka jingthwet bad khynra dkhot KSU ha shnong Umbir.
Katei ka jingleh ki Pulit, ka la pynpaw shai kdar ba ka dei ka kam pynhiar kput ia ki dkhot ka seng bad samla Khasi bad ia ka Jaidbynriew hi baroh kawei bad ka pawshai ruh ba ka rukom treikam ki pulit, ki tbit tang ha ka por ba don jing iakhih (protest) ka KSU bad kiwei ki sengbhalang, hynrei haba don ka jingshah thombor ki para doh para snam basah ha thaiñ khappud ha ki pulit Assam bad ki lehnoh Karbi (KPLT) ki pulit Jylla kim lah ban leh eiei.
Kumban shu pynkynmaw ba ha ka 21tarik Jymmang 2015, ka KSU bad ki Rangbah shnong ka Raid Nongtung ha ryngkat ki paid nongshong shnong shnong Umsur, Rymphum, Thangru bad Tyrshing bad ki wei ki shnong marjan kiba hap hapoh ka Raid Nongtung (block2), ki la ujor da ka Ejahar ha Mawlasnai Police Outpost bad ha U Superintendent of Police Ribhoi district, pyrshah ia ka kynhun lehnoh Karbi People Liberation Tiger, halor ka jing byrngem byrsit bad dawa pisa jubor ha ka dor 2000 tyngka naman ki longiing jong kitei ki shnong.
Hynrei kaba lyngngoh ba haduh mynta ki pulit jylla ka Ribhoi kimnud ban leh eiei ia ka KPLT bad kim nud hi ruh ban ang tang shi kyntien ruh haduh mynta , hynrei ki trei shitom bad duhthiah duhdem ban thwet ia ki dkhot ka seng la kum ba thwet riew kieng atiar, ong ka kyrwoh na U Vincent Makri, Vice President, KSU North Khasi Hills District.
Shillong,7 Naitung:Ka HSPDP mynta ka sngi ka la rai ban nym ia jied President.
Haba kren bad ki lad pathai khubor u Bah Ardent Basaiawmoit, President rangbah katei ka seng, u la ong ba ka daw ba ka HSPDP kam treh ban ia shim bynta ha katei ka elekshon President jong ka Ri ka dei namar ba kam mon ia u kyrtong ka NDA u Ram Nath Kovind naba u dei u briew uba la pynmih ia ki kyntien kiba u kren beiñ ia ki rit paid Muslim ha ka ri India da kaba ong ba ki Muslim ki dei ki ba shu wan hap wan ur ha kane ka Ri.
U bah Ardent u la ong ba ka HSPDP ka kyntait ruh ban kyrshan ia ka kyrtong jong ka seng Congress ka Meira Kumar ha kaba u la ong ba ka jingkyntait ia ka, ka dei namar ba lah da ki phew snem ka Congress ka la synshar hynrei ka la pheil ha ka jingsynshar jong ka.
“U Kovind dei uba kren beiñ ia ki rit paid Muslim ha India, ka Congress pat ka la synshar da ki phew snem hynrei ka la pheil" ong u bah Ardent M Basaiawmoit haba kren sha ki lad pathai khubor.
Lah ban kdew ba ka paralok 2018 jong ka HSPDP kata ka UDP mynhynin ka sngi ka la wan ban sngap ia ka jingialap elekshon jong ka kyrtong ka seng Congress ka Meira Kumar ha nongbah Shillong bad lashai ka sngi ruh ka UDP kan leit ban sngap sa ia u kyrtong ka NDA u Ram Nath Kovind ha Umiam.
Ka UDP haduh mynta kam pat ai rai iano ban kyrshan hynrei la sngewthuh pat ba kan ia shim bynta ha katei ka elekshon President.
Wat la u hehduh jong ka seng NCP u Sharad Pawar u dei uwei na kiba la leit ban synran lang ia ka Meira Kumar ka Congress ha ka por ba ka leit thep kyrteng kum ka kyrtong President hynrei u President jong ka NCP ha Meghalaya u bah Sanbor Shullai u la ong ba haduh mynta um pat ioh jingtip satia na Delhi iano ban kyrshan ha kane ka elekshon President ka ban long ha ka 17 tarik mynta u bnai.
U bah Sanbor u la pynthikna ba lashai ka sngi un leit ban sngap ia ka jingkren u kyrtong ka NDA u Ram Nath Kovind ha ka jingialang ka ban long ha Orchid Resort, Umiam Lake.
U bah Sanbor u la ong ba ka jingleit jong u lashai ka sngi ka dei beit namar ka jingiaieit bad u Himanta Biswa myntri sorkar ka jylla Assam namarba u dei u paralok ba iajan tam bad uba ia ieit eh bad u, “U Himanta u la phone ia nga ba ngan wan kum u paralok, ngan leit sha katei ka jingialang, iano ban kyrshan ngam pat lah ban ong" ong u bah Sanbor haba kren bad ki nongthohkhubor.
Shillong, 6 Naitung:Ka Seng Samla Shnong Umkiang, ka hap siew bai nong da ki hajar tyngka na ka bynta ban pynkhuid line (electricity) ha ki thain Umkiang, man la ka por na ka daw ka jingmutlop bad ka jing-bym leh ei ei ka MeECL ban pynkhuid lain, namar ki sainar electric la pyniaid napoh khlaw pohbtab ha shi lynter lynti naduh Lumshnong haduh Malidor.
“Ha ka jingshi-sha ngi ioh light tang da ki kynta ha ka shitaiew ha ka por badon sngi, hynrei ha ka por slap ka mut ngin nym lah tang ban phohsniew ruh ia ka light.
Katba ka jingsiew ne ka jingpynshna bill light ka Company ka biang thik thik" ong ka kyrwoh.
Na ka liang jong ka Dorbar Shnong Umkiang kaba la long ha ka 29tarik Jylliew 2017, ka sngewbynniaw haduh katta katta kat haduh ba ki rangbah, ki tymmen ki san bad ki samla bad kynthei bad shynrang kim lah shah shuh ia kane ka jingduh ding khah ne ka jingleh jong ka Company MeECL.Kane ka ktah haduh katta katta ia ka thain Umkiang khamtam namar ka jingshit kyrang jong ka sngi, ne ki jingdon kam bapher bapher khamtam ia ki khynnah skul kiba dang don ha ki jingpule kot.
Kumta ka Seng kam lah ban shu sngap jar ia ka jingud jingnam jong ki paitbah, la hap ban pynkhuid da lade bad bad ai bainong ruh kumjuh na ka bynta ban pynkhuid line, ong ka kyrwoh na U bah Nicholas Lyngdoh General Secretary SSSU cum Asst.Secretary Dorbar Shnong Umkiang.
Jowai, 6 Naitung:Ki pulit ka East Jaintia Hills, mynta ka sngi ki la ioh ban kurup haduh 3 trok u dewiong uba la thmu ban shallan be-ain pyrshah ia ka hukum jong ka NGT.Ki pulit ka EJH ki la bun kam ban peitngor halor ka jingshalan tuh bad sei tuh ia u dewiong ha ki jaka par dewiong bapher bapher bad mynta ka sngi ki la ioh kem ia kitei ki 3 tylli ki trok na lai jaka.
Kawei ka trok kadei ka trok saw taiar (ML11-1901) kaba la niah da u Lodistar Hinge, katba ar ki trok 10 shaka kidei kynthup ia ka NLo1Q-8554 kaba la niah da u Firstmoon Kharbamthiah bad ka trok AS01C-0062 kaba la niah da u Md.
Yakub Ali.
Ia katei ki trok la kem na Sutnga, Umkyrpong bad Moopala bad ki pulit ki la kurup ia kitei ki trok bad kumjuh ia u dewiong bad la register mukotduma ia ki trai bad kumjuh ia kitei ki draiber.
Ha kawei pat ka khubor, ki pulit ka WJH katba ki dang iaid pahara hynnin ka meit ha ka por 10 shiteng eiei, ki la ioh kem ia kawei ka trok kit dewiong kaba pynkhein ia ka hukum jong ka NGT.Ia katei ka trok kaba don ia u No.AS01HC-0750 la kem na Lad-Pasyih kaba la niah da u Ferdinand Rymbai na Moodymmai bad u nongbud jong u, u Nehlang Challam na Ummulong.
Ki pulit ki la ithuh ruh ia u trai kali uba kyrteng u Nasim Arzoo uba na Kamrup Assam.
Katba u trai dewiong pat la tip kum Deimi Lyngdoh na Thadmuthlong B bad u Baitki Suiam na Wapungshnong.
Shillong,7 Naitung:Ka jingiakhih jong ki nong Mawlai halor ka C&RD Block ka la pynioh nong kha ma kha ia ka Mawpat ha kaba mynta ka sngi u myntri rangbah ka jylla u Mukul Sangma u la pynbna ba yn plie syndon ar tylli ki Block kata ka Mawlai C&RD Block kan hap beit tang ia ka Mawlai baroh kawei katba kawei pat ka dei kaba kynthup ia ki shnong kiba hap hapoh ka Pynthor -um khrah konstitwensi, Nongthymmai konstitwensi bad katto katne tylli ki shnong jong ka Mawryngkneng konstitwensi.
Wat la u myntri rangbah um pat jer kyrteng ia katei kawei pat ka Block kaba yn plie thymmai hynrei la sngewthuh ba kan dei hapoh Mawpat naba ka Mawpat ka la dep pynbiang pynbit lypa ia ka jaka ruh naduh ka por ba ka mih ka jingiatan tyllai ia ka Mawlai C&RD Block.
Mynta ka sngi u Mukul u la khot ia ka jingialang kaba la wan ban ia shim bynta da ki 4 ngut ki MLA kata u bah Embhah Syiemlieh , MLA ka UDP na Mawlai, u bah A.L Hek MLA ka Congress na Pynthor-umkhrah, u Dr.Jemino Mawthoh ka UDP na Nongthymmai bad u bah David Nongrum na Mawryngkneng, la don ruh u MDC ka Congress na Mawlai u bah P.T Sawkmie kumjuh ruh la donlang ki nongsynshar shnong na kitei ki saw tylli ki konstitwensi.
La don ruh u myntri sorkar ba peit ia ka C&RD Block u ma Sniawbhalang Dhar, u bah Ronnie V Lyngdoh, myntri pynroi sor.
Haba kren sha ki nongthohkhubor hadien ba la wai katei ka jingialang u Mukul u la ong ba mynhynin ka miet u la shong jingialang kyrkieh bad ki katto katne ngut ki ophisar bad la shim ia ka rai ha katei ka jingiakynduh ban ai beit baroh ar tylli ki Block bad la pynshong nongrim ruh katkum ka jingbun briew ha kitei ki ar tylli ki jaka.
U la ong ba ka Mawlai kan kynthup ia baroh ki shnong jong ka Mawlai konstitwensi bad ka jaka ban tei ia ka Block ka dei ha Mawtawar kumba ki la tyrwa bad shen u la ong ba un phah ban jurip ia ka jaka ban sdang noh ia ka kam.
Katba kawei pat ka block kaba um pat jer kyrteng u la ong ba kan kynthup ia ka Nongthymmai, ka Pynthor-umkhrah bad katto katne tylli ki shnong ba hap ha Mawryngkneng konstitwensi kiba don ha ki thaiñ Mawdiangdiang.
Shillong, 06 Naitung:Ka KSU ka la pynkhreh da ka jingiakhih kaba jur lada ka sorkar kam pynpdam noh ia ka kompeni North East Frontier Railway ba kan shna ia ka lynti rel ha kane ka rilum Khasi kaba sdang na Ri-Bhoi.
U president ka KSU u Bah Lambokstarwell Marngar haba iakren bad katto katne ki nongthoh mynta ka sngi, u la ong ba ka KSU kam pat kylla nongrim satia naduh u snem 1988, ban pyrshah ia ka jingshna ia ka lynti rel.
Kane ka jingkren u president ka KSU ka long hadien ba 25 ngut ki dkhot ka seng kynthup na Ri-Bhoi bad Khasi hills ki la shah kem halor ka jingkynnoh donkti ha ki kam thang Kali bad kiwei ban pyrshah ia ka jingshna ia ka lynti rel.
U Presiddent ka KSU ula buh jingkylli ia ka sorkar jylla kaba kam ba lada wan ka lynti rel kan wanrah ia ka roi ka par da kaba long, “ka lynti rel kan pynroi iano, kan pynpar par iano".
U Bah Marngar u la long ba ka KSU kam nym pdiang ia ka lynti rel hynrei ka sorkar ka dei ban pyntreikam shwa ki lad pyrkhing ia ka jingrung bad jingmih ki briew nabar bad sa iakren pat kata ka lynti rel.
“Naduh u snem 2011 haduh mynta ka sorkar u Dr Mukul Sangma kam shym la pyntreikam ia kita ki lad pyrkhing ia ki briew ba wan rung bad mih sha kane ka jylla",u la ong bad bynrap, ia ka ain shong wai iingruh ne ka Resident Safety Act ruh kam shym la pyntreikam satia.
Katkum ka jingong u president ka KSU lada ka sorkar kam pynsangeh ia ka kompeni ban shna jubor ia ka lynti rel, ka seng ruh kan iaid la kajong ka lynti bad lada jia eiei ka sorkar ka dei ban kitkhlieh.
Ula long ruh ba lada ka sorkar ka khot iakren ne kam knot ka Seng kan ieng beit ha ka nongrim ban pyrshah ia ka lynti rel haduh ban pyntreikam shwa ia ki lad pyrkhing ba tyngeh.
Halor ka jingong u Dr Mukul ban phah tohkit halor ka jingkynnoh ba ka Seng ka don jingiadei bad ka HNLC, u Bah Marngar u la ong ba u Dr Mukul u dei ban pynshai paidbah namar kumba la pynpaw ha lad pathai khubor ka HNLC ka la thad ba u Dr Mukul u la pan jingkyrshan na ka, ban iarap ia ka elekshon.
“Ka KSU kam donkam bomb IED.Ka pyndonkam tang da u khulom", ula ong.
U Presidentt ka KSU u la ther ruh ia u Deputy Commissioner ka Ri-Bhoi uba la tyrwa pulit pahara ia ki nongtrei ka kompeni shan lynti rel ka NFR da kaba ong, balei um phah pulit sha khappud ban Iada ia ki paidbah na ka jingshah pyndik ha ki lehnoh Karbi.
U la pynem jur ruh ia ka jingleit khynra ki pulit ia ki dkhot ka seng da kumba dei ki lehnoh bad kane kan long pynban kumba tynruh dieng tyllaw ia ka ding bar hem.
Katkum ka jingong u President ka KSU, dang shen ki pulit ka Ri-Bhoi ki la leit ban kyndang ia ka iing jong u dkhot ka seng ha Umling bad namar ba kim ioh bat ia u, ki la byrngem bad pyntieng ia kiba haiing ba kin kem ia ki.
“Kane ka jingleh jong ki pulit kan aiding pynban ia ka mynsiem ki samla", la ong u Bah Lambokstarwell haba pynrem jur ia kane ka jingleh jong ki pulit.
Nongpoh, 10 Naitung:Kumba ka paw hi ba ka daw kaba hakhmat eh kaba la pynlong ia ki kynhun sengbhalang ha ka jylla ba kin pyrshah ia ka jingwan ka Lynti Rel, ka dei namar ba ka sorkar kam pat pyntreikam ia kita ki kyndon ain ki ban teh pyrkhing ia ka jingrung kyrthep ki mynder ha ka jylla bad halor kane ka mat mynta pat sa ka jingpyrshah na ka Dorbar ki Rangbah Shnong Ri Bhoi District (DRSRBD), kiba la pynpaw ia kajuh ka sur ba kim lah ban pdiang ia ka Lynti Rel sha ka jylla, lymda ka sorkar kam pat mynjur bad pynlong ain noh ia ka Village Administration Billl (VAB) bad ia kiwei de ki kyndon ain ki ban teh pyrkhing ia ka jingrung laitlan jong ki mynder sha ka jylla.
Ha kane ka jingialang kaba la long mynta ka sngi ha Umsning Auditorium Hall, la wan ban iashimbynta da ki nongialam ba hakhmat ka DRSRBD kiba kynthup ia u Bah Rocky Kylla, Chairman ka DRSRBD, u Bah CB Syiem General Secretary, u Bah Eddie G.Kharbani lem bad kiwei kiwei ki rangbah shnong bad ka mat kaba ki la iakren ha kane ka jingialang ka long halor ka jingkuman da ka sorkar jylla kaba la ialam da u Dr.Mukul Sangma, ban pyntreikam noh ia Village Administration Bill (VAB), ka jingbym lait ang ki nongmihkhmat na Ri Bhoi ha Assembly, ka Lynti Rel lem bad kiwei kiwei ki jingeh kaba la iakynduh da ki paidbah ha ka Distrik.
Ha ka jingiatai kaba jur halor ka VAB, kane ka synjuk ka la pynrem jur ia ka sorkar jylla halor ka jingpynslem ban pynlong ain noh ia ka VAB, ha kaba ka la mih ruh ka jingiatai ba lada pyntreikam ia ka VAB, ka long ruh kum kawei na ki lad ban tehlakam ia ka jingrung kyrthep jong ki mynder ha ka jylla.
Hynrei haba la poi ha ka jingiakren halor ka Lynti Rel, kane ka synjuk ki rangbah shnong ka la pynpaw sha ka sorkar ba da lei lei kam lah ban pdiang, ha kaba ki la dawa kylla na ka sorkar ba ka dei ban pyntreikam noh ia ki kyndon ain ki ban teh pyrkhing ia ki mynder bad ban pynurlong ia ka VAB kaba ki la dawa la katno katne snem.
Ha kawei pat ka liang kane ka synjuk, ka la pynrem ruh halor ka khynra dkhot KSU da ki pulit ha Ri Bhoi, namar kane ka jingkhynra KSU da ki pulit ka la wanrah ruh ia ka jingtieng jingsyier jong ki khyllung khynnah bad halor kane ka synjuk hi ka dawa na ki Bor Distrik ba ki dei ban sangeh noh mardor ia kane ka kam khynra ia ki dkhot ka KSU.Haba iadei bad kane, ki nongialam DRSRBD lashai ka sngi kin sa leit ban iakynduh ia u DC ka Ri Bhoi bad ha kajuh ruh ka por ki la pynbna ruh ba ha ka 26 tarik mynta u bnai kin pynlong ia ka jingialang paidbah jong ki rangbah shnong hapoh ka Distrik, na ka bynta ban iakren ia kiba bun tylli ki mat kiba kum ka synjuk ka la pynkhreh lypa.
Shillong, 06 Naitung:U Myntri Rangbah ka jylla u Mukul Sangma u la ong ba ka sorkar ka iakynduh jingeh bha ban pyntreikam ia ka ain shim khjna thymmai ka Goods and Service Tax (GST) namar ba bun ki briew kim pat pei phang bha shaphang jongka.
Haba kren mynta ka sngi sha ki nongthoh khubor, u Mukul u la ong ba kaba donkam mynta ka long ban pynshai bha ia ki nongsiew khajna kum ki nongkhaii shaphang ka Goods and Service Tax (GST).
Halor ka jingkylli la yn khang noh ne em ia ki khyrdop khrong khajna hadien ba la pyntreikam ia ka GST, u Mukul u la ong kano kano kaba teh da ka ain yn bud ia kata hynrei um khlem shai la ka GST ka la mana ne em ban khang noh ia ki kyrdop.
U la ong ba ki tnad sorkar jylla bad sorkar pdeng ki la iatreilang halor kane ka kam ban pynthikna ba ka GST kan treikam bha khlem jingthut.
“Hapdeng ka jingeh, ngin pyrshang ban pynthikna ba ka kam kan iaid beit", u la ong u Myntri Rangbah.
Katkum ka jingong u Mukul, ka sorkar pdeng kala rai ban nym pyntud shuh ia ka jingpyntreikam ia ka GST bad kane ka daw ka la pynlong ia ka sorkar jylla ban hap ban trei palat ia ka por trei ruh ban pyndep ia ka kam hynrei ka dang sah khlem pat lah ban pyndep haduh mynta.
U la ong ba katkum ka GST ka sorkar pdeng kan hap ban buria ia ki jylla lada kim lah ban kot ka jingpynmih khajna kumba la buh thong da ka GST Council.
“Ia ki jingduna ne jingduh ki jylla yn sa rai da ka GST Council," u la ong.
Ia ka GST la pyntreikam da u Myntri Rangbahduh ka ri u Narendra Modi ha ka shiteng miet ka 1 tarik u Naitung, kaba dei ka jinglum khajna kaba thymmai ha ka ri hadien 70 snem ka jingioh jinglait luid.
Nongstoiñ, 10 Naitung:Da ki hajar ngut ki paid Khasi bad Garo jong ka thain Mawshynrut kynthup ruh ia ki khynnah skul mynta ka sngi, ki la ia tuid sha ka madan Christ King Banglapluh Riangdo West Khasi Hills District, na ka bynta ban sakhi ia ka jingplie paidbah noh u Myntri Rangbah duh jong ka sorkar Jylla u Dr.Mukul M Sangma ia u maw nongrim jong ka Mawshynrut Civil Sub Division.
Ha katei ka jingialang plie paidbah ia u maw nongrim jong ka Mawshynrut Civil Sub Division, nalor u kongsan la iadon lang ruh u bah HDR Lyngdoh myntri ka tnad pohiing, u MS Rao Principal Secreatary Home & Police Department, u bah S.Kharlyngdoh Secretary jong ka kam pohing u ba dei ruh u DC barim jong ka West Khasi Hills, u Arun Kumar Kembhavi DC ba mynta jong ka West Khasi Hills, u MLA ka thain u bah H.Witting Mawsor, bah K.P.Pangniang MLA ka Rambrai, u bah K.Marbaniang MDC ka Rambrai u bah M.Mawsor MDC ka thain ki ophisar sorkar na ki tnad treikam bapher bapher jong ka District.
U bah Gardinal Sohshang Secretary jong ka Mawshynrut Civil Sub Division Demand Committee (MCSDC) u la ioh ban pynsngew ia ka khana jong ka jingiaid lynti jong ka jingiakhun ban pynioh bad pynurlong ia katei ka Civil Sub Division kata da kaba dawa ban kyntiew noh ia ka Administrative Unit Sha ka Civil Sub Division kaba pura.
Ka Demand Committee na ka por sha ka por ka la phah ia ka dorkhas sha ka sorkar lyngba ki khlieh nongialam jong ka Jylla ka jong ngi, ki Myntri Rangbah ba don burom kiba la leit naduh u SC Marak, JD Rymbai, Dr.DD Lapang, Dr.Donkupar Roy bad haduh u Dr.Mukul M Sangma u Myntri Rangbah u ba mynta u ba la pynhun ia ka jingangnud jong ki paidbah ka thain mynta la kumba 20 snem tam ha kaba u la pynbna bad kular ha ka 14 tarik u Lber jong u snem 2016 hapoh ka Dorbar Mangtyngka ba un ai noh ia ka Mawshynrut Civil Sub Division.
Shuh shuh u bah Sohshang u la ai khublei kyrpang ruh ia baroh kiba la iadon kti ban iakhun ban pynioh ia katei ka Civil Sub Division hapoh Mawshynrut naduh u bah H.L Nongsiang MLA barim jong ka thain, u bah H.Witting Mawsor MLA ka thain, ki sengbhalang bapher bapher bad khamtam ka jingkhublei ba kyrpang ka leit ruh sha ia I kong (L) M.War kaba dei ka MLA bad myntri barim, kaba la bam kwai ha dwar u Blei I bala ai sngewbha ia ka khyndew kaba don hapoh Mawthengkut kumba 12 akar tam ei ei sha ka sorkar na ka bynta katei ka Civil Sub Division.
“Kane ka sngi kaba mynta kadei ka sngi kaba kmen tam jong ki paidbah ka thain Mawshynrut bad ban ia phi ki paidbah u ba kham kmen tam ha kane ka sngi nga dei ma nga ha ryngkat ka kynhun sorkar namar ba ngi la lah ban shah shkor ia ka jingang nud ka jong phi kaba la slem bah na kata ka daw nga nud ban ong ba ngi long kiba kham kmen tam ban ia phi ki paidbah baroh" ong u Myntri Rangbah haba ai jingkren kum u kongsan ha katei ka jingialang plie paidbah ia u maw nongrim jong ka Mawshynrut Civil Sub Division.
Shuh shuh u Myntri Rangbah u la kren ruh ia ka jingdonkam kiba bun ba ka Jylla kala dei ban don noh la ka jong katkum ka jingiaid jong kapor bad ban pynurlong ia kata ki nongialam ba ha khmat eh jong ka sorkar Jylla kila hap ban shim ia ka synjam kaba khia na ka bynta ban pyrkhat ia ka lawei jong ki khun ki kti bad khamtam ia ka pateng ka ban sa wan bad kala dei kapor ba ka sorkar Jylla kan shim ia ka jingkitkhlieh na ka bynta ban pyntikna ba ha ki snem ki ban nang wan ka Jylla ka jong ngi kala dei ban don lut ia ki jingdonkam baroh khnang ba ki khun ki kti jong ngi kim nym donkam shuh ban dang hap leit shabar jong ka Jylla na ka bynta ban leit wad jingnang jingstad  bad ia ki kam ki jam.
U Mukul u la kdew ruh halor shibun ki kam pynroi kiba ka sorkar ka la leh ha kine ki snem ba ladep bad khamtam ha une u snem ba ka sorkar ka la thaw ia ki lad ki kabu ban plie ia ki Civil Sub Division, ki C&RD Block, Ki Police Station bad kiwei kiwei da ka jingthmu ban wanrah ia ka jingkylla ha ka roi ka par khamtam ha ki jaka nongkyndong.
U la ban jur ruh halor ka jingroi ki kam kaikhlaw ha ka jylla ha kine ki snem ba la dep kiba la leh ia ki kam pyntriem bad wanrah ia ka jingshong syier ha ka imlang sahlang.
Haba pynrem ia kitei ki kam u Mukul u la ong ba kine ki dei tang ki buit treikam jong ki runar ki bym don shuh ka jingiatiplem bad ki bym don ruh ka jingiohi na ka bynta ka lawei jong ki khun ki ksiew jongki ba hato kaei kaba kin mad ha ka lawei jingim jongki lada ka ri bad ka jait bynriew ka jot noh.
Shuh shuh u la ong ba shibun ki kam pynroi ba kynthup ia ki surok bad ki lynti ki synkieng la dep ban wanrah na ka bynta ban weng ia ki jingeh ki paidbah ha ka leit ka wan bad ka kit ka bah hynrei kine ki jingtrei ki la sahkut noh namar ka jingpyrshah na ki katto katne ki kynhun samla kiba sheptieng ioh ba ka sorkar kmie kan wan leh katba mon ne wan khlong ia uta u mar Uranium uba don ha kane ka jylla jongngi.
U la buh ka jingkylli ba hato haduh katne ngi long kiba tlot ban pyrkhat ba lada ka surok ba bha kan poi ha ka jaka jongngi, ka sorkar kmie ne ki briew ba nabar ki lah ban wan leh katba mon ia ka thain jongngi wat haba ngi pyrshah ruh? Kane ka dei ka sorkar synshar paidbah (democracy) bad ka Democracy ka dei ka sorkar jong u paidbah, da ki paidbah bad na ka bynta ki paidbah bad kam dei ka sorkar jong ka masi, da ka masi bad na ka bynta ka masi, kren danda u Myntri Rangbah.
U Myntri rangbah u la pynpaw ruh halor ki agenda ba ka sorkar ka la buh hakhmat u paidbah ha ka por election bad ong ba ka sorkar jongu ka la pynurlong ia ki kular ba ka la kular ha ka por election bad ym kum kiwei kiba shu khlei ia ki kular khlem da leh eiei wat hadien ba kila jop.
U la ban jur ruh halor ka lad iohkam iohjam na ka bynta ki samla pule ba kynthup ia ki kam sorkar bad kumjuh ki kam private, halor ki surok ki surok bapher bapher kiba yn pyntrei ha kane ka District bad ka jylla hi baroh kawei, bad khamtam halor ka jingshahkhang jong ka jylla ban tih bad shalan dewiong namar ka jingbymdon iala ka jong ka Policy ia kaba ki nongkhaii ki la kyntait ban thaw wat hadien ba ka sorkar ka la pruid dak ban thaw ia kane ka policy naduh u snem 2012 ter ter.
U la wer ia ki paidbah ba kin ai ka jingiatreilang bad ka sorkar nangne shakhmat khnang ba ka sorkar ka nang lah ban ai shuh shuh ka jingshakri ba khambha na ka bynta jongki hadien habud.
Kiwei kiwei ki nongkren ha katei ka sngi ki kynthup ia u bah HDR Lyngdoh myntri ka tnad pohiing, u bah H.Witting Mawsor MLA ka Mawshynrut Konstitwensi, u bah K.L.Nongbri u ba long kum u SDO u ba thymmai jong katei ka Civil Sub Division bad kiwei kiwei, nalor ki jingkren ha katei ka sngi la pyniphuh iphieng shuh shuh ia katei ka sngi da ka jingrwai jingshad bala iashim bynta da ki kynhun bad ki khynnah skul bapher bapher jong ka thain Mawshynrut.
Shillong, 10 Naitung:Ka seng FKJGP Seng Kmie ka la pynlong ia ka CEC mynta ka sngi, ha ophis treikam ka seng, ha ka por 12baje nohphai sngi ha kaba baroh lang ki dkhot jong ka CEC ki lah poi ryntih lang, ha kaba la pyniaid ia ka jingialang da U President ka seng kmie, U bah Wellbirth Rani bad la wanrah ia ka mat iatai, ha kaba iadei bad ka lynti rel ha Ronghona Byrnihat, ba la pyntrei da ka NEFR bad ka Sorkar jylla bad da kawei ka sur na ka liang ka CEC ka lah shim shwa ia ka rai ba ka sorkar jylla ka dei ban pynsangeh shwa noh ia katei ka project tad ynda biang shwa ia ki jaka rung jaka mih bad ki khyrdop talasi mynder bad ar tylli ki ain ba la pynbna da ka sorkar, ka Residential safety and security act bad ka Benami transaction act ba ka dei ban pyntrei noh ia kitei ki ain.
Ha kajuh ka por ka Seng ka lah pynbna bad bthah iaki district bad ki circle ki unit bapher bapher khamtam ia ka Ribhoi district ba kin dei ban long kiba lah khreh na ka bynta ki jingiakhih ia kane ka ishu rel, lada ka sorkar kan dang sngap mynthi halor ka jingdawa ka seng bad ki wei ki seng kum ka RBYF,HNYF kiba iadon bynta lang naduh ba sdang ban iakhih da ka jing ia shong kyrain ha Additional Secretariat, ha ka 21 tarik u jylliew bad mynta pat da ki jingialang paidbah, ha ka 13tarik Naitung ha nongpoh, Ri bhoi district ban pynbor ia ka sorkar ba ka dei ban pynsangeh shwa ia ka lynti rel.
Ka Seng  ka la iathir ruh  ia ka mat jong ka socio economic movement ha kaba ka seng ka lah dep ban buh ia ki committee bapher bapher kum ka Agriculture Committee, Livestock Farming committee, Tourism committe bad ka Skill development Committee ban pynsted bad pyntyllun janai iakine ki committee khnang ba u paradoh parasnam un ioh ka jing myntoi.
Ha kajuh ka por ka seng  ka kwah ban ong iaka sorkar kam dei ban don tang ka jingthmu tang ban tih Uranium  bad ka dei ban sngewthuh ba tang u phlang ban thung lah lah ban pynriewspah ia ka jylla bad ba dei ban lum jingtip bniah kum sha Rambrai,Wahkaji, Umdohlun bad sha Langpih khnang ba ki briew sha kine ki thain kin riewspah   bad biang ha ka ri jingri kum ka ri masi ri blang ri dohkha khnang ba u paidbah un ioh jingmyntoi bad ioh kam ioh jam na kane ka bynta.
Ka seng ka lah ioh ban iakren bad buh jingdawa ruh hakhmat ka sorkar jylla ia ka  kad liengsuin,  kaba don ha Umroi ban pynbit pynbiang noh khnang ba u paidbah un lait ban leit shaduh  Assam, ha ka leit ka wan, ong ka kyrwoh U bah Marbud Dkhar, Chief Organiser jong katei ka Seng.
Shillong, 10 Naitung:Hadien 3 bnai ba ka la neh ka synshar Administrator ha GHADC la iathuh ba u Lat ka jylla mynta ka sngi u la pynkut noh ia katei ka synshar Administrator.
La ong ba la weng noh ia ka AR ( Administratine Rule) khnang ban ioh pynlong noh ia ka elekshon CEM.Lah ban kdew ba ia ka synshar Administrator ha GHADC la pynbna naduh ka 4 tarik u iaiong hadien ba la mih ka kynrum kynram politik ha katei ka District Council ha kaba u CEM u Denang T Sangma u la risaiñ noh na ka shuki CEM ha u lber mynta u snem shuwa ban wanrah ia ka mat ia kren byn shaniah shuh ia ka Executive Committee.
Katei ka jingrisaiñ u CEM ka la pynlong ba ym lah shuh tang ban pass ia ka mang tyngka jong katei ka Council ruh.
Ha ka 7 tarik mynta u bnai u Chairman ka GHADC u Boston Marak u la risaiñ noh na ka shuki jong u da ka jingthmu ban ia khun ia ka shuki CEM, katei ka jingrisaiñ jong u ka dei ruh hadien ba u Lat ka jylla u Banwarilal Purohit u la kyntait ia ka jingai jingmut ka sorkar ban weng noh ia ka synshar Administrator.
Ki lad khubor ki la iathuh ba ia ka elekshon CEM lah ban pynlong ha ka 18 tarik mynta u bnai.
Shillong, 10 Naitung:Ia ka Mawlai Block yn plie noh ha ka 18 tarik mynta u bnai bad kan treikam shipor na ka iing dorbar ka Mawlai Mawtawar.
Mynta ka sngi ka ophis jong u Deputy Commissioner ka East Khasi Hills ka la bthah ia u Block Development Officer (BDO) ka Mylliem, u Bah PT Passah ban jurip ia ka jaka ba thmu ban buh ia ka ophis jong ka Mawlai Block.
Ia u mawnongrim yn buh ha ka 18 tarik bad naduh katei ka sngi kan sa treikam noh shwa na iing dorbar haduh ban ioh ia ka iing ophis lajong.
Ia ka ophis yn tei ha Lummawsing kaba ai sngewbha da ka Dorbar shnong Mawtawar kaba heh kumba 3 akar.
Mynta ka sngi la pynlong ia ka jingjurip ba la don lang ki nongmihkhmat ka Mawlai, u Bah Embhahlang B Syiemliem (MLA), u Bah PT Sawkmie (MDC), ki dkhot ka Mawlai Town Dorbar, ka JAC jong ki ar tylli ki sengbhalang na Mawlai bad kiwei nalor u BDO.Ha kane ka sngi na ka liang u BDO u la pynsngewthuh ruh ba ka jingwan jong ka block ha Mawlai kam mut ba baroh ki scheme ne ki kam pynroi yn leh da ka block bathymmai, hynrei ki don ki scheme kum ka jingtrei 100 sngi lyngba ka NREGS kin dang hap iaid beit na ka Mylliem block namar mynta ki ne ki scheme ki la iaid marshiteng na ka Mylliem C&RD block.
Na ka liang u MLA, Bah Embhah u la pynsngewthuh ia ki paidbah da kaba ong ba wat la ka Mawlai ka la ioh ia ka block lajong hynrei bun ki kam yn dang hap ban leit sha ka Mylliem block, kum ki MLA scheme ba la dep ban sdang bad ka NREGS.Ha kaba iadei bad ka surok ban poi sha katei ka ophis na ka liang u MLA u la iathuh ba u la iakren bad u engineer ka PWD ban kyntu ia u ban maramot bad pynbha ia ki lynti shwa ban plie ia ka ophis jong ka block.
U MLA u la kyntu ruh ia ka sorkar ban khmih bad ailad shwa ia ki samla ka thain ban ioh rung ha ki kam ba hap ha ka grade IV, kum ka dak ka jingburom ia ka jingai kylluid jong ka shnong ia ka jaka.
Nongstoiñ, 10 Naitung:Kum ka dak ban pynpaw ia ka jingpyrshah jur ia ka jingthmu jong u Mukul M Sangma ban wan rah surok rel sha ka RI Khasi bad ka jingthwet bad kem pathar ia ki dkhot jong ka seng, na ka liang jong ka seng Khasi Students Union West Khasi Hills District Unit hapoh ka jingialam jong u samla John Fisher Nongsiang kum u President, mynta ka sngi ki la pdiang sngewbha ia u Myntri Rangbah jong ka Jylla da ki lama iong ha ryngkat ki jingthoh pynrem ia ka jingleh jong u.
Kitei ki dkhot jong ka seng KSU WKHDU, ha ryngkat ka KSU Mawshynrut Circle, ki la pynlong ia ka jingdeng lama iong ha Riangdo bad ki la ap khnang ruh ia u Myntri Rangbah u ba thmu ban wan plie ia u maw nongrim jong ka Mawshynrut Civil Sub Division ban pyni bad pynpaw ba ki pyrshah jur ia ka surok rel kaba la thmu ban wanrah sha ma Ri Khasi.
Haba iakren bad ki nongthoh khubor na ka liang jong u samla John Fisher Nongsiang President ka KSU WKHDU, u la ong ba ka seng KSU ka sngewkmen ia ka jingplie paidbah noh ia ka Mawshynrut Civil Sub-Division, bad kam don kano kano ka jingpyrshah halor katei ka bynta hynrei kaei kaba ka seng ka wan ban deng lama iong ka long ban pyni sha u Myntri Rangbah ba ka seng ka pyrshah jur ia ka surok rel hapoh ka Ri Khasi.
Shuh shuh u samla Nongsiang u la ong ruh ba lada ka sorkar jong u Mukul ka dang iai kuman halor ka surok rel bad lada kam pyllait noh ia ki dkhot jong ka seng kiba la shah kem na ka liang jong ka seng ka la kloi ban mih sha ka madan thma ha ki prokram jingiakhih kiba tyngeh ia kaba ka KSU Sengkmie kala pynkhreh bad kan sa pynbna noh shen.
Shillong, 10 Naitung:Ka State Commission for Women ka la khot hajir, ha ka 14 tarik mynta u bnai ia u Secretary ka Delhi Golf Club ban wan jubab ha ophis jongka ha Shillong halor ka jingshah beh ka Kong Tailin Lyngdoh na ka jaka bam ba ka shah khot tang namar ba ka riam Khasi da ka jainsem.
“Ngi la khot hajir ia u secretary ka Club ban wan jubab ha ka 14 tarik", la ong ka chairperson ka Commission ka Kong Theilin Phanbuh hynne ka sngi.
Ka Kong Phanbuh ka la ong ba na ka liang ka Commission kan phah da ka jingthoh ba ka National Scheduled Caste and Scheduled Tribe Commission ba kan pynshitom kaba tyngeh ia ki bor pyniaid ka Delhi Club.
Ka Kong Tailin Lyngdoh ka la shah beh na jaka bam ja ha ki nongtrei ka Delhi Golf Club ha ka 25 tarik Jylliew ha Delhi.
Kat kum ka jingong ka Kong Phanbuh, ki bun ki khep ba ki briew na kane ka Dong Mihngi ki ju iakynduh ia ka jingshah ibein bad niew bein haba ki don shabar nabar Dong Mihngi.
“Ngin iakhun ban pynthikna ba kiba donkti kin ioh ia ka jingpynsaja kaba tyngeh khnang ba ka jingisih jaitbynriew kan nym jia shuh ia ki Briew na dong mihngi", ong ka Chairperson.
Ha kawei ka liang ka Kong Tailin Lyngdoh ka la iathuh ba ka jingjia kaba la pynlong ia ka ban shah beh na katei jaka ka long kaba sngewsih kthang ha ka jingim jongka, ka bym jia mynno mynno ruh.
“Nga kwah ba dei ban pynshitom pynsaja kaba jur ia kito ki briew", la ong ka Kong Tailin kaba don lang ha ka ophis ka Commission.
Ka la ong ba kumba 10-15 minit ba la don hangne ha katei ka jaka bam, la wan ar ngut ki briew kiba wan ban beh ia ka na jaka ba ki iashong namar ki la ai daw ba ka dei kum ka shakri bad kum ka Nepali.
Ha ka jingshisha, la iakren ba ka dei kaba la shah khot, hynrei kim sngap satia.
Ha kawei ka liang, ka Nivedita Barthakur kaba dei ka trai ba sah ka Kong Tailin, ka la ong ba ka Delhi Golf Club kam pat shym la panmap, halor ka jingjia bad ka jingpanmap ka long tang kaba shu pynmih khubor.
Ka la kyntait ruh ban pdiang ia ka jingtohkit kaba la thung da ka Club namar ba kam don jingmut ban thung tohkit da ka club kaba shah kynnoh ban leh ia ka kam.
