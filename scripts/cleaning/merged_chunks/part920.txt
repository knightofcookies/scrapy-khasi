Kane ka long shi bynta na ka jingiakhih jongki ban pynurlong ia ki jingdawa jongki ba kynthup ia ka VII Pay Review Committee, 3rd Amendment ka UGC Regulation 2010 bad Ph.
D regulation 2009, Credit system bad CU Bill 2013, pynjlan ia ka OC bad RC haduh u Nohprah, 2013,  ban siew UGC ia baroh,  sangeh pynlong mar khaii ia ka pule puthi, kyntait ia ka penshon skhim 2014, bad ban iasyllok ia ki nonghikai haba shna ia ka polisi ka pule dangle.
Ia kane ka jingiakhih jong ka AIFUCTO la kyrshan da ka Federation of Central University Teachers Association (FCUTA).
Kane ka long ka jingpynlait khubor u Dr.A.Sinha u Gen.
Secy.
, NEHUTA, Shillong.
r“Phi la ktah kti ia u nongmihkhmat paidbah"Shillong, 6 Nailar:Ha ka jingkhluit ka jingiakhih ban tur sha Secretariat kaba ki paidbah ki la shah khang lynti ha ki pulit, u bah Ardent Miller Basaiawmoit ruh u la shah khang lynti ha ki pulit ha ka por ba u mut ban tur ryngkat bad ki paidbah sha Secretariat, ha kaba ki heh pulit ki la khang lynti ia u bah Ardent ba un tur shakhmat hynrei u la ong ia ki, ba u ruh u dei u nong mihkhmat paidbah, u nongthaw-ain u don ka juh ka kyrdan bad u myntri rangbah ka jylla U Mukul Sangma, hynrei u Mukul  pat u dei tang u khliehduh ka Secretariat, “Nga don ka juh ka kyrdan bad u Mukul, hyn rei ma u u dei tang u khliehduh ka Secretariat" ong u bah Ardent hakhmat ki heh pulit kiba la pyrshang ban khang lynti ia u.
La iohi ruh ba hapdeng ka jingia lymbub ka jingia khynniat ban khang lynti ia u paidbah, u SP City u bah Vivek Syiem u la ktah kti bad khynniat ia u bah Ardent shadien ban ym ailad ba un tur shakhmat, bad ha katei ka por ruh la iohi sngew ba u bah Ardent u la ong , “Ngin ia peit phi la nud ban ktah kti ia u nongmihkhmat paidbah".
Hynrei hadien ba la mih na Secretariat ha ka por ba u pynbna sha u paidbah ia kaei kaba mih na ka jingiakren; u bah Ardent bad kumjuh ruh u bah Pyniaid ki la kren sha ki pulit lyngba ki tynghung pynsawa ha kaba ki la ong ba ka jingiapyni bor mynta ka la long kum ka thma, hynrei kaei kaba la jia ai ba kan kut noh, hynrei ia kaei ka ban dang jia pat shakhmat yn dang ia peit, “Nga la ong ia ki pulit , phi long kum ki jam kiba pyndait hapdeng ki ar tylli ki ruti, u ruti ki paidbah bad u ruti sorkar" ong u bah Pyniaid Sing Syiem.
Shillong, 06 Nailar:Wat hapdeng ka jingiai maham ki pulit na ka por sha ka por ban nym biej ha ki runar ha Face book bad kiwei ki social networking site, hynrei dang bun kiba dang biej bad kane ka la jia ia kawei ka longkmie kaba la shah shet ha ka Face book haduh T.2 lak.
Kawei ka longkmie ka la ujor ha ki pulit ba u parlok jongka uba kam na ri Bilat u Eric Phillips na Westham, England u la iathuh ba u la phah ia ka song sha ka bad ka dei ban thep pisa T.3000/- kum ka khajna.
Hynrei ha ka 3 tarik Nailar, u la phun sha ka ba ka dei ban thep biang sa T.30,500  ban ioh ia katei ka song bad sa T.1,86,000 kum ka kuna namar ba katei ka song ka don ka ksiar bad 50,000 Pounds.
Da ka jingkwah ia kane ka song, kane ka longk mie ka la thep ia kane ka pisa ba la phah da u nong-Bilat.
Hynrei hadien ka la sngewthuh ba ka la shah shet pynban ha kaba ka song ka khlem poi bad jah syndon jar.
Ki pulit ki la ong ba ki kam beain lyngba ki social networking ka jur bha ha kane ka nongbah ha kaba kiba khambun kiba biej ki dei ki kynthei kiba ngat ei ha ki riew shukor khlem ithuh eiei.
Katkum ka jingkhein ba la ioh ki pulit, kumba 20 tylli ki kam shukor bad kam thok ki jia lyngba ki social networking tang ha u snem 2012 bad 34 tylli ha u snem 2013.
Bun kiba shah thok ruh da ka SMS bad ka jingioh phun na ki briew kiba iathuh ba ki la jop ia ka khalai nusip katta katta lak bad ki dei ban thep pisa ban  pynpoi sha ki hynrei ki dei tang ki riew shukor.
Mynshem snem ruh kawei ka longkmie na Mawlai  ka la shah thok ei haduh T.11 lak ha u paralok Facebook jongka u Eric Jack uba pynbiej ia ka ban pynpoi song ba rem dor.
Shillong, 06 Nailar:Ka Meghalaya High Court mynta ka sngi Palei ka la pynmih ia ka hukum ban kem mardor ia u director ka North Eastern Indira Gandhi Institute of Health and Medical Sciences (NEIGRIHMS) u Dr A G Ahangar halor ka jingialeh pyrshah jongu ia ka hukum ha kaba iadei bad ka kam bhah pule dok tor na ka bhah ka sorkar pdeng.
Shillong, 7 Nailar:U District Magistrate, East Khasi Hills u la pynbna ba ym shah shuh ban ri sim ha iing lane ban set ia ki ha ki ruh ban banwah sha iew, bad ia katei ka hukum u la ong ba la pyntreikam katkum ka hukum jong ka High Court ka Gujarat ha u 2010 bad ka High Court ka Delhi ha  2015 kaba la khang pyrshah ban set ia ki sim kaba long ruh ka jingpynkhein ia ka Wildlife Protection Act, 1972 bad ka  Prevention of Cruelty to Animals Act, 1960.
Kino kino kiba pynkhein yn pynshitom katkum ki kyndon ka ain.
Shillong, 6 Nailar:Kumba san hajar ngut ki paidbah ki la tuid sha ka jingialang bah kaba la pynlong da u bah Ardent M Basaiawmoit, kaba la long mynta ka sngi ha madan Malki, kaba la sdang ha ka por 12 baje shiteng sngi.
Ha katei ka jingia lang kaba la pyniaid da u bah Pyniaid Sing Syiem, MDC Sohryngkham la kren maitphang da u bah.
Mawkyrwat, 7 Nailar:Ka jingkieng iaid kali ha Wah Umngi, kaba hap ha hapoh ha skim NLCPR, la plie da u Myntri Rangbah Ba ar u Bah Rowell Lyngdoh ha ka jingiadonlang bad u Myntri ba dei khmih ia ka tnat PWD Roads u Bah S.Dhar, u MDC jong ka Ranikor u Bah M.Nong rem, Bah H.Lyngdoh, MDC ka Mawkyrwat,u Bah N.Syiemiong syiem jong ka Maharam, ka kong R.Lyngdoh ka ba dei ka Deputy Commissioner jong ka South West Khasi Hills District, ryngkat bad kiwei ki dkhot jong ka Sorkar kynthup ia ki khlieh jong ki ophis ha ka District,ki nongmihkhmat shnong bad ki briew jong ka thain ha ka jingpynlong kaba long ha jan jong ka jingkieng ha ka 6 tarik u bnai nailar 2015.
Katkum ka jingkren kaba la ai jingkren da u Myntri Rangbah Baar u Bah Rowell Lyngdoh u la pynkynmaw ia ki por barim bajah ha ka por bym pat don kane ka jingkieng bad ka surok,ha kaba ki briew ki iaid da kaba ki hiar bad ki kiew ban iaid shakhmat bad ban phah ia ki tiar bam na kawei ka jaka sha kawei pat ka jaka.
u la ong ruh ba kane ka long hadien ba la ioh laitluid, ka sorkar Assam ka la shna ia ka jingkieng Semi-permanent temporary bridge (SPTBUG).
Ka jingkieng kaba la neh palat sanphew snem bad kaba la iarap shibun ia ki briew ha kane ka thain.
kane ka jingkieng ka la nang rim shuh shuh bad ka donkam ba kane kan neh khang ba ka thain kan bteng.
U la pyntip ruh ba dei ha ka  snem 2011 bnai Jylliew la mang ia ka pisa T.706.61 lak lyngba ka ministry of DONER ban shna ia ka surok iaid kali, ha ka Wah Umngi bad kane ka la urlong mynta.
Kane ka jingkieng ba la shna thymmai ka la wanrah jingkmen sha ki briew ka Mawkyrwat ha kaba ki la lah ban iaid ban ieng laitluid bad iada,u la khot ruh ia ka imlang sahlang ba ki dei ban iada ia ka jingkieng bad lehkhuid  bad sngew ia ka jinglongtrai ia ka jingkieng kaba ka sorkar ka la shna na ka bynta ka jingdonkam jong ki briew.
Kiwei pat kiba la ai jingkren hadien ki long u Bah S.Dhar,uba dei u Myntri jong ka Tnat PWD bad ka Kong R.Lyngdoh kaba dei ka Deputy Commissioner jong ka South West Khasi Hills District, Mawkyrwat.
Ha kane ka sngi kyrpang la don ruh ki jinglehkmen ha kaba la ioh ruh ka jinglehkai barit na ka Iong Lajong Musical & Organisation Mawlangwir, ka jingrwai kyrpang na ka Krem Lamet Group, wahkaji,ka jingrwai pdiang burom na i ibanrilin Lyngkhoi bad ka kynhun,ka jingsam Momento sha u  kontraktor u Bah R.Marngar,ha kaba la aiti da u Myntri ka Tnat PWD u Bah S.Dhar.
Ia kane ka jingpynlong la ai jingkren khatduh da u Bah L.Passah,uba dei u CE ka PWD (R),bad ka jingaikhublei la ai da u Bah M.Kharnaior,u EE.PWD (R) Mawkyrwat Division.
Shillong, 7 Nailar:Ki paidbah ka thain Sohra, mynta ki la ia kynduh ha ka khim khait bad ki la mad ia ka jing kordit bad ka jingduk tasam ha kine ki sngi bad ka dawbah hangtei ka dei na ka jingbym treikam ka karkhana pynmih dewbilat jong ka Mawmluh Cherra Cement Limited ( MCCL) ka bym shym la lah ban pynmih dewbilat haduh kine ki sngi mynta.
Ka jingbym lah ban pyntreikam noh ia ka MCCL kam shym la ktah tang ia ki nongtrei katei ka karkhana kiba la duh tulop mynta ka phra bnai, hynrei ka la ktah ruh ia ki paidbah katei ka thain baroh kawei naduh ki nongshong iew shonghat, ki nongdie dukan sha bad kiwei pat kiba die ia thied bad ki nongtrei ka MCCL.Haba pynpaw ia ka jingsngewkhia ia katei ka jingkordit kaba ki paidbah ki hap ban mad u bah Titos Chyne MLA ka Sohra u la ong ba nalor ba ka MCCL kam pat shym la pyntreikam haduh kine ki sngi ruh, ki paid bah ki ia kynduh jingeh naba la khang sa ka jing khlong maw khlong shyiap ha katei ka thain, “Ka thain Sohra, Shella ka dei ruh ka thain kaba ki paidbah ki im na ka thang mawshun, hynrei mynta ka thang mawshun ruh la khang" ong u ba hTitos haba kren sha ki nongthoh khubor mynta ka sngi.
Shuh shuh utei u MLA ka Sohra u la ong ba bun ki nang tharai ba ka Sohra ka la biang kamai tang ka kam jngohkai pyrthei ruh haba ki iohi ia ka jingtuid ki nongshangkai pyrthei sha katei ka thain, phewse u la ong ba ka kam jngohkai pyrthei kam da lah than ban pynim ia ka Sohra haduh katta katta naba ki briew kiba wan jngohkai ki shu wan tang ban peitkai hynrei kim shym la pynlut pisa pat ha Sohra, “Bun ki la song lypa la ka bam ka dih, bad ki jingdonkam jong ki, ki shu wan tang ban peitkai, watla ki la don kita ki jaka bam jaka dih kiba biang ruh" u la ong.
U bah Titos u la ong ba kham mynshuwa ka sorkar ka la kular ba kan sa pyntrei kam noh ia ka karkhana thymmai jong ka MCCL ha ka 15 tarik u jymmang, 2015 hynrei kam shym la lah bad ka la pan por biang da kaba kular ban pyndep ha ka 15 tarik u jylliew, 2015; hynrei mynta la lai bnai ym shym la iohi dak eiei , u la ong.
U la pynkynmaw ruh ba khyndiat bnai mynshuwa u la leit ban jurip ia katei ka karkhana thymmai ka MCCL bad ha katei ka jingleit jurip u la ioh ban ia kren bad u Manager ka PROMAX ka kompeni kaba pyntrei ia katei ka karkhana thymmai, ha kaba u la ong ba u Manager u la kular hakhmat jong u ban pynmih dewbilat noh tang hapoh 10 sngi, hynrei katei ruh kam shym la urlong satia kumba u la kular.
U la ong ba la ioh jingtip ba katei ka kompeni kam don ki tiar don tar kiba donkam ban pynrung ha katei ka karkhana thymmai.
“Ym dei tang ki bor pyniaid jong ka MCCL ki bym ler ha ka rukom treikam hynrei wat ka kompeni kaba pyntrei ruh kam ler satia, nga shu iohsngew ba katei ka kompeni PROMAX kam dei hi ruh kaba pyntrei ia ki kharkhana dewbilat" ong u bah Titos Chyne haba kren sha ki nongthohkhubor.
Naduh ka u naitung jong u snem 2014  u ba Titos u la ong ba la khang noh ia ka karkhana rim jong ka MCCL  bad ha katei ka por u la ong ba la ai daw bym don dewiong, hynrei haba u dewiong u la poi ki la ai daw biang ban pyndep noh syndon ia ka plan ba thymmai bad shen yn pynmih dewbilat noh.
“Nga dawa ba ka sorkar ka dei ban shimkhia noh mar mar ban pyndep noh ia ka plan thymmai, ki nongtrei ki la iaishah watla 8 bnai khlem tulop tang ban pyndep noh ia ka plan ba thymmai" u la ong biang  bad u la bynrap ba ka sorkar kam shym la patiaw hi ruh ia ka por kaba ki paidbah ki la buh ia ka ban pyntreikam ia ka karkhana thymmai katkum ka rai kaba la shim ha ka jingialang paidbah.
Shillong, 07 Nailar:U CEM ka KHADC u Bah Pynshngaiñ N Syiem u la ong ba ka jing pyntreikam ka Meghalaya Urban Development Authority (MUDA) ia ka Bye Laws sha jaka jong u pud u sam ka KHADC ka long beain.
U la ong ba ka jing kren jong u Additional Chief  Secretary ka jylla ba peit ia ka tnad sor u Prashant Naik ba ka Bye Laws ka MUDA ka lah ban treikam ha baroh ki jaka, u Bah Syiem u la ong,katkum ka Megha laya  Town and  Country  Planning Act 1973, ka la kdew shai ba ki ain jong ka MUDA kin nym trei kam satia sha u pud u sam ka District council bad kin treikam tang lada ka District Council ka pdiang lyngba ka jingthoh.
“Haduh mynta ka District Council kam shym la pdiang satia ia ka Bye Law ka MUDA", la ong u CEM haba kren hynne ka sngi Thohdieng sha ki lad pathai khubor.
“Ka Section I (ii) ka Meghalaya Town and  Country Planning Act, 1973, ka kdew shai ba ka ain kan treikam ha baroh kawei ka jylla hynrei lait noh ia ki jaka ba hap ha u pud u sam ki Autonomous District Council.
Kane ka ain kan treikam tang lada kino kino ki  District Council ki kwah da kaba ai ia ka jingmynjur sha ka sorkar", la ong u Bah Syiem.
U la buh jingkylli ha kano ka dur ka MUDA ka la nud ban skud ia ki jaka kiba hap ha ka District Council khlem ka jingmynjur ne pdiang ka Council.
“Ka jingpyntreikam ia ka  Meghalaya Building Bye Law 2011 ka sorkar ha ki jaka ba hap ha pud u sam ka KHADC", ka long beain, la ong u CEM.U la ong ba ka long kaba lyngngoh ban iohi katkum ka jingkren jong u Niak ba ka Bye-laws ka MUDA kan treikam ha baroh u pud u sam ka Shillong Master Plan.
“Kumno ka sorkar ka lah ban pynmih ia ka jingpynbna ban pynhap ia ki jaka jong ka Council ha ka  Shillong Mater Plan khlem ka jingmynjur ka Council", la ong u CEM.“Kane ka jingleh ka sorkar ban skud jaka ka long kumba ka la pynkhein hi ia ka ain ba ka la shna", la ong u CEM ka KHADC.U la ong ba ka Council kan hap ban leh da kaba tyngeh lada ka sorkar jylla ka dang iai bteng ban tam pud bad ban pynkhein ia ka ain jongka hi.
Ha kajuh ka por, u la ong ba ka  Executive Committee ka la thaw ia ka Land Development and Building Regulation Branch kaban peit ia ki kam shna iing shna sem ha ki jaka ba hap hapoh u pud u sam ka Council.
Ha kane ka Land Development and Building Regulation Branch  la thung kontrak ia ki ar ngut ki architect, uwei u Executive Engineer,  ar ngut ki Assistant Engineer bad ar ngut ki Town Planning Officer.
"Ngi thung kontrak ia kine ki nongtrei kane ka tnad thymmai ka Council bad ngin sa pynskhem hadien ba la dep ban rah hapoh ka iing dorbar" la ong u CEM ka KHADC.Haba kylli hato ha kano ka dur ka Council kan lah ban siew tulop ia ki nongtrei kane ka tnad thymmai namar ba ka don hapdeng ka jinghiran pisa, u EM ba peit ia ka Town Committee u Bah Antonio War u la ong ba kane ka tnad ka dei kaba lah ban pynmih pisa nalade namar ba kan hap ban shim pisa na ki briew ba wan pan bor ban shna iing bad namarkata, ka jing kyrduh pisa kan nym don.
Ha kawei ka liang, u CEM u la iathuh ba ka KHADC  ka la pynmih ia ka executive order (EO) ban pyntreikam noh ia ka Khasi Hills Autonomous District (Land Development & Building Regulation 2015) ha kaba iadei bad ka jingshna iing shna sem ha ki jaka ba hap hapoh ka Council.
U CEM u la ong ba ia kane ka EO la pynmih katkum ka rule jong ka United Khasi Jaiñtia Hills District (Establishment of Town Committee) (Third Amendment) Act, 2015.
"Ngi la pynmih ia ka EO ban pyntreikam noh ia ka rukom shna iing shna sem hapoh u pud u sam ka KHADC kaba la pdiang da ka Executive Committee", la ong u Bah Syiem.
U la ong ba ka jingpynmih ia kane ka EO ka long ban khang lad ia ka jingwan skud jaka ka MUDA sha jaka jong ka Council.
“Ngi shna ia ka ain shna iing shna sem katkum ka kyndon jong ka National Building Code.
Ngi bud ia ka rukom kaba iasyriem bad ka MUDA da kaba thaw ia ka Expert Committee.
Mynta ka KHADC ka lah ban ai bor ia kito ki briew kiba kwah ban shna iing ban shna sem", la ong u Bah Syiem.
Shillong, 07 Nailar:Ka KSU  ka la pyr shah ia ka jingai bhah ia ar tylli na ka bhah ka jylla ia ki khun ki kti jong kiba trei ha NEIGRHIMS.Hadien ba la iohi ia ka jingmih ha ki lad pathai khubor, u chairman ka  KSU Education Cell u Bah Donald V Thabah u la ong ba ki sngew lyng ngoh ba la shim noh ia ka bhah jong ka jylla haduh ar tylli ban ai pat sha ki khun ki kti kiba trei ha NEIGRHIMS, nalor ba ka jylla ka dang donkam shuh shuh ia ki doktor.
“Naduh u snem 2012, ngi la iai pyrshah ia kane ban ai bhah ba dei na kane ka jylla.
Ngi la rah ia kane sha ka tnad Health and Family Welfare bad ruh sha ka sorkar jylla ban pynpaw ia ka jingbym iahap bad ka jingai bhah kaba duna palat", la ong u Bah Thabah haba kren hynne ka sngi sha ki lad pathai khubor.
U la ong ba katkum ka jinglap ka jingtip da ka RTI , ki kot ki sla la pyni ba ha u snem 2013,  ki don  57 tylli ki jaka pule doktor ha katei ka hospital kaba don ha Meghalaya.
“Na kine ki 57 tylli ki jaka pule, 22 tylli ki dei ka bhah na ka sorkar pdeng bad sa 35 tylli ki dei na ka bhah jong ka jylla", la ong u Bah Thabah.
"Namar ba ka bhah la buh ruh ia ki khun ki kti jong ki doktor ba trei ha  NEIGRHIMS, ka long kaba donkam ia ka sorkar pdeng ban ai bhah shuh ia ka jylla ha jaka ba kan knieh pynban ia ka bhah jong ka jylla" u la ong.
“Ka jingleh ka long ka bym dei, bad kaba shah shiliang namar ba 57 tylli ki jaka pule kim pat biang ban ai bhah ia ki samla ba kwah ban pule doktor MBBS ha ka jylla" la ong u Bah Thabah.
U la ong ba ka jingai bhah ia ar tylli ki doktor ba trei ha NEIGRHIMS ka dei ka jingduh nong ia ka jylla bad u la kyntu ba ka bor pyniaid ka NEIG RHIMS  ka dei ban dawa bhah kyrpang ia ki khun ki kti jong ki doktor ba trei ha kane ka jaka pule doktor.
U chairman ka Education Cell ka KSU u la ong ba kin leit iakynduh ia u myntri ka koit ka khiah u Bah AL Hek ban pan jingshai halor kane.
Shillong, 07 Nailar:Ki nonghikai ka skulbah North Eastern Hill University (NEHU) hapoh ka lama ka North Eastern Hill University Teachers’ Association (NEHUTA), lem bad ki nonghikai jong ki skulbah bapher bapher ha ka ri ki la pynlong ia ka jingshong shah thngan kaba 6 kynta mynta ka sngi naduh ka por 10 baje mynstep haduh 5 baje janmiet ha phyllaw ka NEHU ha Mawkynroh ban pyrshah ia ka rukom leh ka University Grants Commission (UGC).
Ki nonghikai ki la iashong hakhmat ka Multi Purpose Convention Auditorium ha NEHU Campus, ban dawa ba ka UGC ka dei ban pynbeit ia ki jingbym iahap ba ka leh na ka bynta ki nonghikai kiba don haduh 13 tylli ki mar jingdawa.
La pynlong ia kane ka jingshah thngan ba la khot da ka All India Federation of University and College (AIFUCTO) ha Jantar Mantar, ha New Delhi bad kyrshan da ka Federation of Central University Teachers’ Association (FEDCUTA).
Ki jingdawa jong ki nonghikai skulbah ki long ba ka UGC ka dei ban thaw noh ia ka 7th Pay Review Committee,  ka jingpdiang ka tnad Human Resource Development (MHRD), ka rai jong ka UGC halor ka 3rd Amendments ka  UGC Regulation-2010 bad Ph.
D.Regulations 2019,  ban pynduh noh ia ka Account Performance Index, ban siew pay scale sha baroh ki nonghikai, librarian, DPE bad ki nongtrei, sangeh ban pynlong mar khaii ia ka tnad pule dangle, ka jingkyntait ia ka Pension Scheme-2004 bad dawa ban iasyllok ia ki nonghikai haba thaw ia ka Education Policiy.
Haba kren ha kane ka jingiashong shah thngan, u president ka NEHUTA u  Prof.V.Ruata Rengsi u la ong ba ka skulbah bad ki kolej ha ka ri ki la dawa ba ka UGC ka dei ban pyntreikam noh ia kine ki jingdawa jong ki nonghikai khlem buh teng shuh.
“Ngim kwah ia ka jingleh shiliang ia ki nonghikai.
Ngi kwah ia ki nonghikai barim bad ba thymmai ban ioh lang ia ka GPF bad ka UGC ka dei ban pynduh noh ia ka CPF jong ki nonghikai thymmai", la ong u Prof.Rengsi.
U la ong ba ka UGC ka dei ban weng noh ia ka jingpyntreikam ia ka Choice Based Credit System naduh u Naitung 2015 bad ban weng ruh ia ka Central University Bill-2013.
“Kino kino ki jingpynkylla kiba ktah ia kiba bun, dei ban iasyllok shwa bad kiba shah ktah kum ki nonghikai, ym ban shu leh hi", la ong u Prof.Rengsi.
Katba u Prof.Mao u la ong ba ki nonghikai ki pyrshah jur ia ka jingwan buh ia ki skulbah ha ka ri nabar ri namar ba kane kan pynlong kam khaii ia ka tnad pule puthi ha ka ri.
rHalor ka soskular ka NSCN(IM) bad ka sorkar IndiaShillong, 7 Nailar:Ki myntri rangbah jong ka Assam, Arunachal Pradesh, Manipur, kren bynniaw ba ka sorkar India, kam shym la ia syllok eiei satia bad ki, haba ka ia soi ia ka soskular bad ka seng kaikhlaw NSCN (IM) bad kumta, kitei ki myntri rangbah jong ki Jylla Congress, ki la kren shai ba kin nym ai satia, wat shi inshi ruh ka jaka jongki.
Ha kawei pat ka khubor, ka sorkar India, ka kren shai mynta ka sngi, ba kan da don ka jing ia syllok bad ki Jylla ba don mar syndah bad ka Nagaland, ha shwa ban soi ia ka soskular ba pura bad ka NSCN (IM).
La iathuh ia katei da u myntri kam poh iing ka sorkar India, U  Rajnath Singh, haba u leit ban ia kynduh u myntri rangbah ka Nagaland, U  TR  Zeliang ha New Delhi.
“Ha shwa ban don ka jing ia soi soskular ba pura bad ka NSCN (IM), kan don ka jing ia syllok bad ki myntri rangbah jong ka Manipur, Assam bad ka Arunachal" ong ka khubor, kaba mih na ka jing iakren jong u myntri rangbah ka Nagaland bad u myntri kam poh iing ka sorkar India.
La iathuh ba U Singh, ula kren shai sha ki nongialam jong ka NSCN, ba ka jinglum lang ia baroh ki jaitbyriew Naga, ka long ka bym lah satia ban leh, hynrei, kin ai ia ka bor kaba kham khlain ia ki District Council bad kiwei pat ki bor trei kam jong ki paidbah ha ka Jylla.
Ka NSCN-IM, ka la kyntait ia ka jingdawa ri laitluid ha ki khyndiat snem mynshwa, hynrei ka kwah pat ban lum lang ia baroh ki Naga, kiba don ha ki Jylla ba marjan jong ka  Manipur, Arunachal Pradesh bad ka Assam.
La iathuh ba ka jingai bor ia ka dorbar Jylla jong ka Nagaland, kan don ha kane ka jing ia soi soskular, ka ban long katba kum ka article 371 jong ka riti synshar Ri.
Shillong, 7 Nailar:La shiphew snem mynta u tnum jong ka Reliance u la ieng ha tnum jong ka Valley View  School, Pynthorbah Block I kaba dei ka skul shimet, la pynieng ia u ha tnum  jong katei ka skul kaba don saw mala.
Ka Headmistress jong katei ka skul ka kong Yudoralin Phira haba kren sha ki nongthoh khubor ka la ong ba la pynieng ia utei u tnum, la 10 snem mynshuwa ha dien ba la ioh NOC na ki.
Shillong,9 Nailar:Ka Seng Biria U Khasi ( SBUK) ka la pynbna ha ka sngi saitjain jong taiew ba shen kan sa plie noh ia ka skul Mophot jong ka kaba ym donkam bai rung bai mih, ym donkam bai uniform bad kaba lait ei lut nadong shadong.
Katei ka dei ka skul ban hikai ia ka ktien Khasi na ka bynta kiwei pat ki jaitbynriew ki bym dei Khasi kiba shong basah ha kane ka jylla.
Ka jaka ban pynlong ia katei ka skul ka dei ha kawei na ki kamra klas jong ka Shillong, Law College kaba don ha Dhankheti, katei ka skul kan long tang shisien shi taiew kata tang ha ka sngi thohdieng naduh ka por 5 baje janmiet.
Ha katei ka skul yn hikai da ki nonghikai kiba la tbit ba kynthup ia ka kong Lily Kharpran ka nonghikai kaba nang lut jan manla ki ktien naduh ki ktien Assamese, Bengali, Nepali bad kiwei.
Shillong, 07 Nailar:Ka HYC mynta ka sngi Thohdieng ka la dawa ba ka sorkar jylla ka dei ban pyndam noh ia ka jingpyntreikam ia ka Meghalaya Local Administration (Empowerment of Traditional Institutions, Traditional Bodies and Headmen in Governance and Public Delivery System) Ordinance namar ba kane ka long kum sein puh ia ka jaitbynriew.
Ha khmat u symbud myntri Rangbah ka jylla ba peit ia ka tnad ain, u Bah Rowel Lyngdoh, ka HYC ka la dawa ba dei ban pyndam noh ia kane ka Ordinance kaba dei ka jingmynsaw jur ia ka jaitbynriew lada ailad ia ka ba kan treikam.
“Ngi la dawa na u Symbud Myntri Rangbah ban pyndam noh ia ka Ordinance hapoh shi taïew", la ong u General Secretary ka seng u Bah Robert June Kharjahrin haba kren sha ki nongthoh khubor ha dien ba la mih na kamra treikam jong u Bah Lyng doh.
U la ong ba ka Ordinance ka la sloit lut ia ka bor jong ki district council ha kane ka jylla, ki bor jong ki Hima bad ki shnong.
“Ka sorkar MUA-II ka la mushlia, thombor bad tuklar kynsan ia ka bor shna ain jong ki district council kiba don ha kane ka jylla", la ong u Bah Kharjahrin bad bynrap ba ka knieh ruh ia ka bor jong ki Hima, Doloiship kiba don ha kane ka ri Hyn niewtrep.
“Ki kyndon 2 (b), (k) bad kyndon 3 kin ktah ia ka jaitbynriew", ka la ong.
Katkum kane ka ordinance u nongwei shi sngi ruh u lah ban long rangbah shnong tangba la jied u paidbah bad kane ka dei ka jingpynduh pynkheiñ ia ka riti dustur jong ka jaitbynriew.
U la ong ba ka sorkar ka la mut ban shna shnong ruh da lade, kaba ha ka jingshisha, dei ka Hima kaba lah ban ithuh ia ka shnong.
Kawei pat ka jingma jong kane ka ordinance ka long ba u Rangbah Shnong un hap ai syrnod lada don mano mano ba wan pan tang hapoh san sngi bad lada um ai, un shah khot hajir ha u Deputy Commissioner bad u SDO, u la ong u general secretary ka HYC.“U Symbud Myntri Rangbah u la kular ban iakren ia kane bad u Myntri Rangbah bad ki ophisar ka tnad ain shwa ba ka sorkar kan leh eiei", la ong u Bah Kharjahrin.
Lah ban kdew ba ka Synjuk Ki Rangbah Shnong kim shym la pdiang ia kane ka Ordinance bad ki la rai ban iai ap beit ia ka ordinance jong ka KHADC ba kan ioh ia ka jingmynjur na u Lat ka jylla.
Shillong, 7 Nailar:Ka jingduk tasam ka la wan jia ha kane ka jylla, la kumba khyrwit ka ‘nem sniew ba shyr khei, ha kaba ka rukom im  jong ki briew ka la ia pher bak lybak haba ia nujor bad ki khyndiat snem kiba la leit.
Katei ka jingduk tasam ka la trei bor bah dang ha kine ki ar snem mynta bad ha kine ki ar snem ka rukom im jong ki briew ka la kylla da khongpong.
Naduh u 2014, ki jingkylla ki la nang kylla bad iai kylla suki pa suki haduh kine ki sngi kiba u paidbah, u la lynniar kthang bad kat shaba phai sha ka diang ka mon  la iohsngew beit tang ka jingia ud duk.
La kumba shah tyllep umsaw katei ka jingduk ka la paw tyngkrain shabar tang hadien katto katne bnai ba la khang ia ka jingtih dewiong ha kane ka jylla, namarba katei ka kam kam shyn la pynim ia ki nongkhaii dewiong, hyn rei ka ktah naduh ki nongbylla, ki nongshong iew, ki nongdie kali, ki jaka die umphniang kali, ki dukan kyiad, ki dukam dukan dih bad kiwei pat.
Namar ka jingtrei borbah ka jingduk  ha kine ki ar snem, kiba bun bah ki briew kiba la im sahuh sahai mynshuwa bad kiba trei ia ki kam bapher bapher jong ki mynta kim banse shuh ban bat star bad leit sha Iewduh ban leit kamai da kaba kit Daju tang ban im jakpoh.
U nongthohkhubor u la lap ba ki don ki Manager jong ki malik dew iong kiba pahuh pahai, kiba dih da u sikret king size bad ka kyiad ruh kaba remdor; hynrei kiba pli, mynta kim donkam don jam shuh bad ki la poi ha Iewduh bad u star ha ka kti jong ki.
Nangta la don sa ki nongniah kali naduh ki nongniah trok, ki nongniah kali Private mynta kim don lynti shuh da kumwei pat naba ki malik jong ki kim donkam shuh ban ai kam ia ki hynrei kaba kut ka lynti jong ki  tang ban im shipor ka dei beit  ban bat star ha Iewduh.
Kaba kham sngew sangsot ha kine ki sngi, ka dei ia ki kontraktor kiba la trei borbah bad theh lut ia ka pisa katba don ban trei ia ki kam ka sorkar, kitei ruh mynta ki la tlot iar ly-iar bad kim don pisa shuh ban dang iai kyrshan ram ia ka sorkar.
Kiba bun na ki kontraktor mynta kim bang shuh tang ban iaid ban ieng sharum shaneng ruh, hynrei ka jaka pynsting jingmut jingpyrkhat jong ki ka dei ha ki pung dohkha.
Ha manla ki thain katba poi iaid lynti sha ki pung dohkha la lap ba ki rawon kiba tista bha ban khwai ki dei ki kontraktor, naba ki la ngiah ki la jlep ban kiew ban hiar Shillong.
Kaba kham sngewsynei shuh shuh ka long ba kitei ki kontraktor mynta kim nud shuh tang ban plie ia ki mobile phone jong ki bad ki hap ban bret sharud ia ka Sim Card ba ki ju pyndonkam  hynrei ban buh da kiwei pat ki sim Card kiba ia tip nombar tang  shiing hi ban phone ia kaba donkam kyrkieh eh.
Ka daw ba kim nud shuh tang ban plie Mobile phone ruh ka dei namar ba ka ram ka la dap rynjain naduh ka bainong ki nongtrei, ki bai tiar  ki khar kaia, ki bai kor mashin ban pyntrei ia ki jingtrei jong ki  bad kiwei pat kiba ki la shu pyndap pisa jubor ban pyndep ia ka jingtrei ka sorkar da ka jingkyrmen ba kin ioh kloi ia ka Bill jong ki , phewse mynta kiba pli ryngheng.
Nangta sa ki dukan die tiar kali ruh mynta kim nud shuh ban dang ai ram  tiar kali wat ia ki briew kiba ki ju ai puk puk ha ka por mynshuwa , naba tang ka pisa kaba rim kaba sah ruh la rynjain.
Ka jinghiar ka ioh ka kot ka jylla ka la ktah ruh ha kiba bun ki liang ia ki riew paidbah, naduh ki nongai wai ing kiba ju wai ia ki ing kiba heh bah eh kum ki dukan kiba la poi sha ka T.7 ne T.8 hajar tyngka shaneng ki la salia ban ai wai kulmar  bad ki la salia ruh haba ki briew ki pynsah bai wai tang shibnai ne ar bnai naba ki la ngat ha ka apot ba kim ioh shuh tang ka bai wai ruh na ki briew kiba ki la ai wai.
Kat shaba phai la ha ka jinglong ka iew ka hat, ka kam ka jam jong ki  briew, ka khaii ka pateng, ki la bun sa tang ki jingud duk bad ka jinglynniar na ki paidbah.
Don ruh kiba la pynpep noh ia ki khun jong kin a ki skul kiba rem dor kiba ki la phah mynshuwa bad ki la phah pat sha kiwei pat ki skul kiba tad ka bai skul, naba kim  ioh tyngka shuh ban kyrshan ia ki khun jong ki, lait noh kito kiba treikam sorkar kiba biang beit ka jingioh jong ki manla u bnai.
Ka dawbah ba ka jingduk ka ban jur ha kane ka jylla jong ngi ka dei ka jingtyrkhong ka pla tyngka ka sorkar, bad nangta bud sa ka jingkhang tih dewiong,  ter ter sa ka jingkhang tih maw tih shyiap,  ka jingkhang pomdieng pom siej bad  kiba bun ki jingkhanglad ha kiwei pat ki lad kamai.
Na katei ka jingduk jingkyrduh kaba la wan ban tyllep ha kiba bun ki longing ka la don ruh ka jingiadie duh ia la ki jingdon jingem tang ban ioh pyndap ia ki jingdonkam kyrkieh kum ka bai skul khun bad kiwei pat ki jingdawa ha iing.
Shillong, 09 Nailar:Ka BJYM (BJP Youth Wing) Meghalaya  ka la iakynduh ia u myntri khynnah ba peit ia ka tnad kam pohiing ka ri u Kiren Rijiju ha New Delhi ban dawa na u ban pynsynjor ia kyndon kaba iadei bad ka jingjrong ne rynieng ia ki samla Khasi khnang ba kin ioh rung kam ha ka tnad shipai ka ri.
Haba pyllait khubor halor kane, u President ka BJYM u Bah Egenstar Kurkalang uba ialam ban iakynduh ia u Rijiju ha New Delhi, u la ong ba ka seng ka la pynsngew ha u myntri ia ka jingeh jong ki samla na kane ka jylla Meghalaya ban ioh rung kam ha ka tnad shipai kari tang namar ka jinglynkot ka rynieng, wat la ka bor jabieng bad ka bor jongki, ka long kaba biang bha.
Katkum ka jingpynsngew ha u myntri ka sorkar pdeng, u Bah Kurkalang u la ong ki samla ka jylla ki la ud ia ki nongialam ka BJYM ha kaba ha ka jingpynrung kam ka Assam Riffle, Assam Regiment bad ka 58 GTC ha Shillong kiba bun bah ki la shah kyntait tang namar ba ki duna rynieng hynrei ha ka bor met bad ka bor pyrkhat ki lah ban kham tbit shibun ia kiwei pat.
Halor kane, na ka liang ka BJYM  ka la aiti ia ka jingthoh ha u myntri bad kyrpad ba un tuklar lem ia kane ka jingeh jong ki samla ka jylla da kaba pynmih kyndon ba kyrpang ia ki samla kane ka jylla khnang ba kin lah ban ioh rung kam shipai bad kin ioh ruh ia ka lad ban shakri ia ka ri.
“U Myntri u la kular ba un pyrshang ban leh ia kane kam katba lah", la ong u Bah Kurkalang.
Shillong, 9 Nailar:Ha ka kyrwoh khu bor kaba la pyllait da u Publicity Secretary ka HANMCentral Body u Rakesh Marak ka la ong ba ki la don bunbah ki Khasi mynta kiba la kylla ialade sha ka niam Muslim, bad kane ka kynrei eh ha ka thain Bhoi Sepngi ba kynthup naduh ka Jirang, ka Patharkhmah.
Ka kyrwoh na utei u nongialam ka HANM u la ong ba haba ki khar Muslim ki wan ban die jingdie sha kitei ki thain lane kiba wan bylla da slem eh tang ar bnai kata ki la ioh lok ia ki thei Khasi bad katei u la ong ba ka ap jingma bad jingmynsaw ia ka jaitbynriew rit paid.
U la ong ruh ba ym die tang ki kynthei kiba ioh lok Muslim, hynrei ki shynrang ruh kumjuh ki la kylla Muslim, utei u nongialam ka HANM u la kyntu ia ki nongialam katei ka seng ba ki dei ban peit bha ha ki thain nongkyndong ym ban peit tang ha sor Shillong.
Shillong, 5 Jymmang:Ka Khasi Welfare Association (KJWA), Mawkhar ka la khot iawer ia kito ki khynnah kiba la pas klas VIII bad kiba kwah ban wan pule ha ka National Institute of Open Schooling (NIOS).
Ka jingdon jong ki seat ba lait ka long 20 tylli baroh.
Ka tarik ban sdang ban ai phom ka long naduh ka 5 tarik haduh ka 22 tarik u Jymmang 2015 naduh ka por 2 baje janmiet haduh ka por 5 baje janmiet.
Ha kawei pat ka khubor, ka KJWA ka la iawer ruh ia kito ki samla kiba wad kam wad jam na ka bynta ka Post Combined Graduate Level Examiniation,2015, ba la pyniaid da ka Staff Selection Commission (SSC).
Ia ka phom yn ai naduh ka 6 tarik haduh ka 1 tarik Jylliew 2015, naduh ka por 2 baje janmiet haduh  6 baje janmiet ha ophis treikam ba thhymmai jong ka seng ha Umsohsun mar syndah ka DI ophis.
Kane ka long katkum ka kyrwoh khubor ba la pyllait da u General Secretary ka KJWA u bah P Syiemlieh.
Shillong, 7 Nailar:U bah Sanbor Shul lai MLA/MDC ka Shil long South konstitwensi u la kynnoh ba u ba Ardent M Basaiawmoit u la ialam bakla ia u paidbah da kaba pynkylla noh ia ka nong rim kaba u ieng bad pyn paw ha ka jingialang paidbah kaba la long ha madan Malki.
U bah Sanbor u la ong ba ki paidbah ki la tuid sha ka jingialang bad kim salia ban ia khih, wat la ki hap ban shah bom lathi ha ki pulit ruh naba ki kwah ba ka jingdawa u bah Ardent  kan urlong, kata ban dawa na ka sorkar ba ka dei ban weng noh ia ka jingpyn bna jong ka tnad MUDA ha kaba iadei bad ka ain shna iing kaba ka la kyntur hapoh ki shnong bad ki jaka kiba hap hapoh ka jingpeit ka District Council.
Hynrei u bah San bor u la ong ba ka nongrim ba u bah Ardent  u ieng ka la kylla noh tang mar ia rung ha kamra ki myntri sorkar.
Kaba u bah Sanbor u la kynnoh ba kam dei pleng ka jingdawa ban weng noh ia ka jingkyntur pud ka MUDA pynban u la ailad  ia ka MUDA ban kyntur pud hapoh ki jaka ka District Council  kiba don shabar ka Municipal, “U bah Ardent u dei uei? Mano ba ai bor ia u ban ailad ia ka MUDA ban pyntreikam ia ka Building Bye Laws jong ka da kaba kyntur pud ha ki jaka ba don shabar ka Municipal? Nga kwah ban ong ba ka MUDA ka lah ban pyntreikam tang hapoh European Area katkum ka ain" ong u bah Sanbor.
Utei u nongmihkhmat ka Laban u la ong ruh ba u la ong ba ka jingkylla ktien u bah Ardent ka la pynlyngngoh ia uba bun balang, “Ka nongrim kaba nga ieng ka long kaba shai ba ngam salia lada ka MUDA kan pyntreikam ia ka building Bye Laws jong ka ruh hynrei kam dei pat ban kyntur pud sha ki jaka ba hap ha ka Schedule Area" ong biang u bah Sanbor.
“Nga kwah ban pynkynmaw ia u bah Ardent ba ka ain ka kren shai ba lada khlem ka mon ka district council ka MUDA kam lah ban pyniar ia u pud u sam jong ka sha ki Schedule Area, nga kyntu ia u ba un peit ia ka jingbha ki paidbah bad ym dei ban mynjur ia kum kitei kiei kiei kiba ka ain kam shah" pynkut u bah Sanbor Shullai.
Shillong, 09 Nailar:Ka jingskud jaka ka Meghalaya Urban Development Authority (MU DA) shabar ki jaka ka Shillong Municipal Board, ka la pynsuba eiei ba ka la don eiei sha lyndet kane bad tang ka sorkar bad ki briew kiba don ha ka bor ki tip bha.
Ka jingialang jong ki Rangbah Shnong ka Nongthymmai Pyllun ha kane ka sngi Saitjain, ki la pynpaw ba ki pyrshah jur ia ka jingwan skud jaka ka MUDA shabar ka Municipal namar ym tang ka wan rah ia ka jingeh ia ki paidbah ha ka shnna iing shna sem hynrei ka lah ban don ka jingthmu ban pyniar ia u pud u sam jong ka Shillong Municipality bad hadien kin sa wanrah sa ki ain kiba har rukom bad ban ioh pynioh elekshon noh kaba ka sorkar ka la angnud slem bha hadien ba ka la pulom ha ki snem ba la dep.
Ia kane ka jingia lang la lum da u MLA ka Nongthymmai u Dr Jemi no Mawthoh uba la pyn paw ba ka lynti bad ka nongrim ba ka MUDA ka leh ki long ki bym lah ban pdiang da lei lei ruh na mar ba haduh mynta ki paidbah kim pat sngew thuh shai ia u pud u sam ka MUDA bad ki kyndon bad ki skhim ba ka leh sha ki paidbah.
“Kumba la ia tip, ka Nongthymmai ka long 80 percent ka sor hynrei ka jingshisha ka long ba ngi dang hap ne khein kum ki jaka nongkyndong", la ong u Dr Mawthoh.
“Haduh mynta ka sorkar kam ai ia ka jingbatai kaba shai ia u pud u sam ki jaka sor bad jaka nongkyndong", la bynrap u MLA ka Nongtymmai.
U Dr Mawthoh u la ong ba ka long kaba donkam ban don ka bor kaba peit hynrei kumba ka long mynta ka MUDA kam shym la lah ban ai ia ka jingtreikam ne jingshakri kaba dei wat tang ha ki jaka ba ka la peit ruh.
“Kiei kiei kim iaid beit ha ka MUDA, ki paidbah ki ngiah bad kim sngew tynnad ia ka MUDA, ngi dei ban wad ia ka daw balei ka long kumta", la ong u MLA ka Nongthymmai.
Ha kajuh ka por, u la ong ba ka long kaba eh pat ban shimti ka District Council ia kane ka kam namar ba ka jingkylli ka mih hato ka don ne em ki stad ki jhad kiba biang kiba lah ban leh ia kane bad ka don ne em ka spah ka phew ban pyniaid ia ka kam.
“Ngi donkam ia ka bor kaban peit kaban pynlong ryntih ban pynsuk ia u paidbah hynrei ngim lah ban pdiang ia ka rukom treikam ka MUDA", la ong u Dr Mawthoh uba la pynpaw ba u don bad ki Rangbah Shnong ban ieng lang halor kane ka bynta kaba ktah ia u paidbah.
“Ha MUDA tang ba la ithuh ithaw ne dei paralok ne ba don pisa, la ioh ia ka permishon shna iing hynrei lada iaid da ka lynti shah pynsyllang", u la ong bad kane ka dei ka lynti bad ka rukom treikam ba ki paidbah ki pyrshah jur bad bitar ia ka MUDA.Kaba lyngngoh ka long ba don ki iing ba la dep shna shwa bad ka permishon ym pat ioh hynrei kiwei kim shah ban shna khlem ioh permishon.
Kiba bun ki Rangbah Shnong kiba iashim bynta ha kane ka  jingialang, ki la pynpaw ia ka jingbym iahap bad pyrshah jur ia ka MUDA ba kan wan skud sha jaka shabar ka Municipal.
Ha kane ka jingialang ki la  rai ruh ban phah ia ka jingthoh sha ka myntri sor ka Kong Ampareen Lyngdoh ba ka dei ban phah sangeh ia ka jingtuklar ka MUDA ban nym ai bording ban nym ai um khlem ioh permishon shwa na ka namar ba kane ka dei ka jingpyndik bad ka jingpynshitom bein ia ki paidbah khlem kano kano ka jingbakla jongki.
Nongstoin, 8 Nailar:Hynnin ka step kumba ha ka por 10baje, ki 8 kynhun jong ka 3rd MLP katba ki dang wan phai na Rongjeng bad thmu ban leit phai noh sha la ka jaka trei kaba ki ju don barabor, hynrei kitei ki kynhun pulit, ynda ki la poi ha ka shnong Nongchram kaba don ha ki thain Shallang ka la don ka jingshah pynap shrip kaba kyndit ha ki kynhun kaikhlaw.
U SP ka WKHD u bah S.Nongtnger u la iathuh ruh ba kitei ki kynhun kai khlaw ki la ia ap bad rieh lypa ha katei ka shnong bad tang mar ia poi kitei ki kynhun pulit ha katei ka shnong, kitei ki kynhun kaikhlaw ki la hiar thma ia katei ka kynhun pulit.
Na ka liang jong ki pulit ruh khlem kynran dien ki la ialeh pyrshah ia kitei ki kai khlaw.
Ki ophisar ka Shallang PS mar ia ioh jingtip halor katei ka jingjia, ki la her bran bran sha katei ka Shnong ha ryngkat lang bad ki SWAT lem bad ki Battalion ban ai ka jingiada ia kitei ki 8 kynhun jong ki pulit bad ha ka juh ka por ban thwet ia kitei ki kynhun kai khlaw kiba la phet krad na katei ka jaka.
Shuh shuh u SP u la iathuh ruh ba ha katei ka jingjia ym shym la don ba iap ne mynsaw, hynrei la julor tang malu mala tang ki ar tylli ki bus, kiba la kit ia kitei ki kynhun pulit.
Kiwei pat ki lah khubor, ki iathuh ba katei ka jinghiar thma, ka dei kaba la ialam hi da U Sohan D Shira, uba dei u nongialam ba ha khlieh duh jong ka seng ehrang GNLA.Jowai, 9 Nailar:Kawei ka samla lud kada dang 14 snem ka rta kaba la ia ieid thep myn siem bad uwei u Pulit uba la tip kyrteng kum u Mebankyrshan Khar bangar (27) uba trei ha Nartiang PIC (Police Investigation Center) u la shah kynnoh ba u la don kti ban phon ban pah bad ban pynjot ia ka jinglong sotti jong ka haduh ba ka la hap ban aiti noh ia la ka jingim ha u tyllai Phasi hapoh ka kamra thiah jong u, ha ka mala kaba ar jong ka thanad ha Nartiang PIC hynnin ka sngi Saitjain.
Katei ka samla rit kaba dang 14 snem ka rta, ka dei kaba la tip kyrteng kum ka Purnima Talang kaba dei ka khun jong ka kong Pyn-I Talang, ha kaba ka la ia kynduh  bad u pulit langrut, uba dang shu wan trei thymmai ha Nartiang PIC.Kane ka jingjia ka la jia hynnin ka sngi ha ka por shiteng sngi antad, namar ia ka metiap kaba la sdien phasi hapoh katei ka karma kaba halor la lap bad iohi nyngkong ha ka por kumba 12:10pm.
Ia ka metiap jong katei ka khynnah la rah sha Ialong District Civil Hospital, Jowai na ka bynta ban pyndep ia ka Post mortem ha shwa ban aiti ia ka met jong ka sha kiba haiing hasem mynta ka sngi U Blei.
Kiba ha iing ki la iathuh ba ia ka metiap jong ka, yn pynkhuid lashai ka sngi ha Lum jingtep ka Balang Presbyterian Barato mynta ka sngi Nyngkong.
Halor kane ka khubor na ka liang jong u Rupang un sa buh dien khamtam ha ka jingiadei bad ka jingujor pyrshah kiba ha iing ia utei u pulit uba la thok la shukor ia katei ka khun ba lui lui bad ba dang rit rta jong ki katkum ka jingkynnoh jong ki.
Shillong, 09 Nailar:Ka Civil Society Women Organisation (CSWO) ka la ioh jingtip ba ki don katto katne ki briew kiba trei ia ka skhim shi spah sngi ne ka MNR EGS ha shnong Pynter kaba hap ha Block Development Office Pynursla, East Khasi Hills District, kim shym la ioh bai bylla watla ki la leit trei bad la dep soi ha ka muster roll.
Ka president ka CSWO ka Kong Agnes Kharshiing ka la ong ba kine ki briew ki dei kiba la trei ha u snem 2012-2013 hynrei ki la shah kyntait ban ioh pisa ia ka bai leit trei.
Hynrei kaba sngew lyngngoh ka long ba wat ia ki jingtrei ba thymmai kiba ki khlem leit trei hynrei la phah soi pynban.
“Haba ki kyntait ban soi ia kaba khlem leit trei, ki la shah maham ha uwei u briew ba la tip kyrteng kum u Jebinstone Nongkrot uba dei u dkhot jong ka VEC (Village Employment Council) ba kin iakynduh jingeh ha ki sngi ban wan bad ki khlem ioh trei shuh naduh kata hi", la kynnoh ka Kong Kharshiing.
Ka la ong ba haduh mynta, kim shym la ioh ia ka jingsiew ia kaba la dep trei ha u snem 2012-2013.
Kawei na kine ba shah pynduh bai nong ka dei ka kong Trilian Umsong kaba la trei 51 sngi ha u bnai Lber bad Iaiong 2012 bad ha u Nailur 2012.
Ka Kong Kharshiing ka la ong ba kane ka longkmie ka la ioh pdiang  ia ka bai nong tang  12 sngi na ka 51 sngi.
Haba ki kwah ban peit katkum ka ain wad jingtip Right to Information (RTI) ban peit ia ki kyrteng ba la thoh ia ka jingwan trei jongki da ka VEC hynrei ki khlem shah bad khlem ailad satia.
U number muster roll jongka, u dei 141644, 141645, 141648,  141650 kaba kdew ia ka jingtrei jong u bnai Lber haduh Iaiong 2012 la pynjah bad ia ki tarik la pyndam bad ia ka tarik jong u bnai Jylliew 2012 la pynmih kaba pyni ba ka la don ka jingleh buit tuh, la ong ka CSWO.Watla ki la  pan jingtip da ka RTI, bad u BDO ka Pynursla u PS Tynsong u la leit jngoh ia ka shnong ha ka 10 tarik  Nailur 2013, uba la kular ia ki ban pynioh ia ka jingsiew hynrei kaba lyngngoh ka long haduh mynta ki khlem pat ioh satia.
Nalor ka Kong Kong Trilian, la don ruh kiwei kiba iakynduh kum kane ka jingeh kiba khlem ioh bai nong ia kaba ki la dep trei jong u snem 2012-2013, hynrei la shu phah soi ha ka muster roll ia ki jingtrei thymmai kiba khlem leit trei hadien ba ki la khlem ioh jingsiew.
Katkum ka ain jong ka MNREGA kawei ka longing kan ioh bylla shi spah sngi ha ka shi snem bad ki lah ban pynbiang ia kane ka sngi da kaba trei lang bun ngut ruh kampher.
Hynrei ki don ki longing ba trei bun phew sngi hynrei ki ioh bai bylla tang khyndiat sngi.
Ki nongkyndong bym nang thoh nang pule, ki leit trei ban ioh ia ka pisa ban pynbiang ia ki jingdonkam jongki hynrei lada ka long ha kane ka rukom, kane ka skhim kaba ki ong kaba jop ka long tang ha ka ktien, la ong ka CSWO.Ka CSWO ka la ong ba ka la don ka jingoyndonkam bakla ia kane ka skhim ha kaba a la don lai ngut na kajuh ka longing kiba don 3 tylli ka Job card jong ka MNREGS ha shnong Pynter hi ba kynthup ia u Kania Khongmawloh, ka lok jongu ka Tlidamai Nongrum bad u khun jongu Eliphiles Nongrum ki la leit bylla ban shna ia ka lynti iaid kjat ha shnong naduh ka 28 tarik Risaw 2013 haduh 3 tarik Naiwieng 2013 bad u code number 2102008011/RC/913 jong u 2013-2014.
Ki don ruh kiwei ki code kiba khlem kdew hynrei kine lai ngut na kajuh ka longing ki ioh la kajong ka Job Card bad ki la ioh trei palat ia ka 100 sngi haduh 162 sngi jong u snem 2012-2013, katba kiwei kim ioh tang 100 sngi ruh, la ongka CSWO.Une u Elphilis Nongrum u dei Secretary ka VEC bad ruh u Secretary ka shnong Pynter.
Ka CSWO ka la dawa na ka bor ba dei peit ban shim khia wut wut ia kane ka jingpyndonkam bakla ia ka bor katkum ka ain khnang ba ka jingshim kabu na ka jinglong biej ki briew kan sangeh shi syndon ha kane ka shnong bad sha kiwei ki shnong.
Ka  CSWO ka dawa ruh ba ka ain ka dei ban trei tyngeh ia ki nongtrei sorkar kiba kyntait ban iarap ia ki nongkyndong ban pyndep ia ka kam kumba la bynshet ia ki kumba la kdew ha ka ain ka MNREGAS.Shillong, 9 Nailar:Ha ka 8tarik Nailar 2015, la pynlong ia ka prokram ai jinghikai kaba shisngi ha Mawlein Mawkhan Sohkyndur, Ri Bhoi District shaphang ka jingbatai bad ka jing pynphriang ia ka rukom pyndonkam sboh pyniap khñiang hapdeng ki  nongrep kiba wan na ka ioh ka kot kaba kham duna.
Ia kane ka prokram ai jinghikai la bei pisa da ka Department of Science and Technology (DST), New Delhi hapoh ka jingpyniaid u Prof.H.Kayang, Department of Botany jongka skul Bah North-Eastern Hill University, Shillong bad la wan shim bynta da kumba 40 ngut ki nongrep shyn rang bad kynthei jongka tei ka shnong.
U la ai jingshai ba ka jingpyndonkam pathar ia ki dawai pyniap khñiang haka rep ka riang ka la ialam sha kawei pat kyrdan ha kaba  kiba bun na ki jingthung ba ngi rep ngi riang ki shah ktah ha ki jingpang kiba pher bapher kiba mih naka mang-ka-riang ba long ka daw bah jongka jingpang bad na ki ksaiñ kiba im ha ki um ne ka khyndew.
Ka jingbymdon ka jingtip kaba biang ha pdeng ki nongrep kiba duk bad kiba kham duna ka jingshemphang sha phang ka rukom rep sboh ñiut jongka juk ba mynta lem bad ka jingpyn donkam ia ki kynja sboh ba ioh na kiwei pat ki kynja ba-im (Bio-pesticides), kiba lah ban pyniap ia ki khñiang jingpang na u jingthung ka long ka daw bah na ka bynta ka jinglong jingman jong ka rep ka riang ba mynta ha ka ri jongngi.
Kawei pat ka daw kaba ngi dei ban shim khia, ka dei ka jingbymioh ia kaba dei thik ka rukom shna (formulation) ia kane ka kynja sboh ba ioh na kiwei pat ki kynja ba-im (bio-pesticides) kiba lah ban pyniap ia ki khñiang jingpang na u jingthung da kiba bun ki nongrep ha ki bynta kiba pher bapher jong ka ri India.
Kawei pat ka jingeh ka dei ka jingduna than eh ki lad ne buit pyntreikam kat kum ka por naka bynta ban shna ia kine ki jingkhleh kiba la pynmih na kito ki jaka tynrai ryngkat bad ki bynta jong kine ki kynja met ba-im (bio-agents) kiba lah ban wanrah ia ka jingmih kiba don ha ki jaka rep kiba iapher ka suiñbneng haki bynta kiba pher jong ka ri IndiaKa jingsaiñ dur ia kane ka kynja sboh ba ioh na kiwei pat ki kynja met ba-im kiba lah ban pyniap ia ki khñiang jingpang na u jingthung (bio-pesticides)  kaba don tang  ia uwei u jait pyniap khñiang kam lah ban ialeh pyrshah ia kiba bun ki khñiang jingpang,  ha ki jait khyndew kiba pher ba pher, ha ka suiñbneng kaba iapher kawei ka jaka rep na kawei pat bad ha ki  jingthung baroh.
Shuh shuh, kata ka kynja sboh dawai kaba don tang kawei ka jait bor kaba kine ki kynja met ne jingthaw ba-im ki pynmih kan ym lah ban long kaba lah ban trei kam haduh katta katta ha kaba pynsangeh ia kine ki jait jingpang bapher ba pher na kine ki jait tit ba long ka daw jong ka jingpang, ki ksaiñ rit kiba don ha ki jingthung kiba la jan pyut, ki ksaiñ kiba long kum ki wieh jrong (Meloidogyne incognita) kiba ia trei lang.
Ha ka jingwad bniah kaba dang shen ka long kaba shai ba ka jingsynrop lang jong kine jingthaw ba-im kiba teh lakam ia ka jingpur jong ka jingpang u jingthung ka long kaba kham treikam bha pyrshah ia ki  jingpang kiba pher ba pher (kum ki ksaiñ rit ha u soh pyut/ ka mang-ka-riang/ ksaiñ ba long kum ki wieh ba jrong).
Kim da don eh kino kino ki jingma haka jingpyndonkam ia kine ki sboh dawai  ba ioh na kiwei pat ki kynja met ba-im kiba lah ban pyniap ia ki jingpang na u jingthung (bio-pesticides) namar ba kata ka lynti ba lashim ia ki kim pynsniew ia ka mariang bad ki kynthup tang ia ki kynja ba-im kiba ngim lah ban iohi da laki khmat doh (micro-organism) hynrei kiba long pat kiba kongsan haduh katta katta.
Ka thong lane ka jingthmu ban ia bynta ia ka jinghikai bad ia ka jingpyntbit ha  ka jingpyntreikam hapdeng ki nongrep kiba dei ki riewlum shaphang ka lynti pyniaid ïew kaba biang bha ha ka jingpyndonkam ia kine ki jait sboh da kaba sam ia kine ki sboh dawai  ba ioh na kiwei pat ki kynja met ba-im kiba lah ban pyniap ia ki jingpang na u jingthung (bio-pesticides), ki sboh wieh bad kiwei pat ki sboh ba ioh na ki jingthung ne jingri na ka bynta  ka rep ka riang kaba bha bad ha kajuh ka por lyngba kata ka jingpyni nuksa paitbah da ki kam ha ki jaka rep ba la buh kum ki jingtynjuh ia kum kita ki jingpyrshang.
Nongstoin, 09 Nailar :Wat la ka NGT kan pyllait ia ka jingtih bad khaii dewiong kaba thym mai hadien ba la lut u dewiong u ba rim ruh sa kawei ka jingeh ia ki nongkhaii dewiong ha kane ka kynti kadei sa kawei pat ka hukum jong ka inng bishar ba don burom jong ka Meghalaya High Court kaba la pynmih myn ha ka 30tarik Jylliew 2015 kaba la khang ym tang ia ka jingtih dewiong hynrei ia baroh ki jingtih marpoh khyndew (Mining Activities) ha ka Jylla Meghalaya.
Kat kum ka kyrwoh na u Secretary HNLOCTPA u bah A.L.Syiem la ong ba ka Hima Nongstoin Land Owner Coal Trader & Producer Association HNLOCTPA, ha ka Executive Committee kaba la long dang shen ka la iatai sani bha ia kane ka kam bad hadien ba la iatai sani bha ia kane ka hukum ka la shim ia ka rai ban khot ia ka jingialang paidbah ban iashai halor kane ka hukum ha shwa ban shim ia kino kino ki rai kiba iadei bad kane nangne sha khmat.
Shh shuh u la ong ruh ba ka Association ka la shim ia ka rai ban pynlong ia ka jingialang, ha ka 13 tarik mynta u bnai bad ka jaka kan long hapoh iing dorbar hall Mawkhlam Nongpyndeng ha ka por 11 baje mynstep, kumta ka Association ka kyrpad ia ki paidbah kynthup ia ki nongkhaii dewiong, ki trai khyndew, ki nong niah kali, ki nongtrei dewiong, ki riew rangbah ki long kmie samla bad kiwei kiwei ba kin sngewbha ban wan khnang khnang ha katei ka sngi.
Ha katei ka sngi yn iakren ruh ia ki dawbah ba ktah iaka jinglong hok halor ka khyndew ka shyiap bad ka khaii ka pateng ha ka kam trei dewiong mawshun bad kiwei kiwei ki marpoh khyndew ia ka ba la khang da ka iing bishar National Green Tribunal (NGT) la shi snem tam mynta bad ia kaba la khang shuh shuh da ka Meghalaya High Court ha ka hokum jong ka kaba la mih mynha ka 30tarik Jyllew.
Shillong, 10 Nailar:Ka sorkar jylla ka la bhah kam ia ki myntri sorkar bad ki Parliamentary Secretaries ka sorkar jylla na ka bynta ban pynher ia ka lama India ha ka 15 tarik u nailar, ka sngi rakhe Laitluid ka Ri.
U Symbud myntri rang bah ka jylla u bah Rowell Lyngdoh un pynher lama ha Amlarem, u Prof.R.C Laloo ha Mawkyrwat , u bah HDR Lyngdoh ha Resubelpara, u bah Pres tone Tynsong ha William nagar, ka Smt Deborah C Marak ha Jowai, u bah A.L Hek ha Ampati, u shri Zenith Sangma ha Tura, ka kong Roshan Warjri ha Nongpoh, ka kong Ampareen Lyngdoh ha Baghmara bad u bah Sniawbhalang Dhar ha Nongstoin.
Ki Parliamentary Secretary  pat u bah Keneddy Cornelius Khyriem ha Mairang, u CEM KHADC bah Pynshngain N Syiem ha Sohra, u bah Robinus syngkon ha Patharkhmah, bah Coming One Ymbon ha Shangpung Elaka, bah David nongrum ha Mawshynrut.
Ka sorkar ka la hukum ia ki Deputy Commissioners bad ki Sub-Divisional Officers ba ki dei ban khot sngewbha lut ia baroh ki dkhot ka imlang sahlang naduh ki Khlieh nongsynshar, ki seng sain pyrthei bad kiwei pat na ka bynta ban pynphuh pynphieng ia ka jingrakhe sngi laitluid.
La bthah ruh ia baroh 39 tylli ki C&RD Block ba ki dei ban rakhe ia ka sngi laitluid da kaba pynlong ia ki prokram bapher bapher ha ryngkat ka jingiasyllok bad ki MLA jong ki.
Shillong, 10 Nailar:Ka komiti kaba la khlieh da u Chairman ka KHADC u bah Mansturdy Nongrem kaba la tip kum ka Advisory Committee on Khasi Customary Law (ACKCL) jong ka Khasi Hills Autonomous District Council (KHADC) ka la khot jingialang ia ki Syiemship, Sirdarship bad Lyngdohship ha ka 20 tarik mynta u bnai, na ka bynta ban pynshai halor ka jingthmu ban pynkhlaiñ bad kumno ban thaw noh ia ki jong ki Aiñ ki ban pynkupbor ia ki Khlieh Nongsynshar Shnong.
Haba iakren bad u Bah Nongrem u la iathuh ba hadien ka jingiakynduh kaba nyngkong ha ka 22 tarik mynta u bnai ba la lah, kane ka komitii  mynta ka la shim ia ka rai ban khot jingialang noh ia ki Syiemship, Sirdarship bad Lyngdohship na ka bynta ban ioh pynshai halor katei ka jingthmu.
U Bah Nongrem u la ong ba ha katei ka sngi ka jingialang ka ban long ha ka por 11 baje, yn pynlong shwa hapdeng ki dkhot ka Committee bad ka Sirdarship bad Lyngdohship bad ha ka por 2 baje mynsngi pat yn sa pynlong bad ki Syiemship ban pynsngewthuh ban thaw noh ia la ka jong ka Aiñ ka ban pynkupbor kyrpang ia ki Khlieh Nongsynshar Shnong.
Shillong, 9 Nailar:Ka sorkar Jylla, ka la noh synniang T.25, ia ka SBUK lyngba ka Chief Minister Youth & Development Scheme jong ka sorkar jylla, na ka bynta ban pynlong ia ka Seminar ban ia syllok halor kumno ban pynneh pyn sah ia ka mariang bad ka bynta jong ki balang bad ki kynhun niam, ia kane la pynbna da uwei na ki nongialam jong ka SBUK ha ka Seminar kaba la long ha St.Dominic, Maw khar, U bah Markynsaidor Dkhar Tmar, General Secretery ka Seng, ha ka sngi saitjain jong ka taiew.
Hynrei kham ha dien uwei pat na ki nong ialam ka SBUK, uba pyniaid ia ka jingialang, U bah KW Nongrum, u la pynshai ba kam dei T.25, hynrei ka dei T.25 hajar tyngka kaba ka sorkar ka la noh synniang.
U la ong ba ka daw ba utei uwei pat u nongialam u la kum bakla pynbna ka dei namar ba ka SBUK kam ju ioh ki synniang kiba heh na ka sorkar  bad dei na katei ka daw lehse u la ong ba uwei pat u nongialam jong ka, u la kum bakla.
Da ka jingsngewkhia ia ka jingjulor ka mariang ka SBUK ha ka sngi saitjain jong ka taiew ka la pynlong ia ka Seminar halor ka phang ‘Ka bynta jong ki Balang bad Seng Niam ha kaba iada ia ka mariang’.
Ha katei ka sngi la iohi ba ki la don ki riew paw khmat kane ka jylla kiba wan ban ia shim bynta ha katei ka Seminar, kitei ki kynthup ia u Dr.A.K Nongkynrih ( Professor ka skulbah NEHU), u bah Samuel Jyrwa (Chairman NESO), u bah Fabian Lyngdoh (Chairman barim ka KHADC), u bah Honsen Lyngdoh (u wei na ki heh spah ka nongbah Shillong), ka kong Angela Ryngad (Nongialam Sengbhalang), u Dr.Toi, ki Pastor, ki phadar, ki nonghikai skul bad Kolej bad kiwei pat ki riew shemphang.
Shuwa ban poi sha ka phang jingiasyllok halor ka mariang ka la don ka jingpyllait  ia ki kot kiba la pynmih da ki dkhot jong ka SBUK kaba kynthup ia ka kot jong u bah Wan Kharkrang kaba la ai kyrteng ka ‘Aiom baieid Na Ri ki Rngai’, ka kot ba la thoh da u bah L.H Pde kaba la ai kyrteng ka ‘Ka thup ki Lai Sker’  bad ‘Ki Lum Suhkhun’.
La sdang ia ka jingiasyllok halor ka phang , ‘Ka bynta jong ki Balang bad Seng Niam ha kaba iada ia ka mariang’  da ka jingkren nyngkong na ka kynhun ki balang Kristan kaba la kren bad wanrah da ka jingthoh da u Pastor Rev.O.L Snaitang na ka Balang U Blei uba la mait phang da ka phang pdeng kaba la tip kum ka ‘Ka  bynta jong ki balang Kristan ban iada ia ka mariang katkum ka jinghikai jong ka Baible’.
Ki la don shibun ki jingbatai ha katei ak jingthoh bad ka jingiasyllok kaba la wanrah da u Pastor Snaitang ha kaba la ailad ruh ia kiba la wan sha katei ka Seminar ba kin ia syllok katkum ka jingbatai u pastor Snaitang bad la don bun ki nongiashimbynta halor katei ka phang.
Hadien  u Pastor Snaitang la ailad pat sa na ka Seng Khasi ha kaba la wanrah da ka jingthoh bad ki jingkren da u bah Aiban Shngain Swer uba la kren halor ka phang ‘Ka bynta ki Seng Niam ha ka ban iada ia ka mariang katkum ka kolshor u Khasi’ bad la pynkut pat da ka jingiasyllok na u phadar Rev.Dr.Bernes L Mawrie SDB uba la kren bad thoh halor ka phang ‘Ki lad ki lynti ban shim da ki balang bad Seng Niam ha kaba iada ia ka mariang ha ri Khasi bad Jaintia’.
Lah ban kdew ba ha baroh kitei ki jingiasyllok ki nongkren ki la kren halor kumno u briew u la pynjot ia ka mariang bad da kaei pat ka lad ka lynti ban shim khnang ban pynitynnad biang sa shisien ia ka dur ka dar ka mariang kumba ka la long ha ki por kiba rim khnang ba kan long hi ka jingkyrkhu bad ka jingbha na ka bynta jong u briew hi.
Shillong, 9 Nailar:Ha ka 6 tarik u nai lar, ka Raid Lyting bad Nongsohphan ki la ioh jingthoh na ka NBCC bad kumjuh ruh na ka ophis u Deputy Commissioner ka East Khasi Hills lyngba u ADC bad ha katei ka jingthoh la bthah ia ki briew katei ka shnong ba.
Shillong, 10 Nailar:Ki paidbah kiba don hajan ka Nazareth Hospital, ki la iathuh ba ka don ka jingsawa kaba malu mala ha Laitumkhrah Police Point ka jaka ba mar syndah bad ka Nazareth Hospital, bad tang khyndiat minit hadien ki la ong ba la poi pynsted sa ka kynhun ki pulit ryngkat ki pulit pynlip bom, kiba la khreh la khrum bha ialade bad ki laleh thik kumba ka la don jingjia bthei bom shisha kaba la pynher syrngiew bad pyntieng ia u paidbah ba don sawdong katei ka jaka bad don ruh kiba la phet krad kham shajngai.
Hynrei tang katto katne por, la ioh jingtip ba ka dei ka jingleh myn leh ki pulit ban peit ia ka jingstet bad ka jingkloi ki pulit kiba don ha katei ka thain ban leit ai jingiarap lada jia ba don kum katei ka jingjia.
Katei ka khubor bthei nom ha Laitum khrah ka la saphriang sted ha baroh kawei ka nong bah Shillong bad wat shaduh sha thain nongkyn dong ruh, ha kaba ki la don bun ki paidbah kiba la phone sha u nongthoh khubor bad bun ki la kylli la ka dei shisha ne em kata ka jingjia bthei Bom ha Laitumkhrah.
Bunbah na ki kmie ki kpa jong ki khynnah na Sor bad na nongkyndong ruh ki la ia thuh ba ki her mynsiem bad  kyndeh  mynsiem mar sien ioh jingtip ba bthei bom ha Laitumkhrah namarba ki khun jong ki leit skul bad leit klas hangtei, hynrei hadien ba la ioh jubab na u nongthohkhubor ba ka dei ka jingleh mynleh ki pulit ki la suk mynsiem jai.
Shillong, 10 Nailar:U Myntri ka tnad ka koit ka khiah u Bah AL Hek u la pynlait paidbah ia ka Meghalaya Health  Insurance Scheme (MHIS-II) kaba ar na ka bynta ka thain Pynthorumkhrah ha ka jingialang kaba la long ha kane ka sngi Nyng kong ha Golflink Community Hall, Shillong.
Ha kane ka sngi la don lang u Bah MR  Synrem u Secretary, Health & Family Welfare uba dei u CEO ka MHIS, u Dr.M.Borthakur, Director, MCH & FW, u Dr.S.S.Dohling DMHO, East Khasi Hills, u Dr.J.Lyngwa Additional, DMHO, East Khasi Hills, Rangbah Shnong, Secretariy shnong ka Golflink, Pynthorumkhrah, Mawpat, Nongmensong, Lang kyrding Mihngi, Lumshyiap ki la wan ban sakhi lang.
Haba kren ha kane ka sngi, u Bah Hek u la ong ba ka MHIS kaba nyngkong ba la pyllait paidbah ha ka snem 2012,  ka la lah ban ai jingiarap ia ki nongpang haduh 766 ngut ha ka jylla ha ka jinglut kabaT.30 lak.
U Bah Hek u la kyntu ia ki paidbah ban wan shakhmat ban shim kabu ia kane ka skhim.
Ia kane ka skhim la ai sha baroh ki nongshong shnong ka jylla lait noh ia ki nongtrei sorkar jylla bad sorkar pdeng.
U la ong ba ki don bun ki jingpang kiba ka sorkar ka la pynrung ha ka thup kyrteng ban pynioh jingiarap ia ki briew ba pang ha ki jaka surmar ha kane ka jylla ba la iateh bad ka sorkar bad ki jaka sumar shabar jylla ruh.
Katba u Bah Synrem u Secretary ka Health & Family Welfare uba dei u CEO ka MHIS, u la iathuh ba ha kane ka skhim, la ai jingiarap haduh ka jinglut kaba T.2lak bad haduh san ngut kawei ka smart card yn kynthup bad hap ban siew tang T.30 shi snem.
Ka tnad ka la buh thong ban jop haduh 100 percent ne ia baroh ki nongshong ha kane ka kylla baar, la ong u Bah Synrem.
U la ong ba ka sorkar jylla ka la iasoh bad ka New India Assurance Company Ltd ban pyntreikam ia kane ka MIHIS-II mynta u snem.
U Bah Hek u la sam ruh ia ka Smart Card sha ki katto katne ki nongshong ban ioh jingmyntoi na kane ka skhim.
Jowai, 11 Nailar:Ki nongialam bad ki dkhot jong ka FGKJP Bataw Unit hapoh ka jingialam u President Mathew Pajat bad u General Secretary- u Ampli Supsi ki la iohkem ia 14 ngut ki Nong-Bangladeshi hynnin ka meit sngi U Blei.
Kitei ki Khar Bangla ki dang wan na Kwator ban leit sha Ladrymbai da kawei ka kali Sumo.
Ki Nongialam ka FKJGP Bataw Unit ki la iathuh ba kitei ki Bar-ri ki la wan rung sha India lyngba ka shnong Kwator bad ka jingthmu jong ki ka long ban leit sha Jalaphet ban trei dewiong.
La iohkem ia ki na kawei ka jaka kaba la tip kum ka Khlieh-Um-Syngki ha Bataw ha ka por 7:30pm bad la wan ban aiti ia ki sha ki Pulit ha Ladrymbai ha ka por 11:00 pm hynnin ka meit.
Katba ki dkhot bad nongialam ka FKJGP Bataw ki dang kit ia ki na Bataw sha Ladrymbai 3 ngut ki la kynthih na jrong kali bad ki la ioh ban phetrieh.
Kitei kiba la shah kem ki dei kiba la tip kyrteng kum u  Md.
Hobil Khan (20), Md.
Abdullah Khan (20), Md.
Jagir Khan (22), Md.
Sahat Khan (18), Md.
Sahadam Ahmed (18), Nasim Khan (25), Md.
Moor Alam Chaudhury (18), Md.
Muslim Uddin (24), Md.
Sahim Khan (19), Md.
Minaj Khan (18) bad u Md.
Habip Uddin (24) bad baroh kidei kiba na Sylhet District jong ka ri Bangladesh.
Shillong, 10 Nailar:U Chief Executive Officer (CEO) ka Shil long Municipal Board u la pynbna paidbah ba ki nongdie doh masi, sniang, syiar bad kiwei ki dei ban tap bha ia ki doh ba ki die ym ban shu thad madan rynghang.
Ka jingtap ia ki doh kan long ban lait na ka jingsniew na ka jingboi ki skain bad khnang ba kin long kiba bha ban lait na ka jingma haba pyndonkam ia ki.
Ha ka jingpynbna, u CEO u la ong ba mano mano ba leh pyrshah hadien laiphew sngi ba la pynmh ia kane ka jingpynbna, kin sa shah trei ha ka ain katkum ki kyndon ka Meghalaya Municipal Act 1973 bad kiwei ki ain ba iadei  bad kane.
U CEO u la pyntip ruh ba kito ki longing ba pyntuid ia ki painkhana sha nala, sha ki wah ka long beain bad mano mano ki longing ha ka nongbah kiba pyntuid ia ki jaboh sha wah kin sa shah trei ha ka ain katkum ka kyndon 216 ka Meghalaya Municipal Act 1973.
Ka Municipal ka la shim ia kane ka sien jam shi bynta ban pynlong ia ka nongbah Shillong kaba khuid bad kaba itynnad.
rNgi khlem kylla ia ka nongrim:ArdentShillong, 09 Nailar:U Vice president ka HSPDP u Bah Ardent Miller Basaiawmoit u la ong ba ka seng jongu, kam shym la kylla ia ka nong rim halor ka mat jong ka MUDA.“Naduh ba sdang ngi la ong ba donkam ia ka ain shna iing ban wanrah ia ka jingshngain ia ki paidbah ha ka jylla", la ong u Bah Basaiawmoit haba kren sha ki nongthoh hadien ba la shah kynnoh ha u Bah Sanbor Shullai ba u kylla ia ka nongrim.
"Ngim ju ong ba ngi long pyrshah ia ka MUDA.Wat ha ka dor khas jong ka seng, ba la aiti ha ka sorkar ha ka 5 tarik Jymmang ngi la rah ia ka mat halor ka rukom pyntreikam ia ka ain shna iing ha baroh kawei ka jylla", la ong u Bah Basa iawmoit.
Haba pynrem ia ka jingkynnoh jong u MLA ka South Shillong u Bah Sanbor Shullai ba u thmu ban ialam bakla ia ki paidbah, u bah Basaia wmoit u la ong u Bah Sanbor u pyrshah doh iap ia ka MUDA namar ba ki don ki iing kum ha Kench Trace kiba ieng bun mala bad la palat ia ka ain ba la buh da ka MUDA bad ka dei ka jingpynkhein ha kaba kan shah pynshitom.
‘La iathuh ia nga ba u Bah Shullai u don ka iing ba hynniew mala hajan Sankar Dev College.
Kane ka pyni ba u la iakhun dohiap na ka bynta ka jingmyntoi shimet da kaba pyrshah ia ka MUDA," la ong u Bah Basaiawmoit.
U nongialam ka HSPDP u la ong ba u Bah Shullai u pyrshang ban kam ialade kum u nongrah khubor jong ki Khasi da kaba rah ia kane ka mat.
“Hynrei, baroh ki tip ba u Bah Shullai un leit rah da ki spah tylli ki aplikeshon ban iarap ia ki bar jylla ban ioh Trading license na KHADC.Kane ka pyni ia ka jinglong kum u nongialam bad ki paidbah ki dei ban sngewthuh", la ong u Bah Basaiawmoit.
U la ong ba ka party ka sngew ba donkam ia ka plan kaba biang ha ka rukom shna iing shna sem ha ka jylla.
"Ngi dei ban sngewthuh ba ka Meghalaya building bye laws ka long ban pynthikna ba ki iing ki sem ki dei ban long kiba shngain ba lait na ka jingma.
Ka jingpyntreikam ia ka Building bye-laws  ka dei kaba donkam ia ka jingbit jingbiang jong ki paidbah ka jylla" la ong u nongialam ka HSPDP.U la ong ba kim pyrshah ia ka jingskud jaka ka MUDA sha jaka ka District council.
U la  ong ba ka party ka rah ia kane ka mat namar ba ka wanrah jingeh ia ki paidbah namar ka jingpynmih jingpynbna ka MUDA ha u Kyllalyngkot mynta u snem ban pyniar ia u pud u sam jongka.
U la ong palat 100 ngut ki briew na thain Laitkor bad Mawlai ki la pan permishon na ka MUDA."Kane ka pyni ba ki briew kim don jingeh bad ka MUDA namar ba bun bah ki briew na ki shnong ha Shillong bad nabar Shillong kiba pan permishon na ka MUDA", la ong u Bah Basaiawmoit.
U Bah Basaiawmoit u la ong ba ka party ka don jingeh namar ba ki briew ki shah pan ia ki syrnod kum ka Land Registration Document (LRD) bad bun ki paidbah ki shem jingeh kum ia kane.
U la ong ba a party kam shym la dawa ban weng noh ia kka jingpynbna ka MUDA ban skud jaka shabar ka Shillong Municipal.
“Ngi la rah ia ki jingeh jong ki paidbah hakhmat ka myntri sor ka Kong Ampareen Lyngdoh bad ka myntri kam pohiing ka Kong Roshan Warjri.
Ngi sngew kmen ba ki shah shkor ia ka jingdawa jong ngi", la ong u Vice President ka HSPDP.Kiwei ki kam kum ka jingpynslem ban ai syrnod shong yn iakren bad u Myntri Rangbah.
“Ngi kyrmen ba ki jingeh yn sa pynbeit bad u Myntri Rangbah", la ong u Bah Basaiawmoit.
U la ong ba ka party ka la rah ia kane ka mat namar ba ka la don ka jingiatyngkhuh hapdeng ka Meghalaya building bye-laws bad ka Meghalaya  Town and  Country Planning Act, 1973.
“Ngi pynpaw ia ka jingsngew pyrshah namar ba ka sorkar ka khlem iasyllok haba ka shim kum ia kane ka rai", la ong u Bah Basaiawmoit.
U la ong ruh ba ka MUDA kam don jingthmu eiei sha lyndet hynrei ka kam jongka ka long ban buh ia ki briew ha ka jingshngain.
“Ka la don ka jingpynsnegwthuh bakla ia ki paidbah ba ka MUDA ka dei ka bynta jong ka Municipality.
Ngi donkam ban long shai bha ba ka MUDA ka dei tang ka tnad kaba peit ia ka roi ka par.
Ka sorkar ka lah ban pyndam ia ka MUDA ha kano kano ka por bad thaw da kawei pat ka tnad", la ong u Bah Basiawmoit.
rU CRP pat bad ka lok thymmai ha HimachalUwei u pulit CRPF u la jah rngai na la iing la 3 snem tam mynta bad na ka liang katei ka tnad pulit ka sorkar pdeng hadien ba kam lap syrngiew shuh ia u, ka la pynbna ba u la iap bad ia ki jingmyntoi baroh ba dei ban ai sha ka lok jong u, ka sorkar ka la dep siew manla u bnai ha ka dur ka penshon kaba T.12 hajar tyngka shibnai bad mynta ka lok jong u ka la ioh kumba T.17 lak tyngka eiei na ka CRPF kum ka baibam penshon namar ka jingiap u lok jong ka.
Utei u shipai u dei uba la tip kyrteng kum u Dashrath Kumar, u dei u pulit uba trei ha Gaya ha Patna, u la mih na la iing  na Jhunjhunu ha u rymphang, 2012 hadien ba la kut noh ka shuti kaba u la shim shibnai tam.
Hynrei naduh ba mih na la iing utei u pulit u la jah jlang khlem wan phai shuh.
Dei hadien ar bnai ha u iaiong, 2012 ba u hynmen jong u, u la ujor sha ki pulit ia katei ka jingjah rngai jong u.
Ha ujuh utei u snem u kpa jong u ruh u la ujor kes ia lai ngut ki briew halor ka jingjah rngai u khun jong u.
Hynrei dei hadien 3 snem la lap ia utei u pulit na Himachal Pradesh bad u la ia shong ia sah ryngkat bad ka lok thymmai jong u, katba ka lok trai pat ka nang bam penshon manla u bnai.
“Ki kynhun kyrpang jong ki pulit Rajasthan ki la iai buddien bha ia katei ka kes bad khadduh ki la lap ia utei u CRPF na Himachal Pradesh uba la ia shong ia sah ryngkat bad kawei ka kynthei, katei ka kynthei ka dei ka lok jong uwei u kontraktor ha Bhilwara kaba la phet teng ruh bad utei u pulit ban leit ia shong lok buhrieh ha kaba ka la don ruh ka jingujor ha Bhilwara PS" ong u IG ka Jaipur u DC Jain.
Ki pulit ki la wanrah ia utei u CRPF bad katei ka kynthei na himachal Pradesh sha Alwar mynta ka sngi bad la leit rah ia ki sha kashari bad ki pulit ki la ioh bor na ka kashari ban tohkit balei ba u la phet na ka kam jong u bad na ka iing ka sem jong u.
Shillong, 10 Nailar:Ar ngut ki samla kynthup u Bah Kitkupar Nongphlangbad u Bah Rickey Cooper Pathaw ki la kynnoh ba u Medical Superintendent u Dr DD Tariang bad u Administrative Officer u Bah KTRynjah ka Dr H Gor don Robert Hospital, ki la shu pynkiew tulop hi khlemka jingtip ka KJPA.Kine ar ngut ki la pynpaw ia kane haba kren sha ki lad pathai khubor mynta ka sngi ha Shillong bad ki la dawa ba ka bor ba dei peit ka deiban weng noh ia ki namar ba ki la treikam khlem ka jinglong shai.
“U Medical superintendent bad u Administrative officer ki lapyn kiew hi ia ka tulop jongki khlem ka jingmynjur ka Khasi JaintiaPresbyterian Assembly (KJPA), kaba dei ka nongpeit ia kane kahospital, la ong u Bah  Pathaw bad u Bah Nongphlang.
Kine ki ar ngut ki la ong ba kane ka jingleh ka dei ka jingpynkheinia ka  Memorandum of Association (MOA) bad ki kyndon pyniaid jong kaDr H Gordon Roberts Presbyterian Hospital Association.
Ia u Dr David D Tariang la thung kum u Medical Superintendent ha ka 21 tarik Rymphang, 2006 katba ia u KT Rynjah la thung kum uAdministrative Officer ha ka 30 tarik Iaiong, 2009.
Ki la ong ba u BahRynjah u dei u enjiniar sorkar ba la shong thait na ka kam sorkar.
Ha ka shithi jong ka 29 tarik, Lber 2011 u SeniorAdministrative Secretary ka KPJA  u Rev Dr JF Jyrwa, la pynkiew ia kajingai ia u Medical Superintendent na ka T.14, 000 sha ka T.22, 000katba ia u Administrative Officerla la siew T.20, 000  naduh u Lber2011.
Ki la kynnoh ba ha 4 tarik Iaiong, 2013 pat, u Dr DD Tariang ula pynmih ia ka hukum na ka ophis da kaba pynkiew ia u MedicalSuperintendent ka Dr HGR Hospital sha ka T.65, 000 naduh ka 1 tarikIaiong, 2013.
“Baroh u Dr Tariang marwei u la ioh tulop haduh T.1.70 lak", la ongu Bah Pathaw bad u Bah Nong phlang katba u Bah Rynjah, u la pynkiew naka T.20, 000 sha kaT.50, 000 ha ka shi bnai", la ong kine ar ngut.
Kine ki ar ngut ki la kynnoh ruh ba u Dr Tariang u la shim ram hikhlem ka jingmynjur ka KJPA.Ki la ong ba ki la pan jingtip da ka RTIna kane ka bor hospital hynrei kim shym la ai satia da kaba ai daw bakane ka hospital kam hap ha ka RTI namar ba ka dei ka hospital shimet.
U Bah Nongphlang bad u Bah Pathaw ki la kynnoh ruh ba kawei ka doktorka la shah pynkut noh ia ka kam tang namar ba ka pan shuti ba ar met.
“Ka bor jong kane ka hospital ka la pynsangeh noh ia ka Dr Rachael RARapsang, ka doktor bniat kaba la thung da ka kontrak tang namar ba kapan shuti khyndai bnai ba ar met", la ong kine ar ngut bad bynrap, kabor hospital ka la ai daw ba kam don kyndon ban ai shuti ia kiba treikontrak.
Ka Dr Rapsang ka ioh jingsiew T.22, 500 shi bnai bad la pynkut ia kajingtrei jongka ha u Jylliew, ki la ong kine ki ar ngut bad ha jakajongka, la thung da u dkhar u Dr M Khata Khalid Nawas, MDS (Oral & Maxillofacial) ha ka jingsiew kaba T.80, 000 shi bnai.
Shillong,10 Nailar:Ka thma ktien hap deng u bah Ardent M Basaiawmoit MLA/MDC Nongkrem bad u bah Sanbor Shullai MLA ka Shillong South konsti twensi bad u MDC ka Laban /Mawprem kam pat shym la kut ha kine ki sngi halor ka mat ka jingkyntur pud ka MUDa hapoh u pud u sam ka KHADC.U bah Ardent u la kynnoh ba u bah Sanbor u la ia khun pyrshah ia katei ka ain ka MUDA na bynta ka jingmyntoi jong u hi shimet, katba u bah Sanbor pat u la ong ba u bah Ardent u la ialam bakla ia u paidbah da kaba kylla tdong tdong khlieh khlieh ia ka nongrim kaba u la ieng naduh ba sdang kata ban dawa na ka sorkar ba ka dei ban weng noh ia ka ain shna ing ka MUDA na ka Schedule Area hynrei hadien ka jingiakynduh myntri sorkar u la jubab sha ki paidbah da kumwei pat.
Halor ka jingkynnoh  uba Ardent ba u bah Sanbor u don ka iing kaba 7 mala shadien jong ka Sankardev College,  u bah Sanbor ha ka kyrwoh khubor u la ong ba um don iing shadien ka Sankardev, lait noh kawei ka jaka jong u ha Lawsohtun Block II.U bah Sanbor u la kubur ruh ia ka jingkynnoh u bah Ardent ba u iarap ia ki bar jylla katei ka konstitwensi ha kaba u la pynshai ba kum u nongmihkhmat paidbah um lah ban peit shilliang iano iano ruh la u bar jylla ne u trai jylla hynrei katkum ka lynti jong ka ain pat.
Halor ka jingkynnoh u bah Ardent ba u bah Sanbor u la risain na ka kam Deputy Speaker naba u la duh jingshaniah na ka sorkar jylla, u la pynshai da kaba ong ba u bah Ardent u dei ban sngewthuh ba ka NCP haduh mynta ka dang dei ka bynta jong ka sorkar, hynrei kaba sah ka long ba u paidbah hi u tip kaei ka daw kaba la pynlong u bah Ardent ban hiar na ka shuki CEM ha KHADC.Nongstoin,10 Nailar :Ka jingialang jong ki 3seng ki sengbhalang ba kynthup ia ka WYWC MaweitCircle, FKJGP Nongtraw Area unit bad ka HANC sengkmie kaba la long mynta ka sngi hapoh ka ophis treikam jong ka seng hapoh Nongstoin ka la shim biang ia ka rai ban dang bteng biang ban nym iashim bynta ha ka jingiathep Vote (Boycott Election)ha ki snem ki bansa wan ka ban sa long ha u snem 2018-19.
Kane ka paw kat kum ka kyrwoh na ki nongialam jong kitei ki 3 seng ba kynthup ia Mr.Ricky Sohlang, Mr.An thony Umiong, Mr.Ioa nnis Diengngan bad ka jingshim biang ia katei ka rai ban nym iashim bynta shuh ha baroh ka jingiathep Vote naduh ka Election MLA, MDC bad ha ka MP Election, ka dei halor ka nongrim ba ka sorkarJylla kam patiaw bad ym suidniew eiei ruh em ia ki jingdawa jong ki 3seng bad khamtam ki jingdawa jong ki paidbah nongshong shnong ka thain Maweit hi baroh kawei namar kane ka surok kamdei shuh kaba dang thymmai, hynrei mynta ka la palat wat ia ka 50 snem naduh ka por jong ka Sorkar Assam.
Ka jingkren jong u myntri rangbah ka Jylla, kaba u la kular ban pyntrei kam noh ia ka Surok Nongstoin-Maweit kaba jngai tang 35KM na sor nongstoin kaba u kren ha kapor ba u wan plie ia ka Girls Hostel jong ka nongstoin Collage, ka long tang kum ka jingpynthame ia ki jingmut jingpyrkhat jong ki paidbah ka thain bad khamtam iaki 3seng, namar kumba ka long mynta ia kane ka Surok Nongstoin-Maweit kam pat don dak don shin eiei ruh em ha duh kine ki sngi.
Ki 3 seng ki kyntu ruh ia ki paidbah jong ka thain ban nymtieng nymsmiej ban iasnohktilang bad ki 3seng tat haduh bakijing thmu kanurlong khnang bakanwanrahia ka suk ka sain ha ka leit ka wan bad ban wanrahruhkijingmyntoiiakipaidbah ha ka khaii ka pateng.
Ha ka juh ka por ki 3 seng ka kyntu ruh iaki paidbah nongshong shnong jong ka thain ban long kiba peitngor bad husair na kino kino ki riew wan shim kabu ban pynshai tang iakatei ka jingkren kular kaba klem don nongrim jong u Chief Minister ka SorkarJylla, namar ngi tip ba kumba ka long mynta kam pat don kino kino ki jingpynshisha na ka liang ka SorkarJylla, hynrei ka dei tang ka jingpynkhreh bad lano kan urlong ngim pat tip.
Shuh shuh ki 3 seng ki ong ruh ba kim dei tang ba kim treh shuh ban ia shim bynta ha ka jingiathep Vote (BoyCott Election), hynrei kan sa shim ruh sa da kiwei pat ki lad ki lynti kiba kham tyngeh ne wat ban pynlong ruh daki Public Curfew in Polling Area  ha baroh ki Polling Station jong kane ka thain.
Shillong, 10 Nailar:U bah Latiplang Kharkongor, MDC ka KHNAM na Nongthym mai u la risain noh na katei ka seng kaba u don ka KHNAM, mynta ka 10 tarik u nailar.
Katkum ka shithi risain u bah Latip kaba u la thoh sha u President/ General Secretary ka KHNAM u la ong ba ka daw ka jingrisain jong u ka dei na ka daw shimet jong u hi.
Kane ka dei ka sien kaba ar kaba u bah Latiplang u la risain na ka seng  KHNAM , kham mynshuwa u bah Latip u la mih noh na ka KHNAM, hynrei shuwa ka elekshon MDC 2014, u la wan phai biang sha katei ka seng bad tang hadien kumba ar snem u la mih biang.
Haba kren sha ki nongthohkhubor mynta ka sngi u bah Latip u la ong ha kane ka sien kaba mynta um tharai shuh ban dang leit phai sha ka KHNAM, “Ngan ym leit phai shuh da lei lei ruh" u la ong.
U bah Latiplang u la ong ba mynta un long beit kum u MDC shimet bad un ym pat ia soh bad kano kano ka seng sain pyrthei ruh.
Wat la u la pynpaw ba ka jingrisain jong u ka dei na ka daw shimet jong u hi , hynrei haba ki nongthohkhubor ki la tih bniah bha, katkum ka jingiathuh jong u la sngewthuh ba ka daw hi ka dei namar ba ki nongialam ka KHNAM ki la wad daw ia u namar ka jingleit iaid ryngkat ryngkat jong u bad u bah Ardent M Basaiawmoit ha kiba bun ki jingialang khamtam ha ka jingleit tur Secretariat ki paidbah dang shen.
U bah Latiplang u la ong ba ki nongialam ka KHNAM, ki la maham ia u ba um dei ban pyndonkam bakla ia ka kyrteng jong ka KHNAM haba u shim ia kano kano ka sienjam ia khih bad kiwei pat ki kynhun.
Utei u MDC ka Nongthymmai u la kdew ba ka daw ka jingleit mih ryngkat jong u bad u bah Ardent, ka dei namar ba wat la u la tynruh na ka por sha ka por ia ki nongialam ka KHNAM naduh ka por ba u bah Adelbert Nongrum, Working President u dang long  u CEM ka KHADC, hynrei u la ong ba ym shym la don kiba sngap ia ka jingkren jong u.
“Kam dei ba nga kyrshan ia u bah Ardent hynrei ka dei ka jingkyrshan ia ka ishu kaba ia khih pyrshah ia ka jingkyntur pud ka MUDA,  ym don kynhun da kawei pat, ka KHNAM ka ioh thiah lyngngai bad dei na kata ka daw nga leit snohkti lang bad ka kynhun u bah Ardent, ka konstitwensi jong nga ruh ka dei ka konstitwensi kaba shah ktah ha katei ka jingwan kyntur pud ka MUDA" ong u bah Latiplang Kharkongor.
U bah Kharkongor u la iathuh ruh ba ki la don bun ki jingai jingmut jong u ia ka KHNAM ha kaba ia dei bad ka ishu jong  ka jaitbynriew , hynrei ka KHNAM kam shym la pynshah ia ki shkor jong ka tang khyndiat ruh ia ki jingkren jong u.
Shillong, 10 Nailar:Ka GNLA mynta ka la thaw sa da ka kynhun kaba kham khlain ban ia khun pyrshah ia ki pulit,  bad ha kawei ka kynhun kin don  7 ngut ki shipai jong ka, kiba trei la ki jong ki kam ha la ki jong ki jaka ba la bynta ia ki.
Katei ka kynhun ka dei kaba la tip kum ka Eagle Hunters.
Ka GNLA ka la thaw ia katei ka Eagle Hunters kaba 7 ngut shi kynhun kyrpang tang ban hiar thma ia ki pulit ha kano kano ka por bad ha kano kano ka jaka.
Haba pyllait paidbah ia ka jingthoh ha Facebook ka GNLA ka la ong ba ka jinghiar thma ki dkhot jong ka ha ka sngi saitjain ia ki pulit ki dei tang ki jingjia kiba rit.
Hynrei kitei ki Eagle Hunters kin ym pynkut tang ha ka jingmynsaw hynrei kin khyrwit haduh ba ki pulit kin da kyllon iap.
Ka la ong ba kam pher katno ngut ki pulit kin don katno kin ia bun ha ka por ban jia ka jingjia.
Ka la byrngem ba ka jinghiar thma kan long kham palat ban ia kaba ka NSCN(K) ka hiar thma ia ki shipai India ha Manipur.
Shillong, 10 Nailar:U Commissioner bad  Secretary, District Council Affairs u la pynbna ba ka elekshon MDC ha GHADC kan long ha ka 12 tarik u risaw, 2015 bad ka jing niew vote kan long ha ka 15 tarik u risaw, 2015.
Ka jingpynmih ia ki kyrteng thep vote bym pat biang, kan long ha ka  12tarik Nailar 2015, ka tarik ban ujor ia ki kyrteng, lada don ki bym pat biang, long ha shwa ka  27tarik Nailar 2015, ka jingweng ia ki jingujor,  kan long ha ka 10tarik Nailur 2015, ka jingpyn mih ia ka kyrteng thep vote  ba pura, kan long ha ka 12tarik Nailur 2015, ka tarik ban khot ia ki kon stitwensi ban jied ia ki nongmihkhmat, kan long ha ka 14tarik Nailur 2015, ka tarik ba khadduh ban thep kyrteng, kan long ha ka 21tarik Nailur 2015 shuwa ka por 3 baje janmiet, ka tarik ban peit bniah ia ki kot ki sla, kan long ha ka  21tarik Nailur 2015 hadien ka por 3 baje janmiet.
Katei ka elek shon, kan long hadien ba la pynjlan ia ka por trei kam jong ki MDC ka GHADC, haduh shisnem hynniew bnai bad ka GHADC, ka don mynta ha ka jingsyn shar jong U Lat, kaba ar bnai kynthih.
Jowai, 11 Nailar:U pulit langut, uba la tip kyrteng kum Meban kyrshan Kharba ngar (27)  u la shah kem noh mynta ka sngi, halor ka jingjia phasi ka khynnah 14 snem hapoh kamra jong u ha iing sahwai jong u hi kaba don ha ka mala kaba ar ha Thanad Nartiang.
Ia utei u pulit la leit rah sha ka iing bishar bad na ka liang ka iing bishar ka la phah set pathok ia u haduh 14 sngi ha Jowai District Jail.
Ki pulit ka nongbah Jowai ki la pynngat ia utei u pulit hapoh ka 306 IPC kaba dei halor ka jing donkti jong u ban pynlong ia katei ka khynnah ban pyniap ia lade bad ruh hapoh ka kyndon 5(a) jong ka POCSO Act 2012 kaba dei halor ka jing shongkha ia ka khynnah kaba dang rit rta kaba ia ryngkat bad ka jing batbor.
Ka jingshah kem bad shah set thep along utei u pulit ka long hadien ba ki pulit ki la ioh ia ka jingujor na kmie katei ka khynnah- ka kong pyni Talang.
Katei ka longkmie ka la ong ba utei u pulit u la donkti ban phon ban pah ia katei ka khun jong ka da kaba kular ba un ri un sumar hynrei tang khyndiat taiew ula shet kylla ia ka bad na katei ka daw ba ka la pyniap noh ia lade.
Shillong, 10 Nailar:Ka GNLA mynta ka la thaw sa da ka kynhun kaba kham khlain ban ia khun pyrshah ia ki pulit,  bad ha kawei ka kynhun kin don  7 ngut ki shipai jong ka, kiba trei la ki jong ki kam ha la ki jong ki jaka ba la bynta ia ki.
Katei ka kynhun ka dei kaba la tip kum ka Eagle Hunters.
Ka GNLA ka la thaw ia katei ka Eagle Hunters kaba 7 ngut shi kynhun kyrpang tang ban hiar thma ia ki pulit ha kano kano ka por bad ha kano kano ka jaka.
Haba pyllait paidbah ia ka jingthoh ha Facebook ka GNLA ka la ong ba ka jinghiar thma ki dkhot jong ka ha ka sngi saitjain ia ki pulit ki dei tang ki jingjia kiba rit.
Hynrei kitei ki Eagle Hunters kin ym pynkut tang ha ka jingmynsaw hynrei kin khyrwit haduh ba ki pulit kin da kyllon iap.
Ka la ong ba kam pher katno ngut ki pulit kin don katno kin ia bun ha ka por ban jia ka jingjia.
Ka la byrngem ba ka jinghiar thma kan long kham palat ban ia kaba ka NSCN(K) ka hiar thma ia ki shipai India ha Manipur.
Shillong, 11 Nailar:U bah Sanbor Shul lai MLA/MDC myn ta ka sngi u la leit ban ia kynduh ia u Chief Executive Member ka KHA DC u bah Pynshngain N Syiem ban leit pynkyn maw biang ia ka mat jingdawa kaba u la phah ha ka 7 tarik u naitung, 2015 bad kaba u la dawa ruh naduh u snem 2011, kata ban pyntreikam noh ia ka Ain shna iing ka KHADC ka building Bye-Laws bad ban pynsted noh ia katei ka kam, namar ba ki paidbah mynta ki la ia kynduh jingeh namar ka jingkyntur pud ka MUDA sha ki jaka ba hap hapoh ka jingpeit ka District Council.
Hadien ka jingiakynduh CEM, u bah Sanbor u la ong ba u CEM u la jubab ia u ba u la thaw bun ki komiti na bynta katei ka kam ban pyndep noh ia ka ain shna iing ka KHADC bad mynta u la ong ba ka kam ka la iaid shaid shaid shakhmat.
U bah Sanbor u la ong ruh ba u CEM u la kular ha u ban pyndep kloi ia katei ka kam bad hadien ba la dep pynbit pynbiang nadong shadong bad hadien ba la dep pynmih hapoh ka Meghalaya Gazette u CEM un lum ia baroh ki MLA/MDC bad kumjuh ruh ki Khlieh Nongsynshar bad ha ka juh ka por katei ka kynhun kaba u CEM un lum kan leit ia kynduh ia ka sorkar ban ia kren na ka bynta ban pynksan ia ka ain shna iing ka KHADC ha ki jaka ba hap hapoh ka jingpeit jong ka.
Hadien kata u bah Sanbor u la ong  ruh ba u CEM u la kular ban lum ia ka Dorbar Ri jong ki paidbah ka bri u Hynniewtrep bad ha katei ka Dorbar Ri ka ban sa long  shen u la ong ba un pynbna ia ki paidbah ba la pyntreikam ia ka Ain shna iing ka KHADC kaba ki paidbah  lyngba ki Dorbar Shnong ki lah ban wan shim jingbit na ka KHADC na ka bynta ban shna iing.
Shillong, 11 Nailar:U Working President ka KHNAM u bah Adelbert Nongrum, u la ong ba ka jingphet noh u bah Latiplang Kharko ngor, MDC na ka seng KHNAM kam dei na kano kano ka daw ba u ia tyng khuh bad ka KHNAM hynrei ka dei plan kaba u la don lypa, namar ka jingiap mat bad ka jinghap shyieng krung noh shawei, “Ka jingphet u bah Latip ka dei ka plan kaba la don lypa, hynrei u shu ap tang ia ka por ban ioh daw" ong u bah Adelbert Nongrum haba ia kren bad u Rupang.
U bah Adelbert, CEM barim ka KHADC  u la ong ruh ba kam shym la don kano kano ka jingwoh daw ia u bah Latiplang na ki nongialam ka KHNAM, hynrei ka dei tang ka jingthoh mobile, jong nga kaba nga la phah  sha u ha ka por mynmiet, “Nga la thoh ha ka SMS ‘bah Latip sngewbha wat ym pyndonkam bakla ia ka KHNAM’ Khublei Shibun" ong u bah Adelbert uba la bynrap  biang da kaba ong, “Dei ma nga marwei ba thoh sha u bah Latiplang ym ki nongialam ka KHNAM kumba u la kynnoh, ka dei tang ka daw ba u la iapmat bad hap shyiengkrung shawei".
Haba batai bniah ba tang na ka daw ka thoh lyngkot, kaba u la phah sha u bah Latiplang kaba u la wohdaw haduh ban da mih seng u bah Adelbert Nongrum u la ong “Hato lada u khun u poi miet sha iing, un phet noh syndon, ym bit shuh ban ia kren?, u bah Latip u la dei ban kylli na nga ban ong phi mut kumno ba phi ong kumto lane ban ia shai, hynrei u la phet seng pynban" ban biang u bah Adel.
“Nga shu kwah ban pynkynmaw ba ha ki por shuwa ba ngan long CEM, mih ki khubor ba don 2 ngut ki MDC ka KHNAM kiba la leit ia kynduh sop sop ia u bah Pynshngain N syiem, hynrei mynta la paw pen ryngkew ba dei u bah Process T Sawkmie bad u bah Latiplang, ki shu shim kabu kum ka rynsan elekshon ia ka KHNAM, ki briew ki la iap mat bad hap shyiengkrung shawei tang ban ai daw" ong u Adelbert Nongrum haba ia kren bad u Rupang mynta ka sngi.
Haba phai sha ki jingkynnoh u bah Latiplang Kharkongor, MDC ka Nongthymmai ba ka KHNAM ka ioh thiah ban ia khun ia ki ishu ka jaitbynriew khamtam ka jingkyntur pud ka MUDA, u bah Adelbert u la ong ba ka KHNAM haduh mynta ka ieng skhem ha ka nongrim ban ia khun na bynta ka jaitbynriew.
Shuh shuh u bah Adelbert u la ong ba u bah Latip u la kynnoh ba um shym la pynsngap ia ki jingai jingmut jong u, ha ka por ba u dang long CEM ha kaba iadei bad ka ain shna iing ba la pynmih da ka MUDA, “Nga marwei ngam lah ban leh khlem da iaid lyngba ki EM ne ki tnad ba dei peit ia katei ka kam,  nga kwah ban ong ba ha ka por ba nga nga long CEM bad ha ka por u bah Ardent ruh ngim don por ban ia treikam namar ba la ia bunkam tang ka ia pynkhih shuki"  ong biang utei u nongialam ka KHNAM uba la bynrap shuh shuh ba ha ka por ka jinglong CEM jong u ruh u la thoh sha ka sorkar ba ka dei ban pynduh noh ia katei ka ain ka MUDA namar ba ka ain ka la kdew shai ba kam lah ba ka MUDA kam lah ban tuklar ha ki jaka ba hap hapoh u pud u sam ka District Council bad ym dei ba u shu shong kli kti.
Khadduh ha ka jingiakren bad u Rupang u bah Adelbert Nongrum, Working President ka KHNAM u la ong ba kham mynshuwa ka la mih khubor bakla ban thoh ia ka kyrteng u bah Latiplang Kharkongor kum u MDC ka Nongthymmai na ka seng HSPDP, hynrei  u la ong ba u bah Latiplang um pyrwa eiei bad um shym la pynshai ha ki kot khubor ia katei ka jingbakla thoh, wat la ki la don ki nongialam ka KHNAM kiba la pyntip sha ruh.
Shillong, 11 Nailar:Kham mynshuwa ka HYC ka la dawa na u myntri ba peit ia ki kam ka sorkar jylla u bah Rowell Lyngdoh ba ka sorkar ka dei ban weng noh ia ka ain Ordinance 2015 ne ka Meghalaya Local Administration (Empowerment of Traditional Institutions, Traditional Bodies and Headmen in Governance and Public Delivery System) Ordinance 2015 bad ha katei ka jingiakynduh ka la ai por shi taiew ka ban kut noh ha ka 14 tarik u nailar.
Hynrei na ka jingiakren bad u myntri katei ka tnad katei ka seng ka la ong ba ka la  pyni shai ba ka sorkar kan ym weng shuh ia katei ka ain  kaba u myntri u la ong ba ka shong ha ka ing Dorbar thaw-ain ka jylla.
Dei hadien ba la ioh jingtip lypa kaba shai ba ka sorkar kam lah ban weng noh ia katei ka ain tad haduh ban da long dorbar, u General Secretary katei ka seng u bah Robert Kharjahrin u la ong ba ka HYC da ki jingiakhih ba jai jai shuwa ban pynbor ia ka sorkar ba ka dei ban pyndam noh ia ka Ordinance.
Katei ka jingiakhih u la ong ba kan sdang mynta ka sngi da ka jingsam kot lyngkdop ia ki paidbah bad ha ka kot lyngkdop la pynshai kaei kata ka Ordinance namarba haduh mynta mynne u paidbah u tip tang ia ka kyrteng ka Ordinance hynrei don aiu pat shapoh um ioh jingtip kaba shai.
Ia katei ka jingsam kot lyngkdop kaba katei ka seng ka la shon haduh 50 hajar kopi ki nongialam ka HYC ki la sdang ban sam na Secretariat, nangta sha KHADC  bad ter ter sha ki jaka paidbah bad ka la buh thong ban pyndep ia katei ka jingsam ia ki 50 hajar kopi hapoh ka ar taiew.
U bah Nickson Dohling, uwei na ki nongialam katei ka seng haba kren sha ki nongthohkhubor mynta ka sngi u la ong ba kawei pat ka sienjam iakhih ba katei ka seng ka la shim ka dei da kaba pynlong da ka jingialang paidbah ha ka 14 tarik mynta u bnai ha Motphran, Stand Jaiaw naduh ka por 12 baje mynsngi, bad ha katei ka jingialang ruh yn pynshai paidbah  ia ka Ordinance 2015.
U bah Robert Kharjahrin , General Secretary ka HYC Central Body haba kren sha ki nongthohkhubor u la ong ba ka Ordinance 2015 ka dei u Sein puh ia ka jaitbynriew bad ka dei ruh ka ain Bei-Riti bad ka ain Beiman, “Ka dei u Seinpuh ia ka Jaitbynriew, ka dei ka ain bei-riti ( Anti Custom)" ong u bah Robert.
Shuh shuh utei u nongialam ka HYC u la ong ba ha katei ka ain ka sorkar ka tuklar lut ia ki kam ki jam ka District Council , “Kam shym la tuklar ia ki kam jong u CEM ne EM, hynrei ka la tuklar ia ka hok longdoh longsnam jong ngi bad ka 6th Schedule" u la ong biang.
U la ong ruh ba katei ka ain ka pyniap noh ia ki ain jong ki Hima ne ki Elaka, kam ithuh shuh ia ka bor ki Rangbah Shnong, ym donkam shuh ia ki Rangbah Shnong ban ioh Sanad na ki bor bahalor jong ki bad ha katei ka ain la ithuh ruh ia ki Rangbah Shnong ki bym dei ki Khasi ruh tangba la jied da ka kynhun ki paidbah.
Ha katei ka ain u la ong ruh ba la ai bor ia ka sorkar jylla ban thaw shnong, “Mynta ki la don katto katne kita ki Panchayat kiba la shna hi dano re dano bad lada jia ba ki don jingiadei bad ka sorkar khlem pep yn ithuh noh ia ka kum ka  bor shnong" ong biang u bah Robert.
Shuh shuh u la ong ba katei ka ain ka la batai ba u Rangbah Shnong u hap ban ai syrnod jaka shong jaka sah ia uno uno u nongshong shnong , bad hangtei u la ong bay m shym la batai ia uba kumno u nongshong shnong uba la sah katno snem, hynrei la ong beit ba u Rangbah Shnong u dei ban ai syrnod beit bad lada um ai hapoh 5 sngi un shah khot hajir, “Ngim tip la u mynder uba wan ban shong tang shisngi ar sngi ruh un ioh syrnod, lada shah summon ki Rangbah Shnong namar ba ym ai syrnod hapoh 5 sngi kan long ka jinglehrain kaba khraw" u la ong.
Kaba kham ma u bah Robert u la ong ba  katei ka ain ka kdew ruh ba ia ki NOC ne syrnod jaka shong jaka sah kynthup ka laisen khaii lah ban ai tang da u Rangbah Shnong khlem ka jingtip ka Dorbar Shnong ym shuh kum mynshuwa ba hap ban ioh jingmynjur na ka Dorbar Shnong.
Ka HYC ka la byrngem ba lada jia ba ka sorkar kam pynduh pyndam noh ia katei ka ain kan nang iai pynbna ia ki jingiakhih jong ka.
Shillong, 11 Nailar:Ka JAC ka Synjuk ki Rangbah Shnong ka pyntip ba kan don ka jingialang paidbah jong ki Dorbar Shnong na Ri Lum Khasi –Jaintia ha ka 22 tarik mynta u bnai ha U Soso Tham Auditorium ha ka por 11 baje myn step.
Katei ka Synjuk ka la bthah ia ki Dorbar Shnong ba kin phah brie war ngut kata u Rangbah Shnong bad u Secretary ka Dorbar Shnong sha katei ka jingialang ban ia kren  halor ka jingbym shim khia ka Sorkar bad ka jingpynslem u Lat-ka-Jylla ban ai jingmynjur ia ka VAB jong ka KHADC bad JHADC, ban pdiang ia ka Riti Pyniaid Kam ka Synjuk Ki nongsynshar Shnong ka Ri Khasi bad Jaintia.
Shillong, 12 Nailar:Ka jingioh rung laitlan ki briew na ka ri Bangladesh hapoh u pud u sam ka India ha ki thain Dawki  ka la pynmih ia kiba bunjait ki jingjia kiba pyni ia ka jingtlot treikam ki shipai BSF kiba don ha katei ka thain.
Mynta ka step ha ka por 8 baje eiei ka la don ka jingshah tuh na ka kali kit khubor jong u Rupang.
Katei ka jingjia ka la jia katba u nongniah kali u dang leit sum  sha wah Umngot bad ia ka kali u la pynieng ha surok bah kaba don markhap bad ka jaka ba don ki shipai BSF.Ha katei ka por ki la don ki riew paidbah jong ka shnong Dawki kiba la iohi ba don ar ngut ki nongtuh kiba dang leit jynrat ia ka iit kali jong katei ka kali kit khubor bad ha katei ka por kitei ki briew ki laleit ban beh ia kitei ki ar ngut ki nongtuh, hynrei uwei na ki u la lait phet.
Hadien ba la ioh bat ia utei u wei pat, ki briew ka shnong Dawki ki la leit rah sha u Rangbah Shnong bad hadien kata u Rangbah Shnong u la ujor,  sha ki pulit ka thanad Dawki.
Utei u nongtuh uba la shah kem u dei uba la tip kyrteng kum u Anwar Ali na ka Shnong Pasol, Bangladesh kaba hap hapoh ka Jaintiapur Police Station bad uwei pat u paralok jong u uba la lait phet u dei uba la tip kyrteng kum u Manwar Ali uba dei u nongniah Trok ha Bangladesh.
Ia u Anwar Ali la wan ban shimti da ki pulit ka Dawki PS bad mynta u dang don ha kti ki pulit bad ka jingtohkit ka dang iaid shakhmat.
Katei ka jingshlur jong ki khar Bangladesh ban tur shapoh u pud u sam ka India ka la pynlong ia ki paidbah katei ka thain ban duh jingshaniah ia ki shipai BSF naba ki la ong ba lymda dei ba bat ki briew jong ka shnong ia kitei ki khar Bangla , ki shipai BSF kin ym tip eiei ruh kata ruh ka dei ka jingjia hajan ka jaka ba ki don duty.
Ha kawei pat ka khubor, mynhynin ka miet ki la don ar tylli ki lieng kiba la shah tuh na ka Wah Dawki (umngot) bad kawei na ki lieng ka dei ka jong uwei u rangbah ban a ka shnong Bakur, Dawki bad kawei pat na Dawki.
Kitei ki lieng kiba la shah tuh ki dei kiba la pynieng marsyndahbad ka iingsah jong ki nongniah lieng ki shipai BSF, bad ka jaka ba la buh ia ki lieng ba la shah tuh ruh ka dei ha trai jong ka kynroh ba don  ki shipai BSF.Hangne ruh ki paidbah ka Dawki ki la kynnoh ba kitei ki jingjia baroh ki la mih na ka daw ka jingbym ler treikam ki shipai BSF kiba don ha katei ka thain.
Shillong, 11 Nailar:Ka Kashari Megha laya High Court Division Bench ka Meghalaya myn ta ka sngi ka la bthah ia u Secretary tnad ka Health and Family Welfare ka sorkar India, u  Principal Secretary  ka  tnad Education bad u Director ka NEGR HIMS  ban ai jingshai, ha shwa ban wan ka jingbishar ban long biang ha ka  17 tarik Nailar.
Ka High Court ka la pynlong mynta ka sngi, ia ka jingbishar halor ka jingkyrpad ba la ujor ia ka jingbym ioh bhah pule doktor MBBSka khun jong ka Sagarika Daw ka kaba trei ha NEIGR HIMS na ka bhah Central Pool ka MBBS ba la ai ia ka Meghalaya.
Hadien ba la shah hukum ha ka High Court, u director ka NEIGR HIMS u Dr AG Ahan gar mynta ka sngi u la hap ban wan mih ha ka Kashari.
Ia u Dr Ahangar la synran lang ki heh ka NEIG RHIMS kynthup u Medical Superintendent u Dr AC Phukan  ha kane ka jingwan hajir ha ka Kashari.
Ka Division Bench ka la pynmih ia ka hukum ban kem ia u director ka NEIGRHIMS hadien ba u khlem wan mih ha ka jingbishar ba long ha ka 6 tarik Nailar.
Haba bishar ia ka jingujor ba la thep da ka nonghikai ka NEIGRIHMS, u Chief Justice Uma Nath Singh bad u Justice T.N.K.Singh  ki la ong ba ka hukum ban kem ia u Director la pynmih bad ka kuna kaba T.20,000 da kaba bthah ia u SP ka East Khasi Hills, u Police Commissioner ka Guwahati, bad u Police Commissioner ka  Delhi ban pynthikna ba u director u dei ban mih ha ka Kashari ha ka 11 tarik Nailar.
Shwa ia kane, katei ka nongtrei ka NEIGH RIMS ka la ujor ha ka Kashari halor ka jingbym ioh bhah pule doktor MBBS ki khun jong kiba trei ha NEIGRIHMS na ka bhah ba la ai ka sorkar pdeng ia ka jylla.
Na ka 22 tylli ki jaka pule MBBS ba la ai ia ka Meghalaya na ka Central Pool, ar tylli la bhah ia ki khun ki kti jong kiba trei ha NEIGRIHMS.Lada ki khun ki kti jong kiba trei ha NEIGRIHMS kim don, ia kane ka bhah yn leit pat sha ka jylla.
Shillong, 11 Nailar:Ka BJP ka la pynt hikna ba kan pynieng kyrtong ha ka elekshon MDC jong ka Garo Hills District Council, ka ban long ha ka 12 tarik u risaw, 2015.
Haba ia kren bad u President ka BJP u bah Khlursing Lyngdoh u la ong ba la thikna ba ka BJP kan pynieng kyrtong ha katei ka elekshon, hynrei haduh mynta katno ngut kan pynieng bad na kino ki kon stitwensi ym pat lah ban rai.
U bah Khlur, u la iathuh ba dang ha kine ki ar sngi ka BJP ka la long jingialang ban pyrkhat na ka bynta ban pynieng kyrtong ha kaba la rai ban pyniakhun beit ha katei ka elekshon MDC  ka KHADC.Katkum ka jingiakren bad u bah Khlur u la ong ba shen ha kine ki ar lai sngi ka BJP kan pyndep noh ia baroh ki kam kiba ia dei bad ka jingiakren na ka bynta ka elekshon MDC ka GHADC.Na ka jingkren u bah Khlur la sngewthuh ba hapoh kane ka taiew mynta ka BJP kan pynbna noh ia ki kyrteng ki kyrtong jong ka ki ban ia khun ha katei ka elekshon.
Lah ban pynkynmaw ba khyndiat sngi mynshuwa ka seng UDP ruh ka la pynbna ba kan pyniakhun kyrtong ha baroh ki konstitwensi ha katei ka elekshon MDC GHADC ka ban long ha ka 12 tarik u risaw, 2015.
Larry JohnsonAfter the San Diego Chargers cut wide receiver Demetrius Byrd on Monday, the Huffington Post reported the team has previously fined players for comments made on the berpopular social network TwitterMount Edziza Provincial ParkMount Edziza Provincial Park (est 1972, 2300 km2 ha) comprises part of the Tahltan Highlands, between the Stikine and Iskut rivers in BC5 percent; and Los Angeles, 16 The thing they have over every other team in the country istalent and experience I resisted buying it all this time bc I didnt want mom to give me one of her sabia smirks, (lol), so I shopped around and didn findit“Tripoli as a whole has revolted  He’ll have a very limited practice, but we’re counting on him Thursday and or even Friday if we have toJay Leno: Kevin Bacon, Josh Tickell, Lily Allen Personally, Ibelieve I can do even better if I was healthyHe’d work out for teams, receive their evaluations, see where he stood and then either stay in the draft or return to schoolAfter a two week hiatus, thehosts return to dish out some NFL offseason grades, talk all things Tim Tebow, dive into the NBA playoffs, examine Tiger Woods Players championship win and criticize the voting of the NBA AllDefensive TeamMADD at Paris Hilton Watch it AFTER THE JUMP James Spader to play villain in ‘The Avengers’ sequelMarvel announced Thursday that James Spader will play Ultron in its “Avengers: Age of Ultron And, considering Patchan’soffseason, he must be one heck of a playerThomas Moton,More >UPDATEPolice find 20yearold reported missing from ScottsdalePolicefind 20yearold reported missing from ScottsdaleUpdated: Thursday, September 5 2013 1:42PM EDT20130905 17:42:26 GMTOmarion DroppedJawn Murray at AOL Blackvoices confirms the former B2k leader singer and “actor" was unceremoniously dumped by SONY/Columbia and there is “no word on what the singer’s plans are for" his next move He finished with 156 yards rushing as well as a reception good for 37 yardsKansas City is 351 and the Raiders are 401 an unspoken prediction the Broncos will finish last in their division Quinn handed Brian Urlacher Womens Jersey to Peyton Hillis, who attempted a throw back to Quinn, whom the Broncos lost in coverage.
Nongstoin, 11 Nailar:Ha kawei ka jingjia kaba sngewsih I wei I heprit I la shu duh ei ia la ka jong ka jingim, hadien ka jingshah ksih hala ka mei ieid la jong.
Kat kum ka tyllong khubor na ki heh pulit la iathuh ba ia katei ka jingjia la jia ha ka miet jong ka 9 tarik mynta u bnai hapoh ka Shnong Phodumbah, ha kaba ha katei ka miet ha ka por 1.00baje mynstep, katei ka mei ieid kaba la tip kyrteng kum ka Meradis Lyng khoi, 44 snem ka arta kaba don ka jingduna ha ki bor pyrkhat kala ksih ia la I khun ksiew bad set da ka kynja jain na ka shyntur haduh ba in da duh mynsiem.
Katkum ka jingioh jingtip na ki heh pulit jong ka District, I tei I heprit I dang wan shah sumar na Hospital  ha ki khyndiat sngi shwa katei ka jingjia, hynrei ha katei ka miet katba I dang thiah lyngngai  bad la ka jong ka kmie  ha ka por  shibaje katei ka mei ieit ka la leit  sha katei ka kamra thiah  ha kaba ka la khyllie  bad rah ia I tei I heprit bad ha katei kapor ka kmie jong I tei I heprit ka kylli ba balei I rah  hynrei  ka tei  ka Mei ieit ka  la ong  ba ka  mut ban bah,  kumta ha ka jingbym poi pyrkhat ka kmie ka la ailad ban bah.
Hadien kato katne por ba katei ka mei ieid ka la dep ban shim ia I heprit na la ka kmie, katei ka mei ieid kala pyniap noh ia I tei I hep rit bad hadien ba ka ladep ban leh ia katei ka kam kala leit bret  ruh ia kamet jong I tei I heprit kham pajih na katei ka iing bad hadien nangta ka la leit ban iathuh ruh sha ka kmie jong itei I heprit ba ka la dep ban pyniap ia I tei I heprit ha kaba kala pynkyndit  ia ka kmie haduh  bym don pyrthei shuh.
Na ka liang ki nongialam shnong ka shnong Phodumbah mar ia bna ia katei ka jingjia ki la pyntip noh mar mar sha ki bor pulit ka Nongstoin PS,  bad  ki pulit ruh hynnin ka sngi ki la hiar sha katei ka shnong bad ki la kem noh ia ka tei ka Mei ieit, ki  pulit kila register case pyrshah ia katei ka Mei ieit bad la phah ruh sha Hospital.
Shuh shuh ki pulit kila pyndep ruh ia ka postmortem  na ka bynta ka met iap jong I tei I heprit  bad hadein pat ki la aiti noh sha ia ka met sha ki ba haiing ha sem, katba ia katei ka kmie ieid na kaliang jong ki bor ba dei peit ka Hospital ki la phah noh sha  ka jaka ai jingsumar na kabynta kiba duna ha ka bor pyrkhat sha Shillong.
Shillong, 11 Nailar:Ki pulit ki la pynjur bha ia ka jingkhynra kaliha ka nongbah kum shi bynta ban khang ioh don ki riew runar kiba thmu ban pynthut ia ka jingiaid beit ka jingrakhe sngi Laitluid ka India ha ka 15 tarik mynta u bnai Nailar.
La iohi ba ha man ki jaka ka nongbah kum ka thain Bivar Road, 7Mer, thain Mawlai ki pulit ki la pynlong ia ka jingkhynra ia ki kali ar shaka, saw shaka.
Kane ka jingkhynra ka long ka rukom ba ki pulit ki ju leh man u snem ban pynthikna ba ka jingrakhe laitluid kan iaid beit.
Kumba ju long ha kane ka sngi, ki seng lehnoh bapher bapher ha kane ka thain Mihngi ka India ki ju khot pynlong ia ka jingkhot pakhangshnong wat ha kane ka jylla Meghalaya ruh.
Haba iaid kylleng ka nongbah Shillong, la iohi ba ki pulit kaMeghalaya bad ki CRPF ki la pynieng kali ha man ki dong ka Sor badpeit ia ki kali da kaba phah khyllied ia ki bonet, peit ia ki tum kitam.
Ha kajuh ka por, ka sorkar ka la bynshet ha ki myntri badParliamentary secretaries ban pynher lama ha kane ka sngi.
U Symbud Myntri Rangbah, Bah Rowell Lyngdoh un pynher lama ha Amalem, u Dr.R.C.Laloo ha Mawkyrwat, u Bah H.D.R.Lyngdoh ha Resubelpara; Bah Prestone Tynsong ha Williamnagar, ka Deborah C.Marak ha Jowai,u Bah  A.L.Hek ha Ampati, u Zenith Sangma ha Tura, Kong Roshan Warjri ha Nongpoh, Kong M.Ampareen Lyngdoh ha Baghmara bad u Bah Sniewbhalang Dhar ha Nongstoin.
U Parliamentary Secretary Bah Kennedy Cornelius Khyriem ha Mairang, Bah P N Syiem ha Sohra, u Rubinus Syngkon ha Patharkhmah,  u Coming One Ymbon ha Shangpung bad u Bah David Nongrum  ha Mawshynrut.
Halor kane, ka sorkar ka la ibthah ia baroh ki Deputy Commissioner bad ki Sub-Divisional Officers ban iawer ia ki paidbah ban leit sha kane ka jingrakhe.
Ka sorkar ka rai ruh baroh ki Block kin rakhe ia ka sngi Laitluid ryngkat ka jingiatreilang bad ki MLA jong ka thain.
Jowai, 11 Nailar:Ka jing bym ioh tulop ki nong trei jong ka Jowai Municipal, ka pynlong ia ki ban sangeh trei kam naduh mynta ka sngi.
Katei  ka jingsangeh  treikam, ka long naduh ki nongsar surok nong ñiah kali haduh kiba trei hapoh ophis.
Na ka liang ki nong trei jong ka Jowai Municipal Board ki la iathuh ba kim banse ban sangeh treikam naduh mynta ka sngi namar ba mynta la hyniew bnai ki khlem ioh tulop shuh.
Ka jing sangeh trei kam ka jong ki mynta dang shi sngi ka Iewmusiang ka la sdang iwtung, namar ba ki  nongtrei jong ka Municipal kim treh shuh ban kit ia ñiut ki jakhlia na iewmusiang bad ruh na ki dong bapher bapher jong ka  sor Jowai.
Na ka liang jong ka sorkar mynta ka sngi, ka la kular ia kiba kan siew shwa shiteng, kata ka mut naka bynta 3 bnai hynrei na kaliang ki nongtrei jong ka Jowai municipal kim pdiang ia kane ka jing tyrwa jong ka sorkar,  hynrei ki dawa beit ban ioh kat kum ba ki dei ban ioh bad lada ka sorkar kam kular da ki jingthoh ban siew lut ia ka bainong ka jong ki, ki ong ba kane ka jingsangeh trekam ka jong ki kan iai bteng khlem da pud.
mark 50th anniversary of King march200 in MinnImages of women in the First and Second CrusadThe influence and presence of women is noticeable in a number of areas You can use your picks up until 2014 if you wanted toInjust the last few days we received several notable oncard inclusions for upcoming products such as 201112 Pinnacle and 201112 Limited, but perhaps the highlights are the 10 originalcards from 199293 Pinnaclesigned by Philadelphia Flyers greatEric Lindros and slated for inclusion in that same product 19 years later Or, she was told, she could get a flight which was to leave in an hour! (It takes Kpiti residents at least an hour and ahalf to travel to the airport, get parking, and then check inPhiladelphia (21) became the first NFL team to open a season with two onepoint wins The former star of All My Children, Days of Our Lives and Playgirl! is now featured in a gaythemed commercial for Orbitz, the gayfriendly internet travel services firmHelp Catch the Cure: Adam Breneman’s cause against ALS [50Yard Lion]Jerry Sandusky prosecutor: No evidence Joe Paterno participated in criminal coverup at Penn StatePenn State seeks peace with Jerry Sandusky’s victims; may have a war with insurersLet’s cut to the chase, the GOP is full of nihilists and cranks: Cynthia TuckerMarriage license hearing draws proponents on both sides of issue Areas butler Tracks in the mud and snow are the most common sign that people findOn any given Sunday That would never happen, right?in deals power battery car salesplugin hybrid and battery car sales totaled 57,976 in 2013’s first eight months, more than the 51,938 for all of last year, data compiled by Bloomberg and Autodata CorpRousseff remained firm as she spoke to reporters at the end of the G20 summitBut money paid out strictly in 2013? Clady is tops, even with rookie tackles Eric Fisher, Luke Joeckel and Lane Johnson getting enormous signing bonuses as the No"During the 2009 season, the Kansas City cut controversial running back Larry Johnson after a Twitter meltdown where he called fans “fag", “faggot" and “Christopher Street boy"When that happens, there will be more incentive than ever to move NFL teams to where the money is / GED, passport or ability to obtain req’d Those North Dakota jobs appear to be attracting a growing number of Minnesotans LSU led just 2417 after three quarters before scoring 17 unanswered in the fourth quarterBoth BILO and WinnDixie will house their company headquarters here, bringing 100 new highwage jobs and retaining 900 jobs, according to a release from the JAX ChamberThe topic the article.30 and would “play and talk" while earning the same pay as before the lockout over a period lasting two monthsO needs to score at least 24 pointsBrian Dawkins X factor or not, the Broncos aren winning a 2017 game in PhillyKardashian’s marriage was “arranged", according to new reports This morning Meredith Vieira hosted a round table discussionpanelists included an atheist, two evangelicals and a progressive Christian Again this allowed for the isolation of [Cp2ZrH3] 67 but it was contaminated with LiClLatest Trent Richardson postsLSU 41, Arkansas 17: LSU clinched a spot in the SEC Championship game with a dominating performance against Arkansas The league’s drop in revenue exposed distinct flaws in the NBA’s current business model and in the terms of employment for NBA players Her favorites are running, yoga and kickboxing Oh, also Montana’s Sen"Norby Williamson, an ESPN executive vice president, said he expects Gruden to remain with “MNFWhile we do our best to moderate comments, we do not screen comments before they are posted He is expected to return for Michigan State’s first exhibition game on OctThe Obama Administration National HIV/AIDS Strategy two years ago this monthDowntown Community Ministry Events Coordinator David Cross says, “The Survival Guide has proved so popular each edition runs outThe two suspects then began beating the man, who told police they took a gift card and $70 out of his pocket and also took his iPad mini and headphonesDemas: Fastfood worker strikes show unions are still necessary Evidence against the Yankees player is pretty overwhelming even though he claims to have done nothing wrong After too many sleepless nights trying to decipher chemistry assignments, it was time to change majors and I graduated in 2000 with a degree in journalism and English Literature PRLog can’t be held liable for the content posted by others"Hewlett PackardFailed California Republican gubernatorial nominee and billionaire former eBay CEO Meg Whitman has been named the new chief executive of troubled Hewlett PackardThe topic the article.
Shillong, 11 Nailar:Ka ophis jong ka Income Tax Department  jong ka sorkar pdeng ha kine ki khyndit sngi kiba la dep ka la phah ia notis,  sha baroh ki khasi kiba la niew ba ki long kiba riew spah.
Katkum ki notis, kiba la phah la bthah ia baroh kito kiba la ioh pdiang ia kine ki notis, na katei ka tnat sorkar pdeng kaba lum ia ka khajna ha kaba ia dei bad ka jingioh ka kot  na ka kamai ka jih  jong kito ki heh spah ba ki dei ban leit mih sha katei ka tnat sorkar.
Na ki notis, kiba u SP News Agency u la iohi na ki katto katne ngut ki heh spah kiba dei ki khasi na ka liang jong ka Income Tax Department ka la shim jingkhein tang ia kito kiba la thep pisa palat ia ka shiphew lak tyngka ha ka bank account jong ki.
Bun ka kito kiba la ioh pdiang ia kane ka notice na ka Income Tax Department,  ki la pynsngew ba ki la sngewlyngoh ba ki rit paid kim dei ban siew ia kane ka khajna na ka kamai kaba ki trei hynrei mynta kane ka notis, ka la wan na katei ka tnad  sorkar pdeng ia kaba ki la hap ban lei tai jubab ha katei ka tnad sorkar.
Lah ban punkynmaw ba ki rit paid kum ki khasi kiba ia ka kamai ka jih jong ki la iohi na ki jaka ba la ithuh ba ka dei ka jaka jong ki rit paid kim shym la siew ia kane ka khajna ha kine ki snem kiba la leitnoh  hynrei kane ka jingioh pdiang ia kane ka notis, na katei ka tnad sorkar pdeng kala buh ia kiba bun ha ka lyngngoh.
(SP News).
Shillong, 12 Nailur:Lai sngi shuwa ka sngi rakhe Laitluid la iohi ba ki pulit ka nongbah Shillong ki la pahara jur ha kylleng ka jaka bad la iohi ruh ba ha manla ki kad surok bah khamtam ha ka por mynmiet ki la pynap pahara da ki CRPF bad ki pulit jylla.
Dang mynta ka sngi ki lad khubor ki la iathuh ba ki pulit ki la pynkyn riah kham sha pajih ia ki paidbah kiba iaid lynti hajan ka Civil Hospital, Shillong naba la ong ba ka don ka jingsuba ba don bom hajan katei ka hospital.
Ki riew paidbah ki la iathuh ba ki pulit shipor ki la khang ia ki paidbah ban iaid lynti hajan ka Civil Hospital bad ki dang khura ia u bom ba ki la suba, hynrei kham hadien la pyllait pat ban iaid lynti.
Tang mar ia ioh jingtip ki nongthohkhubor ki la mareh sha katei ka jaka, hynrei haba la poi hajan Civil ha ka por janmiet la lap ba ym don shuh ki pulit wad bom lait noh sa tang wei-ar ngut ki pulit kiba ieng ha katei ka jaka.
Nangta la iathuh ruh ba ki la don ki pulit kynthup ki CRPF, kiba ieng pahara ha ka por mynmiet ha ki kad surok bah kum ha Umshyrpi bad kiwei ki jaka ha kaba la ong ba kitei ki pulit ki la pynsangeh ia ki kali paidbah bad ki peit bad tbeh ding (Torch Light) shapoh nangta ki pyllait.
Katei ka jingleh ki pulit ka la pynlyngngoh ia ki paidbah, naba haduh mynta kim ioh jingtip bad kim shym la iohi ha ki kot khubor, kumba ju long manla u snem la ka don ne-em ka jingkhot pakhang shnong da ka seng HNLC.The hangup may be his $8The lawyers say that means Lopez can receive a fair hearing before the board, which is often an inmate last chance for mercy before an execution And even if I lost today, I was still happy to hear all the cheering and to hear all the crowd like this He came to South Florida fresh off covering the University of Alabama football program, including its 2011 national championship teamJust two semistarting quarterbacks have thrown fewer touchdown passes than the five Tannehill has managedYou must be registered to comment (your comment will be saved for you while you register)He was last seen wearing a black Curl cap, baggy blue jeans, a brown tshirt with the words girlfriend, my girlfriend in white and white Globe shoes, similar to that of a basketball shoe elegans, singlegene knockouts did not result in detectable mutant phenotypes [1] It is a complete must Saturday Looked like Jarius Wynn hit the QB as he got rid of itKings’ trade for Sturm still on holdLeft wing Marco Sturm, acquired by the Kings from Boston in a trade that’s contingent on Sturm’s surgically repaired knees passing doctors’ scrutiny, underwent examinations Monday in Los Angeles but the deal was not made officialI’m enjoying the job today as much as I did at my first Friday night football game LSU led just 2417 after three quarters before scoring 17 unanswered in the fourth quarter"Jared Allen will be joined on this week’s trip by Minneapolis native and Arizona wide receiver Larry Fitzgerald, New York Giants linebacker Danny Clark and St I graduated from the University of WisconsinEau Claire in December 2006 with a degree in elementary education and a minor in Language ArtsThe following year, competitors the Skidmore Dynamics were the subject of a New York TimesInternational Design FestivalThe District can seem to do design right 72 Defensive end Robert Ayers (foot) and centerguard Ryan Lilja (veteran rest) missed practice Wednesday Needless to say, no oneis going to believe that you are at the top of the food chain if you look like you cannot get yourself dressed without your mother assistanceThe stage is set for a fourhour program here today including Presidents Carter, Clinton and ObamaThe topic the article.
Shillong, 11 Nailar:Ka jingialang jong ki pastor rangbah ka KJP myntaka sngi ki la rai ban pan jingshai na ka Assembly halor ka jingkynnohia ka jingshu pynkiew tulop hi ialade jong u Dr DD Tariang uba bat kumu Medical Superintendent (MS) bad u Bah KT Rynjah uba long kum uAdministrative officer (AO) ka Dr H Gordon Robert Hospital, Jaiaw.
Haba iakren bad u Pastor NS Phawa mynta ka sngi Hatmajai, u la iathuh ba ka jingialang hynne ka sngi ka la shu shim ia ka rai ban pan jingshai shwa na ka KJP Assembly halor kane ka bynta.
“Ngi la iashong jingialang mynta ka sngi bad ngi la iashim ia ka rai ban pan jingshai shwa na ka Assembly halor kane ka kam", la ong u Bah Pastor Phawa.
Ha kajuh ka por, u la iathuh ba ka jingialang kan long biang lashaika sngi ban iapyrkhat kham bniah ia kane ka kam bad la sngewthuh balashai ka jingialang kan sa lah ban shim ia ka lynti shakhmat ha kabaiadei bad kane ka kam.
Lah ban kdew ba ar ngut ki samla kynthup u Bah KitkuparNongphlangbad u Bah Rickey Cooper Pathaw ki la kynnoh ba u Medical Superintendent u Dr DD Tariang bad u Administrative Officer u Bah KT Rynjah ka Dr H Gor don Robert Hospital, ki la shu pynkiew tulop hi khlemka jingtip ka KJPA.Kine ar ngut ki la pynpaw ia kane haba kren sha ki lad pathai khubor mynta ka sngi ha Shillong bad ki la dawa ba ka bor ba dei peit ka deiban weng noh ia ki namar ba ki la treikam khlem ka jinglong shai.
“U Medical superintendent bad u Administrative officer ki lapynkiew hi ia ka tulop jongki khlem ka jingmynjur ka KhasiJaintiaPresbyterian Assembly (KJPA), kaba dei ka nongpeit ia kanekahospital, la ong u Bah  Pathaw bad u Bah Nongphlang.
Kine ki ar ngut ki la ong ba kane ka jingleh ka dei ka jingpynkheinia ka  Memorandum of Association (MOA) bad ki kyndonpyniaid jong kaDr H Gordon Roberts Presbyterian Hospital Association.
Ia u Dr David D Tariang la thung kum u Medical Superintendent ha ka 21 tarik Rymphang, 2006 katba ia u KT Rynjah la thung kumuAdministrative Officer ha ka 30 tarik Iaiong, 2009.
Ki la ong ba uBahRynjah u dei u enjiniar sorkar ba la shong thait na ka kam sorkar.
Ha ka shithi jong ka 29 tarik, Lber 2011 u SeniorAdministrativeSecretary ka KPJA  u Rev Dr JF Jyrwa, la pynkiew ia kajingai ia uMedical Superintendent na ka T.14, 000 sha ka T.22, 000katba ia uAdministrative Officerla la siew T.20, 000  naduh u Lber2011.
Ki la kynnoh ba ha 4 tarik Iaiong, 2013 pat, u Dr DD Tariang ulapynmih ia ka hukum na ka ophis da kaba pynkiew ia uMedicalSuperintendent ka Dr HGR Hospital sha ka T.65, 000 naduh ka 1tarikIaiong, 2013.
“Baroh u Dr Tariang marwei u la ioh tulop haduh T.1.70 lak", la ongu Bah Pathaw bad u Bah Nong phlang katba u BahRynjah, u la pynkiew naka T.20, 000 sha kaT.50, 000 ha ka shi bnai",la ong kine ar ngut.
Kine ki ar ngut ki la kynnoh ruh ba u Dr Tariang u la shim ramhikhlem ka jingmynjur ka KJPA.Ki la ong ba ki la pan jingtip da kaRTIna kane ka bor hospital hynrei kim shym la ai satia da kaba ai dawbakane ka hospital kam hap ha ka RTI namar ba ka dei ka hospital shimet.
U Bah Nongphlang bad u Bah Pathaw ki la kynnoh ruh ba kawei ka doktorka la shah pynkut noh ia ka kam tang namar ba ka pan shuti ba ar met.
"Ka bor jong kane ka hospital ka la pynsangeh noh ia ka Dr Rachael Rapsang, ka doktor bniat kaba la thung da ka kontrak tang namar ba kapan shuti khyndai bnai ba ar met", la ong kine ar ngut bad bynrap, kabor hospital ka la ai daw ba kam don kyndon ban ai shuti ia kiba treikontrak.
Ka Dr Rapsang ka ioh jingsiew T.22, 500 shi bnai bad la pynkut ia kajingtrei jongka ha u Jylliew, ki la ong kine ki ar ngut bad hajakajongka, la thung da u dkhar u Dr M Khata Khalid Nawas, MDS (Oral & Maxillofacial) ha ka jingsiew kaba T.80, 000 shi bnai.
Shillong, 12 Nailar:Da ka jingthmu ban pynïar ïa ka ktien Khasi, bad ban ïarap ïa ki nong shnong shnong ki bym dei ki Khasi ban nang ïa ka ktien Khasi, kynthup ïa ki nongtrei bad ophisar sorkar ki bym dei ki Khasi, khnang ban ïa myntoi lang baroh, ha ka imlang ka sahlang; ka khaïi ka pateng; ka trei ka ktah; bad ban wanrah ruh ïa ka mynsiem shipara hapdeng ki kynhun jait bynriew bapher bapher,.
Shillong, 12 Nailar:Kum ka dak ban pynpaw ia ka jingpyrshah jong ki, ia ka jingpyn khamti ia u Prof A.N Rai kum u Vice Chanchellor ka NEHU, mynta ka sngi ki nonghikai katei ka skulbah kiba don ha ka kynhun kaba la tip kum ka North Eastern Hill University Teachers’ Association (NEHUTA) ki la deng lama iong bad iaid da ka proseshon.
Ki nonghikai ka NEHU ki la dawa ba u VC ka NEHU u Prof.Shukla, u dei ban hiar noh na ka shuki jong u ha kaba ki la kynnoh ba u la pynkhein ia ki kyndon treikam katei ka skulbah da kaba thung bad pynkhamti da ka mon jong u hi ha u Prof.A.N Rai, kum u VC Incharge ka NEHU.Kat kum ka jingkren ki nonghikai katei ka skulbah, ki la ong ba ka la don ka kyndon ba lada jia ba u VC ka NEHU u don shabar jylla, ne lada jia ba u don ha ka shuti ia ka kam VC Incharge dei ban pynkhamti ha uno uno u Professor, uba la kham rangbah bad uba la shakri rim tam ha katei ka skulbah.
Ki la don kumba 30 ngut ki nonghikai kiba la deng lama iong bad iaid proseshon, ki la sdang ia ka jingiaid proseshon jong ki naduh na Library haduh ka ophis u VC kaba don ha Administrative Building jong katei ka skulbah.
“Ki kyndon treikam ki kren shai lada u VC bad u Pro-VC ki leit jingleit ne shim shuti, ia ka kam dei ban bynshet ha u nonghikai uba la kham rangbah bad uba la shakri kham slem ha kane ka skulbah, hynrei kumba ka paw mynta u Prof.Shukla u la pynkheiñ ia kane," ong u Prof.Vanlal Rauta Rengsi, President ka NEHUTA, haba kren sha ki nongthohkhubor, hadien ba la aiti ia ka dorkhas sha u Acting VC uba don mynta sha Delhi.
Ki nonghikai ka NEHU, ki la pyntip ruh ba ia katei ka dorkhas ki la phah lang ruh sha u Pranab Mukherjee, President ka ri India, uba long u Visitor kane ka skul bah bad sha ka Ministry of Human Resource Development (MHRD) ba kin leh ia kaba donkam.
Ki nonghikai ka skulbah NEHU ki la kynnoh ruh ba u Prof.Shukla u la pynkhamti ha u Prof.Rai namar ka jingmyntoi shimet jong u hi.
Shillong, 12 Nailar:Ar sngi hadien ba u MDC ka Nongthymmai u Bah Latiplang Kharko ngor u la iehnoh na ka KHNAM, u nongialam ka party u Bah James Ban Basaiawmoit u la ong ba ka party ka la dep thmu ban beh noh ia u Bah Kharkongor na ka  party, kham mynshwa namar ba u kham ieid ia ka HSPDP ban ia ka KHNAM."Ngi la plan bad iakren hapoh ka party ban beh noh ia u.
Ngi la thmu ban pan jingshai noh shwa ban shim ia ka rai", la ong u Bah Basaiawmoit ha ki nongthoh khubor ha kane ka sngi Balang.
Ka jingmih hi jongu ka bha pynban shwa ba ka party kan beh seng namar ba kan long kum ka jingniew bein.
U la ong ba ka seng, kam sngew tynnad ia u MDC ka Nongthymmai hadien ba u la pep ia ka jingialang kumba 15 sien.
Hynrei kaba sngew lyngngoh ka long ba u MDC ka Nongthymmai um ju pep ban leit sha ka jingialang ka HSPDP."Man ka por ba ngi khot sha ka jingialang u la shu ai daw kumne kumtai.
Kane ka pyni ba um don mynsiem shuh ha ka party bad kham ieid ia ka HSPDP", la ong u Bah Basiawmoit.
U Bah Basaiawmoit  u la ong ba ka jingleh jong u Bah Kharkongor ban leit jingialang sha kiwei kiba la khot da kiwei ki party khlem pyntip sha ka party ka long ka jingialeh pyrshah ia ka party.
"U Bah Kharkongor u la leit ban don ha ka jingialang ba khot da u Bah Ardent Miller Basaiawmoit ha madan Student’s Field ban dawa pynkylla nongialam ka UDP ha ka ARPA khlem ka jingtip ka party.
Kane ka dei ka jingsdang kaba u Bah Kharkongor u sdang ban leh jngai ia ka KHNAM", u la ong u Bah Basaiawmoit.
Um ju wan jingialang shisien ruh ha ka jingialang ka ARPA ha iing u Dr Donkupar Roy ban iapynbeit ia ki kynrum kynram ha ka ARPA ha kito ki por.
"Ngim ju khmih lynti ba un leh kumta kum u MDC ba la kham iaw ba la shah jied lai sien na Nongthymmai", la ong shuh shuh u Bah Basaiawmoit.
U Bah Kharkongor u la jop na ka KHNAM ha u snem 2005 bad 2009 sha ka KHADC.“U la mih ha u snem 2012 ban iasoh bad ka UDP lem bad nga.
Bad ngi la ia wan biang sha ka KHNAM ban iakhun ha ka MDC elekshon ha u snem 2014 bad ngi la jop.
Mynta u la phet biang na ka Party.
Ngam sngew thikna haei un ieng mynta", la ong u Bah Basaiawmoit.
Kumjuh u general secretary ka KHNAM u Bah Batkupar Wahlang u la ong ba u Bah Kharkongor u kham ieid ia ka HSPDP ban ia ka KHNAM kumba u la pyni.
Shillong, 12 Nailur:U Chief Executive Member (CEM) jong ka Khasi Hills Autonomous District Council u bah PN Syiem mynta ka sngi u la pyllait paidbah ia kali thymmai jong ka Company Ford kaba la ai kyrteng Ford Aspire.
Kane ka kali ka dei kaba itynnad bad la pyllait paidbah mynta ka sngi ha kylleng ka Ri India bad ha ka nongbah Shillong la pyllait da u bah PN Syiem ha ka jaka die kali jong u bah Renikton Lyngdoh kaba la ai kyrteng Nickton Ford ha Mawiong.
U bah Renikton Lyngdoh haba kren ha kane ka sngi pyllait paidbah ia kane ka kali u la ai jingmut ia ka sorkar ba kan wanrah noh da ka ain ban shim khajna ia ki mar ki mata kiba wan na shabar ka jylla kynthup ia ki kali bapher bapher kiba la wanthied na shabar ka jylla.
U bah Renikton u la kren ai jingmut ia kane kum shi bynta ban iarap pynmih pisa ia ka jylla ba kan lah ban kamai khajna namar kumba ka long mynta ka jylla ka don hapdeng ka jingkyrduh pisa.
U la ai nuksa ba na kawei kawei ka ka kali kaba la die ha ka jaka die kali jongu ka sorkar ka ioh khajna kumba shilak tam haduh arlak tyngka.
U la ong ba ka jingbuh jongu ia kane ka jaka die kali, kam dei tang na ka bynta ban kamai na ka bynta ka iing ka sem, hynrei ka la shakri ban aikam ai jam ia ki samla bad kumjuh la noh synniang ruh sha ka sorkar lyngba ka khajna ba la siew sha ka sorkar.
Ha kawei pat ka liang u la ong ba ka sorkar jylla kam shym la ioh khajna na ki kali kiba wanthied na shabar ka jylla, namar ka sorkar kam shym la wanrah ia ka ain ban khrong khajna ia ki mar kiba wan na shabar ka jylla ha ka nongbah Shillong, hynrei kum ka sorkar Assam ka ju shim khajna ia ki kali kiba wanthied na kiwei pat ki jylla, u la bynrap.
Na ka liang jong u bah PN Syiem haba kren kum u kongsan u la ong ba kum u nongmihkhmat un sa iakren ia kane bad ka tnad ka kit ka bah jong ka sorkar jylla ba kan lah ban shim khajna.
Ha kane ka sngi la iadon lang ruh u Bah Hadrian Lyngdoh MDC ka mawkyrwat constituency, bah Manstudy Nongrem Chairman jong ka KHADC bad kiwei kiwei de.
Shillong,12 Nailar:“Ki khun Samla ka Balang ki dei ban kham tyngkan, kim dei ban khohreh than ban mareh sha ki kotkhubor haba don kano kano ka jingbym ia sngew thuh kaba dang sah hapoh ka jingpynbeit ka Balang" ong u Pastor NS Phawa, halor ka jingmih ki ar ngut ki samla u bah Kitboklang Nongphlang bad u bah Rickey Cooper ban kren sha ki kotkhubor halor ka jingkynnoh pyr shah ia u MS bad AO ka Dr.H Gordon Robert Hospital.
“Ka jingmih ha ki kot khubor ka la pynlyng ngoh ia ngi, namar ba katei ka kam ka dei kaba ka Assembly kam pat lah ban pynbeit, kane ka dei ka kam Balang.
Haba don ki paralok ne ki khun samla ka balang kiba iohi bym don ka jingiaid beit ki don ka hok ban pyni, hynrei kam dei pat ban khohreh sha ki kotkhubor" ong biang u Pastor Phawa ha ka jingiakren bad ki nongthohkhubor mynta ka sngi ha kamra treikam jong u.
“Ngi pdiang ia ki jingai jingmut kiba lah ban kyntiew shaphrang ia ki kam, hynrei haba ka balang kam pat dep ban pynbeit ne ban peit bniah, ki dei ban kham tyngkan ym ban ia sted than sha ki kotkhubor" bynrap biang u Pastor ia ka jingkren ki ar ngut ki samla sha ki kotkhubor ha kine ki ar sngi ba la dep halor ka jingkynnoh pyrsha ia u MS ka Robert Hospital.
U Pastor Phawa u la pynkynmaw ba ka Balang Presbyterian ka la don ka kyndon lane ka ain kaba la pynmih ha u snem 1991, kaba la ong ba ki khun samla ka balang kim dei ban rah shabar ia ka kam balang katba ka balang ka dang shim ia ka jingiapynbeit.
“Ngi la pynmih ka kyndon ha u snem 1991 kaba la ong ba ki khun samla ka balang kim dei ban rah shabar ia ki kam ka balang kaba dang sah ha ka jingiapynbeit" ong biang u Pastor Phawa u bym shym la treh ban ong eiei aiu ka balang kan leh ia kitei ki ar ngut ki samla kiba la pynkhein ia katei ka ain jong ka balang Presbyterian.
Shuh shuh u Pastor Phawa u la kyntu ia ki paidbah ba kim dei ban tieng ne ban sngew salia ban wan shah sumar ha Robert Hospital namar ba ki mih kiba kum kitei ki jingkynnoh, hynrei u la ong ba katei ka kynrum kynram kaba mih kan ym ktah eiei ia ka jingtreikam ka hospital ban sumar briew.
Jowai, 12 Nailar:Kawei ka iing sah miet ki nongleit nongwan kaba don ha khliehriat kala shah pynjot ha ka ding kaba la klang bha hynnin ka miet ha ka por kumba 8 baje eiei.
Katei ka jaka sah- kadei kaba don hajan ka jaka sah ki BSF bad ki.
Shillong, 12 Nailar:Kat kum ka jingkyn noh ki ar ngut ki samla, ka Balang Presbyterian ba kynthup ia u bah Kitboklang Nongphlang bad u Rickey Cooper Pathaw kiba la kren sha ki kotkhubor ba ka Assembly kam shym la ai jubab ia ki, wat la ki la leit pan jingpynshai la shisnem shiteng halor ka jingkyn noh ba pynkiew tulop hi dalade ialade u Medical Superitendent (MS) ka Dr.H Gordon Robert Hospital u Dr.D.D Tariang bad kumjuh ruh u Administrative Officer ( AO) u bah K.T Rynjah bad kumjuh ruh ka jingshah beh kam kawei ka Doktor kaba kwah ban pan shuti kha khun.
U Senior Administrative Secretary ka Assembly uba peit ia ka Office Administration u Pastor Rev.N S Phawa u la ong ba katei ka jingkynnoh kitei ki ar ngut ki samla, ka dei ka jingialam bakla jong ki, ia ki paidbah naba u la ong ba ha ka jingshisha ki la wan ban buh jingujor ha ka 29 tarik u naitung, 2015 bad ki la ai por ia ka Assembly ba ka dei ban jubab ia ki hapoh ka 5 tarik u nailar, 2015, hynrei shuwa ia katei kam pat ju don kano kano ka jingujor na ki.
Ha kaba iadei pat bad ka jingkam jong ki, ba ka Robert Hospital kam shym la ai jingtip ia ka jingwad jingtip jong ki lyngba ka RTI u Pastor Phawa u la ong ba ka dei tang ka jingpynsngewthuh bakla.
“Ki dei tang ki jingpynsngewthuh bakla ban ong ba ki la ujor la shisnem shiteng ne ba ki wad jingtip lyngba ka RTI, ki la buh por ia ngi tang hapoh ka 5 tarik u nailar kaba long tang shi taiew, ka long kaba eh ia ngi ban ai jubab namar ba katei ka kam ruh ka dang sahkut ha ka jingiapynbeit" ong u Pastor Phawa, haba kren sha ki nongthohkhubor.
U Pastor u la iathuh ruh ba ha ka 14 tarik u iaiong, 2015 ka Assembly, ka la ioh jingujor na ki 6 ngut ki Doktor ka Robert Hospital ia katei ka jingpynkiew tulop u MS bad AO ialade bad kumjuh ka jingshah beh kam kawei ka Doktor kaba pan shuti kha khun bad ban pyntip sha ka Assembly ba kim hun ia ka jingleh u MS katei ka Hospital.
Mar mar hadien shi taiew kata ha ka 21 tarik u iaiong u Pastor Phawa u la ong ba ka Assembly ka la pan jubab na ka Managing Committee jong ka Robert Hospital halor katei ka kam, “ Lehse na ka jingbunkam palat jong ki, kim lah ban phah ia ka jubab ha ka por kaba biang, ngi dang ioh jubab mynhynin ka sngi" ong u Pastor Phawa.
Shuwa ia katei u Pastor Phawa u la ong ba ka Assembly ka la khot ia ki Doktor ka Robert Hospital ban ia kren ia katei ka kam ha ka 28 tarik u iaiong, kata hadien shi taiew ba la pan jingshai na ka MC bad ha katei ka jingkhot ia kren la khot lang ruh ia u MS u Dr.D David Tariang, “Ha ka por 1 baje ngi la khot ia ki Doktor bad ha ka por 3 baje pat ngi la khot ia u MS ban sngap ia ka jubab jong ki, hynrei ngi dang don hapdeng ka jingiapynbeit bad ki" ong biang u Pastor Phawa.
Hadien ba la khot ia baroh ar liang u la ong ba la rah noh ia katei ka kam ha ka Office Administration ha ka 4 tarik u jymmang, 2014.
Shuh shuh namar katei ka kam kaba la paw ha ki kotkhubor u Pastor Phawa u la ong ba ka Assembly mynta ka sngi ka la lum ia ka jingialang ba kyrkieh jong ka bad ha katei ka jingialang, la shim ia ka rai ban aiti ha ka Office Administration kaba la khlieh hi da ma u ban tohkit ia katei ka jingjia ha Robert Hospital, “Haduh mynta ngim pat lah ban pynshisha, ngin dang hap ban peit bniah shuwa, ngim lah ban shu kynnoh iano iano khlem jingshisha" ong biang u Pastor N.S Phawa.
Ha kaba ia dei pat bad ka jingshah kynnoh ba la beh kam ia ka Dr.R.Rapsang naba ka la pan shuti khyndai bnai kaba dei ka shuti kha khun u Pastor Phawa, u la ong ba katei ka Doktor ka dei kaba la trei ha ka dur ka kontrak ha katei ka Hospital bad u la ong ba ka Office Administration ka dang hap ban peit bniah shuwa ia ki kyndon shim shuti kha khun ki Doktor kynthei ha Robert Hospital la ka long ia ki Doktor ba pura ne ki Doktor ba shu trei kontrak bad dang hap ban peit bniah ruh ia ka jingiakut hpdeng katei ka Doktor bad ka hospital.
Halor baroh ki jingpynshai kiba u Pastor Phawa u la ong “Ka kyndon jong ka Assembly ka long ba ym lah ban shim ia kano kano ka rai marwei hi, hynrei ka rai ban shim ka shong ha ka Executive Committee jong ka".
Ha kaba ia dei pat bad ka jingsiew jingtda na ka bynta ki nongtrei kynthup ki Doktor u Pastor Phawa u la ong ba ia ki Doktor lait noh u MS bad AO la pynbeit hi da ka Managing Committee katba ia u MS bad u AO pat la pynbeit da ka Assembly, hynrei ia kiwei pat ki jingioh jong ki ( Allowance) ka tip hi ka MC naduh ka jingshim ram na bank ( Loan) bad kiwei.
Ia ka duh ka ioh jong ka Robert Hospital pat u Pastor u la ong ba ka MC kan hap ban wanrah ia ka ripod shisien manla ka ar snem kata ha ka General Assembly.
Ha kaba iadei bad baroh ki jingkynnoh bad ka jubab kaba la ioh halor ki jingkynnoh na bynta ka Robert Hospital, u Pastor Phawa u la ong ba ka jingialang ba kyrkieh jong ka Executive Committee ka Assembly kaba la long mynta ka sngi ka la rai ban aiti ha ka Office Administration kaba la khlieh da ma u, ban peit bniah bha bin pa bin ban lap ia ki jingshisha baroh.
Lah ban kdew ba ka Managing Committee jong ka Robert Hospital ka dei kaba la khlieh da u Pastor WC Khongwir uba la bat kum u President katba ia ka kam Secretary pat la bat da u Medical Superitendent u Dr.D David Tariang.
Jowai, 12 Nailar:Da ki spah ngut ki shipai BSF ha ryngkat ki spah ngut ki samla pule na Khliehriat ki la pynlong ia ka jingthung dieng ha ka jaka ba latei ia ka St.Anthony’s College Extension kaba don ha Byn dihati.
U DIG jong ki BSF uba dei peit ia ka Jowai Sector Head Quarter kaba don ha Khliehriat, u ND Bahuguna, u DSP ka East Jaintia Hills, u bah MSH Nanghuloo, u Vice Principal ka St.Anthony’s College u ma Nasar Pala.
Shillong, 12 Nailar:Ki pulit ka jylla mynta ka sngi ki la ioh kem ia uwei u dkhot kaGaro National Liberation Army (GNLA) na iew Ringre.
La kem ia utei u GNLA ha ka por 12:20 baje mynsngi, u tei uba la shah kem u dei uba la tip kyrteng kum u Dominic R.Marak, 20 snem karta uba na Dobasipara.
Ki pulit ki la ioh kurup T.37,500 tyngka ka pisa na u.
La phah ia u da u Hedio ban lum pisa, iathuh u SP ka West Garo Hills u Mukesh Singh, uba la ong ba u Hedio u dei u Commander ka GNLA.Ka khubor pulit ka la iathuh ba ka jingtohkit ka dang iaid shakhmat.
Shillong, 12 Nailar:Ka FKJGP  hapoh ka jingialam jong U Chief Organizer bah Marbud Dkhar bad ki dkhot jong ka Mawlai Circle mynta ka sngi ki la leit ban iakynduh ia ki bor ba halor jong ka NEHU u Bah Cajee u ba dei u Registrar halor ka jingbym ioh rung klas ki samla pule ha NEHU.Kine ki samla ki bym shym ioh rung ha NEHU ki long ka Ibarisha Lyngdoh Mawlong ba ioh 6th Position ha ka BSc (Botany) bad u Donald Hilbert Nongkynrih 9th position ha ka BSc (Botany) na St.Anthony’s college.
Ka Seng ka dap da ka jinglyngngoh ba ki khynnah kiba pas bha kim shym la ioh rung ban pule, hynrei bun ki samla kiba la ioh rung University, ki dei pynban ki bar jylla.
U bah Marbud u la ong ba ka seng ka la kyndit ba don entrance test ia ki samla ha une u snem, namar ha ki snem bala dep ym ju don entrance test.
Kane ka dei ka jingplie lad plie lynti ia uba nabar khamtam ia u bar jylla ban ioh ban wan rung ban pule hangne ha Nongbah.
Ka seng ka pynrem jur ia ka jingleh thurmur jong ki bor pyniaid ka NEHU  halor kine kiei kiei baroh bad ka seng kan nym lah ban pdiang ba kumno kat ia ki top ten kim ioh  rung ban pule ha ka ne ka Skul Bah jong ka Jylla.
Ka seng ka la ban jur ia u Registrar ba ki dei ban pynrung beit ia kine ki samla kiba dei hok ban ioh rung ban pule ha kane ka University bad ha kajuh ka por dei ban pdiang shwa ia ki samla pule na kane ka jylla.
Shillong, 13 Nailar:U Deputy Commissioner ka East Khasi Hills u Bah Peter S Dkhar u sngew ba ka jingpyni nuksa ne mock drill dei ban pynduna namar ba lada long khah khah kan wanrah pynban ia ka jingsngewthut ia ki paid bah.
"Ia ka Mock drill dei ban leh tangba kam dei ban long man ka por", la ong u DC haba iakren hynne ka sngi bad ki lad pathai khubor.
U la ong ba ka jingpynlong ia ka mock drill  ka long ka jingmyntoi ia ki paidbah bad ia ki briew kiba pynlong ia ka mock drill namar ba kan ai ia ki kum ka jinghikai ban leh eiei haba iakynduh ha ka por ba jia kynsan.
"Ngim lah ban ai jingtip lypa ia ki briew shwa ban leh ia a mock drill.
Ha ka mock drill,  namar ba kiei kiei ki dei ban long kumba ka dei shisha, bad ka dei ban ioh ruh ia ka jingsngew jong ki paidbah kumba ki iohi lada don shisha kum kata ka jingjia hynrei lada iathuh lypa ki paidbah ki la tip bad kam don jingmut shuh ban leh mock drill", la ong u Deputy Commissioner.
U la ong ba ki briew kiba leh ia ka mock drill kin leh bha ha ka rukom kaba dei bad kaba biang.
Ha kine ki sngi, la don ka jingbitar na ki paidbah ia ka jingleh mock dril jong ki pulit ha thain Laitumkhrah bad ha Shillong Civil Hospital.
Jowai, 12 Nailar:Ki nongtrei jong ka Jaintia Municipal Board, ha ka jingialang ka ba ki long mynta ka sngi ki la rai ban wengnoh ia ka jing iakhih ka jongki, hadien ba ka sorkar jylla ka la kular ban siew iaka tulop ka jong ki kaba la 5 bnai kumjuh ruh na ka bynta jong u nailar.
Ia kane ka rai ki lashim haden ba u  Deputy Commissioner West Jaiñtia Hills District, u Arun Kumar Kembhavi, IAS ha ryngkat u Additional Deputy Commissioner, u ma SC Laloo, ki la wan ban iakynduh markhmat iaki nongtrei ka Jowai  Municipal Board JMB  bad iathuh ia ki ia ka rai jong ka sorkar kaba kala kular ia ki ban pynioh iaka hok jong ki ha shuwa ka 10 tarik u Nailur.
Na ka liang u DC u la kular ruh ban pynsngew  shaka sorkar halor ki wei pat ki jingeh ki jong ki kiba kynthup ia ka Arrear bad ia ka pension jong ki ruh.
U ma Da-o-wan Nartiang,General Secretary ka JMBEA, u la iathuh ba haden kane ka jingwan u DC ryngkat ki jingkularka sorkar na ka liang ka Jowai Municipal Board Employee’s Association (JMBEA) ka la wengnoh ia ka jingiakhih ka jong ki bad ki la sdang ban trei kam kum ba ki jutrei,ia ki ñiut ki jakhlia na Iewmusiang ruh ki la pynkhuid noh mynta ka janmiet.
Shillong,12 Nailar:Ka HANM Nong Nah unit ka la pynpaw ia ka jingsngew khia kaba jur, namar ka shnong Nongktieh, Nongnah SWKH ka la shong dum tliw tliw la kumba 6 bnai tam, naduh ba la sniew noh u Transformer kaba la wanrah ka jing duh nong ia ki paidbah nongshong shnong.
Katei ka seng ka kyntu jur ia ka ophis jong u Chief Engineer MeECL, Lumjingshai Shillong.
ban shim khia bad ia rap kyrkieh ia ka ne ka kam na ka bynta ka bit ka biang jong ki paitbah namar kat kum ka jing ia kren bad ki Nongkitkam shnong la ujor barabor ha Mawkyrwat sub-division hynrei ym poi ha ei ha ei ong ka khubor ba la pyllait u bah Biang bor Syiemlieh president HANM Nongnah unit.
Shillong, 12 Nailar:Ka tnad Income Tax jong ka sorkar pdeng ka la panjubab na ki heh spah Khasi ha kane ka jylla  kiba thep pisa da ki phewlak ha ka shi sngi.
Haba iakren bad ka ophisar ka tnad Income Tax, ka Kong WP Syiem, ka la iathuh ba ka Income Tax Department kam shym la phah siew khajna ia ki heh spah Khasi hynrei ka shu pan jubab na ki namar ba ki don bun kiba la lah ban thep pisa haduh da ki lak ha ka shi bnai.
“Ngi pan jubab na ki kumno ki ioh ban thep pisa, ka jingtrei kam jongki bad kiwei", ka la ong.
Ka jingong ba phah siew khajna ia ki riewlum ne rit paid kim deisatia, hynrei ka dei tang ka pan jingshai halor ka jingioh kamai jongkida ki lak.
Ia ka jingtip ba ki heh spah Khasi ki don pisa, ka Income Tax ka la tip na ka Core Banking jong ki bank bapher bapher bad katkum kajinglap jongki ia kito kiba thep pisa da ki lak, ka phah ia ka shithisha ki ba kin jubab kumno bad kaei ka kam kaba ki lah ban pynmih haduh katta katta.
Ka Kong Syiem ka la ong ba katkum ka jingsngew jong ka, ka la dei ka por ia ki riewlum ne ki rit paid ba kin siew noh ia ka khajna sha ka sorkar kum shi bynta ban noh synniang lem sha ka imlang sahlang namar ba kumba ka long mynta ki Khasi kiba riew spah kyrhai da ki hajar nalor ki nongtrei sorkar kiba la lah ban noh synniang lem kyndiatkynsoit sha ka sorkar.
“Haduh mynta ngi ki riewlum ngi la shah niew tang kum ki nongbam ei, namar ba ngim shym la noh synniang eiei hynrei ngi shu shim ia ka pisa ba la noh synniang kiwei", la ong ka Kong Syiem.
Katkum ka jingiathuh, ki Khasi kim pat don satia kiba  don ha ka thup ban siew khajna katkum ka jingkamai jongki bad ki la shu bam jem beit khlem don kam siew khajna eiei sha ka sorkar wat la ki don kiba la riew spah bha bad iaryngkat bad kiwei ki briew kiba hap ban siew khajna.
Ia ka jingsiew khajna na ka jingkamai, la khein katkum ka jingioh kamai, kata uba rit u hap siew kaba rit bad uba heh u hap siew kabakham heh.
Kiba kamai 3 lak sha neng ha ka shi snem, ki hap ban siew khajna ne income tax, hynrei ki Khasi ne ki riewlum kim donkam ban siew khajna, namar ba dang khein kiba dang biej.
Shillong, 12 Nailar:Ki nongkhaii maw shun ka thain Dawki la kyndit thret, ban lap ba ka jaka thew mawshun kaba ki ong ka Biometric kaba don ha Dawki ka la khang kyndit mynta ka nohphai sngi ha ka por 3:30 baje eiei.
Ki la don da ki spah tylli ki kali kiba ieng lain ban leit thew na ka bynta ban leit pynhap ia ki mawshun jong ki sha Bangladesh, hynrei haba ki la poi ha ka jaka ki la lap ba la tah Notis ba la khang ia ka jaka thew mawshun.
La ong ba kitei ki spah kali, ki hap ban leit phai biang bad pynhap noh ia ki mar jong ki , ki lad khubor ki la iathuh ba ha kane ka kynti kim da bun than ki kali kumba ju long mynshuwa kiba ieng lain ban thew mawshun kiba la ju kot sha ka 500 kali eiei, bad ka daw ka jingkham khyndiat ka dei namar ba ki nongkhaii mawshun kim ioh challan shuh na ka tnad khlaw ka sorkar jylla.
Kham hadien la ioh jingtip ba ka daw ba la khang katei ka Biometric ka dei na ka daw ba la poi ka jingthoh mynta ka sngi na ka ophis jong u Divisional Officer ka Forest (T) Jaintia Hills Division uba la thoh sha u Range Forest Officer ( T) ka Passadwar Range West Jaintia hills.
Katei ka jingthoh kaba la soi da u Divisional Forest Officer, Jowai sha u RFO Passadwar ka la ong ba katkum ka hukum ka kashari kaba naduh ka 30 tarik u jylliew, 2015 la hukum ia u Beat Officer uba peit ia ka Dawki Check Point ba un pynphai noh mar mar ia baroh ki Weightment Challan kiba la ai sha u.
La hukum ba u dei ban peit bha ba kan ym don kano kano ka jingpynkhein ia katei ka hukum ka iing kashari bad la hukum ruh ba u lada don ka jingleh be-ain u dei ban pynshitom katkum ki ain bad ki kyndon kiba la don lypa.
Katei ka jingkhang kyndit ia ka Biometric ka la pynlong ia ki kali kit maw ban leit phai biang noh, namar ba lada khlem ioh thew ha Biometric kin ym ioh ia ka Forest Slip.
Hynrei shuwa ia katei la ong ba ki la don ruh ki kali kiba la ioh ban iaid shakhmat namar ba ka ophis Custom ka plie naduh ka por 10 baje mynstep.
Shillong, 13 Nailar:Phra ngut ki samla ki la shah jied ban ioh khusnam na ki 30 ngut ba la buh ban iakhun ban ioh ia ka khusnam Meghalaya Youth Community Awards 2015.
Ia kine ki samla la sam ha ka jingialang kaba la long ha ka jingialang kaba la pyn long da ka tnad ialehkai bad kam samla samhoi ha U Soso Tham Auditorium  hynnin ka sngi Balang.
Kine ki phra ngut kiba ioh khusnam ki long u Toshanbor Singh Nongbet (Arts & Crafts), u Mikhail Marak (Community- Peace and Harmony), u Davida Paswett (Coomunity- Leadership), ka Light After Dark (Differently Abled), ka San Shnong Youth Welfare Organisation (Organization- Youth Based), u Eugene Niangti (Entrepreneur- Services), u Tinash Ch Momin (Entrepreneur- Farm), bad u K.Wallambok Lyngdoh (Adventure Sports).
U myntri ialehkai bad samla samhoi ka jylla u Zenith M.Sangma u la sam ia ki khusnam sha kine ki samla.
Ia kine ki briew ba la jied ban ioh khusnam la sam bad ka pisa ba T.20,000 bad ka syrnot.
Jowai, 12 Nailar:Ki pulit ka East Jaintia Hills District ki la ioh kem haduh 9 tylli ki trok kit dewiong kiba pynkhein ia ka hukum ka NGT tang ha ki ar sngi- mynhynin ka meit bad mynta ka sngi.
Mynta ka sngi katba ka jingthung dieng ha phyllaw ka St.Anthony’s College ka dang iaid ki pulit ki la kem noh ia kawei ka trok damper, katba ka dang wan kit dewiong na par dewiong kaba don ha thain Byn dihati.
Hynnin ka sngi ki pulit ki la ioh kem haduh 8 tylli ki truck na Wapung skur bad na Kongong.
Kitei ki trok kiba la shah kem ki kynthup ia ka trok ML05J6284 ba dei trai da u Hasar Dkhar bad ka trok ML04A- 5224 kaba dei trai da u Testlang Rymbai kaba niah da u Teibormi Lamare bad u Euringson Dkhar Kidei ki briew ki la shah kem ha ki pulit.
Ha katei ka juh ka sngi ha ka por 11:30 pm, Ki pulit ka Ladrymbai ki la kem sa 6 tylli ki trok kiba don ia u No.ML04A ba niah da u Shemlang Shylla, ML10-2977 ba niah da u Hamarbamut Nongtein na Moophlang, ML05D-8525 d ba niah da u Sinder Marboh na Puriang, ML10-2125 ba niah da u Jesonwell Marboh na Puriang, ML04 9642 ba niah da u Sliangmon Phawa na Wapungskur bad ka ML04A-4417 ba niah da u Harland Dkhar.
Ia kitei ki trok bad ki driver la kem na Kong-ong.
Shillong, 13 Nailar:U Deputy Commissioner ka East Khasi Hills u Bah Peter S Dkhar ula ong ba ka sorkar ka la pynbiang ia ki bor pahara na ka bynta ka jingrakhe ia ka sngi Laitluid ka ri ha ka15 tarik Nailar.
"Nga la shong jingialang bad u Superintendent of Police  halor ka jingpynbiang ia ki bor pahara na ka bynta ka jingrakhe laitluid ka ri.
Katkum ka jingtip ba la ioh, kam don eiei ban khuslai halor ka jinglong jingman ka ain ka kanun.
Baroh kiei kiei ki biang nadong shadong", la ong u Bah Dkhar haba iakren bad ki nongthoh khubor hynne ka sngi.
U la ong ba ka jing pyndonkam ia ki bor pahara, la leh katkum ka jingdonkam bad ka jing dawa ka kama.
Katkum ka jingong u DC kam shym la don kano kano ka jingwan rung beain ki lehnoh na ri Bangladesh.
“Ngi la long kiba la khreh ban iakyn duh ia kano kano ka jing iatynjuh", la ong u DC.Ka bor synshar ka East Khasi Hills district  ka la pynkhreh ban rakhe ia ka sngi laitluid ka ri ha ka rukom kaba ishongkun bha.
Haba iathuh ia kane, u Deputy Commissioner u Bah Peter S Dkhar u la ong ba kin sdang ia ka jingrakhe da ka jingpynher ia ka lama ha baroh ki ophis sorkar ha ka por 7 baje mynstep.
U la ong hadien  ba la pynkiew ia ka lama, kin don ki prokram ba kongsan ha madan Polo naduh ka por 9 baje mynstep ha kaba yn don ka jingiaid shipai ki khynnah skul, ki shipai, ki pulit.
“Hadien kane ka prokram ba kongsan, kan don ka jingialehkai kynjatbol jong ki kynthei hapdeng ka Royal Wahingdoh bad ka Sanbhalang FC, Lawsohtun," la ong u Bah Dkhar.
Ha kajuh ka por, u la iathuh ba ka bor synshar district kan pynlong ia  a jingdro dur ha Ram Krishna Mission Vivekananda Cultural Centre ha Quinton Road.
Katkum ka jingong u DC, ki kam tamasa ba kham kongsan kin long ha Khyndai Lad naduh ka por 12 baje mynsngi.
U Deputy Commissioner u la ong ba ka prokram ha Khyndai Lad kan sdang da ka jingpyni riam da ki kynnah skul, kin don ruh ki jingtem jingput phareng nalor bun kiwei pat.
U la ong ba ki nongjop jong ka Meghalaya Got Talent bad ka Choir na Jyoti Sroat School kin pyni ia ki sap jongki ha kane ka prokram.
U Bah Dkhar  u la ong ba kan don ka jingsam tupia ei ha katei ka sngi ha Khyndai Lad.
U Deputy Commissioner u la ong kin don 33 tylli ki jaka die jingbam ha katei  ka jaka.
Kan don ruh ka jingpyni phlim ha Payal Cinema, Bijou Cinema, Galeria Gold Cinema por 11 baje mynstep.
Ki phlim ban pyni ki long kum ka Jurassic World (Bijou Cinema bad Galeria), ABCD 2 (Payal Cinema) bad ka Brothers (Gold Cinema).
Kan don ruh ka jingtem jingput jong ki shipai Indo-Tibetan Border Police (ITBP) ha Nan Polok.
Shillong, 13 Nailar:Kawei ka tymmen kaba la 80 snem karta kaba la tip kyrteng kum ka kong Hormon Sun, ka la shah pyniap hapoh ing jong ka hi mynhynin ka miet.
Ka kong Hormon ka shong ka sah marwei hi ha ka iing Ar mala jong ka kaba don ha Block I , Lower Mawprem.
Katei ka ing ka kong Hormon ka dei kaba la rim bha, ha ka bynta kaba sha khrum ka ai wai bad ha jrong pat sha ka liang ka diang u sah u pyrsa jong ka katba sha ka mon pat u sah u khun jong ka bad ialade ka sah ha ka kamra kaba hapdeng.
La lap ia ka metiap jong ka kong Hormon mynta ka step da u pyrsa jong ka, ha ka por ba u mut ban leit peit ia ka, bad la lap ba ia ka met jong ka la klun da ka nep kup thiah ha madan ing bad la lap ba ki slipar jri ba ka phong shilliang ka don shawei bad sa shilliang shawei pat.
Tang mar ia lap ia katei ka metiap u pyrsa jong ka u la pyntip sha ki pulit, bad hadien katto katne por ki pulit ki la poi sha katei ka jaka.
U SP City (Crime) u bah Vivek Syiem u la ptnthikna ba katei ka jingjia ka dei kaba jingshah pyniap ha ki snar nongtuh.
U la ong ba ka don ka dak kaba pyni ba la pyniap ia katei ka tymmen da kaba shu tied na khlieh jong ka.
U la ong ba ha katei ka jingjia la suba ba ki nongtuh ki la ioh khung da ki phew hajar tyngka na katei ka tymmen.
U la iathuh ruh ba ki nongtuh ki la pajut ruh ia baroh ki jingdeng ksiar kiba don ha ka met jong katei ka tymmen kaba la 80 snem karta.
Katkum ka jingiathuh u SP City u la ong ba katei ka tymmen ka dei kaba dang shait dang khlain bha bad ki pulit kim shym la lah ban pynthikna ia ka por ba la jia katei ka jingjia hynrei ki la antad ba ka dei ka jingjia kaba la jia hapdeng ka jingdum jong ka miet kaba lah ban long hapdeng jong ka por 11 baje mynmiet haduh shuwa ban kynjat shai ka bneng.
Shillong, 12 Nailar:Uwei u headmaster jong ar tylli ki skul ha Ri-Bhoi district u la shah kynnoh ba la ioh kam kontrak ban shna ia ka iing skul SSA."U headmaster ka Harhel Upper Primary School bad Balakwaha Secondary School ha Ri-Bhoi district, u Bishnu Sangma uba dei na Assam u la ioh kam kontrak ban shna ia ka iing skul SSA skhim.
Katkum ka rekod na ka sorkar, une u headmaster u de u kontraktor ban shna ia ka iing skul Harhel Upper Primary School," la kam u secretary ka Hima Nongspung u Bah Michael Warjri ha ka shithi ba la ujor sha u project director ka SSA ha kane ka sngi Balang.
U Bah Warjri u la ong ba katkum ka jinglap jongki, u headmaster ym tang ba u dei u kontraktor hynrei la trei ruh kum u nongbylla ha kane ka jingshna iing skul.
"Ngi pyrshah jur namar ba kane kam long kaba shong nia kumno u headmaster u lah ban kam kontraktor ban shna ia ka iing skul", la ong u secretary ka Hima Nongspung.
U la pynpaw ia ka jingsngew lyngngoh kumno u headmaster u lah ban ioh kam kontrak ha ka kyrteng jongu ban shna ia ka iing skul.
"Ngi sngew ba ka sorkar ka dei ban tohkit halor kane ka kam", la ong u Bah Warjri.
U la ong ba u secretary ka managing committee,  u la siew boina lypa T.14  lak ha ka kyrteng jong u headmaster ban shna ia kane ka iing skul.
"Ngi dawa ba u Bishnu Sangma u dei ban shah weng noh na ka kam headmaster jong baroh ar tylli ki skul namar kine ki kam beain", la ong u secretary ka Hima Nongspung.
U la ong ba ka Hima ka la dawa ruh ba ka jingshna ia ka iing skul dei ban sangeh shi syndon.
U Bah Wajri u la ong ba ki la dawa ban sangeh ia kane ka jingshna ia ka iing namar ba ki bor jong ka skul kim shym la shim permishon na ka Hima ban shna ia ka iing skul thymmai.
U la ong ba u headmaster u la ioh ia ka Voters Identity Card bad ka Job Card ka  MGNREGS ka Meghalaya watla u dei na Assam.
“Katkum ka ain, uno uno u riew shimet, u lah ban don tang kawei ka Identity card.
Ka Dorbar Shnong ka Balakwaha ka la thoh sha u  Deputy Commissioner ka Ri-Bhoi district  ban weng noh ia ka  Voter ID bad ka Job Card jongu," la ong u secretary ka Hima Nongspung.
Shillong, 13 Nailar:U Lamphang barim ka Lok Sabha u Purno A Sangma uba dei ruh u MP ka Tura mynta ka sngi palei u la ia kynduh ia ka myntri sorkar pdeng kaba peit ia ka tnad Water Resources ka Uma Bharati, ha iing dorbar bah ka Ri ha Parliament bad u la ia kren ba ka sorkar kan pynim biang ia ka Rongai Valley Projek kaba la shah pynduh pyndam noh ha ka sorkar Meghalaya.
Kham ha shuwa ia kane u Purno ryngkat bad u khun jong u, u Conrad Sangma uba dei ruh u myntri sorkar barim ka jylla ki la ia kynduh ia ki heh ophisar jong ka tnad Water Resources ba kyn thup au Additional Secretary u Dr.Amarjit Singh ban ia kren na ka bynta katei ka projek.
Hynrei shuwa ia kane ruh u Purno ryngkat u myntri barim ka sorkar jylla u Manirul Islam Sarkar ki la ia kynduh ia ka Bharati dang myn shem taiew bad ha katei ka jingiakynduh ki la aiti ruh da ka jingthoh sha ka ban pynim biang ia ka Rongai Projek.
Katei ka jingiakynduh jong u mynta ka sngi ha Parliament ia ka bharati ka long ban pynkynmaw biang ia ka halor ka jingthoh kaba u la dep aiti myn shem taiew, ha kaba ha katei ka jingiakynduh u la kham ioh por ruh ban batai kham bniah halor katei ka projek kaba ka sorkar Meghalaya ka la pynduh.
Hadien katei ka jingiakren ka Bharati ka la hukum ia ki ophisar jong ka ba kin peit bniah biang ia katei ka projek bad ba ki dei ban pyniaid ia ka kam shakhmat.
Ka Bharati ka la kular shai ruh ha u Purno ba ia katei ka projek yn leh d aka sorkar India bad yn ym lah ban shu pynduh ia ka.
Ki lad khubor ki la iathuh ruh ba hadien ba u Purno u la tynruh sha ka myntri sorkar pdeng ka tnad Water Resources ka la hukum ia ka sorkar Meghalaya ba kan pynkhreh biang ia ka jingtyrwa jong ka bad ia ka kam kaba sah yn pynbeit da ka sorkar pdeng.
Katei ka jingpynkhreh kaba ka sorkar pdeng ka hukum ia ka sorkar jylla ban tyrwa ka kynthup ia ka jingpynthymmai ia ki jaka jngohkai pyrthei, ban pynbiang ia ka um bam umdih, ki pung dohkha bad kiwei pat.
Ki don bun spah tylli ki longiing, ki la phet krad na la ki iing ki sem, hadien ba ka don ka jingbthei jong ka kad khaii jong ka jong ka China, ka Tianjin.
Ki don 50ngut ki briew, kiba la iap bad sa 700ngut na kitei ki la mynsaw, hadien ka jing bthei kaba jur, kaba mih na kawei ka kudam, kaba don shibun ki tiar ha katei ka kudam bad katei ka la pyningkhong ia bun bah ki kali, ki tiar pyndonkam hapoh jhad bad sa kiwei de ki iing kiba la ing khait.
La antad ba ha katei ka iing, ki don 700 ton, ki sodiom cyanide, ka dawai kaba pyn kem ding bad sa kiwei de ki tiar kiba long bakhor ba khlain bor haduh katta katta.
La iathuh ba katei ka jingkem ding, kaba jur bha, kaba la jia ha katei ka sngi palei, ka dei kaba pyn khynniuh ia katei ka jaka, la kumba khynniuh jumai bad kaba lah ruh ban iohi na suin, ia katei ka jingbthei kaba jur, kaba la pynher krad ia kiba bun bah ki longiing.
Ki lad khubor, ki iathuh ba la kem ia uwei u heh jong ka kompeni bad la iathuh ruh ba U President Xi Jinping, u dawa ba dei ban pynshitom, da kaba tyngeh ia kito kiba donkti ha katei ka kam pyntriem.
La antad, ba ki don da ki hajar tylli ki kali, kiba la julor bad ingkhong na katei ka jingbthei ha katei ka kudam.
Jowai, 13 Nailar:Kawei ka longing haka shnong Wapung kala ioh jingmyntoi shikatdei eh na ka kam rep syntiew bad kane kala iarap ia kane ka ing ban kyntiew ia ka ioh ka kot khamtam haba ki ia kynduh mawsiang kaba mih naka jingkhang jong ka National Green Tribunal iaka jingtih bad shalan dewiong.
Kane ka longiing ka dei ka iing jong u ma Norly S Ryngkhlem bad ka kong Stianly Sariang, kiba don haduh hynriew ngut ki khun.
Ka lok jong u ma Norly ka  ju hikai skul haka Moopyniein LP Skul, Wapung.
Ka dei ka briew kaba  smat bha ban thung syntiew ban pyni tynnad iaka iing ka sem jong ka haba ka lait por, katba u lok jong ka (Nor ly) u dei u briew uba khaii bad shalan dewiong.
Mynshuwa katei ka longiing ka pyndap pynbiang iaka iing ka sem jong ki da kaba kamai na ka kam khaii bad shalan dewiong sha bar jong ka jylla.
Hynrei hadien bala mih ka hukum jong ka NGT  ban khang ban shalan  dewiong katei ka longiing kala sdang ban hiar haka ioh ka kot.
Hynrei kim shym la duh jingkyrmen kila pyrshang ban wad iaki lad kamai kajih da kaba sdang iaka kam rep syntiew kaba pynlong ruh ia ki; ki nongrep syntiew kiba jop ha katei ka District.
U bah G Dohling District Horticulture Officer, East Jaiñtia Hills District, ha ryngkat ki Assistant Director ka Horticulture ba kynthup ia u bah Pynshai N Syiem bad ka Kong Queency Lyngdoh haka jingiadonlang ki nongthoh khubor ki la hiar ban jurip ia katei ka jaka rep syntiew haka 10 tarik u Nailar 2015.
U bah G Dohling, ula ong ba ki bun ki briew kiba kwah ban rep, hynrei hadien bala bishar bniah ki la jied ia katei ka longiing ne ka SHG kaba la tip kum ka Pamswet Self Help Group namar ba ki dei lypa ka kynhun ba sngewtynnad ban rep syntiew bad ka don ka jaka kaba heh.
Katei ka SHG ki kynthup ia u ma Norly S Ryngkhlem kum u President, ka kurim jong u ka kong Stianly ka dei ka Treasurer bad ka Athabasca Sariang ka dei ka Secretary.
