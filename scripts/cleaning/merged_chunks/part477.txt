“Lehse ka jinghap khang ïingmane ka lah ban pynjngai ïa ki katto katne na u Blei bad ki ïingmane hynrei mynta ba ngi la ïoh ban mane Blei biang to ngin jan sha u Blei namar dei ka jingïajan bad u Blei bad ka jingduwai kaba lah ban leh bun ki kam ba khraw ha ki paid bynriew na kata ka daw dei ba shaniah ha u kynrad bad ban pyrshang ban leh ïa ka mon jong u" kyntu u Phadar Richard.
Ha kaba ïadei bad ka jingkham kiew ki skul ki balang bad ki riew shimet ban ïa ki jong ka sorkar na ka liang u Phadar Richard u la ong lehse ka jingaiti lut bad ka jinglen lade kan dei ka daw ba kongsan balei ngi sakhi ïa kata.
Haba la kylli halor ka jingïakhih ki nonghikai na ka liang u Phadar Richard Majaw u la ong ba khlem pep ka jinghap mih ki nonghikai sha surok ban dawa ïa ka hok jong ki ka ktah ïa ka ijot (image) jong ka jingkyntang ka kam hikai jong ki bad ïa ka kam ba ki trei.
“Lada ki nonghikai ki rit ka jingsiew hato phi pyrkhat kin lah ban trei hok ïa ka kam ba ki dei ban trei ne ban trei sa da kiwei pat ki kam nalor ka kam hikai ban pyndap ïa ka jingdon ha ïing ha sem" ong u Phadar Richard.
Na kata ka daw lah ban ong ba ka la dei ka por ba ka sorkar ka hap ban pyrkhat kumno ban ïoh ïa ki lad ki ban weng shi junom ïa ka jingeh jong ki nonghikai.
“Lada kum ka jylla ngi buh ïa pule puthi kum kawei na ki mat ba donkam khlem pep ngi donkam ban leh bun kiei kiei kiban kyntiew ïa ka kyrdan ka pule dangle" ban shuh shuh u Phadar Richard.
Haba kren halor ki bynta ka balang bad ka saiñ hima sima, na ka liang u Phadar Richard u la ong ba ka jingkam synshar khadar ka dei ka kam ba kongsan bad na kata ka daw ka donkam ban ïoh ïa ki nongïalam ha kane ka lyngkha kiba tbit bad kiba kynsai.
“Kum ka balang ngi ju pynshlur ïa ki samla ba kin shim bynta ha kane ka kam lada ki sngew ba ki don jingkhot namar ngi donkam ban ïoh da kiba bit ka rynïeng rynïot ban shim ïa kane ka lyngkor.
Lada kum ki paidbah ngi jied ïa ki nongsynshar da kaba pynshong nongrim ha ka pisa tyngka na ki kyrtong kumno ngin khmih lynti ban ïoh ki nongsynshar kiba biang na kata ka daw ka dei ruh ka kamram jong manla uwei pa uwei ban long u nongjied uba phikir bha" ong une u nongsharai ka balang Catholic.
Haba kylli ïa ka akor burom bad ka jinghiar jong ka na ka liang u Phadar Richard, u la ong ba lehse ka jingbud ïa kaei kaba ki ïohi na kiwei pat ki jaidbynriew ka pynhiar dor ïa ka akor briew jong ngi.
Haba la buh jingkylli, la ka jingbym don shuh ki kot kiba kyrpang halor ka akor burom ka dei ba ki skul kim shim khia shuh mo ïa kane na ka liang u Phadar Richard u la ong ba ym lah ban ong kumta, namar ki skul ha la ki bynta ki la pyrshang ban leh ïa kaba bhatam bad ka jingbym don shuh ki kot halor ka akor burom ka dei leshe ka daw hi ba ki skul ki hap ban beh kumno ban dep ïa ki course bad ki syllabus kiba ki hap ban pyndep da kaba ong ba kiei kiei baroh ki sdang dei na ki rympei ïing hi namar lada hiar ka akor ka burom na la ïing khlem pep kan hiar ha ka imlang sahlang hi.
Kiei kiei kiba bha ne kiba sniew ka thymmei ka dei beit napoh ki long ïing long sem namar lada kulmar ki longïing longsem khlem pep kulmar ka imlang sahlang, lada ong ha kaba ïadei bad ki kam synshar khadar ruh ka jingsdang kan dei beit hi na ïing, ong shuh shuh u Phadar Richard.
Nongpoh: Ka kong Rona Khymdeit, MDC barim ka Nongpoh Constituency, ha ryngkat u President ka BJP ha Ri Bhoi, u Pastor P.W Pnar lem bad kiwei, ki la shim ia ka rai ban leit pyniasoh noh ialade sha ka Congress.
La pdiang sngewbha ia kitei kiba la rung Congress, la sakhi da ka jingdon u Ma Vincent H Pala, President ka MPCC, u bah Pynshngain N Syiem, u Dr.Celestine Lyngdoh, u bah Charles Marngar, u bah Ronie V.Lyngdoh l bad shibun kiwei pat ki heh nongialam ka party Congress.
Shillong: Hadien ba kawei ka video, ka la phriang sted ha ki rynsan social media ba ka don ka jinglehtuh ki khynnah thoh exam klas 10; na ka liang u nonglum khuboru la leit ban pyntikna ïa kane na ka Regional office ka MBOSE kaba don ha Shillong.
Haba pan jingtip halor kane na ka liang u Joint Director ka MBOSE u Bah M Marbaniang, u la ong ba ka dei ka jingshisha bad na ka liang ka MBOSE ka la leh ïa kaba donkam ïa kane ka bynta.
“Ïa ka nonghikai ba ap exam ngi la dep suspend bad ngi la pan report ruh na Ophisar ba dei peit ïa kata ka centre ïathuh u Joint Director.
Ngi la hukum ba baroh ki khynnah kiba wanrah mobile ha ka jaka thoh exam ba kin wan surrender khnang ba ngin ïoh pyndep ïa ka jingtohkit bad ruh ngi la pynkhlaiñ ïa ka jingap exam ha kata ka centre da kaba ngi la phah dang mynta ka sngi shibun bha ki Invigilator kiba biang bad kiba la mlien ha ka kam" ïathuh shuh shuh u Joint Director ka MBOSE.Haba la kylli ïa ba kane ka jia haei, na ka liang u Joint Director u la kyntait ban jubab bad u ong “Ngim kwah ba ki khynnah kiba thoh exam ha kane ka center kin kulmar jingmut tang na ka daw ka jinglehtuh ki katto katne".
Haba ka sorkar ka lah hikai ban leh  onlain kumta ki khynnah ki mut thoh exam onlain mobi dataAi online klas shuh ba kin leh online beit naduh na klas haduh kamra exam ruh da ong ki nong hikai ruh kim ngeit shuh nmar ba ki lah ioh mobile teng ki khynnah kim nang shuh ban pyndonkam ia ka mobileHaba ka MBOSE ruh ka phah briew ban ap Exams da kiba dang khynnah, dang samla te, yn leh kumno pat.
Nga tip ruh ba ia ka spot scrutiny of papers ruh ka MBOSE ka phah ruh ia ki nonghikai ki bym da biang ka qualification, bad teng teng ka phah ruh ia ki nonghikai kiba khlem shim ia ka subject concern ruh.
Tip kumno ki tip ia ka subject ba ki khlem hikai.
Ka MBOSE ka phah leh correction ia ki nonghikai kiba tang ia ka B Ed ruh Kim pat dep.
Tip ka donkam aiu kata ka B Ed haba wat ia ki answer scripts jong ka matric ruh lah ban correct da ki briew bym pat pass ia ka.
Ka jingthurmur ka MBOSE ka iaid shi iaid na ka por sha ka por.
Shillong: Wat la hapdeng jong ka jing pynthut jong ka mariang kaba haduh katta katta, hynrei khlem kynran dien ka PYRSHANG DALADE LITTLE STAR FOOTBALL CLUB ka la ioh ban pyndep noh ia kane ka Riwar cup kaba 3sngi lynter.
Na ka liang ki shynrang: Ka Nongtyngur FC la rah ia ka nam lah duh pyrshah ia ka Mawshun football club da 1-0 ia ka bad na ka liang ki kynthei: ka Nongmadan Sports & Cultural Club ka la rah iaka nam jop pyrshah ia ka Mawlam women social welfare and sport organisation da ka 2-0.
Ia katei ka riwar cup football tournament la sdang naduh ka 24th, 25th haduh 26th Lber 2022 ha ryngkat ki jaka sah bad ki bam ba la pynbiang nabynta ka 3sngi lynter iabaroh ki players kynthei bad shynrang.
Ha ka sngi plie ia katei ka riwar cup kata ka 24th por 12bje shiteng sngi la wan ban long kongsan da ka Kong Erena Hynniewta, ha ka jingia don ryngkat lang u  Rangbah Dong ka Nongjri PungWeikyian, u Doctor na ka Public Health Centre Wahsherkhmut, u Bah Joksing Khongshei, u Sir Nepen Diengdoh na ka shnong Umniuh-Tmar, ki Rangbah Shnong namar jan shnong, ki Matabor jong ka Nongjri Elaka, u President Seng Samla Kyntoit PungWeikyian, ki Coach na man la ki Club shnong kiba wan ialamia la ki player bad ha ka 26tarik, ka sngi pynhap pyrda ia ka Final kata ha ka jingiadon lang U President ka All Meghalaya Dancers Association Bah Kitbok Thabah, kum u kongsan (Chief Guest), u Sir Hendrick trai jong ka Kick start football coaching centre na Shillong lem bad ki players ki jong ki, Team jong ka Mei Mariang Channel, Sir Ferdinand ba shna ia ka jingrwai jong ka Ri War, Sir Reston Khongtani Chairman bad Founder jong ka REPSDO, ki member jong ka shnong Nongjri PungWeikyian bad u trai jong ka Donkupar Furniture uba la noh synniang ia ki Trophy na bynta ki players kiba leh bha bad U President ka Riwar Mihngi S.W & Sport Asosiation.
Na ka liang ki kynthei kiba iohrah ia ki khusnam bapher bapher hadien ka jing leh bha ka jongkiha ki 3sngi lynter:Kynthei:Hero of the Tournament: Melaribha Lyngdoh na Shnong Mawshun.
Best skillful player: Kyrdamon Lyngdoh Mawphlang na shnong NongMadan.
Best goalkeeper: Wanling Buhphang Na shnong Pungweikyian.
Best Coach: Nohsa Khongshah na shnong Mawlam.
Best Team: umniuh Tmar football clubNa ka liang ki shynrang kiba iohrah iaki khusnam bapher bapher hadien ka jing leh bha ka jongkiha ki 3sngi lynter:Shynrang:Hero of the Tournament: Wonderful khonglam shnong Mawshun.
Best skillful player: Isak KhongsamBest goalkeeper: Banlambok lyngdoh Mawphlang Shnong NongmadanBest Coach: Peter Mawroh na Shnong RanaBest Team: Nongjri Tluh Jamshaphrang sport club.
Ka jing ai khublei kyrpang ia ka kong Arena Hyniewta, Kong Grace Mary Kharpuri kiba lah ai jingkyrshannabynta ki cup, ia u Bah polestar Mawroh ba lah nohsynniang da ki khaw nabynta ka 3sngi lynter bad ruh na bynta ka team Kickstart fooball coaching ba la wan poi khnang naduh shillong ban ialeh kai Friendly match bad ka “Pyrshang Da Lade Little Star Football Club".
Na ka liang u samla Muthok Khongmawloh u Founder & Chairman Pyrshang Da Lade & Little Star Football Club khlem da lah shuh ban jer kyrteng iabaroh u la ai khublei kyrpang eh iabaroh ki ba ia kyrshan bad iadon bynta lang ha kane ka Riwar Cup football tournament kaba ar, ong ka kyrwoh khubor ba la pyllait da u samla Welfare Nongrum Public Secretary Riwar cup.
Shillong: U Myntri Rangbah ka jylla u Conrad K Sangma, u la kdew ba ka jingioh noh ia u pud u sam ba pura hapdeng ka jylla Assam bad Meghalaya, kan sa long, hadien ba ka liang ka Parliament kan ai ia ka jingmynjur halor kane ka jingpynbeit.
U myntri rangbah u la ong ba ka sienjam ba nyngkong hi ban pynbeit pud ka long ba ki ar tylli ki jylla kin hap ban ia mynjur lang ia ki jaka, kaba ar ka long ban rah ia kane ka kam sha ka sorkar pdeng bad ka sorkar pdeng ka tip ia kaei kaba ki jylla ki kwah bad ha kaba khatduh dei ka dorbar Parliament jong ka Ri India.
“Kaba kongsan ka long ban sngewthuh kino ki shnong kiba dei ban don ha Assam, kine ki shnong kiba dei ban don ha Meghalaya bad katno ka jaka ban leit sha Assam katno ka jaka ban wan sha Meghalaya“ u la ong.
U la bynrap shuh shuh “Mynta hap ban leit ban peit ban lap ban buh dak ha Madan ban ong kin hap ha Meghalaya lane ha Assam bad ia kane ka Tnad survey ka Ri India kan wan ha ka jingiadon lang baroh ar ki jylla".
U Sangma u la ong “Hadien ba la dep pynbeit ia kine  baroh yn sa phah sha Parliament bad kane ka dang long ka jingsdang bad kane ka wan rah ia ka jingiashaniah mar kylliang".
Halor ka jingkynthoh jong ki liang pyrshah halor kane ka mat u la ong “Ngam tharai ba kan don ka jingiamir jingmut kaba kham bniah bad kiba don bynta ha kane ka kam pynbeit pud kumba leh kane ka sorkar ha kine ki hynriew bnai kiba la dep ka long kaei kaei kaba ym sngewtynnad ban iohi ba ki liang pyrshah ki kren biang ia kane ka phang".
U Myntri rangbah ula pynshai ba mynshuwa kam juh don kata ka jingiamir jingmut bad kiba don bynta ha kane, hynrei dei kane ka sorkar kaba mynta, ka la leit sha madan ban ia kynduh ia ki paidbah bad ka dei ka rai jong ki paidbah hadien ba la ia mir jingmut, la shim ia kane ka rai.
U Sangma la ong ba kan nym don kano kano ka rai kaba biang bad kan don ka jingduna, hynrei kane ka dei ka rai kaba biang tam bad don ki jaka kiba la ioh biang sha ka jylla bad ki don ki jaka kiba leit sha Assam bad haba ia kren kane ym lah ban pynkylla ia ki nongrim ha ka jingiakren na ka bynta ka jylla Meghalaya bad Assam.
“Ka nongrim ka long halor ka jingkwah ki nongshong shnong, ka jingdon ki bun paid bad ki ba bun ki paidbah ki la hun ia kane kaei kaba ki leh, ki liang pyrshah ki dei ban sngewthuh ban ia treilang ban pynbeit ia kane ka jingeh namar kane kam kala sahteng la bun bun snem bad kane dei ban pynbeit noh" u la bynrap.
Shillong: Ha ka jingialang jong ki dkhot ka Khasi Jaintia Pig Butcher’s Association la shim ia ka rai ban pynkiew noh ia ka dor jong ka dohsniang ha ka jylla baroh kawei ka ban long na ka 380 tyngka shi kilo sha ka 420 tyngka shi kilo.
Haba ia kren bad ki lad pathai khubor, na ka liang u General Scretary ka KJPBA, u la iathuh ba ha ka jingialang kaba la long mynta ka sngi, la shim ia ka rai ban pynkiew ia ka dor jong ka sohsniang na ka 380 tyngka sha ka 480 tyngka shikilo.
Halor kane ka rai ban pynkiew noh ia ka dor jong ka dohsniang ha ka jylla, la shim namar ba na ka liang ki nongthied ia u sniang ki la shem jingeh ban pynmih ia ka dor ban wan rah ia ki sniang sha ka jylla na ka daw ka jingkiew eh ka dor petrol.
“Ngi la iai shah la lai snem mynta ngi khlem pynkiew shuh ia ka dor naduh u snem 2019, hynrei mynta na ka daw ka jingkiew ka bai petrol bad kumjuh ka jinghap ban siew ia ki khajna bad ka bai siew ia ki pulit shwa ban rung na Byrnihat sha ka jylla, ka la wan rah ia ka jingeh ban pynmih ia ka dor ba die ia ka dohsniang" u la ong.
U la bynrap shuh shuh “Kawei na ki jingeh ka long ruh namar ka jingbym ioh shuh ia ki sniang na Assam, kane ka long ba ia ki sniang na Assam la shalan beit sha Dimapur, Nagaland bad kane ka long namar ba ka dor ka kham heh ban ia ngi".
U bah Andy u la iathuh ruh ba ha kaba ia dei bad ki sniang ha ka jylla hi ka long kaba shem jingeh ban ioh namar ba duna ki nongri sniang ha ka jylla.
Balei hap siew ia ki pulit ruh seh ka bai khajna sniang,kumno kumta dang mynta nga tip pleng,balei phim report ha ka NPP,lyngba ka khajna sniang kan sa thied pat ia ki vote nangi.
Nongpoh: Uwei u nongniah jong kawei ka bos kaba kit ia ki samla pule, u la khlad noh ha ka jingjia aksiden kaba la jia hynnin ka sngi ha surokbah NH-37 hapoh ka shnong 10mer bad ha katei ka jingjia la don pat sa arngut pat sa arngut ki samla pule, kiba shong hapoh katei ka bos kiba la mynsaw jur.
Ka jingtip kaba la iohlum, la ong ba katei ka bos ka dei kaba don ia u number AS-09C-7349, ha kaba ka la mih na Guwahati ban leit buh ia ki samla pule kiba thmu ban leit thoh Exam ha Tetelia’s Province College, hynrei ha kaba kum katei ka por, katei ka bos kit samla pule, ka la leit ban tynrah beit ia u Divider jong katei ka surok bad kaba la wanrah ruh ia katei ka jingjia ba sngewsih.
La ong, ba tang mar ia tip halor katei ka jingjia, ki pulit ka Jerobat Police Outpost, ki la leit mar mar sha katei ka jaka, na ka bynta ban leit iarap ia kitei kiba la mynsaw ha katei ka jingjia bad ia kiba la mynsaw jur na katei ka jingjia aksiden, la pynkit noh mar mar ia ki sha ki jaka sumar kiba don ha Nongbah Guwahati.
Ka khubor, ka la ong, ba haba kitei kiba la mynsaw jur eh ha katei ka jingjia aksiden, ki la poi sha ki jaka sumar ha Nongbah Guwahati, la lap ba u nongniah jong ka bos, u la khlad noh na sla pyrthei, namar u la jur eh ka jingmynsaw, pynban kitei ki 2 ngut ki samla, kiba la mad ia ka jingmynsaw ha katei ka jingjia aksiden, ki dang don hapdengb ka jingshah sumar.
Shillong:Haba u nong lum khubor jongu wad jingtip kaba thikna halor ka jinglap ka Dorbar Shnong Lumdiengjri, ïa ka jingdon jong ki khyllah jait hapoh ki pud sawdong jong ka, la ïoh ban ïakren bad ki nongïalam shnong kiba kynthup ïa u Rangbah Shnong u Bah Jolsing Rani, u Bah Wilson Iangap u Assistant Rangbah Shnong bad u Assistant Secretary u Bah Babit Rynjah.
Ha ka jing ïakren na ka liang kitei ki nongïalam shnong ki la ïathuh ba ka jing lap ka Dorbar Shnong ïa ka jingdon kiba wan sah be-ain ha poh ki pud sawdong jong ka, ka dei hadien ba ki la leit ban lum ïa ka khanasamari ïa baroh ki nongshong shnong hapoh ka shnong kaba la bthah na ka ophis u SP bad dei haba ki la leit ban lum ïa ka khana samari ki la lap ïa kine ki briew kiba khlem don satia ki kot ki sla kiba biang bad kiba wansah hapoh ka shnong khlem da don kano kano ka jingpyntip sha ki bor synshar shnong.
Haba la kylli haduh katno ngut ki nongshong shnong kiba ym dei ki Khasi na ka liang kitei ki nongïalam shnong ki la ïathuh ba kumba long mynta namar ka jinglum ïa ka jingdon jong ki ka dang ïaid shait shait kim pat lah ban ai ka jingtip kaba dei thik hynrei ki ïathuh ba la kumno kumno kim duna ïa ka 500 ngut kiba sah hapoh u pud ka shnong.
Ha kaba ïadei bad ka jingdon ki ïing kiba sah da kiba ym dei ki Khasi na ka liang ki nongïalam shnong ki ïathuh ba ka dang ïaid shait shait ban lum ïa ki jingtip ïa kane, hynrei ki la ïathuh ba kumba long mynta ka don ka kyntoit kaba ki ju jer kyrteng kum ka Muslim Compound, ha kaba la don kumba 3 tylli ki kyntoit rit ha kaba kiba bun na kiba sah ki dei ki bym dei Khasi kata ka long ka Suleiman Compound, Masjid Compound bad ka Alijan Compound.
Shuh shuh na ka liang ki nong synshar shnong ki la ïathuh ba ka shnong ka lap ha ka jingleit lum khana samari ba napdeng ki bar jylla kiba ka shnong ka lap ba ki wan sah be-ain ka dei kiba ïoh ki kot ki sla ban trei bylla ne ka labour licence ha kiwei pat ki kyntoit ka Shillong ym satia hapoh ka shnong Lumdiengjri.
Kitei ki nongïalam ka shnong ki la ïathuh ruh ba kum ka shnong kan dei ka deiti jong ka ban bud dien ban pyntikna ba kiba wan hapoh ka shnong kin dei ki dei kiba wan kat kum ki kyndon aiñ bad ki kyndon shnong.
“Ha ka jingleit jurip ïa baroh ki longïing ka shnong ka la lap ba ki don ki bar jylla kiba wansah be-ain ha ka shnong da ki bun snem na kiwei pat ki bynta jong ka ri India kum na Bangalore, Kolkata bad na kiwei pat ki jaka" ïathuh ki nongïalam shnong.
Na ka liang ki nong synshar shnong ki la ïathuh ba ka shnong ka la rai ba nangne sha khmat, tdot la khang ban ai wai ïing sha kiwei pat ki jaidbynriew kampher lada longtrai ïing da ki Khasi ne ki dkhar ruh.
Shuh shuh ki la ïathuh ba ka shnong kan bud dien ba baroh kiba wan bylla kin biang ki kot ki sla bad kiba buh dukan kin biang ki Trading licence kat kum ki kyndon ka District Council namar ki lap ba ki don kiba buh dukan khlem da pynthymmai satia la da ki bun bun snem ïa ka trading license kaba pynlong ka jingduh ei ïa ka khajna da ka district council.
Lada don ki khyllah jait kiba wan pan NOC na ka shnong ban buh dukan ban ïoh trading license na ka liang ka shnong kan nym ai shuh satia da kaba ong ngi la don kyrhai ki para doh para snam ban trei ïa kine ki kam bad balei donkam ba kiba nabar ban wan kamai spah ha ka ri jong ngi ong ki nongïalam shnong.
“Ngim shem la beh ne shoh be-ain ïa ki dkhar, hynrei lada tang ïa ki kyndon aiñ kiba la don lupa ngi pyntreikam kane ka la dei ka jingteh lakam ïa ka jingwan buhai shnong da kiwei pat ki jaidbynriew" ong shuh shuh ki nongpyniaid ka shnong Lumdiengjri.
Shillong:U Bah Sniawbhalang Dhar u myntri ba dei ban peit ia ka tnad Urban Affair, u la ong ba na ka liang ka tnad ka kwah ban don ka jingiakren hapdeng ki briew ba sah ha Them Iewmawlong (Harijan Colony) khn ang ban lah ban pyn kynriah ia ki khlem kano kano ka jing pyrshah.
Haba ia kren bad ki lad pathai khubor, na ka liang u Myntri ka tnad Urban Affair, u la ong ba na ka liang ka sorkar ka kloi ban khot ia kren ia ki ban sngap lang ia ka jingpynsngew jong ki, namar ban lah hi ban weng ia kano kano ka jingeh ka dei tang lyngba ka jingwan ha ka miej ia kren, ym ban pynpaw ha ki surok.
U bah Dhar u la ong “Kan long kaba bha ba kin wan shakhmat ban pynsngew ia ka sorkar khnang ba kan don ka jingiahun lang na ka liang jong ki ruh haba kin kynriah noh na kane ka jaka.
U bah Dhar u la ong ruh ba namar ka jingdon ka dorbar mangtyngka ha kine ki sngi ba la dep, na ka liang ka sorkar kam pat lah ban pynbeit ia ka sngi ban ia kynduh bad kine ki briew hynrei na ka liang ka tnad kan leh kat ba lah ban pynbeit noh shen ia kane ka bynta.
Ha kaba ia dei bad ka jingpynkynriah ia ki briew ba sah ha kane ka jaka, u bah Dhar u la iathuh ba ka tnad kan hap iaid kawei kawei ka bynta bad mynta ka dang pynbit pynbiang ia kine bad yn da la dep kine ki jingpynbeit baroh ka tnad kan sa lah ban pynkynriah noh ia kine ki briew.
U Myntri ka tnad u la iathuh ba ia ka jaka ban sah, yn ai kat kum ka tnad ba ki trei ha ki jaka kiba ka sorkar ka la buh na ka bynta jong ki.
Shillong:Ka sorkar jylla myn hynnin ka sngi ka la phah ïa ka kyrwoh ba ka la pyllait ïa ka pisa ba 53 klur ha une u snem pisa tyngka (financial year) 2020-21 sha ki DC jong baroh ki district ka jylla ban siew dep ïa baroh ki jingmyntoi kiba ki ASHA ki dei ban ïoh kiba la sahteng naduh kj snem ba kham mynshuwa.
Ka kyrwoh ka la ong ba ka Megha laya ASHA Benifit Scheme (MABS) bad ka Meghalaya Maternity Benefit Scheme (MMBS) ka dei ka lad kaba ka sorkar ka la shim ha u snem 2011-12.
Ka thong jong ka MABS ka long ban kham pynjanai ïa ki jingshakri jong ki ïa ka imlang sahlang.
Na duh ba sdang ïa kane ka skhim ka sorkar ka la ïathuh ba ka la pynlait pisa kumne haruh.2012-13- 7,80,25,700 tyngka, 2013-14- 0, 2014-15-10,00,00,000 tyngka, 2015-16- 0, 2016-17- 0, 2017-18- 0, 2018-19- 0, 2019-20- 25,3691,500 tyngka, 2020-21- 2,50,00,000 tyngka, 2021-22- 53,00,00,000 tyngka.
Dei haduh u 2018-19 ba ka don jingbym pynlait ïa ka pisa sha ka National Health Mission (NHM), Meghalaya ba kam ïoh pisa satia ban siew ïa ka pisa sha ki ASHA.Dei ha u snem bnai Jylliew jong u 2021 ba ka don ka jingïakynduh bad jingïamir jingmut hapdeng ki nongïalam ka Meghalaya ASHA Workers Union bad ki ophisar ka sorkar jylla halor ka jingbym ïoh tikna ki ASHA ïa jingsiew ba ki dei ban ïoh bad ha katei ka jingïakynduh la rai ban bujli noh ïa ka MABS da kaba ka sorkar kan siew beit 2,000 tyngka man la u bnai sha ki ASHA kaba yn siew ïa kane ka pisa naduh u Ïaiong jong u snem 2021.
Shuh ka sorkar ka la ong ba ha katei ka jingïalang la rai ruh ban pynduh noh ïa ka MMBS kaba yn treikam naduh u Ïaiong jong u 2021 namar ka la don kawei pat ka skhim ka sorkar pdeng kaba la tip kum ka Pradhan Mantri Matru Vandana Yojana(PMMVY) kaba ïa syriem bad ka MMBS kaba la sdang naduh u Kyllalyngkot u snem 2017.
Ka sorkar mynta ka kynti ka la pyllait ïa ka pisa ba 53 klur ban siew dep ïa baroh ka bhah kaba ki ASHA ki dei ban ïoh na ka MABS bad MMBS haduh u bnai Lber jong u 2021.
Ka shiti pynlait pisa la pynpoi sha baroh ki DC bad la ai jingtip lem ruh sha ki DM&HO ha ka 29 Lber 2021, ong shuh shuh ka kyrwoh.
Da ka jingïarap ka NHM ka sorkar jylla mynta ka kynti ka la sdang thymmai ïa ka ASHA and ASHA Facilitator Mobile App da ka thong ban pynsuk ïa ka jingsiew pisa bad ka jingpynpoi biang por sha ki.
Une mobile application un ïarap ruh ïa ki Program Officer ban bud dien ïa ka jingpoi ka pisa sha ki ASHA.Ka jingpyntreikam ïa kane la dep sdang na Umling Block, Ri Bhoi.
Kumba long mynta la don kumba 471 ngut ki ASHA kiba la pynrung kyrteng ha kane ka Mobile Application ha Ri Bhoi bad baroh ka pisa ba ki ASHA ki kam la ka bhah ka la poi 29.90 lak tyngka bad ïa kane ka pisa kaba la kam da ki ASHA kan shimpor 5 sngi ba kan poi sha ki bad kane ka la pynsuk shibun namar lada leh baroh shi katta kan bam por 120 haduh 150 sngi katba mynta tang 5 sngi pynkut ka kyrwoh.
Kumban shu pynkynmaw hangne ba na ka liang ki ASHA ki la don ka jingïakhih halor ka jingbym pynlait pisa ka sorkar la bun bun bna sha ki ha kine ki khyndiat por ba la leit bad ka don ruh ka jingïakhih jong ki ba ka sorkar ka dei ban kyntiew ïa ka jingsiew na bynta jong ki.
Kumban shu pynkynmaw na ka liang u Rupang u la ïoh ruh ban ïakren bad ka President jong ka Meghalaya ASHA Workers Union kaba la dawa jingphynshai na u Myntri ba peit ïa ka tnad ka koit ka khiah ha kaba u la kam ba ki ASHA ha ka jylla ki ïoh jingsiew kumba 7-10 hajar shibnai ha kaba na ka liang jong ki ASHA ki ong kim ju ïoh satia mynno mynno kat kata ka jingsiew.
Shuh ha kine ki khyndiat sngi kiba la leitu la pynmih ruh ïa ka jingïoh jingsiew duna dor ki ASHA kiba hapoh South West Khasi Hills ban ïa nujor bad kiwei dei ki district ha ka jylla.
Shillong:Ki nongialam jong ka Hynniewtrep Integrated Territorial Organisation (HITO), myn hynnin ka sngi ki la mih sha khmat ban kynnoh pyrshah ia ki sorkar ba la ialam da ki nong mihkhmat na Rilum Garo, ba ki la leh shiliang ban pyntrei kam ia ki skim kiba wan na ka sorkar pdeng.
Na ka liang ka seng ka la kynnoh ba ki sorkar kiba la ialam da ki nongmih khmat ka Rilum Garo ki leh shiliang ia ka jylla da ka ba ki khlem pyntrei kam ia kine ki skim sha kiwei ki bynta ha ka jylla, hynrei ki la theh lut ia ki kam pynroi sha ka West Garo Hills District.
Haba iathuh halor kane ka bynta na ka liang u bah Wanbud Dkhar u General Secretary ka HITO sengkmie, u la iathuh ba ia kane ka jingleh shiliang la lap lyngba ka jingwad ia ka RTI halor ka skim Pradhan Mantri Jan Vikas Karyakram (PMJVK) na ka Ministry of Monority Affair (MMA) na Delhi ka ba la pynmang na ka bynta ki jylla ba don ki rit paid".
“Kat kum ka RTI ba ngi ioh ha ka 21 tarik Risaw 2021 na ka ophis jong ka MNA ka la pynpaw ba wat la kane ka skim ka dei na ka bynta ka jylla baroh kawei hynrei la pyntrei kam ia kane ka skim tang na ka bynta ka West Garo Hills District" u la bynrap.
U la ong ruh “Kane ka jingleit theh ia ki kam pynroi tang sha Rilum Garo ka paw shai ba ka sorkar MDA ka niew Meghalaya tang ia ka West Garo Hills ym ia kiwei kiwei ki bynta ki ba don ha ka jylla".
U bah Dkhar u la kdew ruh ba ka jingleh shiliang jong ki nongialam Garo kam dei tang ha ka sorkar MDA, hynrei ia kane la lap ruh naduh ka por u nongialam ka sorkar MUA, u Dr Mukul Sangma ha kaba ia ka skim kaba la mang pisa T.5.74 klur jong ka Ministry of Tribal Affairs,Delhi ban thaw ia ka Tribal Research Institue la pyntrei tang ha West Garo Hills ym sha kiwei kiwei ki District ha ka jylla.
U la ong ba da ka jingleh shiliang ka sorkar MDA bad ka Sorkar MUA ban pyntrei kam ia kine ki skim ka sorkar ha ka jylla ka la iaid lait ia ki kyndon jong ka Ministry.
Na ka liang ka HITO ka la dep phah da ka dorkhas sha u Myntri rangbah ka jylla u Conrad K Sangma, ban pynshai halor ka jingpyntreikam ia ka skim PMJVK, tang ha West Garo Hilss District.
Haba ia kren bad u President ka seng u bah Donboklang Dkhar, u la ong ba na ka liang ka seng ka la aipor ia ka sorkar ba ka dei ban jubab ia kane ka phang bad u la bynrap ruh ba ka seng kan sa hiar ruh ban ia kynduh ia ki khlieh nongsynshar Hima ban pynkhlain ia ka jingdawa ban ioh la ka jong ka jylla kata “ka Khasi State".
“Ngim don ia kano kano ka jingsngew ia pher jaitbynriew, hynrei ka dei ka sorkar ba rim bad ka thymmai ba ngi ruh ngi la sngew donkam ban dawa noh la ka jong ka Khasi State bad ruh ban dawa la ka jong ka Reserve policy bad ka jingmyntoi na ka bynta ka Ri Khasi Jaintia lade"u la bynrap.
Kadei,bah ka jingkren jongphi,nga kyrshan 100pc,iaphi khamtam ban nym Noh shiliang ki Kam pynroi ne kino kino ki bynta,kalah dei ban ioh Noh da ka Khasi land,Ha ba long nongialam u Garo te.
leh shuh kmno kn bah namar ki Nongmihkhmat jong ngi khasi Kim don kam ia ka development.
tang ban ioh sher ia lade la biang dei na kata ka daw baroh ki scheme central poi lut sha Garo.
Shillong:Ka Voice of the People Party (VPP) ka kwah ban ong ba ka long kaba kloi than eh ban rakhe lehkmen ïa ka jingïasoi soskular hapdeng ka jylla Meghalaya bad Assam ban pynbeit noh ia u pud u sam.
Ha kane ka khyllipmat ka long kaba eh ruh ban ong ïa kane ka soskular ka dei ka soskular sah jingkynmaw ne kan long pynban ka jingtim ïa ka jylla.
Wat hapdeng ka jingsngewdei ban ai ïa ka jingshaniah ba ka Sorkar ka don ka jingthmu kaba khuid, (the benefits of the doubt) hynrei ban shu bam jakhluit bad poi sha ka jingïasoi soskular khlem ki kyndon bad ki nongrim kiba shai kan pynmih pynban ka jingartatien bad ka jingtharai sniew kaba jur.
“Ki don shibun bah ki jingkylli ba shongnia ba ngi donkam ban kylli.
Kaba nyngkong eh, balei ba ka sorkar kam kwah ban pynmih paidbah ïa ka kaiphod jong kane ka kam? bad kaba ar pat, hato ka sorkar ka la pyntip bad ïa phylliew jingmut ïa baroh kiba don ka bynta ha kane ka kam, ha shuwa ban poi sha kane ka jingïasoi soskular?Ka don ruh ka jingpyrshang dohïap na kiba don ha ka sorkar ban pyni sha ki nongshong shnong ka jylla, ba hadien sanphew tylli ki snem ba ngi ïoh ïa ka jylla dei tang ma ki ba lah ban pynbeit ïa u pud u sam.
Hynrei, haba ngi peit pat na kiei kiba mih ha ki lad pathai khubor na ka por sha ka por ka long pynban markhongpong ïa kaei kaba ka sorkar ka kam," ong ka VPP.Ka la don ruh ka jingpyrshang ban ïalam bakla ïa ki paidbah, ba ka jylla kam ju don u pud u sam naduh ba la phiah bad ka Assam, bad ka soskular pynbeit pud kaba mynta hapdeng ka Meghalaya bad Assam ka urlong tang namar ka jingtrei shitom bad ka jingshimkhia jong ka sorkar NDA na Delhi.
Hynrei ka jingshisha ka long ba kam ju don kano kano ka jylla kaba lah ban ïoh long kum ka jylla ha India khlem don u pud u sam uba thikna.
Ïa u pud u sam ka Autonomous State jong ka Meghalaya la kdew bad batai ha ka Assam reorganisation Act 1969 bad ki pud sawdong ka jylla Meghalaya ba pura la kdew bad batai ha ka Northeast reorganisation Act 1971.
“Namarkata, ka jingkam da ki ar tylli ki sorkar jylla bad ka sorkar pdeng ba ka jylla Meghalaya kam don pud don sam uba shai ka long kaba ïalam bakla bad kaba khlem nongrim.
Nangta shuh shuh, ha kawei ka liang ngi ïohi ba katba dang ïaid ka jingïakren pynbeit pud hapdeng ki ar jylla, ha kawei pat ka liang ngi ïohi ïa ka jingkyntur pud ka jylla Assam ha ki jaka bad ka khyndew ka shyiap jong ka jylla Meghalaya.
Ka long ruh kaba i thamula ban ïohi ba u President ka HSPDP uba kam ïa lade kum u nongbud ïa ki dienjat jong u Maieid Hoping u bym ju pdiang ïa ka jingong “ki jaka ïakajia pud" katba na ka liang u President ka HSPDP pat u ong syndon ba 12 ki jaka ïa knieh pud kim ju dei mynno mynno ruh ki bynta ka jylla Meghalaya," ong ka VPP.Ka la ong ruh ba wat ki seng bhalang kiba dang ha ki khyndiat por ba la dep kiba ai ki jingïaroh ïa ka sorkar mynta ki kylli bad ki pynpaw ïa ka jingpyrshah ïa ki rukom leh kiba ka sorkar ka la shim ha kaba ïa soi ïa kane ka soskular bad ka sorkar Assam.
Na kata ka daw, da kaba pynshong nia pynshong nongrim ha kitei ki mat kiba la kdew ha jrong, ka VPP ka dawa na ka sorkar jylla ban pynmih da ka kaiphod kaba shai(White Paper) ïa ki jingïapynbeit bad ki jingïamynjur jong ka ban poi sha u pud bad soi syndon ïa kane ka soskular, ong ka kyrwoh na U bah Ardent M Basaiawmoit, President, Voice of the People Party (VPP).
New Delhi: Ka jingïalang ka kynhun Myntri ka sorkar pdeng kaba la shong jingïalang mynta ka sngi ha kaba u Myntri Rangbahduh u la long u shongknor ka la pdiang ïa ka jingtyrwa ban pynlait noh ïa ka pisa ba la kyntiew da 3% ïa ka Dearness Allowance sha ki nongtrei ha ki kam bad ki ophis ka sorkar pdeng bad ruh kumjuh ïa ka Dearness Relief (DR) sha kiba la shongthait na ka kam jong ka sorkar pdeng na kaba ju long 31% ïa ka tulop bad ka bai bam tymmen baroh shi katta.
Kane ka rai ka kynhun myntri ka long hadien ba ki la ïatai bad mynjur ïa ka jingai jingmut ka 7th Pay Commission.
Ka jingkyntiew ka sorkar ïa ka DA bad ka DR ka long kum ban ïarap ïa ki nongtrei jong ka namar ka jingkiew dor lut ki mar ki mata bad kane ka jingkyntiew ïa ka DA kan ai jingmyntoi ïa 47 lak tam ki nongtrei bad ka jingkyntiew ïa ka DR kan ai jingmyntoi ïa palat 68 lak ki nongtrei ba la shongthait ka sorkar pdeng.
Ka jinglut na bynta kane ka jingkyntiew ïa ka DA bad ka DR kan poi palat ïa ka 9 hajar klur tyngka ha ka shisnem.
Shillong:U nongwad jingtip paidbah, U bah Disparsing Rani, u la buh ia ka jingkylli ia ka tnad Transport jong ka sorkar jylla, ba ka jah ka pisa, ban siew ia ki 400 tylli ki kali kiba la shim wai da ka tnad sorkar ha ka sngi ba wan u Myntri kam pohing ka sorkar pdeng sha ka jylla.
Haba ia kren bad ki lad pathai khubor, na ka liang u bah Rani u la ong ba u kwah ban kylli ia ka tnad transport ba shaei ka jah ka pisa kaba ka tnad ka dei ban siew ia ki ki trai kali ki ba la ai wai ia ki kali ban pyndon kam da ka tnad sorkar jylla, na ka bynta ka jingwan u Myntri kampohing ka sorkar pdeng, U Amit Shah sha ka jylla, na ka bynta ka jingialng ka NEC ha nongbah Shillong.
“Mynta la shisnem, kane ka tnad kam pat siew ia ka pisa kaba long T.22 lak tam sha ki trai kiba la ai wai ia la ki kali ban pyndon kam da ka tnad sorkar ha ka 23 bad 24 tarik u kyllalyngkot na ka bynta ka jingialang jong ka NEC ha Shillong" u la ong.
U la bynrap shuh shuh “Ha kane ka sngi ka Meghalaya Tourism Development Corporation ka la shim wai ia ki kali 400 tylli ki kali ban pyndonkam ha kane ka sngi, hynrei haba na ka liang ki trai ki ba la ai wai ia ki kali, ha kane ka sngi ki la leit ban wad ia ka pisa, hynrei na ka liang ka tnad transport ka la iathuh ba ka NEC ka khlem pat pyllait ia ka pisa jong ki".
U la iathuh ruh ba dei hadien kane, na ka liang u bah Rani u la leitwad da ka RTI na ka NEC ban tip ia ka jingshisha ha kaba u la shem ba ka NEC ka la dep ban pyllait ia kane ka pisa sha u Commissioner ka tnad Transport.
“Dei na ka jingwad RTI ha NEC ha ka ba la lap ba ka NEC ka la dep pyllait ia ka pisa sha ka sorkar jylla lyngba u Commissioner ka tnad transport kaba long 22 lak tam, hynrei mynta la shisnem tam kane ka tnad kam pat lah ban pyllait ia kane ka pisa sha kine ki trai kali"u la bynrap.
U bah Disparsing u la phah ia ka RTI, sha kane ka tnad ban buh ka jingkylli ba shaei ka pisa ka jah, haba ka NEC ka la dep ban pyllait ia kane ka pisa.
Ki pyndonkam bad tuh ia kane ka pisa.
Tuh u rit shahkem da ki taiew ki bnai.
Tuh ki heh da ki heh dei ban set 4 5snem….
lym kumta kan pynshlur shuh2 ia ki kam tuh bad pyndonkam ia ka pisa badei hok ban poi kloi sha u paidbah… KEM SYNDOM YMDEI BAN PYNLAIT.Nongpoh:U bah Marcus Marten, Vice-President ka HNYF Sengkmie, u la pynpaw sha ki lad pathaikhubor, da kaba ong ba ka seng ka ai ia ka jingkyrshan kaba pura bad pdiang ruh ia u bah Sadon K.Blah, President ba rangbah ka HNYF, ba un shim ia ka bynta kum u Ksiang ban wanrah ia ka jingiakren iasuk hapdeng ka sorkar bad ka Seng Kieng atiar Hynniewtrep National Liberation Council (HNLC).
Katei ka jingai jingkyrshan da ka HNYF, ka la jia ruh hadien ba ka ki nongialam ka HNLC, ki la jied ia u bah Sadon K.Blah, ba un long kum u Ksiang ban wanrah sha ka miej jong ka jingiakren iasuk hapdeng ka sorkar bad katei ka kynhun Kiengatiar na Meghalaya.
U bah Marcus Marten, u la ong ba kum ka seng ka pynpaw ruh sha ki paidbah ka jylla ba ka kloi ban pdiang da ka seng ban pdiang ba u President ka seng un long u ksiang ka HNLC ha ka ban iakren iasuk bad ka sorkar, ka dei namar kum ka seng kaba shakri ia ki paidbah ha ka jylla ha ka bha ka miat, ka don ruh ia ka jingangnud ban poi noh sha ka lynti ka jingiakren iasuk ka sorkar Meghalaya, India bad ka HNLC, khnang ba ka jylla kan lait na ki kam pyntriem bad kiba ktah ia ka shongsuk shongsain ki paidbah ha ka jylla.
Ha kawei pat ka liang, utei u bah Marcus Marten, uba dei ruh u President ka HNYF, Northern Region, u la ong ruh ba ka seng ka dawa na ka sorkar Meghalaya ba kam dei ban shim sting halor katei ka jingthmu iakren iasuk da ka HNLC, kaba la don ia ka jingthmu ban poi noh sha ka miej jong ka jingiakren iasuk bad lada ka sorkar ka bakla sa ha kane ka kynti, kaba mut ka jingkynnoh kam dei shuh ia ka seng HNLC, hynrei ka jingkynnoh kan dei beit ia ka sorkar jylla.
Nongpoh:Arngut ki MLA na Ri lum Garo, kiba kynthup ia u Zenith Sangma ha ryngkat u Winnerson D.Sang ma, kiba dei ruh ki MLA kiba don ha ka liang pyrshah, hynnin ka sngi ki la hiar sha ki katto katne tylli ki shnong khappud kiba hap hapoh ka Raid Marwet ha Ri Bhoi, kata na ka bynta ban tip ia ka jingshisha bad ruh ban sngap ia ka sur u paidbah kiba shong ba sah ha katei ka thain, halor ka jingpyrshah bad ka jingbymhun jong ki ha kane ka jingiapynbeit pud hapdeng ka sorkar Meghalaya bad Assam.
Ha katei ka sngi, kaba kitei ki MLA kiba don ha ka liang pyrshah hapoh ka sorkar jylla, ki la ioh ban leit jurip ia lai tylli ki shnong, kaba ki paidbah ki pyrshah eh halor kane ka jingpynbeit pud bad kita ki kynthup ia ka shnong Maikhuli, Barapathar bad Iongkhuli, namar ki paidbah kiba sah ha kitei ki shnong, ki sngew ba kiba bun ki jaka na Meghalaya ki la shah pynhap noh sha Assam, hadien kane ka jingpynbeit pud hapdeng ki ar jylla bad nalorkata, ki paidbah kiba sah ha kitei ki shnong, ki sngew pyrshah eh ia ka ‘Give and Take Policy’ ne ka iashim ia ai ia u pud u sam hapdeng ka Meghalaya bad Assam.
Lyngba katei ka sngi, kitei ki MLA ha ka liang pyrshah, ki la ioh ruh ban pynlong jingialang ha Maikhuli bad lyngba katei ka jingialang, ki paidbah na ki shnong jong katei ka thain, ki la ioh ban pynsngew sha ki halor shibun ki jingeh kaba ki la mad haba ki sah ha khappud bad khamtam eh halor ka jingshah kynthup bun ki jaka sha Assam, ha kane ka jingpynbeit pud ba thymmai bad kaba la pynlong ruh ia ki paidbah jong katei ka thain ba kin pyrshah eh.
U Zenith Sangma, haba u kren sha ki lad pathai khubor, u la pynpaw ia ka jingsngewkhia kaba jur eh, haba u iohsngew na ki riew paidbah kiba la pynpaw ba bun na ki jaka hapoh katei ka thain, ki la shah kynthup noh sha ka Assam, ha kaba bun na ki jaka jong ka Meghalaya ki la shah kynthup noh sha Assam hadien ka jingiapynbeit pud.
U la pynpaw ruh ia ka jingsngewlyngoh, ba kumno ki heh ka sorkar Meghalaya, ki shu hun ban iasoi iasain ne iamynjur ban pynbeit ia u pud u sam ha ki shnong kiba don ha katei ka thain, namar ki khlem da kynjoh ktien lane wad jingtip na ki paidbah kiba shong ba sah ha kitei ki shnong, ha kaba ka jingshisha hi ka long ba ki paidbah kiba sah ha kitei ki shnong, kim kwah ba ki jaka jong ki ba kin shah kynthup sha Assam, namar ba ki la heh la san ha Meghalaya bad naduh ki por ba mynshwa eh.
Shillong: U Conrad K Sangma, myntri rangbah ka Jylla, ula thoh ha ka twitter jongu, ba u ai khublei ia U Narendra Modi, U Amit Shah, ba ki la mynjur, ban poi sha ka jing ia beit, da kaba ia soi ia ka jing ia mynjur lang ia ka soskular pynbeit pud hapdeng ka Assam bad ka Meghalaya.
La iathuh, ba la ia mynjur ban poi sha ka jing ia beit, ia ki hynriew tylli ki jaka, na ki 12 tylli ki jaka ia kajia pud jong kitei ki ar tylli ki jylla.
Shillong: Ki rot lane lyngba ka seng jongki, ka Rot Association of Meghalaya (RAM), ki la thoh sha U  Shri.PVSLN Murty, CMD, NEDFi, Guwahati, Assam bad ha katei ka jingthoh, ka seng, ka pan jingiarap na katei ka Bank, na bynta ki thei diemet ha ka jylla Meghalaya.
La iathuh da katei ka seng, ba ha U Nailur 2021, ka RAM, ka la ioh ia ka jing ithuh da ka  Global Network of Sex Work Projects (NSWP), kaba don ha Edinburgh, Scotland NSWP.La ong shuh shuh, da katei ka seng, ba ka jingwan kane ka khlam covid – 19, ka la buh ha ka jingeh kaba khraw, ha ka kamai kajih jong kitei ki thei die met, lane ki dkhot jong ka  Rot Association of Meghalaya.
La ong ruh ba kham mynshwa, katei ka Bank, ka la ju pynnoh jingiarap, lyngba ka skhim jongki, ka  Corporate Social Responsibility bad kumta, ki thoh biang sha katei ka Bank, ba kan iai bteng ban ai jingiarap ia ki thei die met, ba kin lah ban pynim ialade, na kane ka jingeh kaba ki ia kynduh.
Ka RAM, ka kwah ruh ia katei ka Bank, ba kan iatreilang bad ka  Meghalaya Human Rights Commission bad kumjuh bad ka Department of Social Welfare and Labour, ban ai kamai kajih ia ki kynthei, kiba donkam jingiarap kyrkieh.
“Lada phim lah ban ai da ka pisa, ki don kiwei pat ki lad ki lynti, ba phi lah ban iarap" ong shuh katei ka seng, lyngba ka kong  I.Kharmuti, President, RAM.Shillong:Ka Environment Coordination Committee (ECC) ka Elaka Sutnga, kan sa iakhun tyngeh ban pynthikna ba baroh 50 tylli ki karkhana shet dewiong kiba don hapoh ka Elaka Sutnga, ki dei ban shah khang lut, namar kane ka jing don kine ki karkhana kam wan rah iaka jing myntoi ia ki paidbah ha ka ne thain, hynrei ka wan rah pynban ia ka jing jot khamtam iaka ma riang.
Na ka liang ka ECC jong ka Elaka Sutnga, ka la wan sha khmat ban pynsngew ia ka jingdawa na ka sorkar jylla ba ka dei ban khang noh ia baroh 29 tylli mardor ia ki karkhana coke kiba la shah kyntait ban ioh jingbit ban pyntrei kam ki ba don hapoh kane ka thaiñ.
Haba kren bad ki lad pathai khubor na ka liang u Legal Adviser ka ECC u bah Reading War, u la iathuh ba ka ECC ka la dep ban phah shithi sha u myntri rangbah ka jylla u Conrad K Sangma bad kumjuh sha ka tnat jong ka Meghalaya State Pollution Control Board (MSPCB) ban kyntu ba ka dei ban pynmih syndon da ka hukum ban khang bad ban pynpra noh iaki 29 tylli ki karkhana shet dewiong kiba la pyntrei hapoh ka thain Elaka Sutnga.
U bah Reading u la ong “Lyngba ka RTI, ka ECC ka la lap ba na ki 50 tylli ki karkhana ba treikam hapoh ka thain Elaka Sutnga East Jaintia Hills ki don haduh 29 tylli ki la shah kyntait ban pyntreikam na ka sorkar jylla bad na ka tnat MSPCB bad dei halor kane ka ECC ka dawa na ka sorkar jylla ban pynmih hukum ban pynpra noh shi syndon ia kine 29 tylli ki karkhana shet dewiong".
U la bynrap shuh shuh ba kane ka jing don jong kine ki 29 tylli ki karkhana ki ba shah kyntiat ban treikam ka long ka jing ma ym tang iaki paidbah hynrei wat iaka mariang ruh namar kan ktah iaka um bam bad iaka khlaw ka btap ba don ha kane ka thain.
U la ong ba naduh ki snem ba la dep ka ECC ka la ialeh katba lah ban pynbor iaka sorkar jylla bad iaka MSPCB ban khang mar dor ia kine ki karkhana ba don hapoh ka thain namar kine baroh ki pyntrei khlem da bud iaki kyndon ba la bthah da ka National Green Tribunal (NGT) bad kumjuh ruh ki kyndon ka MSPCB.Haba kylli hato ka ECC kan iakhun ne em ban pynuh jait ia baroh 50 tylli ki karkhana shet dewiong, na ka liang u Legal Adviser ka EEC u bah Reading War u la ong ba ka ECC ka ieng skhkem ban dawa beit na ka sorkar ban khang khyrdep lut ia baroh ki jait karkhana shet dewiong ki ba don hapoh kane ka thain namar haduh mynta kine ki karkhana kim wanrah jing myntoi iaka thain, hynrei ki wanrah pynban iaka jing ma ym tang iaka koit ka khiah ki briew hynrei ka ktah ruh iaka mei mariang.
Nalor kane u bah Reading u la ong ba ka ECC, ka dawa na ka MSPCB ban phah ophisar sha ki thain Sookilo, Umpleng bad Umtyra ban jurip ia kane ka thain, namar ki karkhana ha kane ka thain ki treikam wat ha ka por mynmiet kaba pynkhein ruh iaki kyndon jong ka MSPCB, NGT bad ka sorkar jylla.
“Ka ECC kan iakhun tyngeh ban pynthikna ba baroh 50 tylli ki karkhana shet dewiong hapoh ka thain Sutnga Elaka kidei ban shah khang lut namar kane ka jing don kine ki karkhana kam wanrah ia ka jing myntoi ia ki paidbah ne ia ka thain, hynrei ka wanrah tang ia ka jing jot ia ka mariang" u la ong shuhshuh.
Nongpoh: Hynnin ka sngi ka la don ka jingiakynduh lang hapdeng jong baroh ki myntri kam bording na ki jylla kiba don shatei lam mihngi, kaba ki la pynlong ha Nongbah Guwahati, katei ka jingiakynduh jong kitei ki Myntri sorkar lem bad ki heh ophisar kiba peit ia ki kam bording, la tip kum ka 22nd North East Regional Power Committee la kyrshan da ka North Eastern Electric Power Corporation (NEEPCO) bad ryngkat ka Ministry of Power ka sorkar kmie.
Ha katei ka jingiakynduh lang lyngba ka North East Regional Power committee la pynlong ha Vivanta Hotal ha Guwhati, kiba la donlang ki kynthup ia u Sh.
Neiphiu Rio, Myntri rangbah ka jylla Nagaland, uba la long ruh kum u Chairman katei ka Committee, nangta u bah Prestone Tynsong, symbud myntri rangbah ka sorkar Meghalaya lem bad kiwei de ki myntri kiba peit ia ki kam bording na kiwei ki jylla, ha kaba lyngba katei ka jingialang, ki la ioh ban iakren ia shibun ki mat bad khamtam eh ban kyntiew ia ka kam pynmih bording na ki jylla kiba don shatei lam mihngi.
Lyngba katei ka jingialang, kitei ki myntri sorkar na ki jylla kiba don shatei lam mihngi, ki la shim ia ka rai ba ki trei kham bha nangne shakhmat bad ia ka jingiakut ban pynkhlain halor ka kam pynmih bording na ka thain Northeast, yn sa phah sha ka sorkar kmie, khnang ba kan long ban buh ia ka jingpynmang tyngka kaba kham bun.
Ka la don ruh ka jingiakren, ba ka thain shatei lam mihngi, ka dei kawei na ki jaka kaba don shibun ki jaka kiba lah ban pynmih bording, ia kaba ki lah ban shalan sha kiwei ki jaka hapoh ka ri India, wat shabar ka ri ruh kumjuh.
Na ka jingkren ha katei ka jingialang, la iohsngew ba ki jylla kiba don ia ki jaka kiba biang eh ban pynlong kum ki jaka pynmih bording, ki kynthup ia ka Meghalaya, Arunachal Pradesh bad Tripura.
Ha kaba ia kine ki jylla kiba don ia ki jaka pynmih bording kiba biang, ka la don ka jingthmu ban pyntip sha ka sorkar India, ba ka dei ban buh ia ka jingpynmang tyngka kaba biang, khnang ba kin nanglah shuh shuh ban pynmih bording, khnang ba ka long ka jingmyntoi ia ka Ri ne wat ban shalan bording sha kiwei de ki ri kiba marjan.
Shillong:Ka Hynniew trep Achik National Movement (HANM), mynhynnin ka sngi ka la byrngem tyngeh ba lada, na ki bor ba dei peit ia ka khyndew ka shyiap bad ka sorkar kam kyndit thiah ban tehlakam ia ka jing wan klun jaka ki bar jylla na ka liang ka Seng ka kloi ban tehlakam ia kane da ka rukom lajong.
Ka HANM mynta ka sngi ka la wan ban pynsngew ia ka jing dawa na ka sorkar jylla bad kum juh na ka Khasi Hills Autonomous District Council (KHADC) ban phah sangeh shi syn don ia ka jing tih maw beain hapoh ka shn ong Maikhuli Ri-Bhoi District, kaba la pyn trei da uwei u bar jylla u ba dei na ka jylla Assam.
Haba kren bad ki lad pathai khubor u general secretary ka HANM Northern Border zone u bah John Khongsit, u la iathuh ba ka seng ka la ioh jing ujor na ki paidbah ka thain Maikhuli, Nongthymmai bad na Khanapara ba la don uwei u briew ba kyrteng Abhinav Sureka u la pyndonkam da ki tiar pynbthei ban tih maw bad kane ka buh jingma, ia ki longing bad ia ki paidbah ba iaid ba ieng ha kine ki bynta ka par tih maw.
“Kane ka jing pyndonkam da ki tiar pynbthei u Abhinav Sureka ka buh jingma iaki paidbah namar ka jing bthei ka long kaba khlain bha bad ka la pynkhih ruh iaki ing ki sem bad teng teng ki maw ba her lyngba ka jing pyndonkam da ki tiar bthei ki la wan sied ruh sha ki ing ki sem jong ki paidbah" la ong u bah John.
U bah John u la iathuh ba ka seng ka la ioh jing ujor ruh na uwei u nong shong shnong ka thain Maikhuli ba une u bar jylla ba pyntrei iaka par tih maw beain u la shna ruh ia ka surok hapoh kane ka thain bad u la khang iaki paidbah ban iaid lyngba kane ka surok da ka ba kam ba kane ka surok kadei jong u shimet.
U la iathuh ba ka seng tang hadien ba ka la ioh jing ujor, ka la leit ban jurip ia kane ka thain bad la lap ba ka long ka jing shisha katkum ka jing ujor ki paidbah bad ka seng ka la ioh ruh ka jing ujor na ki paidbah nong shong shnong ba une u bar jylla u ba pyntrei beain ia ka par maw ha Maikuli, u ju pyndik khah khah iaki paidbah ba sah ha kine ki thain.
“Wat la kane ka par maw ka la treikam mynta kumba 4-5 snem ki paidbah kim nud ban ujor pyrshah ia u Abhinav Sureka, u ba pyntrei ia kane ka par maw namar ki paidbah ki sngewthuh ba une u bar jylla u don ka jing iadei bad kiba heh bad dei namar kane ki la ujor sha ka seng HANM ban tuklar lem halor kane" la ban biang u bah John.
Naka liang u president ka HANM u bah Lamphrang Kharbani u la iathuh ba ka seng ka la dep ban thoh sha u myntri rangbah ka jylla, sha u chief executive member (CEM) ka KHADC, sha u myntri ba khmih ia ka Land revenue bad sha u symbud myntri rangbah ka jylla ban phah sangeh shi syndon ia kane ka jing tih maw beain bad ka jing wan klun jaka ki nong Assam sha u pud u sam ka Meghalaya.
“Hapoh ki dorkhas, ka seng HANM ka la pynpaw ba lada ka sorkar jylla ne ka KHADC kam lah ban phah sangeh shi syndon iaka jing tih maw beain u bar jylla napoh ka thain Maikhuili, ka seng ka sa shim iaka ain ha kti bad kan hiar sha katei ka jaka ban phah sangeh bad ban beh krah ia u Abhinav Sureka na katei ka jylla" la ong u bah Lamphrang.
U bah Lamphrang u la ong ba ka long kaei kaei ka ba sngewlyngoh ba une u bar jylla u pyntrei ia ka par tih maw bad shan surok khlem da ioh jing bit na ka sorkar ne na ka dorbar shnong hynrei u dang nud hi ban pynthut iaki paidbah ban iaid lyngba kane ka surok ba don ha jan ka par tih maw.
U President ka Seng u la ong ba “Mano ba ai jingbit ia u Abhinav Sureka ban tih maw beain napoh ka shnong ba dang hap ha u pud u sam ka jylla Meghalaya, mano ba ai jingbit ia u ban khlong maw bad ban shalan sha Assam khlem da siew khajna sha ka sorkar Meghalaya ne sha ka KHADC".
Shillong:Haba kren sha ki lad pathai khubor, hadien ba la dep ban pynskhem ïa ki nongkit kam ba pura ka TMC ha Pynursla na ka liang u Bah P Khiewtam u general secretary ka TMC, u la ong ba ka jingrung jong u sha ka TMC ka dei ban wanrah jingkylla ha ka thaiñ ha baroh ki liang.
Haba kylli na haduh katno kane kan urlong bad la hato ki paidbah kin jied ne em ia ka TMC na ka liang jong u, u la jubab kham mynshuwa baroh baroh ki ong ba ka Congress ka dei ka seng dkhar hadien pat ki paidbah ki ai lad ba kan synshar ia ka jylla khlem pep kane kan jia kan jia ruh ha ka TMC.Shuh u la ong ba baroh ki seng saiñ pyrthei ha India ki don hok ban ïakhun ilekshon ha India, balei ngin sngew phylla lada ka TMC kan wan ïakhun na Pynursla.
Ha kaba ïadei bad u kyrtong u ba kin pynmih na ka liang u Bah P Khiewtam, u la iathuh ba ka seng kan sa rai ïano kan phah ïakhun pyrshah ïa u Bah Prestone uba dei u MLA ka Pynursla.
“20 snem ngi la ai lad ia u Bah Prestone hynrei ka la dei ka por ban pynkylla noh khnang ba ka thaiñ kan ïohi ia ka jingkylla ha baroh ki liang kiban ai jingmyntoi ia u paidbah kiba kynthup ha ka rep ka riang, ka pule puthi bad kiwei de" bynrap shuh shuh u Bah P Khiewtam.
Shillong:Ki artylli ki sengbhalang ka HANM bad KSU ki la pyn paw ïa ka jing sngew nguh ïa ka Dor bar Shnong Lumdieng jri halor ka jingkyndang ïa ki briew kiba la wan shong beaiñ hapoh katei shnong.
Halor katei ka KSU Jaïaw Circle ka sngew ban ai jingkyrshan pura ïa ka Dor bar Shnong Lumdiengjri hadien ba lah ïohi shai lyngba ki lad pathai khubor ïa ka jingmih kynsan ki nongïalam katei ka Shnong ka 24 tarik, Lber 2022.
Ka seng ka ai jingïaroh ïa ka dorbar shnong kaba la leh ïa katei ka kam hapoh ka jingïalam u Rangbah Shnong bad Ka Executive committee (EC) bathymmai ban kyndang naphang ïa ki barjylla kiba wan sah be-aiñ hapoh ka shnong ka thaw khlem da ïoh jingbit na ka Dorbar Shnong bad khlem da lah ruh ban pynbiang ïa ki kot ki sla kum ka Work Permit, Police Verification na ka jaka kaba ki wan, Trading license, Labour Licence bad kiwei kiwei ki jingdonkam.
Ban shu pynpaw ba kum ka seng kaba ju iai trei bad pyrshang ban tehlakam ïa ka jingrung jingmih laitlan ki briew kiba nabar ka jylla hapoh ka dong ka thaiñ khamtam hapoh ka Jaïaw pyllun, kumta haba ïohi shai ïa ka jingshimkhia ki riewrangbah ka DS Lumdiengjri ban tehlakam hi da la ka jong ka iktiar ïa ka jingïoh bsuh khlieh laitlan ki briew kiba nabar hapoh ka shnong.
Ka KSU kam lah khlem da pyrto burom bad pynpaw ïa ka jing sngewshngaiñ ka mynsiem, bad ngeit skhem ruh ba lyngba ka jingmih shakmat ka DS Lumdiengjri ban pyni da la ki kam, kiwei ruh ki shnong kiba don hapoh Sor Shillong bad ka Bri u Hynñiewtrep kin bud nuksa ryntih lang ïa katei ka lynti khnang ba kum ka seng yn dup lah shuh shuh ban nang pynjanai ïa ka mat treikam ban aiti ïa u synñiang u bynhei sha kiba bun ki bynta ki ban tei ïa ka longbriew manbriew bad ka Ri Hynñiewtrep hi baroh kawei.
Kumta na ka liang ka KSU Jaïaw Circle ka kyntu bad pyntip sha ki paidbah nongshong shnong baroh ba ki lah ban pan ïa ki jingdonkam na ki barjylla kum ki kot ki sla kum ka work permit, police verification na ka jaka ba ki wan ban pynshisha ba ki la ïoh jingbit ba ki lah ban trei ïa kano kano ka kam katkum ka por ba lah buh bad kum ki paidbah donkam ban husiar bad peitngor bha ïa ka jingrung jingmih jong ki barjylla kiba wan rung hapoh ka shnong ka thaw khnang ban lait na kino kino ki jingeh ki ban mih hadien habud.
Ka HANM EKH ka ai mynsiem bad ai jing kyrshan ïa ki Nongïalam shnong ka Dorbar Shnong Lumdiengjri ïa ka sienjam kaba ki la shim kum ka lad jingïada ïa ka jingïoh rung beaiñ ki mynder shi sngi ban ïoh rieh tngen ha ki shnong ki thaw.
Kane ka jingkhynra ka Dorbar Shnong Lumdingjri ka long kawei ka lynti ban pyntreikam ïa ka ILP.Ka seng HANM ka ong ba ki Dorbar Shnong ki dei ka tynrai ba nyngkong ba don ïa ka iktiar ban pyntreikam ïa ka ILP wat lada ka sorkar ka mynjur noh ban pyntreikam ïa ka ILP kan ym don jingmut lada ki bor shnong ki shim sting kane ka long ka nuksa.
Ka seng ka ong ba kiwei pat ki Dorbar Shnong kidei ban shimkhia khamtam kum ïa ki nongaiwai ïing ba kim dei ban kmen tohhoh tang ban ïoh ai wai ïing sha ki bar jylla ki bymdei ki trai shnong trai jylla hynrei ki dei ban pyrkhat shwa ïa ka jingshong shngaiñ, la ong u Bah L Syiemsad President HANM ka East Khasi Hills District.
Shillong:Ka ïing bishar jong ka Special POCSO Court mynta ka sngi, ka la pynmih ia ki hukum jong ka ban ai saja ia uwei u pulit barim u Nurul Islam uba leh be-ijot ia ki arngut ki shipara ha South West Garo Hills ha u snem 2013.
Ïa kane ka rai ai jingsaja la pynmih da ka nongbishar katei ka ïing bishar ka FS Sangma mynta ka sngi.
Na ka liang ka nongsaid aiñ ia ki lanot ka Evalarisha Rynjah, ha ka jingshong bishar ka Special POCSO Court, ka la dawa ba dei ban set bendi shi jingim ïa une u runar bad mynta ka sngi ka ïing bishar ka la pynmih ïa ki rai bishar jong ka.
Hadien ba ka ïing bishar ka la lap ïa ka jingdon kti jong une u pulit barim ha ki kam pohrati ba shyrkhei ka la rai pynrem da kaba set byndi ha ki kyndon aiñ ka POCSO bad ka Indian Penal Code.
Kumban shu pynkynmaw ba une u pulit u la leh be-ijot ia kine ki shipra hapoh ka thanad pulit jong ka Ampati mynba u dang trei ha katei ka thanad kum u heh pulit.
Une u heh pulit barim u la leh be-ijot ïa kawei ka na ki khynnah rit mynba ka dang don 14 snem ka rta ha ka 13 bad 14 tarik u Lber 2013 bad ïa ka hymmen pat ha ka 31 tarik Lber 2013.
Hadien ba ka jia kane ka jingjia na ka liang u kpa kine ki lanot u la ujor da ka ejahar pyrshah ïa une u pulit ia kane ka kam poh jait jong u bad ruh ba u byrngem byrsit ïa ki ba lada ki iathuh briew un pynïap ne pharep ha ki kam be-ain ia ki.
Ngi la ioh pule ia ki artylli ki jingthoh kiba donkam eh ha U Kotkhubor badonburom jong phi (Rupang, Lber 10, 2022) kiba mih nakhmat eh (front page) halor artylli ki phang: (1) “Ba pynbeit Pud Khlem Iasyllok bad Ka Hima, Ujor u Syiem Ka Hima Mylliem.
“ (2) “Nga Sheptieng Ioh ka Jingtim Kan Wan na ka Jingiapynbeit Pud" – Charles Marngar.
Dangmih shuh shuh bun ki jingthoh halor u pud u sam haduh mynta mynne ha kiwei ruh ki kotkhubor – Khasi & Phareng.
Hynrei lehse ka por ka la dier eh hadien ba la dep iasoi Soskular (MoU) jong ki ar Chief Minister(C.Ms) jong ka Assam & Meghalaya naduh u bnai Kyllalyngkot na ka bynta ki 6(hynriew) ki jaka iakajia pud.
U Syiem Mylliem u dang ai jingthoh dang ha ka 8 tarik u Lber/22 bad ka jingkren u Bah Marngar, MDC ha ka Dorbar Mangpisa ka KHADC ka dang long ha ka juh ka tarik.
Haba ai jubab halor ka jingkren U Bah Marngar la ong hana ba ka “ka Konsil (KHADC) kan sa leit ai" ia ka kaiphot ryngkat bad ki dulir, ki pata bad ki Map sha ka Sorkar.
Balei slem kumne mo? Balei bym phah ap ia ki Regional Committee ha ka jingialang kaba la long ha ka 21 Nohprah 2021?Ho’oid kan jin da la bha lada u C.M.Meghalaya un nym pat soi ia ka MoU tad ynda u la dep pynsngew ha ka Dorbar Thawain(Assembly) Ka Meghalaya.
Te hynrei haba la dep thung ia ki Regional Committee da baroh ar ki State bad kine ki Committee ki la dep trei la ki kam bad na ka liang ka Sorkar Meghalaya ki la dep ai Report ha ka 21 Nohprah 2021, ka mih ka jingkylli: Balei ka KHADC kan dang leit ai kaiphot la katta por?Ka State jong ngi ka la duh shibun ka jaka ha Khanapara-Pillingkata sector.
katkum ka jingiathuh u C.M.ha Assembly.
Katkum ba iatip lang baroh U pud ka Meghalaya bad ka Assam u iaid lyngba ka National Highway naduh Jorabad ter ter haduh Beltola Chariali nangta u phai sha kadiang na ka surok Basistha Road haduh Barapathar.
Ia ka Indira Bhavan la thaw da ka Assam ha kane ka Sector hadien ba ka la ioh jingbit na u CM ba la khlad u Captain W.A.Sangma bad la iakut ba yn pyndonkam lang ia kane ka Bhawan (Guest House) da baroh artylli ki State.
Hynrei ka Assam ka leh buit tuh da kaba pynkylla Chief Minister Residence ia ka bad ka Meghalaya ka khlem ujor.
Nangta ia ka Transit Camp jong ka Assam State Transport ruh la thaw ha kane ka jaka bad la ujor da ka trai khyndew sha Supreme Court bad sngewmat ka S.C.ka la rai ba ka dei ka jaka kaba hap sha Meghalaya.
Hynrei imat ka Assam kan shu ioh ei ia ka.
Ka Sorkar Meghalaya kam ju ujor imat haba ka Assam ka tei jingtei ha kane ka Sector.
Hato u Syiem Mylliem bad u Syirm Raid Marwet ki ju ai jingujor bad ONG RUH IA KA Sorkar Meghalaya ban leh kumjuh.
Lada ki don ki kot ki sla ki dei ban sei bad pyni ia ki.
La iathuh da ki briew kiba don lang ha ka por ba leit peit (joint Inspection) ia ki jaka, ba ka Assam ka ju pyni lut ia ki kot ki sla bad ki Map jong ka, katba ka Meghalaya pat kam ju lah sei kot sei sla ne Map.
Iano yn kynnoh? Ki nongshongshnong ki peit thuh mano ki party & nongialam kiba kitkhia na ka bynta u pud u sam ka State!.
Kam long kaba sngewtynnad ban mynjur ia ka ‘give and take principle’.
Ka long tang ka jingduh nong ia ka State jong ngi namar naduh basdang haba ngi la ioh State Meghalaya, ka Assam ka la pynbeit pud tang dalade hi marwei(unilaterally) khlem ka jingtip lane ka jingmynjur jong ka Meghalaya, bad ka sorkar India ruh ka shu pdiang beit, lehse ka pyrkhat ba ka Meghalaya ka la dep mynjur ia ka jingleh ka Assam.
U Governor jong ka Meghalaya uba mynta u la kren shai ba la dei ban pynbeit lang ia u pud u sam ha ka por ba la thaw ia ka State thymmai naduh basdang.
Kumta la leh ia ka Bodoland bad ia ka Gorkhaland.
Ki khamstad ki Bodo bad Gorkhali ban ia ngi!Kumno pat ia ka shnong Malchapara kaba don hapoh ka Nonglang Sirdarship? Ka Nonglang ka dei kawei na ki 31-British Villages lane ki Shnong ha Khasi Hills kiba hap direct hapoh ka Sorkar Phareng kaba la pynbeit bha ia ki pud ki sam jong ki.
U Bah David Roy u dei uwei na ki briew sorkar uba ju leit peit (inspect) ia ka.
Hadien da ki spah snem, mynta kane ka Sirdarship kan duhnoh la ka jaka bad ki briew kiba dei ki Meghalayan (of same ethnicity) kin leit noh sha Assam.
Imat ki report jong ki Regional Committee kim long transparent bad ym shym la iathuh ia kiba dei (stakeholders) hok ban tip.
La iuhroit ia ka Histori bad ka Ethnicity.
Kumba long mynta don sa tang kawei ka lad, kata ka long ban her kloi katbalah sha Delhi ban ujor (file objection) sha ka Home Ministry bad sha u Union Home Minister shuwa ka 5 baje janmiet jong ka 29 tarik Lber 2022.
Uba burom ia phi,.
Khliehriat:Ka Seng FKJGP East Jaintia Hills District Khliehriat ka la ong ba ka Seng ka dap da ka jingsngewkhia kaba jur halor ka jingleh bym suidniew ka Dalmia Cement Ltd ia ka ei kaba ka Dorbar Shnong Thangskai ka la mana ban nym bret pathar ia ki plastic,ki jhep kaba long ka jingma kaba khraw ia ka mariang bad khamtam ia u briew ha ka ring bad pynhiar mynsiem.
Kum ka Seng,  ka ong, ba ki bor pyniaid ka Dalmia Cement Ltd ki la iuhroit ia ka Shnong Thangskai bad ka long ia ka Jaidbynriew, ha kaba ki trai ka Company kiba dei ruh ki bar Jylla ki la khein dew thala bad leh katba mon ban pynsniew ia ka mariang, namar tang shu kut ka kam jong ki kin leit phai noh bad ieh tang ka jingjot bad ka jingma ia ki nongshong Shnong khamtam ia ka pateng ban wan, ong ka kyrwoh ka Seng.
Kumta ka la long ka por kaba dei eh ban nym aili ia ka Dalmia Cement Ltd bad ia kiwei de ki Company ban leh katba mon namar ka long kum ka jingkhein poh ia ka Dorbar Shnong,halor kane ka nongrim ka Seng FKJGP ka ai ka jingkyrshan kaba pura ia ka Dorbar Shnong Thangskai ban leh da kaba tyngeh ia ki bor nongpyniaid ka Dalmia Cement Ltd bad ka Seng ka kren shai ba lada ka bor Shnong ka donkam jingiarap ka Seng ka la long kaba kloi ban mih shakhmat ban kyrshan met bad mynsiem ia ka Shnong Thangskai bad khamtam ki nongialam ka Dorbar Shnong Thangskai ki dei ruh ki nongialam ka FKJGP East Jaintia Hills District Khliehriat kiba kynthup ia u Bah Alprins Dkhar uba dei ruh u Adviser bad u Bah Welking Swer,Vice President ka Seng hapoh East Jaintia Hills District bad lada jia kaei kaei kaba sniew ne ka jingjia ba sngewsih ia ki bad ia ki nongialam ka Shnong hi baroh ka wei ka Seng ka kren shai ba ki bor nongpyniaid ka Dalmia Cement Ltd bad ka ophis u Deputy Commissioner East Jaintia Hills District Khliehriat kin shim ia ka jingkitkhlieh ong ka khubor na ka Seng FKJGP.Khadduh ka Seng pynrem jur ruh ia ka ophis u Deputy Commissioner,East Jaintia Hills District Khliehriat ka bym leh suidniew ia ka jingujor ka Dorbar Shnong Thangskai, namar da ka jingbym shimkhia ka ophis u Deputy Commissioner ka pynlong ia ka Dalmia Cement Ltd ban leh kiar ia ka Dorbar Shnong Thangskai pynkut ka kyrwoh khubor na ka Seng FKJGP ba la phah da u General Secretary,Bah D.H Sumer.
Shillong:Mynta ka sngi u Myntri Rangbah ka jylla u Conrad Sangma, u la pyntip ba ka United Nations Educational, Scientific and Cultural Organization (UNESCO) ka la ithuh ïa ki Jingkieng Jri ha ka jylla ki la shah kynthup ki World Heritage Site.
Ha India ki don kumba 40 tylli ki jaka kiba shah kynthup ha kane ka thup bad kiba bun tam ki dei ha ka jylla Maharashtra.
Ia ki jaka kiba shah kynthup ha kane ka thup ka aiñ jong ka United Nations ka treikam na bynta ban pynneh pynsah ïa ki jingdon jingem bad ki jingphylla ki jong ka.
Shillong: Lashai ka sngi, kan don ka jinghap slap ha ka nongbah Shillong bad ha ki jaka ba marjan jongka.
Kan don ka jingkhie eriong bad ka jingtied pyrthat, ha ki bynta jong ka jylla.
Mynta ka sngi, ka don ka jinghap slap kaba 4.9mm ha Shillong bad ha Umiam, kaba 0.2mm.
Ym don jinghap slap mynhynnin bad mynta ka sngi ha Sohra.
Ka jingkren niewbein lane kreh tohmet, ia ka tnga jong kiwei, ka pynpoi sha ka jing iaktah kti para rangbah bad kata ruh, ka dei ha ka rynsan ba sam ia ka khusnam Oscar, kaba la jia ha ka miet Sngi U Blei.
Katei ka jingjia, ka dei ha kaba U Will Smith, ula ai shi thab na ngab jong U Chris Rock bad ka daw, ka long ba U Rock, u kren biria, ia ka tnga jong U Smith, ka Jada Pinkett Smith, namar ba ka don ka ia ka khlieh kaba syllen.
Katei ka jingjia, ka la pynkyndit ia ka pyrthei baroh kawei, halor ka jingshah thap U Chris Rock, uba dei u nongkren ha katei ka prokram sam Oscar.
U Rock (57), u da kdew ia U Smith (53) bad ia ka tnga jongu, da kaba ong " Jada, I love ya.
G.I.Jane 2, can’t wait to see it (Jada nga ieid iaphi bad ngam lah ap slem ban nym iohi iaphi)".
Katei ka dei ka jingkren biria, kaba la sot na ka phlim GI Jane, kaba la pynmih ha u snem 1997, ha kaba ka aktress ba khraw, ka  Demi Moore, ka la khap syllen ia la ka jong ka khlieh.
Ha katei ka por, U Will Smith, u kdew kynran halor rynsan bad u thab shi thab na ngab jong U Rock.
Hadien ba ula shah thab, U Smith, u da kren byrthen bad ong “Buh shajngai bah ia ka kyrteng jong ka tnga, na ka shyntur ba jaboh jongme".
“Phim sngew ei ei em lada ngin leit rung dihsha hangtei ha Restaurant" u ong ia ka bad kdew ia kawei ka Restaurant rit kaba don ha syndah kawei ka beauty parlour“Em, ym lei lei phi ngin ioh iakren kham bha pynban" ka ong bad ka wiat samrkhie.
U Hiram u pan da u chow 2 half bad 2 tylli ka special tea.
Katba ym pat wanrah ia ki jingbam ki la kren ia kane katai.
Hadien 7 minit la wanrah uwei u nongtrei uba lieh sniehdoh bad khap lyndum.
“Phi lah long Khristan em?" u kylli“Hooid" ka la jubab“To duwai noh ma phi" u ong“To khap ki khmat" ka ong bad ka duwai“Sngewtynnad ba ngi dei na ka kynhun balang khapbrip" u ong haba ka la ong Amen“Kine kiba shongmarjan bad ngi imat ki da sngap bha haba ngi iakren" ong kata ka samla bad kdew artat ia kita ki arngut ki samla dkhar“Ki mat ia sngap seh kim rat da sngewthuh hi re" ong u Hiram bad u taw mum mum ia u chow“Kan pher aiu phi" ong ka samla bad ka khleh bha ia ka sos da ka proh“Ban shu ia sngewtynnad kumne khlem da tip kyrteng sngew sammut pynban" ong u Hiram bad u kyrshan 2 tylli ki tymbuit bad ki sla kti ha tmoh“Yn iathuh shwa mano?" ong ka samla bad ka syllud la ka sohshkor pyllun kaba heh la kat ka sati rangbah“To ieh ngan sdang shwa ma nga.
Nga dei u Hiram bad nga don tang 2 ngut shipara" u iathuh bad u peit pyrshah ia ka“Khublei.
Nga kyrteng ka Rikynti bad nga don 6 ngut shipara.
Nga dei kaba san bad ba khadduh u dei u shynrang" ka iathuh.
“Khublei ia phi ruh.
Ka kyrteng jong phi kaba sngewtynnad bha bad ka kit jingmut bad kumjuh ruh kaba sngewtieng" u ong bad ka wiat samrkhie.
“Sngewtieng balei ka kyrteng jong nga" kren lam leh khluit ka Ri.
“Em, kam lei lei hynrei ka dei tang ka jingsyntuid u thylliej" ong u Hiram ha ka dur leh bun jingmut“Lada ka shu long kumta to kam lei lei hynrei peit ho ioh phi kren khnang" ong ka Ri bad ka kyrngah khlieh“Ia noh phi lah slem eh" ong u Hiram bad u pynsiew ia ka bai bam“To ia ngin krad noh nangne" u ong ia ka bad iaid la ka lynti“To khublei ia phi ruh bad kynmaw ban khi noh ia kito ki tmain niuhmoh jong phi ho" kren pyndom ka Rikynti“To phi wat nang than" u pynphai ktien bad peit da dien ia kaKatba u dang iaid lynti sha la iing u kynmaw ba ka Ri ka riam dkhar.
Kane ka la pynbitar ia u ba ki paradoh ki klet noh ia la ka tynrai.
U la buh jingmut ba ha kawei ka sngi un sa kren ia ka.
Ka jingiakynduh nyngkong ka dei ka jingiakynduh kaba don jingktah khamtam ia ki samla.
Haba la dei ka por thiah, u Hiram u la kiew ha jingthiah.
Ki khmat jong u ki shat shane shatai la kumba ba torchlight.
U ring dur bad pynwan dur ha la khmat ia ka Rikynti.
Ka jabieng ka suh thain ki jingmut jingpyrkhat kum ka jingkynmaw ba ka kren kumto kumto bad ki shkor kiba ioh sngewsah ia ka sur jong ka.
“Shi buh jingmut eh leh aiu sa kato ka bym iler.
Ka dur ka dar ka bym da itynnad peit shwa tang ka bniat ruh kumto, peit sa ka khmut bym wan dur ei ei.
Shu dei ba ka dang samla shu i plung bad ba dang leh stai.
Da la tymmen lei te sa kum babe pynban.
Ngan khuslai aiu sa kata lashai la shi sngi ynda nga la trei hadien ba la dep ka jingpule ngan peit da kaba kynsai.
Nga shu kren bad shu sngew jan jait ba dei para khasi bad sa ha nongwei briew" u kren ha la poh mynsiem.
Haba la dap 11 baje lah lah u lah iohthiah jar.
Ha rta jong ngi; ka juk myntaNgim ju ioh sngew, drama kynsha,Kum ka jingtep, kum ding ba klang,Pyrkhat b’la dap hynrei khlem kdang.
Ha por pynieit ha por tyrwa,Kren khroh kren kjor, kyrshan ia nga;Ynda urlong ioh shong shuki,Jingmut pyrkhat kylla pashli.
Ka Ri tip briew, ,ka Ri tip Blei,Ktien ieit arsap shoh sngew synei;Tang khyndiat bnai kylla bajiMynsiem sngewmeng b’la ioh shuki.
Lyngkot jingmut, pyrkhat pyrdain,Sharum shaneng la kum ki ksain;Wei ia iwei pihuin bishni,Daw ba kongsan ba kwah shuki.
Nongwei nong ar na jngai bishar,Kumba plie lad i’u ba nabar;Yn nym slem shuh ban ia pah blang,Ka Ri kan kheit i’u soh ba kthang.
Narieh kyndong lynga paidbah,Riewheh riewhain tang ka kwah rhah;Ah balei sha katne katne,La jop u ksuid shoh pynthame.
U Blei U peit da khmat bitar,Phin tip kyndit Un sa bishar?Phi nud leh kai ka bor b’la ai;Kum khynnah rit ba shet shet ja kai.
Phi nud ban ong, nga long Khristan?Kam rieh kam paw, dienjat soitan;Blei bishar kum Nebukhadnessar,B’la kylla mrad khatduh shu par.
Laduh la wai ka jingtip briew;Na khlieh ha kjat, tap ka jingsniew;Shisien b’la ngat ha ka jingim,“ ki tyrsim kum ki tyrsim sim".
Hato ngin shu duh jingkyrmen?Ko Ri baieit ko Ri batngen:Ia pha ngi dwai ha khmat U Trai,Shisien ka sngi jingsniew kin wai.
“ Lada ki briew b’la ngeit jong nga,Kiba la khot kyrteng jong nga.
Kin pynrit bad kin iai duwai,“ Ngan sngew ia ki la ong U Trai “.
Phi ju pyrkhat phi ju kylli?Ka jia kumne ha Ri jong ngi?Kiba lyndet i’u Blei ba im,Baroh kin hap ha ka jingtim.
‘ Iar mangalai ba ia milai,Ka paw kumba ki shu leh kai;Klet i’u paidbah , ktien ba ki khlei;Long kum ki ktien ba shu iohei.
Blei Un bishar ki ktien thylliej,Iano iano bala pynbieit;Ktien b’la kular pyndep shisha,Dei hangta kein , Blei Un sngewbha.
Wat sngew ei ei nga ong kumne,Kane ka thew wat ialade;Nga kwah ka Ri kan kiew irat,Bad Ri kiwei ngin ia ryngkat.
Balei bym lah ia long kawei?Namar bym don ka mynsiem Blei;Paidbah ka Ri, phai khmat shu Blei;Khlem artatien , ngin shem isynei.
Ia nongsynshar baieit jong ngi;B’la ieit shisha ia la ka Ri,La pynkup bor ia ki du Blei;Naduh dohnud , la Ri kin tei.
Bunsien riewngeit ki ia duwai,N’mar nongsynshar , dei nongsharai;Paidbah brabor sha ki , ki phai,Namar ki dei ‘ iar mangalai.
Wat la ki dei ban ia milai,Ki dei ban tip ki ain jingshai;Kim dei ban iaid kum k i riewdum,Lane kum sniang sha ktieh ban sum.
Ym bit ban rah la u dieng thew,Ym bit woh dong, ym bit woh daw;Pynkhraw la ka mynsiem ia map;Dei ka lynti ; lait na jingiap.
Bort ba ha khlieh, la buh U Blei;I’u rit i’u khraw, ha ka pyrthei;Ym bit pyrshah i’u nongsynshar,Ioh hap n’u Blei ka jingbishar.
To sngap jingiatip lem jong phi,Ia nongsynshar phi nud bishni;Blei U maham dei ban kohnguh,Baroh nongsynshar ba la buh.
Ngin duwai jur ‘ iar mangalai.
Ba kin kylla long rang kynsai;Ngi donkam eh, ha Ri mynta’Ban mih kloi noh , ki “ Mangkara".
Ine jingthoh wat sngew ei ei;Ia la ka Ri nga ieit ban tei;Nga d’wai brabor ia la ka Ri,Ba Blei Un nym iehnoh ia ngi.
Ka long kaei kaei ka itynnad bad ba sngewtynnad bha ban iohi ba kane ka sorkar ba mynta ka kwah hir hir ban ia pynbeit ia u pud u sam hapdeng ka jylla Assam bad Meghalaya.
Kane ka ishu ka dei kaba la sah teng naduh ka sngi nyngkong hadien ba ngi ioh ia ka jylla Meghalaya.
Dei ban iaroh ia kane ka sorkar ba ka nud ban shim ia kane ka sien jam ha ka ban ia pynbeit pud hapdeng ka Assam bad Meghalaya, kane ka issue ka la sah teng bun bun snem bad ruh ka la shim shibun bha ki jingim briew khamtam na kito kiba sah ha ki thain khappud ha man ka por ba don ka jingiakajia pud hapdeng ka Assam bad Meghalaya.
Kaba sniewbok na ka liang jong ka jylla Meghalaya patde ka dei ba kane ka jingiapynbeit pud ka kylla long pynban ka jingia pynbiej pud jong ka Assam ia ka Meghalaya.
Bun bah ki jaka ba hap ha ka Hima Mylliem, Rambrai, bad Nongspung kin sa leit noh sha ka Assam ha kata ka ‘give and take policy’ jong ka sorkar Meghalaya.
Ym lah ban tip kata ka ‘Give’ ka heh katno bad ka ‘take’ ka rit haduh katno ia ka jylla Meghalaya? Ka Assam ka la sdang ban pruid dak ia u pud u sam ba thymmai da kaba buh dak ha ki dieng ki siej kiba hap shapoh Meghalaya khamtam ha kiba bun bha ki jaka ha ka Hima Nongspung bad shawei de.
Ha ka Census 1960 -61 jong ka Assam u pud u sam jong ka United Khasi Jaintia States ka paw shai bha, balei ba ym ia pynbeit beit katkum katei ka Census?Ha kane ka por ba mynta, ka jingkyntur pud shapoh Meghalaya ka don na baroh ki liang.
Lada phai sha liang Bangladesh ki nong Bangladesh ki la sdang ban wan rep shapoh Muktapur ba don hapoh Jaintia Hills bad ka sorkar ka sngap mynthi jar jar.
Haba phai sha ki Elaka Raliang ruh kajuh hi.
Mynta lada ngi phai sha ka Hima Nongspung ka paw ba kumba lai pawa na ki jaka jong ka Hima kin duh lut bad shiteng na ka Rambrai kan hap sha Assam.
Baroh shi katta ka paw sha ki khubor ba ngi kwah ban wanrah biang ia ka Block I bad Block II shapoh ka jylla Meghalaya bad la mih ruh shibun ki jingiakhih ha ki por ba mynshuwa.
Hynrei mynta pat ha kane ka jingiapynbiej pud da ka Assam imat dang bun shuh shuh ki jaka jong ka Meghalaya ki ban rung sha ka jylla Assam.
Imat ki MLA ki MDC, ki Syiem, ki Sordar shnong bad kiwei kiwei kin sa ia kyndit bynriew hadien ba la dep lut ki kam baroh bad ki jaka Meghalaya ki la rung lut sha Assam.
Kane ka dei ka por ia ki riew ieid ri bad jaitbynriew ban leit jurip sha ki thain khappud ha kylleng ki jaka ba don ka jingiakren pynbeit pud ban iohi ba haduh katno ki jaka ki puta jong ka jylla jong ngi kin duh.
ki seng bhalang ba ju leit sha ki thain khappud man la ki por ban khang ia ka jingiakyntur pud ka sorkar Assam ki dei ban pyn-i ia ki bniat ba nep bad ki tyrsim ba khlain jong ki ha kum kine ki por ban iada ia u pud u sam ka Ri jong ngi.
Ki seng sain pyrthei bapher bapher, ki local MLA bad ki MDC jong ki thain khappud ki dei ban pyni ia ka jinglong rangbah bad bah khlieh khamtam ia u pud u sam.
Ha kum kine ki por ka dei ka jingduhnong ba khraw bha ba ia ka jylla baroh kawei ba i Ma Ieid Hoping Stone Lyngdoh (bam kwai ha dwar u Blei) im don ryngkat bad ngi.
Ban da dei ba i Ma Ieid i dang don bad ngi, ki thain khappud kin nym sah khunswet kumba long mynta bad ka Assam kam nud bad leit thoh bad pruid ia u pud u sam ba hap shapoh ka jylla Meghalaya.
Lada ngi iohthiah mynta bad ngi sngap jar jar ka ri jong ngi kan sa nangrit shuh shuh.
Shisien hi ba la ia sign agreement hapdeng ka Assam bad Meghalaya bad ki heh jong kine ki jylla ki la kynduh ia ki heh Delhi ban pynshisha ia ka, kata kan dei ka kutlad ban iakren lane pynbeit namar kat kaba ki iarai ha kata ka por ka kylla long ain bad ruh ym nym lah shuh ban pynkylla ia ka.
Kumba paw ki dak ki shin mynta kane ka jingiapynbeit pud kan long pynban ka jingleit pyndem ha khmat ka Assam ia u pud u sam.
Lada ka long ha kane ka dur, ka jingtrei shitom jong ki seng bhalang na ki por sha ki por ha ki por ba mynshuwa ban pynneh pynsah ia u pud u sam kan long lehnohei bad ruh ka jingpynjah burom ia kito ki mynsiem ba la duh noh ha ki por ba mih jingkulmar ha ki thain khappud.
Ka jingkyrpad ba rit ia kane ka sorkar bad ruh ia ki ophisar ba dei peit ia kane ka long ba “Sngewbha ban ia pynbeit ia u pud u sam halor ki nongrim bad ki hok nongkynti ha ri bad ka muluk".
Ai ba ka jinglehkmen ha ka por ba ka sorkar kan pynbna paitbah ba la dep ia pynbeit ia u pud u sam bad ka sorkar Assam kan dei da kaba pynneh ia u pud u sam ka jylla jong ngi bad ym da kaba pynmih da ka map thymmai kaba pynrit lut ia u pud u sam ka jylla.
Shillong: Ki Nongialam jong ka Shnong Thangskai, mynta ka sngi, ki la leit khang syndon ia ka jaka bret ñiut jong ka Company Dalmia kaba hap hapoh u pud u sam jong ka shnong,hadien baka shnong ka la dep phah shithi sha ka kompani ban khang noh ia ka jaka bret ñiut naduh u December 2021, hynrei ba kane ka company Dalmia kam suid niew ia ka jingkyrpad jong ka shnong la bun bun sien bad ruh ia kane ka juh hi ka kam ka shnong ka la dep ujor sha u Deputy Commissioner (DC) jong ka East jaintia Hills ha u bnai February 2022 hynrei naka liang jong ka ophis jong u kam patiaw eiei ia kane ka kam.
Kumta na ka liang jong ki nongialam shnong kim banse ban khang ia katei ka jaka bret ñiut jong ka Company.
Haba ia kren katto katne ngut ki driver ki iathuh ba ia kine ki niut la kit naduh Guwahati,Mizoram,Agartala ter ter bad  na ka liang ki nongialam shnong, ki la maham tyngeh ia ka Dalmia Cement & ruh ia baroh ki Transport bad ki driver, kit ñiut ka lada dang lap nangne shakhmat ka shnong kan leh da kaba tyngeh nangne shakhmat, ong ka kyrwoh na U Ma Phaibiang Syrti, Waheh Shnong Thangskai.
Shillong: U MDC jong ka Rambrai Jyrngam u bah Bajop Pyngrope, shen un sa kiew lang noh ha ka lieng jong ka National People Party (NPP) ka ba ialam da u Myntri rangbah ka jylla u Conrad K Sangma; ia kane la iathuh da u bah Bajop Pyngrope u ba la leit ban ai ka shithi iehnoh ia ka party Congress, mynta ka sngi ha ophis trei kam jong ka party.
U MDC ka party  Congress na Rambrai Jyrngam u bah Bajop Pyngrope ha ryngkat ki nongkitkam ka Rambrai  Congress Committee,  mynta ka sngi ki la leit ban aiti ia ka shithi ban iehnoh ia ka party Congress.
U bah Pyngrope ha kane ka sngi u la pynthikna ruh  ba shen na ka liang jong u, un sa leit ban pyniasoh noh sha ka party NPP.“Ka jingshim khia jong ka sorkar jylla ba la ialam da u Conrad K Sangma ban pynbeit noh ia u pud u sam, ka la pynlong ia ba ngan kwah ban pyniasoh ia lade sha ka party NPP".
Haba ia kren halor ka rai ban mih noh na ka party Congress u bah Bajop u la ong ba ka jingiashrut hapdeng ki heh nongialam jong ka Congress hi, ka dei ka daw bah ba kane ka party ka la pra ha ka Ri hi baroh kawei.
Haba iakren halor ka mat khappud u bah Bajop u la ong “Ha kaba iadei bad ka jingpynbeit ia kiwei ki District ngam don jingtip, hynrei nga sngewhun ia kaei ka rai kaba na ka liang ka sorkar ka la shim ia ki lai sector jong ka thain West khasi Hills District".
“98 % ki jaka ha ka jingiapynbeit ia u pud u sam ha ki lai sector na West khasi Hills District kin hap sha ka jylla Meghalaya bad 2 tylli kin leit sha ka jylla Assam" u la bynrap shuh shuh.
U bah Pyngrope u la iathuh ba ha kaba ia dei bad ka shnong Malchapara bad shnong Salbari ki dei kiba la shah pynhap sha Assam naduh u snem 2011, ba pynbeit ia ki jaka ba don ka jingiakajia ha ki ar jylla.
“Hynrei namar ba ka don ka jingpynsniew jong ki nongshong shnong kane ka thain, kumta na ka liang u Myntri rangbah u la kular ba un sa shim khia ban ia kren biang halor kane ka bynta"u la bynrap.
Shillong: Katkum ka jingsngewkhia bad ka jingphaikhmat sha kiba duk ba suk bad kiba don ha ka jingma, ka kynhun Myntri jong ka Sorkar Pdeng ba ialam da u Myntri Rangbah Duh, u Narendra Modi ka la bteng ia ka skhim Pra dhan Mantri Garib Kalyan Anna Yojana (PM-GKAY) sa hyn riew bnai, kata haduh u Nailur 2022 (Phase VI).
Ka Phase-V jong ka skhim PM-GKAY ka la dei ban kut ha u Lber 2022.
Lah ban shu kdew hangne ba la pyntrei kam ia ka PM-GKAY naduh u Iaiong 2020, kum ka prokram pyn biang mar bam kaba heh tam ha ka pyrthei.
Ka Sorkar ka la pynlut kumba T.2.60 Lak klur haduh myn ta bad sa T.80,000 klur ka dei ka ban pynlut ha kine ki 6 bnai ban wan haduh u Nailur 2022 kaba pyn long ia ka jinglut baroh hapoh ka PM-GKAY ba kan jan kot sha ka T.3.40 Lak klur.
Kane kan ai jingiarap ia kumba 80 klur ngut ki briew ha kylleng ka ri India bad kumba long ha ki por ba la dep, ka jinglut jingsep ka dei ka ban bah da ka Sorkar India.
Watla ka khlam COVID-19 ka la kham jem bad ki kam ka ioh ka kot ki la sdang tyllun mynta, kane ka jingbteng ia ka PM-GKAY kan pynthikna ba yn ym don kano kano ka longiing kaba hap ban mad ia ka jingshah thngan ha kane ka por ba dang khyllie baing ia ki kam ki jam.
Hapoh ka jingbteng ia ka PM-GKAY man u briew uba dei ban ioh jingmyntoi un ioh sa 5 kilo ki mar bam man u bnai ha ryngkat ka jingioh mar bam ba man ka por hapoh ka MFSA.Kane ka mut ba man ka longing kaba duna jingioh kan ioh ar shah ki mar bam ba ju ioh.
Lah ban shu kdew hangne ba ka Sorkar ka la mang kumba 759 LMT ki mar bam ban sam ei hapoh ka PM-GKAY haduh ka Phase V.Lyngba sa 244 LMT ki mar bam ba ai ei hapoh kane ka jingbteng (Phase VI) jong kane ka skhim, ka jingai ei ia ki mar bam hapoh ka PM-GKAY ka long 1,003 LMT ki mar bam.
Ki briew ki lah ban ioh ia kine ki mar bam ba ai ei ha kano kano ka jaka ba ki don hapoh ka plan One Nation One Ration Card (ONORC) na ka bynta 5 lak ki dukan sam khaw reshon ha kylleng ka ri.
Haduh mynta, palat 61 klur ki jingshim ia ki mar reshon ha ki jaka trei jong ki nongbylla ki la ai jingiarap ia kito kiba hap leit bylla ha ki jaka ba jngai na la iing.
Kane ka la urlong namar ka jingtheid mar bam kaba bun tam wat hapdeng ka khlam kaba jur jam bad hapdeng ka jingai jingsiew kaba heh tam sha ki nongrep ba la ai da ka Sorkar.
Dei ruh ban ai jingiaroh ia ki nongrep kiba la lah ban pynmih ki mar rep ba bun tam.
Nongpoh:Ki trai jong kawei ka jaka kaba don hapoh ka shnong Maw iong, ka shnong kaba don ha ki thain Umtyr nga, Raid Marwet Ri Bhoi, ki la pynpaw ia ka jingpyrshah kaba jur eh, ia ki katto katne ngut ki briew na ka jylla Assam, kiba la thmu ban klun jubor ia ka jaka jong ki kaba don hapoh katei ka shnong bad kaba dang hap hapoh u pud u sam ka Meghalaya.
Ka Brigita Marak, ka la iathuh ba katei ka jaka ka dei kaba la long trai da ma ka, namar ki ka Kmie lem bad u kpa uba la khlad noh, ki la aiti ha ka ba kan shimti ia katei ka jaka kaba don ia ka jingheh kumba 2 akar tam ei ei hapoh katei ka shnong.
Katei ka Longkmie, ka la iathuh ruh ba katei ka jingthmu wan klun jubor da kitei ki briew ia katei ka jaka, ka la jia hynnin ka sngi, ha kaba ki katto katne ngut ki briew na ka jylla Assam, ki la wan ban thew ia katei ka jaka jong ka bad ban klun ei syndon.
Ka la iathuh ruh, ba kham mynshwa ki Kmie ki kpa jong ka, ki la aiwai ia katei ka jaka sha kitei ki briew, pynban wat haba ki la shim wai ia katei ka jaka, pynban kim ju siew thikna ia ka bai wai kumba la iakut.
Kaba la pynkyndit eh ia katei ka Longkmie, ka dei hynnin ka sngi, ha kaba ka la ioh jingtip ba kitei ki briew ki la wan ban thew ia katei ka jaka, da ka jingthmu ban klun ei syndon ia katei ka jaka bad dei halor katei ka nongrim kaba la pynlong ia katei ka Longkmie ba kan pyrshah eh.
Shillong:Kumba 800 jait ki dawai kin kiew dor ha u bnai Ïaiong kine ki jait dawai ki kynthup ïa ki antibiotics, anti-infective and painkillers kane ka jingkiew dor kan long 10 per cent ki scheduled drugs.
Ka National Pharmaceutical Pricing Authority (NPPA), kaba dei ka bor ban peit ia ka dor ka mur ki dawai ka la ai lad ban kyntiew da10.7 per cent ka dor die ne Wholesale Price Index (WPI).
“Da kaba pyn shong nongrim ha ka jingtip ba la ïoh Economic Advisor, Ministry of Commerce and Industry la rai ban pynkiew dor ïa ki dor die dor jon ia ki dawai" ong ka hukum ba la pynlait.
Ka dor ki dawai ba ju pyndonkam ban sumar ia ki jingpang kum ka pynshit ne ba ïong khlieh, ki dawai sniew noh, ki dawai klong snam, dawai duna snam bad ki dawai High Blood Pressure kin kiew dor naduh ka 1 tarik u Ïaiong.
Kine kk dawai ki kynthup kum Azithromycin, Ciprofloxacin Hydrochloride, Metronidazole, Paracetamol, Phenobarbitone, and Phenytoin Sodium.
New Delhi: Mynta ka sngi, U Nitish Kumar, myntri rangbah ka Bihar, ula shah shoh, ha uwei u briew, ha ka shnong jong U Kumar, ha  Bakhtiyarpur.
U Kumar, ula lait na ka jingmynsaw bad la ioh kem ia utei u briew, da ki pulit.
Na ki dur video, ba la iohi ha ki social media, la iohi, ba ka jingjia, ka dei ha shwa ba u myntri rangbah, un leit buh syntiew ha ka dur mot jong U  Shilbhadra Yaji, uwei na ki riew ialeh laitluid jong ka jylla Bihar.
Ka dei ha katei ka por, ba utei u briew, u wan na shadien bad u ktah kti ia U Kumar.
Mar kumta, ula shah bat noh ha ki pulit, kiba pahara ia u myntri ranngbah.
Utei u briew, u dei uba la tip kyrteng, U  Shankar alias Chhotu, (25) uba dei na ka shnong  Mohammadpur ha Bakhtiyarpur bad u dei uwei na ki bania thaw ksiar.
Shillong: Lashai ka sngi, kan don ka jinghap slap, ha ka nongbah Shillong bad ha ki jaka ba marjan.
Nangta kan don ka jingtied pyrthat bad ka jingkhie eriong, ha ki bynta ka jylla, ha kaba ka jingbeh lyer, kan long hapdeng ka 30 haduh 40 Kilometre ha ka shi kynta.
Mynta ka sngi, kam don satia ka jinghap slap, ha Shillong, Sohra bad Umiam; hynrei hynnin ka sngi, ka don ka jinghap slap kaba jur bha ha Sohra, ha kaba ka la poi sha ka 146.8mm.
Shillong: Ka HNLC, ka pyntip mynta ka sngi, ba ka la thung ia U bah  Sadon K Blah, President HNYF, ba un iakren bad U bah Bah Peter.
S.Dkhar (Retd IAS) bad kumjuh ia U AK Mishra, Advisor MHA Northeast (Retd IPS), ban pyniaid shakhmat ia ka jingiakren iasuk bad ka sorkar.
Ka seng HNLC, lyngba U bah Sainkupar Nongtraw, General Secretary cum Publicity Secretary, ha ka jingpynmih khubor, u shim ba kitei ki ksiang, kin iatrei lang ryngkat, na ka bynta ban ioh ia ka jingsuk bad ka jingioh ia ka jing iadei kaba skhem, lyngba ki bor ba la pynkhamti ha ki.
Ka HNLC, ka ai khublei ruh ia ka  KJCLF( Khasi Jaintia Church Leaders Forum), da kaba ki pynpaw ia ka jingthrang jongki, ban poi sha ka jingiakren iasuk bad ka HNLC, ka khmih lynti ban wan rah ia ka mariang kaba sngew shngain ban iaid shakhmat ia ka jingiakren iasuk.
Ka jing ia phet lok, ka ju pynkynjah shikatdei ia u briew, ha kaba wat uba riewspah tam ruh, u mad ia ka jingkynjah tasam,  hadien ba ula ia jngai noh bad la ka jong ka lok bad katei ka dei ka jingjia, kaba la jia ia U Elon Musk, uba dei u trai jong ka kompeni Tesla.
U Musk, mynta, u im kynjah marwei bad u ia shong shngain tang bad la u jong u ksew bad ka daw ka long, ba ula ia pyllait bad ka tnga jongu, ka Grimes, kaba ula don bad arngut ki khun.
U Musk, u don 50 snem ka rta, u phla ia kane ha U  Mathias Döpfner, uba dei u CEO ka Business Insider, ha ka jingiakren bad u, hadien ka jing ia pyllait jongu bad la ka jong ka tnga.
“Ki don ki khep, ba nga sngew jlaw marwei  bad nga ngeit ba baroh, ngi don ia ka jingsngew marwei ha ka jingim, hynrei katei ka dei hi ka jinglong tynrai kaba don ha u briew.
Shu buh, lada nga don ha u roket bad nga shong nga sah marwei hangtei, lada u ksew jongnga, um don bad nga, kumta nga sngew marwei shi katdei, namar ba nga don ha ka iing kaba rit bad ba nga don ia u ksew hajan jongnga" ong U Musk.
U Musk, u ong ruh ia U  Döpfner, ba um lah satia ban im marwei bad katei ka dei ka jinglong jingim, kaba don ha u briew.
Ka Grimes (33), la iathuh ba ka la ia iaid mynta bad U Chelsea Manning (34), hadien ba ka la ia pyllait bad U Musk (50) bad la iathuh ba kitei ki shijur, ki la iashong ia sah lang ha kine ki sngi, ha iing ka Grimes ha Austin, Texas.
U Musk, 50, ula ong shuh shuh “Nga tharai, ngim lah ban iai shong slem marwei, namar ba kane kan pynsniew ia ka imlang sahlang bad ki briew, kim kylla ka jingmut jingpyrkhat haduh ba kin da iap bad lada kim iap ruh, kin iai sah duh, ha ki jingmut jing pyrkhat kiba rim suda bad ka imlang sahlang, kan nym kiew satia".
U Musk, u ong ruh, ba kane ka jingjia, ka la jia khah khah ha United States, ha kaba ki nongialam jong ka Ri, ki long kiba la tymmen eh bad ki bym iaid bym ieng thikna shuh.
Ka rta U Joe Biden, ka long 79 snem bad u dei U President uba tymmen tam jong ka United States of America.
U Musk, u ai jingmut ruh, ba ki nongthaw ain ba mynshwa jong ka America, ki la dei ban thaw ia ka ain, ba kan don ka rta kaba kut, ia kiba kwah ban iakhun ia ka kam President, kumba ka don ka rta ia kiba sdang ban iakhun ia katei ka shuki President.
U Musk, u ong ruh ba u kwah ban ioh ia ka met kaba koit ba khiah, wat a um tieng satia ban iap, namar ba kane kan dei ka jingjah thait na ka bynta jongu.
U Joe Biden, u President ba mynta ka US, u dei uba don 78 snem ka rta bad U Donald Trump, uba dei U President barim, u don 74snem, ha ka por, ba ula kut ia ka por treikam jongu, kum U President katei ka ri.
Ka  Ukraine, ka kam, hynnin ka sngi, ba uwei na ki heh shipai jong ka Russia, uba peit ia ki tup thma jong katei ka Ri, ula pyniap ialade, hadien ba u lap ba ki tup ki thma, kiba don ha ka jingpeit jongu, ki la sniew lut plain.
Ka tnat iada ri jong ka Kyiv, ka kam ba u heh duh ka  ’13th tank regiment’ kaba don bad ka  ‘4th tank division jong ka  Russian Federation’ ula siat iap ialade, hadien, ba ula lap ba ki tup, kiba don ha ka jingpeit jongu, ki la sniew lut khoit.
Haduh mynta, la iathuh ba kiba bun tup jong ka Moscow, ki la sniew lut, namar ba la don ba sei tuh ia ki tiar ba donkam bha bad kiba remdor, na kitei ki tup.
Ka Ukraine, ka kam, ba utei u heh duh jong ka  4th Panzer Division, ula pyniap noh ialade, hadien ba u lap ba na ki 10 tylli ki tup ba u dei ban peit, hynrei, ka don tang kawei kaba treikam bad haba ula sngew kutlad, ula siat iap noh ialade.
Shillong:Ka Hima Nongspung,  ka la leit ban jurip ia ki shnong kiba hap hapoh ka jylli synshar jong ka ha ka 24 tarik u Lber 2022 ia ki shnong kiba don ha ki khap pud ka jylla Meghalaya bad Assam kiba hap ha ka jylli pynbeit pud ha ka wat kaba nyngkong kiba kynthup ia ka shnong Lyngkhung, Balakha para bad ka Hawla ban lap la ka jingkyn noh ba don ka jingwan pynieng mawpud ka Assam.
Na ka liang u Acting Syiem ka Hima u Paiem Erald Jyrwa lem bad ki bor synshar hima ki la lap ba kam don satia kaba kum kata, hynrei ki la lap pynban ba ka don ka jingpynpra be-ain ia u maw nongrim ba la pynieng na ka skhim MGNREGS ha ka shnong Balakhapara kaba la ioh na Jirang Block.
Na ka liang ki nongshong shnong jong katei ka shnong ki la kynnoh ba ka jingpynpra be-ain ka dei da ki briew kiba dei ki nongshong shnong jong kane ka shnong hi kiba kwah ban leit pyniasoh bad ka jylla Assam.
Shuh shuh la iathuh ba na ka liang u Rangbah shnong u la ujor da ka ejahar ia ki briew kiba leh dusmon ia utei u maw nongrim ba la pynieng da ka jylla Meghalaya lyngba ka skhim MGNREGS.Shuh shuh na ka liang u Syiem, u la iathuh ba kine ki shnong ki dei ka hok bad ki nongkynti ka Hima naduh ki por kiba mynshuwa eh bad ki dei ban iai long hi kumta u la ban shuh shuh.
Kumban shu pyntip hangne ba ka shnong Balakhapara ka dei ka shnong kaba kiba bun na ki nongshong shnong ki dei na ka jaidbynriew Rabha bad kumba 70 na ka 100 ki nongshong shnong ki kwah beit ban neh bad ka jylla Meghalaya.
Shillong:Haba u nonglum khubor, u pyrshang ban wad jingtip ia ka lad ba ka MBOSE ka ai ia ki khynnah skul ba thoh Exam clas 10 bad 12, ba la pyniaid da ka board, na bynta ki khynnah kiba ym shem la lah ban pas, la iathuh ba na ka liang ka board ka ai lad ia ki khynnah ba kin thoh biang, tang ia ki subject ba kim lah ban pass kum ki Compartmental Candidate bad ka ai lad ruh ia ki khynnah ban thoh biang ia ki subject ba ki kwah ban kham pynheh mark ne Improvement.
Ha kaba iadei bad ka Practical ne ki Internal mark la ong ba mynta ka board ka ai lad beit tang ia theory ha kaba ia ki practical ne internal mark la shu rah ne carry over na ka exam ba ki la dep leh.
Shuh shuh la ioh jingtip ba ki khynnah ki lah ban thoh ia kane ka exam tang ha ka snem ba bud jong ka exam ba ki ba ki fail ne ki rit mark.
Ha kaba iadei bad ka bai exam la ioh jingtip ba ka board ka ju pynmih ia ka jingpynbna man ka por ba dei pyndap ia ki form thoh exam kata ha ki bnai ba kut ki exam selection.
Shuh shuhu la ioh jingtip ba ia ki khynnah skul ba don jingduna dkhot met kim ju donkam satia ban siew ia kino kino ki bai exam sha ka board.
Shillong:Ka jingpynpaw jong ka party ia ka jingshaniah ia u bah Teiborlang Pathaw ban long kum u kyr tong ka NPP na ka bynta ka election 2023, ka dei namar ba u bah Pathaw u long u ba shem phang ha baroh ki liang ia ka ne la ong da u Symbud Myntri rangbah ka jylla u ba long ruh u National Vice President ka NPP u bah Prestone Tynsong ha ka sngi ba pdiang sngewbha ia u bah Teiborlang Pathaw sha ka party.
Haba ai jingkren ha kane ka sngi, na ka liang u bah Pathaw u la ong “Bad u ne u samla rang bah ka jingialuh ka la long la slem bha bad ioh ban iathoh mynta ka sngi, bad ka jingleit drive ka bym long shuh ha kaba khadduh u la biej thoin bad pyniasoh sha ka party".
“Ka jingpynlong ia nga ban leit khroh bad u bah Pathaw ka long namar ba une u briew u don ia ka jabieng ka ba kham kyrpang,kane ka long namar ba u dei u bah Pathaw u ba la ai kam ia ki khun samla ban ai kam ai jam lyngba ka security agency kaba nyngkong duh ha ka jylla bad ka sien jam kaba u la shim ka pynlong ia ngi ba ngin shoh jingieid ia u ne u samla rangbah na Mawlai" la bynrap u bah Tynsong.
U bah Prestone u la ong “Ka jingwan pyniasoh jong ki ba bun ki nongialam hi ka dei na ka daw ba ka party NPP ka don ia ka mon ban trei kam ym ba ki leit ban tyrwa da ka pisa".
U la bynrap shuh shuh “Ka jingshah kren bein ia nga hi la long shaba palat ha kaba kiba haing ha sem ruh ki la ong ba ngan shong thait noh, namar ba nga shah kren bein palat hynrei ngam treh da kaba ong ba dang mong maphi nga te ka snep ka la dang rben.
Ia u soh u ba thiang ym don ba peit, ngi kham ia ieid kum ka jait bynriew ia u soh ba jew".
U la kyntu ia ki dkhot jong ka party NPP na Mawlai Constituency ba kin trei shitom na ka bynta u MDC bad u ban long ruh u kyrtong ka NPP dei ban pynjop don burom ia u ha u snem 2023.
Haba kren ha kane ka jingialang, na ka liang u Myntri rangbah u la kyntu ia ki nongialam ka NPP ba ka long ka ba donkam ba kum ki nongialam kin don ia ka jingtieng ioh ki shah rem namar dei tang kane hi ka lad ka lynti ka ban pynpoi ia phi sha ka jingjop.
Ki don ar tylli ki lynti, haba phi ia khun ia ka election, kawei ka long ba phin pyrkhat kawei ka long ba phin jop bad kawei ba phin rem.
“Haba phi pyrkhat ban jop, kane kan don ka jingktah ia ka jingpyrkhat ia phi haba don kano kano ka jingeh wat la ka dei ka barit ruh phin ym treh ban ia khun pyrshah bad phin phet na kine ki jingeh bad haba phi pyrkhat ba phin rem ki don bun ki eiei ki ba phin pyrkhat bad kawei na kine ka long ba phin tieng ioh phi sha rem"la ong u myntri rangbah.
“U bah Teibor u dei u briew u ba la trei naduh tynrai na ka bynta ban weng ia ki mat jingeh jong ki nongshong shnong na Mawlai bad u ba la trei shitom ban pynneh ia ka jingshaniah jong ki nongshong shnong jong u ha kaba um ju leh politic ban iarap ia ki paidbah bad kane ka dei ka dak ka shim jong u nongialam ba bha"u la bynrap.
U la ong, ba bun na ki nongialam na ka kylleng ka jylla ki la rai ban wan ban pyniasoh bad ka party bad kane kam dei ka ba ngi khroh ia ki ban wan pyniasoh, hynrei ka dei na ka daw ba ki la iohi ba kane ka party ka trei hok ia la ka kam ram ka ba la bynshet ha ngi kum ki nongialam.
U la bynrap shuh shuh"Bun ki jingeh kiba ngi la mad, hynrei ngim ju kynran dien na ka jingeh bad ha kine ki saw snem ba ka don ka jingshah ktah ha ka suk ka sain ngi la ialeh ban pynbeit da ka lynti ka ba jai jai".
“Halor ka mat u pud u sam ngi la shim khia namar ba ngi don hangne ban ai ka jingshakri da kaba ialeh ban pynbeit ia ki jingeh ki ba ki nongshong shnong ha ka jylla ki mad, ha kine ki sngi ki ban wan bun na ki mat ki ba la shah kut la slem ki ba ki nongshong shnong ki mad ngin pynbeit lut"la ong u Sangma.
Shillong:U nongmihkhmat ka jylla sha ka Rajya Sabha u Dr WR Kharlukhi uba dei ruh u President ka NPP Meghalaya mynhynnin ka sngi u la kyrpad ia ka Sorkar India ba kan wanrah thymmai noh da kiwei pat ki policy ban ai jingmyntoi ia ka jylla.
Ka sorkar UPA ba ïalam ka Congress ka wanrah da ka Look East Policy bad ka Sorkar NDA ba la ïalam da ka BJP ka wanrah da ka Act East Policy bad kine ki policy kim ai jing myntoi shisha ia ka jylla ki long pynban tang shi bynta ki lynnong kot ba ki hap pule ha ki kot skul, ong u MP ka jylla.
“Mynnor shuwa ka jinglaitluid ka India, ka jaka kaba nga wan(Meghalaya kaba mynta) ka pahuh pahai na ka khaïi pateng bad ka ri Bangladesh lyngba ki iew khappud ne border haat bad ka la dei ka por ba ka sorkar India kan wanrah noh da kawei pat ka Look SOUTH policy kyrpang na bynta ka jylla jong ngi" ai jingmut shuh shuh u MP ka jylla.
Shillong:Ha ka hukum ba la pyllait myn hynnin ka sngi hapoh ki kyndon ka 144 CrPC u District Magistrate ka East Jaintia Hills district u la khang syndon sbak ba naduh ka 22 tarik u Lber ban pynïaid na kawei ka bynta ka district sha kawei pat ne shabar ka district bad ruh ia ka jingtih bad pynhap dewïong ha kino kino ki bynta ka district.
Kane ka hu kum jong u District Magistrate ka long hadien ba ka don ka jingphriang ka khubor ba la don ka jingtih bad shalan dewïong be-ain wat hadien ba ka ïing kashari ba ha khlieh duh ka ri bad ka NGT ki khang ban tih dewïong ha ka jylla.
Kum ban shu pynkynmaw ba ha ka jingshong bishar ka HC ka la pynpaw ba i kumba ka don ka jingbym shimkhia ka sorkar ban teh lakam ia kane ka kam khaïi be-ain ïa u dewïong haduh ba ka ïing bishar ka ong i kumba ka sorkar ka pyrshang pynban ban buhrieh ia kiba don kti.
Shillong:Ka Sur U Paidbah Ka Bri U Hynniew Trep (KSUP KBUHT) hynnin ka sngi ka 24 Lber 2022 ka la pyn mih ia ki jingkynthoh bad jingpynshai halor ka jingkam jong u President ka HSPDP, u Bah KP Pangniang ba ki 12 tylli ki jaka ia knieh pud kim ju dei sa tia ki bynta ka Megha laya mynno mynno.
Katei ka seng, ka shim, ba katei ka dei kaba bakla namar kat kum ka Riti Synshar ka Ri India ha ka khyrnit ba nyngkong ba ka la kdew shai, ba ka United Khasi-Jaintia Hills Autonomous District Council bad ki Hima Khasi ki dei ki bynta ba pura ka jylla Meghalaya kumba la mynjur bad pynjari naduh 26 tarik u Kyllalyngkot 1950.
Mynnor ha shuwa ban shah knieh jubor, da ka hukum ba la pynmih da u lat ka Assam ban aiti noh sha ka Mikir Hills Autonomous Council ia ka Block I bad Block II kaba la pynmih ha ka 13 tarik u Iaiong 1951 ki dei ki bynta ba pura ki Hima Khasi.
Ka jingdkhat jubor ia ka Block II bad II ka long be-ain ban shu pyndonkam ia ka Para 1 ka Khyrnit ba Hynriew ban knieh ia ka hok longtrai da ki paidbah Khasi.
Na ka liang ka KSUPKUHT ka la ong ba donkam ia ka sorkar India, ka sorkar Meghalaya, ka sorkar Assam bad ka Karbi Anglong Autonomous Council ba ki donkam ban ia pynbeit bad ban pynphai biang ia ka Block I bad II sha ka jylla Meghalaya kumba shong hok shong ain bad ba la kdew shai ha ka notification ba la pynmih ha ka 13 Iaiong 1951.
Shuh ha ka kyrwoh ka KSUPKBUHT, ka la ong ba ka Nongwah Mawtamur, ka dei ka bynta ba pura ka jylla naduh ki mynnor bah ha kaba na ka liang u Bah Joy u la phah da ka dorkhas sha ka North East Frontier (Assam) Tribal and Excluded Area Sub Committee bad ba la pynskhem ruh ia kane da u CEM barim ka KHADC u Bah Gilbert Shullai ha u snem 1972-73 bad wat u Dy Director NERC Guwahati u Sujit Kumar Dutta ba ha u snem 2002 u la pynskhem ba ka Hima Sohiong ka don 88 tylli ki shnong ha Ribhoi bad ki sakhi ki ieng da ka jingdon u Mawnongrim ba wat ka kyrteng u President ka HSPDP u Bah Hoping ka dang ieng haduh mynta mynne ong ka shuh shuh ka kyrwoh.
Na ka liang ka KSUPKBUHT, ka kyntu ia ka sorkar jylla bad District Council kin ieng beit ha ka nongrim jong ka dulir Instrument of Accession bad ka Annexed Agreement ba la iasoi da ka Sorkar India bad ki Hima Khasi.
Shuh shuh na ka liang ka kynhun ka la ai jingmut ba ka sorkar jylla bad ka District Council kan leit tied jingkhang ha iing kashari ba ha khliehduh ka Ri ba kan kdew ban batai shai ia ki jaka ki puta kiba hap ha ka jylli synshar ki Hima Khasi kumba ka paw ha ka Khyrnit ba Hynriew kumba la pdiang bad pynjari naduh ka 26 Kyllalyngkot 1950 kumba la kdew bad ai jingmut ha ka Kaiphod u Justice YV Chandrachud u shongknor kaAssam-Meghalaya Boundaries Commission ha ka 27 Naitung 1987.
Shuh shuh na ka liang ka KSUPKBUHT ka la ong ba ki riewsaid ain ba shemphang ka Supreme Court ki la kdew ba ban pynbeit bad kdew ia ki jaka ba hap ha u pud u sam ki Hima Khasi lyngba ka Article 263 naduh kitei ki snem 1987 bad balei ka sorkar jylla pat kam ju bud dien ia katei ka phang naduh ki sorkar ba la leit wat ka sorkar ba mynta ruh.
Shillong: Ka National People Party (NPP) kan sei da u MDC jong ka Mawlai Constituency u bah Teiborlang Pathaw, ban aireng ha ka election 2023; ia kane la pynthikna da u Nationnal President ka NPP u Conrad K Sangma u ba long ruh u Myntri rangbah ka jylla ha ka jingialang ba la pynlong ban pdiang sngewbha ia ka jingwan pyniasoh jong u bah Pathaw sha ka party ha Mawlai Mawdatbaki.
U bah Teiborlang Pathaw, u ba la jop kum MDC jong ka Mawlai Constituency kum u kyrtong shimet bad leit ban ai ka jingkyrshan ialade bad ka party UDP, hadien ka jingjop bad mynta u la rai ban pyniasoh bad ka party NPP ban iakhun ia ka election 2023.
Haba ia kren ha kane ka sngi, na ka liang u bah Pathaw u la ong ba ka ha kane ka saw snem kaba u la treikam kum u MDC haba u don ha kawei ka party, u iohi ia ka party NPP, kaba lah ban wan rah ia ka rukom synshar kaba lah ban wan rah ia ka jylla sha ka suk ka sain.
“Ha ka jylla haba ianujor bad kiwei ki party, kiba la ioh ban synshar ia ka jylla bad ka party NPP, kaba dang shu ioh synshar mynta dang saw snem ka la don ka jingiapher shabneng bad sha khyndew, la ka dei ha ki mat ki ba ka party NPP ka shim khia ia kiba bun tylli ki mat"u la bynrap.
U bah Pathaw u la ong ruh “Ka dei tang ka party NPP ka banlong  kum ka sur jong ki nongshatei  Lam mihngi namar ba ka don ia ka ophis ha Delhi.
Kane ka dei ka party kaba la ioh jingithuh kum ka party national, ha kaba kiwei ki party kim don bad kane ka long ka jingkyrmen ia ki nongshongshnong ba kan long ka sur jong ngi".
U la bynrap ruh “Kiba bun ki party Riewlum jong ngi kin shu kut tang ha Byrnihat bad kam don jaka shabar ka jylla, hynrei ka party NPP ka dei ka party kaba lah ban pynsngew ia ka sur jong ngi sha duh Delhi’.
U la ong ruh “Lyngba ka jingkyrshan jong ki paidbah ha ka jylla hi baroh kawei ia ka party NPP khlem pep kane ka party kan sa ioh ban synshar marwei  ha u snem 2023".
Shillong: Ka KSU Jaiaw Circle ka sngew ban ai jingkyrshan pura ia ka Dorbar Shnong Lumdiengjri, hadien ba ka lah iohi shai lyngba ki pathai khubor ia ka jingmih kynsan ki nongialam katei ka Shnong mynhynnin ka sngi ka 24tarik, Lber 2022 hapoh jingialam Rangbah Shnong bad ka Executive committee (EC) bathymmai ban kyndang naphang ia ki bar jylla kiba wan sah be-aiñ hapoh ka shnong ka thaw khlem da ioh jingbit na ka Dorbar Shnong bad khlem da lah ruh ban pynbiang ia ki kot ki sla kum ka Work Permit, Police Verification na ka jaka kaba ki wan, Trading license, Labour Licence bad kiwei kiwei ki jingdonkam.
Shuh shuh ban shu pynpaw ba kum ka seng, kaba ju iai trei bad pyrshang ban tehlakam ia ka jingrung jingmih laitlan ki briew kiba nabar ka jylla hapoh ka dong ka thaiñ khamtam hapoh ka Jaiaw pyllun, kumta haba la iohi shai mynnin ka sngi ia ka jingshimkhia ki riewrangbah ka DS Lumdiengjri ban tehlakam hi dala ka jong ka iktiar, ia ka jingioh bsuh khlieh laitlan ki briew kiba nabar hapoh ka shnong, kumta ka seng kam lah khlem da pyrto burom bad pynpaw ia ka jing sngewshngaiñ ka mynsiem, bad la ngeit skhem ruh ba lyngba ka jingmih shakmat ka DS Lumdiengjri ban pyni dala ki kam, kiwei ruh ki shnong kiba don hapoh Sor Shillong bad ka Bri u Hynñiewtrep kin bud nuksa ryntih lang ia katei ka lynti khnang ba kum ka seng kan dup lah shuh shuh ban nang pynjanai ia ka mat treikam ban aiti ia u synñiang u bynhei sha kiba bun ki bynta ki ban tei ia ka longbriew manbriew bad ka Ri Hynniewtrep hi baroh kawei.
Kumta na ka liang ka KSU Jaiaw Circle ka kyntu bad pyntip sha ki paidbah nongshong shnong baroh ba ki lah ban pan ia ki jingdonkam na ki bar jylla kum ki kot ki sla kum ka work permit, police verification na ka jaka ba ki wan ban pynshisha ba ki laioh jingbit ba ki lah ban trei ia kano kano ka kam katkum ka por ba lah buh bad kum ki paidbah ki donkam ban husiar bad peitngor bha ia ka jingrung jingmih jong ki barjylla kiba wan rung hapoh ka shnong ka thaw, khnang ban lait na kino kino ki jingeh ki ban mih hadien habud.
Shillong: Lashai ka sngi, ka lah ban don ka jinghap slap kaba kham jur, ha ka nongbah Shillong bad ki jaka ba marjan jongka.
Kan don ka jingtied  pyrthat, ka jingkhie eriong, ha kaba ka jingbeh lyer, kan long kumba 30haduh 40 Kilometre ha ka shi kynta bad kan don ruh ka jinghap slap kaba jur, ha kiba bun ki bynta jong ka jylla.
Ka jinghap slap ha Sohra, ka long 35.6 mm hynnin ka sngi, katba mynta ka sngi, ka long 5.6 mm.
Ha Shillong bad Umiam, kam don satia ka jinghap slap mynta bad hynnin ka sngi.
Nongpoh: La ioh jingtip ba mynta ka sngi, ki la don shibun ngut ki paidbah kiba la muja eh ban leit tong ia ki dohkha kiba la per hapoh ka Wah Umtrew ha Byrnihat bad la ong ruh ba ki la don shibun ki briew kiba la ioh shibun ki dohkha lem bad kiwei de ki jait doh kiba don hapoh katei ka Wah.
Na ka jingiathuh jong kito ki briew kiba la leit ban tong ia kitei ki doh kiba la per ha katei ka Wah, la ong ba ha kaba nyngkong, ki la iohi ia shibun ki dohkha lem bad kiwei ki jait doh, kiba la per ha sla jong katei ka Wah, kumta haba la iohi ba kitei ki doh ki la per ha sla um, kitei ki briew ki la leit ban kem bad leit tong ia kitei ki dohkha.
Kham hadien haba la tip paidbah halor ka jingper ki dohkha ha sla jong katei ka Wah ha Byrnihat, la nangmih shibun ki briew bad kiba la sei la ki jong ki jong ki tiar ban kem dohkha, ha kaba bun na kitei ki briew ki la ioh shibun ki dohkha lem bad kiwei de ki jait doh kiba im ha um.
Ka tyllong khubor, la iathuh ruh ba kitei ki briew kiba la leit ban kem bad tong ia kitei ki doh kiba la per ha sla jong katei ka Wah, ki la rah beit ia ki sha iing ban bam ia ki bad kim tip satia la kitei ki dohkha kiba per ha sla jong katei ka Wah ki long ne em kiba bit ban bam.
Ia ka daw jong ka jingper kitei ki dohkha ha sla jong katei ka Wah ym pat lah ban tip, la ka dei na ka jingber dawai bih ki riew shim kabu ne na kiwei de ki daw.
Kane ka jingper ki Dohkha ka lah shait jia bunsien ha ki snem balah leit ruh.
Kadaw ba kongsan kadei ka jingpyllait um jaboh bad um jakhlia (polluted water) na ki Factory badon ha Byrnihat.
Nongpoh: Ki paidbah kiba shong ba sah ha 12mer kaba don ha ka liang Assam, ki la pynpaw ba ki syier mynsiem bad tieng shikatdei eh, haba ki la iohi bad lap, ba ki la don ki katto katne ngut ki briew na kawei ka kali kit gas, kiba la sei tuh ia ka gas na ka trok lyngba ki kynja pipe bad ban pyndap pat ha ki tyndong lyer, kaba la wan phah theh da kiwei pat ki briew.
Katei ka la jia hynne ka sngi, ha kaba ki briew na katei ka shnong, ki la iohi ba ki briew kaba la suba jur ba ki dei ki nongniah bad nongbud jong kawei ka kali kit gas, kaba don ia u NL-02-G-3878, ki la sei tuh ia ka gas napoh katei ka trok bad kiba la pyndap sha ki katto katne tylli ki tyndong lyer.
Ki briew na katei ka shnong, ki la iohi ba ia kitei ki tyndon lyer la wanrah da kiwei pat ki kali ki bym dei na katei ka shnong, ha kaba ki la leit beit thik thik sha katei ka jaka ba don ka kali kit gas bad hadien katto katne por, ki la sei tuh ia ka gas na katei ka trok bad pyndap ha kitei ki tyndong ba dang thylli.
Haba la iohi ia kaba kum katei ka jingleh riew khlaw da kitei ki nongniah bad nongbud jong katei ka kali kit gas, ki briew na katei ka shnong, ki la leit ban khang pyrshah, namar ba ki tieng eh ioh ba katei ka jingleh jong ki kan wanrah jingmynsaw pat ia ki paidbah ba bun hapoh katei ka shnong.
Ha kajuh ruh ka por ki briew na katei ka shnong, ki la kyntu ia ki briew ka Ain ba ki dei ban shimkhia ia kaba kum katei ka jingjia, namar ki tieng eh ioh mih kano kano ka jingjia ba sngewsih hadien habud.
Shillong:Ki nongïalam ka All Meghalaya ASHA Workers Union (AMAWU) hynnin ka sngi ki la hiar sha South West Khasi Hills ban jied ïa ki nongkit kam ha katei ka district.
Haba na ka liang ki nongïalam ka AMAWU ki la pyrshang ban sngap bad kylli ïa ki jingeh kiba ki ASHA na ka liang jong ki ASHA ki ïa thuh ba ka jingbym biang ka jingsiew ka dei ka daw ba ha khmat eh, kaba ki ïa kynduh kaba pyn kyndit eh ia ki nong ïalam, ka dei ka jingïoh jong ki tang 6 tyngka na kawei ka CBAC form kaba ki leh na bynta ka jingpang bym ia bit ne Non Communicable Disease kaba long markhong pong ïa kaba kam u Health Minister hapoh ka ïing dorbar thaw aiñ ka jylla ba ki ïoh 60 kawei.
Ha kiwei ki district ki ASHA ki ïoh 10 tyngeh balei tang ha South West Khasi Hills ki ïoh tang 6 tyngka buh jingkylli ki ASHA.Shuh shuh na ka liang ki nongïalam jong ka Union ki sngew lyngoh ban tip ba ki Asha jong Southwest Khasi Hills district ki hap ban Xerox hi ia baroh ki format bad ki reports ba kin claim ia ki incentives ki jong ki, nalor ka jingsiew ka barit bad ka jing bym ioh thikna iakiwei ki jingiarap ia ki Asha ki dang hap ban Xerox hi wat ia ki kaiphod bad ki format jong ki kam ba ki hap leh.
Shuh shuh ki ASHA jong kane ka district ki iathuh ba ia ka CBAC form kaba ki hap ban leh ne pyndap na bynta ka non-communicable disease (NCD screening) ruh ki hap ban Xerox hi ma ki bad na bynta jong kane ka CBAC form ki ASHA ha kiwei kiwei ki district ki ioh 10 tyngka kawei ka CBAC form, katba ia ki ASHA jong kane ka district ki ioh tang 6 tyngka kawei ka form bad ka jah noh ka 4 tyngka pat ban long 10 kumba ki ia ioh kiwei ki Asha sha kiwei ki district, la buh jingkylli ki ASHA.Na ka liang ki ASHA ki la dawa ba ka sorkar kan pyni da ki kam ym shuh tang da ka ktien.
“Lada ha ka ïing kyntang ka jylla phi la khlei ba phi siew 60 tyngka da pyni seh da ki kam ba phi siew shisha" ong ka sur ki ASHA.Shillong:Habau pyrshang ban wad jingtip ha kaba iadei bad ka jingkiew dor ka doh masi na u nongialam ka Khasi Jaintia Butcher’s Welfare Association(KJBWA) U Bah Generous Warlangpih u la iathuh ba ka jingkiew dor ka doh masi ka dei kaba palat pud bad kaba yn ym don mano mano ruh ba lah ban len ia kane bad kumba long hi mynta ka dor jong ka doh masi ka poi 500 shi kilo kaba don shyieng bad 600 kaba ym sop shyieng iathuh u bah Generous.
Haba u Rupang u la pyrshang ban kylli ia ka daw na ka liang u bah Generous u la iathuh ba ka daw ba kongsan kumba long mynta ka dei ka jingkyrduh masi shohdoh bad ka jingjyllei ka shalan be-ain sha Bangladesh.
Kumba long mynta ka jingkyrduh masi na iew thied masi ka long kaba jur bha khamtam naduh ba wanrah ka sorkar Assam ia ka ain iada Masi iathuh u Bah Generous.
Nalor ba la kyrduh lupa ki masi shoh doh sa ba jur ka jingshakan be-ain sha Banglaesh uba mad jingeh nyngkong dei hi u paidbah ba bam doh ong shuh shuh u Bah Generous.
Ha kaba iadei ban ka jingai permit thied masi na ka sorkar na ka liang utei u nongialam ka seng ki nongshoh doh, u la iathuh ba kumba long mynta ym don satia uwei ruh u nongshoh doh ba ioh permit, lehse kiba ioh ruh kin dei ym ki nongshohdoh ba shisha, hynrei kiba pyndonkam ia ka permit ha kiwei pat ki rukom, u la bynrap.
Kat kum ki kyndon ha katei ka ain ki khang sbak ban die masi sha ki nongshoh doh.
“Hato lada kum ki nongshoh doh ngi ioh permit ban thied masi kum ki nongshoh doh phi tharai ka sorkar Assam kan shah?" buh jingkylli u Bah Generous.
Kumba long mynta hi ka sorkar kam pushe satia ban iakhun lehse ba la kumno kumno ka sorkar Assam kan ym pynthud iaka jingpoi ki masi sha ka jylla hynrei kumba long mynta na ka liang ka sorkar kam i pyrwa eiei ia kane kren bynniaw u nongialam kin nongshoh doh.
“Kumba long mynta ki masi shoh doh kiba ngi thied ngi la long kumba thied black beit naduh ba wan ka ain iada masi bad wei haba la jia kumta phi sngewthuh hi ka dor kaba ngi hap thied ka long kaba rem shibun" ong u Bah Generous.
Lehse lada kane kan bteng kumba long mynta ym slem shuh ba ka dor ka doh masi kan poi 1000 tyngka, u la bynrap shuh shuh.
Ka jingbym lah ka jylla ban pyndap doh, ka dei beit ka jingshaniah tylli na ki jylla ba na bar ban pynpoi masi bad lehse lada ka sorkar ka pynshlur ia ki nongrep ban ri masi shoh don lyngba ki skhim bad ki subsidy, yn ioh masi shohdoh tang na jylla lajong lehse ka doh masi, yn ioh thied biang ha ka dor kaba bit, kren sngewskhem utei u nongialam ka seng ki nongshoh doh.
Kumba long mynta ha ka jylla ym don satia uwei ruh uba ri masi na bynta ban shohdoh, hynrei tang ka masi khem dud bad ka masi iadur ne masi reng ong u Bah Generous, bad ki masi ba thied na kiba ha ka jylla kin dei tang ki masi ba ym lah pynmih dud shuh ne ki masi iadur ba la noh ka rta ne kiba ym don bor iadur bad katno tylli eh yn ioh na ka jylla ban shoh doh, la bynrap shuh shuh u Bah Generous.
Por bym pat shna aiñ ka Assam phi ong shalam bangla mynta pat aiñ Assam kane dei tang ka jingkwah kamai kput ki nongshoh doh hi.
Sangeh Noh ka die ban lait kathied,lait ka jynjar,.
Shillong:Ka tarik ban don ka jingiakynduh jong u Myntri rangbah ka jylla Assam u Himanta Biswa Sarma, u Myntri rang bah ka jylla Megha laya u Conrad K Sang ma bad u Myntri kampohing ka sorkar pdeng u Amit Shah, ban ia kren halor ka mat ban pynbeit ia u pud u sam hapdeng ka jylla Assam bad Megha laya, la nang rah na kawei ka sngi sha kawei pat bad mynta ka sngi na ka liang u Myntri rangbah ka jylla, u la iathuh ba kane ka jingkynduh kan long ha ka 29 tarik mynta u bnai.
Haba ia kren bad ki lad pathai khubor, na ka liang u myntri rangbah ka jylla u Conrad K Sangma u la ong “Ngi la ioh ia ka jingpyntip ba thikna na ka ministry of Home Affair (MHA) ba ia ka jingialang hapdeng ki ar ngut ki myntri rangbah bad u myntri kam pohing ka sorkar pdeng u Amit Shah kan long ha ka 29 tarik mynta u bnai ha Nongbah Delhi".
U Conrad K Sangma u la bynrap shuh shuh “Kane ka jingpyntip ka la wan na u Additional Secretary ka MHA u Manish Goel, ba ka jingialang kan long ha ka 29 tarik mynta u bnai ha ka por 4:30 janmiet".
Halor ka jingai jingmut ba ka sorkar ka dei biang ban leit bad ban bishar biang ia ki katto katne ki jaka ha khappud, U myntri rangbah u la ong ba halor kane ka bynta, la ju ia syllok bad ai jingtip man ka por bad ki party kiba ia synrop lang.
U la ong ruh “Ka dei ka kamram jong ka sorkar ban wad ia ki lad ki lynti ban pynbeit pynbha bad ban pynthikna ban weng ia kano kano ka jingbym sngew iahap".
“Ka sorkar ka la leh bha haba ka pynkhreh ia kane ka kaiphot ha kine ki 6 bnai, wat la ka sorkar kan ym lah ban pynbit pynbiang lut, hynrei na ka liang ka sorkar ka ialeh kat bal ah ban pynbeit ia kaei ka ba ngi lah"u la bynrap.
Haba kylli halor ka mat iakren iasuk bad ka seng kieng atiar HNLC u la ong “Ka mat jong ka HNLC ka dang don ha ka lynti ban pyniaid shakhmat ia ka jingiakren bad ngam lah ban ong ba ha ka 29 tarik, ngin lah ban iakren ia kane ka mat ruh, namar ba ka dei ka ka bynta ka ba dang hap ban donkam ia ka jingiakynduh, ka jingiasyllok ka ba bun sien".
U Sangma u la ong “Kan long kaba eh ban kylli ia ka mat aiu ba ngin ioh ia kren, namar ka dei ka mat kaba dang donkam ia ki bynta ban bteng ka jingiasyllok, hynrei lada ngi ioh ia ka lad ban iakren halor kane ka mat, ngi kloi ban rah ban ia kren ia kane ka mat ruh".
U la bynrap shuh shuh “Ka mat HNLC ruh ka dei ka mat ka ba jwat kum ka mat pynbeit ia u pud u sam, ha kaba ngim lah ban shu buh ia ki kyndon ban pyniaid shakhmat bad ka dei ka mat ka ba donkam ia ka bynta ban pyniaid shakhmat ia ka jingiakren".
Kham mynshwa U Amit Shah, myntri kam poh iing ka sorkar India, ula pynbeit ia katei ka jingialang, ha ka 27tarik Lber 2022 ha Delhi, ha ka por 4.30 nohsngi.
Shillong: U Myntri ka tnad PHE, U bah Renikton L Tongkhar u ba long ruh u Chairman ka Regional Committee ka West Khasi Hills District, u la ong ba ka jingwan shakhmat jong ka Hima Nonglang ban pynpaw ia ka jingbym sngew iahap ia ka kaiphot jong ka Regional Committee, kaba la pynpaw lyngba u Myntri rangbah ka jylla u Conrad K Sangma hapoh ka ingdorbar, ka lah ban long ba kane ka Hima ka kwah ba ka sorkar kan pynbeit biang ia ki shnong ki la shah pynhap sha Assam ha ka jingiapynbeit ha u snem 2011.
“Ka lah ban long ba ka Hima Nonglang ka pynpaw ia ka jingsngewkhia ia kito ki shnong ki bym don ha ka thup jong ki shnong kiba hap hapoh ka jingiakajia ba ka pynrung ha u snem 2011, kine ki shnong ki dei ki ba hap ha Assam bad mynta ki wan ban pynpaw ba ki kwah ban don ha Meghalaya, ka Hima ka  kwah ba ka Committee kan kynthup lang ia kine ki shnong ruh  ki bym don hakane ka thup ban ia pynbeit biang" la ong u bah Tongkhar sha  ki lad pathai khubor ha ka sngi palei.
U bah Renikton u la bynrap shuh shuh  “Ka kamram jong ka Regional Committee hi ka long ban pynbeit ia kito ki jaka ki ba don ka jingiakajia kum ba la kdew da ki ar tylli ki jaka lait na kine ia kiwei ki shnong ka Committee kam lah ban kynthup lang ha kane ka bynta".
Ngim lah ban ong ba kine ki shnong ki dei ban don ha Assam ne Meghalaya, hynrei lehse ka jingkwah ka Hima Nonglang ka dei ba  ia ki shnong don ha Assam kin wan biang sha ka jylla Meghalaya hynrei ia kane ruh ngam tip namar ba ngam pat ioh I ia ka kyrwoh naka Hima.
U bah Tongkhar u la iathuh ba kat kum ka kaiphot jong ka Regional Committee ka West Khasi Hills District na  ki 25 tylli ki shnong kiba la don ha ka thup jong ki shnong kiba hap hapoh ka jing iakajia 23 kin wan sha ka Meghalaya bad  2 tylli kin leit sha ka Assam.
Ha ba batai halor ki ar tylli ki shnong ki ban shah pynhap noh sha Assam ka shnong Tutiapara (Tutiabazar) ka dei ka shnong ka ba don ki jait bynriew Nepali suda bad ka Malchapara kaba don ki jait bynriew Garo.
“Ka Tutiapara (Tutiabazar ) ki ba don ki nongshnong shnong na ki jait bynriew Nepali ki pynpaw ba ki kwah banleit sha Assam bad ka Malchapara ba don ki jaitbynriew Garo, ha ka jingleit jurip jong ka ar Regional Committee na Assam bad Meghalaya ki  la pynpaw ba ki kwah ban leit sha Assam hynrei hadien mynta ki pynpaw ba kim kwah ban leit sha Assam" la ong u Chairman.
U Chairman u la iathuh ruh ba halor kane ka bynta na ka liang ka Committee ka la dep ban pynpaw ia kane sha ka Committee na Assam bad aiti ruh ia ka resolution na ka liang ki nongshong shnong ka Malchapara hynrei ka jylla Assam ka la kyntait ban pdiang ia kane.
“Ka jingkyntait ban pdiang na ka liang ka jylla Assam ka long halor ka nongrim ba ka juh hi ka kyndon (yard stick) kaba ki la shim ban rai ia ki 23 tylli ki shnong shwa ban shim ka no kano ka rai ia kine ki shnong"u la ong.
“Ha ka jing leit jurip lang na ki ar jylla, ki la pynpaw hi, ba ki kwah ban don ha Assam bad mynta ki pynpaw ba ki kwah ban don ha Meghalaya bad ia kane ym lah ban kynnoh ba ngi bakla na ka liang ka Committee hynrei kane ka dei ka jingbakla jong ki nongshnong shnong hi"u la bynrap.
Shillong:U National President ka National People Party (NPP), U Conrad K Sangma u ba dei ruh u Myntri rangbah ka jylla Meghalaya, u la pyn paw ba kampher eiei ba ka sorkar BJP ha Manipur kan ai jaka ne em ha ka kynhun myntri, ia ki MLA ka NPP kiba la ai ka jing kyrshan ia ka sorkar BJP ha Manipur, hynrei na ka liang ka party ka sngewdei ban ai ia ka jingkyrshan ia ka sorkar BJP ha Mani pur, namar ba ka party NPP ka synrop lang ha ka sorkar pdeng NDA bad ha ka North-East Democratic Alliance (NEDA).
Haba ia kren bad ki lad pathai khubor, na ka liang u National President ka NPP, u la ong ba ka jingleit ai jingkyrshan jong ki MLA ka NPP ia ka sorkar BJP ha Manipur ka dei kaba la dep ban ia syllok bad u bad hadien ki sa leit ban kynduh ia u Myntri rangbah ka jylla Manipur, u N Biren Singh ban ai ka jingkyrshan ia ka sorkar jong u.
“Shwa ba kin kynduh ia u Myntri rangbah ka jylla Manipur ki MLA ka NPP, ki la dep ban iasyllok bad nga kumno ban iaid shakhmat bad kane ka rai hi ba ki la leit ban kyrshan ia ka Sorkar BJP ha Manipur ka long namar ba ngi dei ki party ki ba synrop lang ha ka sorkar pdeng NDA bad namar ba ngi iadon lang ha NEDA kumta ngi sngew ba kan bha ia ngi ba ngin ia trei lang ha Manipur ruh"la ong u Sangma.
Haba kylli halor ka jingleit ai jingkyrshan tang 6 ngut na ki 7 ngut ki MLA ka NPP, u Myntri rangbah u la ong ba baroh ki MLA ka NPP ki la leit ai ka jingkyrshan ia ka sorkar BJP ha Manipur.
U wei u MLA u ba khlem poi hynnin ka sngi ka lah ban long ba u donkam ha Constituency, ba u khlem leit ban shim bynta ha kato ka sngi.
Haba kylli hato ki MLA ka NPP kin ioh jaka ha ka kynhun myntri jong ka sorkar ha Manipur u la ong “Ka jingpynrung ha ka kynhun myntri kan long hi ha ka jingrai jong u myntri rangbah ka jylla Manipur, hynrei ka jingleit kyrshan jong ki NPP MLA ia ka sorkar BJP ha Manipur ka dei namar ba ngi don lang ha ka sorkar pdeng NDA bad ha NEDA".
Nongpoh: Ha kaba iasnohktilang bad shityllup ka pyrthei ban rakhe ia ka sngi ka jingpang TB ne ka World Tuberculosis Day, ka District Tuberculosis Officer, Nongpoh, hynnin ka sngi ki la pynlong ia ka prokram kaba kyrpang ha Science Hall Nongpoh bad lyngba katei ka sngi, ki la ioh ban iakren ne pynshai paidbah halor ka jingthmu ban pynduhjait noh ia ka jingpang TB, ym tang hapoh ka jylla hynrei ha ka Ri hi baroh kawei.
Ha katei ka prokram la wan ban iashimbynta naduh u bah Mayralborn Syiem, MLA Nongpoh, u Arpit Upadhyay, DC Ri Bhoi, u bah Balajied Rani, MDC Nongpoh, u Dr P.Chyne, Medical Superintendent, ka Dr M.Syiemlieh, DM& HO, ka Dr E.Kalwing, Medical Officer, ki ASHA, ki khynnah skul lem bad kiwei de, ia kaba ka phang pdeng jong ka ka long “ Invest to end TB, Save lives".
Ki nongai jingkren ha katei ka sngi, kiba kynthup naduh u MLA, MDC bad kumjuh ruh u DC, ki la ai jingiaroh kaba khraw eh ia ki nongtrei ka koit ka khiah, naduh ki nongtrei Casual, ki nongtrei ASHA lem bad kiwei, namar ka jingtrei shitom jong ki ban mih shakhmat, na ka bynta ban iakhun pyrshah ia ki jingpang kiba bun jait.
Nongpoh: Ki nongmihkhmat ka Nongpoh Constituency, kiba kynthup ia u bah Mayraldborn Syiem, MLA, nangta u bah Balajied Rani, MDC ha ryngkat ka jingdon ki ophisar na ka tnat PHE, hynnin ka sngi ki la leit ban plie paidbah ia ka Nongtyrlaw Combine Water Supply Scheme, ka skim sam umbam hapoh katei ka shnong, kaba la pyntrei lyngba ka skim sam umbam ka sorkar pdeng, kaba la tip kum ka Jal Jeevan Mission (JJM), kaba la ioh ia ka jingpynmang pisa haduh T.2, 53, 57 klur, na ka bynta ban sam umbam sha ki thliew iing kiba don hapoh ka shnong Nongtyrlaw, Nongpoh.
Katei ka shnong Nongtyrlaw ka don tang kumba 45 tam ei ei ki tnum iing, hynrei ka long pat ka shnong kaba donbok eh ba kan ioh ia katei ka skim pynpoi umbam sha ki thliew iing, namar lada khein ia katei ka pisa kaba ka la ioh tang na katei ka skim sam umbam, kaba mut ba kawei ka longing, ka la ioh jingiarap kumba T.5 lak tam bad kaba lah ruh ba ong ba kham niar ki shnong ki ban ioh ia kaba kum katei ka jingiarap, kata ka long beit thik tang ha ka kam pynpoi um sha ki thliew iing hapoh katei ka shnong.
Na ka jingiathuh ki briew hapoh katei ka shnong, ki la ong ba ha ki por kiba la leit, ki briew kiba sah hapoh katei ka shnong, ki kynduh jingeh shikatdei eh halor ka umbam umdih bad kiba la hap ban iaid kjat jngai jngai ban leit tong um, hynrei mynta naduh ba ki la ioh ia katei ka skim pynpoi um, ka la pynsuk eh ia ki paidbah hapoh katei ka shnong bad kiba la lait ban leit tong um ne iaid lynti jngai.
Kiba la donlang ha katei ka sngi, kaba la plie paidbah noh ia katei ka skim sam umbam ha katei ka shnong, nalor ka jingdon kitei ki nongmihkhmat ka Nongpoh, la sakhi da ka jingdon u bah Eugene Lamare, SE PHE Nongpoh Division, u bah DD Umdor, SE PHE Shillong lem bad shibun kiwei pat.
Ki nongkren ha katei ka sngi, kiba kynthup naduh ki nongmihkhmat paidbah lem bad ki ophisar na ka tnat PHE, ki la kyntu ia ki paidbah jong katei ka shnong ba ki dei ban ri bad sumar bha ia ki mar ki mata kiba la pyndonkam ha ka ban pynum sha ki iing ki sem bad nalorkata, ki la kyntu ruh ia ki paidbah ba ki dei ban sumar bha ia ka tyllong ba tan um, namar wat lada ka sorkar ka pynbiang ia ki tiar ki tar ha ka ban tan um, hynrei lada ym don ka tyllong ban shim um kaba mut ba kam don jingmut.
Kitei ki nongai jingkren, ki la kyntu ruh ia ki paidbah ba kin sumar bha ia ka mei mariang bad ban kiar na kaba thang dusmon ia ki khlaw ki btap ne pom dusmon ia ki dieng ki siej, namar lada thang dusmon ne pom pathar ia ki dieng ki siej, kan sa pyntyrkhong ia ka mei mariang bad kan sa poi ka por ba ka jynjar eh ban ioh ia ka umbam umdih.
Nongpoh: Kawei ka Tourist Taxi na Assam, kaba don ia u number AS-01-LC-7730, ka la julor hi khait kata ka jia hadien ba ka la shah ban ha uwei u diengbah, uba la khyllem kynsan bad ban ia katei ka kali katba ka dang ieng ha kawei ki bynta ka surok Shillong Bypass hajan ka Lad Umroi, Ri Bhoi.
Katei ka jingjia ka la jia mynta ka step ha ka por 10 baje eiei mynstep, ha kaba la ong ba katba u nongniah jong katei ka kali u dang ieng ha katei ka surok bad ialade u dang mih shabar, hynrei ha kaba kum katei ka por, utei u diengbah u la khyllem kynsan bad ban ia katei ka kali, kaba la pynjulor eh ia katei ka kali, hynrei u nongniah jong katei ka kali um khlem mynsaw eiei ruh em, namar ba um don hapoh katei ka kali.
Tang mar ia jia katei ka jingjia khyllem u dieng hapoh ka kali, shipor ka la wanrah ruh ia ka jingsahkut ki kali, hynrei tang katto katne por, la wanpoi noh ki Pulit, kiba la khot briew ban weng noh ia utei u diengbah uba la ban ia katei ka kali kamai.
Shillong: Lashai ka sngi, ka nongbah Shillong, kan mad ia ka jinghap slap lem bad ki jaka ba marjan jongka.
Nangta kan don ka jingkhie eriong lem bad ka jingtied pyrthat ha ki kiwei ki bynta jong ka jylla.
Mynta ka sngi, kam don ka jinghap slap ha Shillong bad ha Umiam, katba ha Sohra, ka don ka jinghap slap kaba 0.4mm.
Ha thain sohra lashai bad lashisngi kan slap ne em.
Kawei ka jhad kit tiar thma jong ka Russia, ka la shah ther bom bad ka la julor la jhor, ha ka jingther namding jong ki shipai ka Ukraine, ong ka khubor, mynta ka sngi.
Katei ka jhad, ka dei kaba kyrteng ka Orsk, ka la kem ding bad ka la lynguh da ka tdem, ha ka rud um jong ka  Berdyansk.
Katei ka jhad, ka dei kaba leit ban iarap ia ki shipai jongka, kiba dang pynkhreh ban kurup ia ka nongbah Mariupol, jong ka Ukraine.
Ka jhad, ka la bad ki tiar siat, kiba don ha katei ka jhad, ki la kem ding lut khait bad ha katei ka jingjia, ka la don sa kawei ka jhad, kaba synran ia katei ka jhad thma, kaba la julor thiaw.
Ka khubor jong ki shipai Ukraine, kaba la pynmih ha ka facebook, ka iathuh ba ka jhad Orsk, kaba iaid ha ka black sea, ka la shah siat pynjulor thiaw, ha ka kad jong ka Berdyanks bad la thoh ruh “Glory to Ukraine (ka burom sha ka Ukraine)!".
Ym lah khlem da pynkhih ia ki jingmut jingpyrkhat, kiba ktik, pynmong, pynsngewsih, pyn artatien ia ka jylla ba lada kan iai long sah kaba don ki kruin ban bam na tynrai ka long briew man b riew da ka jingarsap katno yn lah ban ieng? Ki briew kin lap , U Blei ruh Un nym map , ka jinglong arsap kan paw tyngkrein, kan pynlong ia kiba leh, ba kin mareh sha iing rieh ban lait im.
Ym don buit stad hangno hangno ruh ban buh rieh ialade, ki nong bud dien kin lap , kiba lap kin nym sngap , ia ki riew arsap, bam sap, phi tharai ban bam da ka pop jong ka arsap, phin lah lait , kaba kut , kan dei ka jinglehrain , ki khmat ba tynshain da kaba bam sap, ka dohnud kan pyut, ynda ki saw tylli ki rishot kiba don ha ka bor, kaba rit ne kaba khraw, ha la shnong , ha ka hima sima ne ha ka jylla.
Kiba bat ia ki kam kiba halor , ki khwan paw ruh halor, ki sngew sarong, ba ki don ha ka bor, ki jingmut jingpyrkhat, ki tlot ior ior, bad dei kum ha kata ka por haba ki shim rai ban leh ia kano kano , ka jingmut jong ki, shano kan wan ka spah, ka burom bad ka jingiaroh, ha kaba kum kata kaba ka jingmut jingpyrkhat , ka klet ia U Blei , namar ba rhah spah, rhah burom pyrthei; ka ktien U Blei ka ong “U Babiej U la ong ha ka dohnud, ym don U Blei , ki long kiba pyut, ki la leh ia ka jingsniew ba i jli, ym don shuh uba leh babha? Salm 53:1.
Ha ka 17th 03.2022, ong u nongmihkhmat ba shlur ban kren ia kaei kaei kaba la jia (Lada long kaba shisha) ka kot khubor u Mawphor ka ong “ Sei madan u Bah Shangpliang ia ki kam buit tuh ka MPSC bad DSC".
Kum kane ban mih madan? La thad syndon ia ka rain , lada thad ia ka rain donkam nongpynkup jain, lym kumta la pyut plak ka jaitbynriew, hangno kan kiew? Mano ba leh kumta? Kin dei kiba la jied kyrpang ha u paidbah ka jaka ban long nongmihkhmat, hynrei ia ka hok ki kynjat? Ka kjat kaba thaw kordor U Blei bad ka hok lei lei, phi kynjat kan tyllun, yn iohi ia ka kumno ka tyllun, ka tyllun sha goal ne sha rud lada ka tyllun sharud kata ka dei kaba pyut.
Ki nongmihkhmat kiba nud ban kdew ia ka pyut ka syar, ki dei shisha kiba kwah ba kan ri kan kiew irat, bad ki dei shisha ki nongmihkhmat.
U nongmihkhmat uba la iohi pyllein pyllein ia ka pyut ka syar, hynrei um kloi ban shim tang da u synsar, ban pynkhuid kloi, ka pyut kloi kloi sha u paidbah kan poi kaba la paw sha u paidbah ka jylla ba ieit jong ngi (shano ka jylla Khristan ka la phet sha khlaw? )Kaba nyngkong : Na ka bynta ki Khasi Jaintia 208 mark, katba na ka bynta ki Garo 188 mark.
Oh sngew phylla shisha shisha ha ki snem ba la dep , don ka kam (post) ba lait 6 tylli la ialeh lang bad Khasi Jaintia bad Garo da ki hajar ba ialeh ia ki 6 tylli ki post.
Ynda la mih ka result la jied saw ngut na Garo arngut na khasi Jaintia.
Nga hi marwei marwei nga pangnud ban iohi ba ka don ka pyut ka syar naduh ki por ba la leit noh, khlem kynnoh ka sorkar aiu, nga mut dur ym don ka jingbuh ryntih halor ka hok ba dei shisha, ka la nang paw pen ryngkew mynta, bad kan iai paw shuh shuh.
Ah mano ban pyrkhat ban kit khlieh ia kane.
Hato yn nang ai lad shuh shuh ba ka jinglong arsap (corruption) kan synshar don bor? Kaei kata 208 mark bad kaei kata ka 188 mark? Kaei kata ka saw ngut bad kaei kata ka arngut, ka la phiah ia ka jaitbynriew rit pait jong ngi? Ko nongmihkhmat , to pyrkhat.
Kaba ar: “ Ka la pynkhein ruh ia ki kyndon treikam ba ju leh ne don ha UPSC.Kaba kum kata ka lynti ruh, ka lah mo kano kano ka mon la jong ban iaid lynti khlem ka ain kaba biang ba ia tip paitbah?Kaba lai: La ong ba ha u snem 2019, ka la rai ba kino kino ki jingthungkam kin long da kaba pynlong ia ka written test bad personal interbiew.
ngi iohi ha nongkyndong tang i primary school ruh la ioh kein ka order ban leh written test bad personal interbiw kat kata ka kam , kyrdan ba halor ym leh kumta? Oh shisha mano ban pdiang ia kaba kum kane?Kaba saw: ka la saw hain hain la ong , 28 ngut ki lecturer ha ki Govt.
College khlem da leh written test, la leh tang da ka personal interbiw ( ioh kane ruh shu pyndep rukom ba la ai hukum mano re mano kiba don ha ka bor.40 ngut ki Asstt.
Lecturer khlem ka written test.60 ngut ki Doktor da kaba shu khot beit tang ka personal interbiw.
Lada ka long kumne, la synshar donbor, haei ka jait bynriew kan ieng haba ka la pyut plak, u dieng uba la sdang pyut na tynrai kaba eh ban dang khie khlieh biang, ka pop ka jongno kata, hato ym dei kita ki bym shym la pyrkhat ia ka hok ka sot? Nangta kaba san : la ong, dang shen ha ka DSC Baghmara ki don ki nongialeh exam kiba la ioh mobile bad peit tuh ha ka jaka thoh ialeh exam?.
Wow wow , lada ia ki khynnah ba ialeh exam bapher bapher, kim ai lad ban rah mobile, balei kat ha DSC? Kane te ka long shisha ka koropshon kaba la sngew shyrkhei.
Kum ka jylla Khristan nga pynkynmaw da ka jingsngewkhia ia ka Ri bad ka jaitbynriew, Hato kane kam long ba la ai lad ia ki kruin ban pynjot khoit ia ka jaitbynriew.
ko Para ri to ieng rasong ban rah ka kti kamon ka kti kadiang ban pynbna jam ban ialeh pyrshah ia ka arsap arphong, bad ban rat naduh na dyngkhong.
U Apostol Petros u ong 2 Pet 2:12.
“Hynrei kine kum ki mrad ba khlem jingmut, ba la kha kynja mrad ia ki ia ka ban kem bad ban pyniap noh ia ki, haba ki kren bein shaphang kiei kiei ia kiba kim sngewthuh, yn pynjot noh khoit ia ki ha kata ka jingpynpyut plak jong ki hi, kin da la ioh ka bainong ka jingleh bymhok, haba ki da niew kaba sngewbha eh ia kata kaba im sarong awria ha kaba mynsngi , ki long briew bad ki jingkhlem rain ki da ia im sarong awria ha kita ki jingkhawai ia ieit jong ki hi haba ki ia khawai lem bad phi; kiba don ki khmat ba dap da kaba klim bad ki lah kyndiah na ka pop, ki da iariam pah ia ki mynsiem bym neh, kiba don ka dohnud ia kaba la pynmlien ha ki jingkwah lalot, ki khun ka jingtim".
To ine i jingthoh iba rit eh, kum kiba ngeit ki Khristan ka Ri ka Jaitbynriew , ngin duwai jur ba kin mih ki Nongmihkhmat ba hok ba khuid ba lait na ka jingbamsap (corruption).
Nongpoh:Hadien ba la ioh jingtip ba ki la don shibun ki bar jylla kiba bylla ha ki dukan bapher bapher kiba kynthup ha ki Hotel bad kiba don ha shilynter ka surok Shillong Bye Pass, hynnin ka sngi ki nongialam ka National Hynniewtrep People (NHP) seng kmie, ki la leit ban khynra ia ki kot ki sla jong kitei ki bar jylla bad ha katei ka jingleit khynra jong ki, la lap ba bun na kitei ki bar jylla, kiba trei ha kitei ki dukan, kim don ia ki kot ki sla kiba biang kiba long kum ka Trading bad Labour License.
Ia katei ka jingleit ban khynra bar jylla ha ki dukan kiba harud surok Shillong Bye Pass, la ialam da u Samla David Maw long, President ka seng, ha ryngkat ka jingdon u bah Khar lesbon Nongbri Organising Secretary lem bad kiwei de ki dkhot ka seng, ha kaba ki la leit ban khynra ha ki katto katne ki dukan ia kaba ki la sdang na shnong Mawkhanu ter ter sha kiwei pat de ki shnong.
Hadien ba la lap ba kitei ki bar jylla kiba bylla ha shilynter jong katei ka surok ba kim don ia ki kot ki sla kiba biang, ki nongialam jong katei ka seng, ki la aipor 10 sngi ba kin pynbiang bad lada kim lah ban pynbiang ha kitei ki 10 sngi, kaba mut ba ki nongialam jong katei ka seng kin sa leit ban khang ia kitei ki dukan kiba la buh nongtrei da ki bar jylla.
Nongpoh:Ki nongkitkam ka Umsning Town Durbar, ki la pynbna paidbah ba kin pynlong ia kawei ka Tamasa kaba ki la tip kum ka Carnival Fest Cum Fete 2022 kaba 3 sngi lynter bad ka ban sa sdang ha 24 haduh 26 tarik mynta u bnai ha madan Umsning.
U bah Rocky Kylla, Chairman ka UTD, u la ong ba ha katei ka Tamasa yn pynlong ha kata rukom kaba kham pher bad ha katei ka Tamasa kin sa don shibun ki kam pynbyrngia bad ki jingiakop ha ki jait jingialehkai bapher bapher, kaba yn lah ban iashimbynta na duh ki khyllung khynnah bad ki rangbah.
Utei u nong ialam ka UTD, u la buh ruh ia ka jingkyrpad ia kito kiba wan ban iashim bynta ha katei ka Tamasa ba kin iatrei lang bad ka shnong, nalorkata ba kim dei ban pynmih ia kino kino ki jingkulmar, khnang ba katei ka Tamasa kan long kaba shongkun bad kaba pynsngewtynnad ia baroh ki nongwan iashimbynta.
Shillong:Ki nonghikai adhoc hapoh ka shatri jong ka FASTOM, myn hynnin ka sngi ki la sdang ia ki jingïakhih jong da kaba shong kyllaiñ myngngor, namar ka jingmutlop ka sorkar ban sngap ia ka jingdawa jong ki ha khmat ka ophis MBOSE Shillong.
Ha kane ka jingiashong kyllaiñ myngngor la wan shim bynta da ki san ngut ki nonghikai kiba dei ruh ki nongïalam jong ka synjuk jong ki.
Haba u Rupang u pyrshang ban kylli, la hato kin sahngeh noh ia kane ka jingïakhih jong ki lada jia ba ka sorkar ka khot iakren ia ki na ka liang jong ki, ki la iathuh ba tang ha ka kyrdan u myntri ka pule puthi kin ym treh satia ban sahngeh ïakhih ne wat ban leit iakren ruh hynrei tang ha ka Chief Ministerial Level ne ha ka kyrdan iakren tang bad u CM bad lada u khot iakren ruh ka jubab kaba ngi kwah kan dei beit Em ne Hooid.
Lada dei hooid, kin sahngeh ka jingïakhih bad lada em ne pan por na ka liang ki nonghikai kin nang pynjur shuh shuh ka jingïakhih ong ki nongïalam ka FASTOM tad haduh ba ka la sorkar kan ai ia ka hok kaba ki dei ban ïoh kum ki nonghikai.
Kumban shu pynkynmaw ba ka jingïakhih ki nonghikai ka long ba ka sorkar ka dei ban kyntiew ia ka tulop jong ki bad ba ka dei ban kyntiew na ka kyrdan Adhoc sha ka kyrdan Deficit.
Shillong:Ka tnad Public Health Engineering Depafiment ka rakhe ia ka World Water Day halor ka phang “Groundwater: Making the invisible visible", ha ka 22 tarik u Lber 2022 ha State Convention Centre, Shillong.
Ha kane ka sngi u Myntri ka Public Health Engineering Department, u Bah Renik ton Lyngdoh, Tong khar u la long kum u kongsan.
Ha ka jingkren jong u, na ka liang u Myntri u la kren halor ka phang bad u la ban ia ka jingdonkam ban ïada bad pynneh pyn sah ia ki tyllong um ban ym don ka jing kyrduh um ha ka jylla.
Kumba long mynta ia ka um bam um dih la pynpoi haman ki long ïing hanka jylla wat sha ki shnong ba kyndong eh ong shuh shuh u Bah Renik.
Kumba 2,15,866 tylli ki long ïing ki la ïoh um kiba biang ne Functional Household Tap Connection (FHTC) bad ka thong kaba ka Sorkar ka buh ka long ban pynpoi um kaba biang sha 5,89,888 tylli ki long ïing ha ki shnong nongkyndong la kumno kumno ha u Nohprah jong u snem 2022.
Na kata ka daw ban pyntikna ia ka jingbiang ka jingpoi um donkam bad iada bad shim ba ban pynneh pynsah ia ki tyllong um kum ka deti jong manla uwei pa uwei khnang ba ka pateng ba mynta bad ha dien kan ym mad ka jingkyrduh um ong shuh shuh u Bah Renik.
Shuh shuh na ka liang u Myntri u la pynshlur ia baroh kiba iashim bynta kiba kynthup naduh ki dkhot ki VWSC.Ha kane ka prokram la wan iashim bynta ruh u Commissioner & Secretary.
Shri Syed Md A Razi (IRTS), uba dei ruh u Mission Director jong ka Jal Jeevan Mission Meghalaya lem bad u Chief Engineer jong ka tnad PHE u Bah C.R.Challam bad ka Additional Chief Engineer & State Coordinator for Jal Jeevan Mission Meghalaya, ka Kong B.M Lyndem lem bad kiwei de ki heh sorkar.
La ïoh ruh ia ka jingpynshai halor ka phang jong World Water Day jong u snem 2022 na ka Rinku Rani Das, Scientist na ka Central Ground Water Board, Shillong.
La don ruh ka jingiakop puni nam ne exhibition ba la wan shim bynta na ki kolej bapher bapher, ki tnad Sorkar bad kiwei.
Hadien ba kut ka jingiakop la sam ia ka khusnam sha ki nongjop jong ki jingiakop bapher bapher bad la don ruh ka jingpynkup burom kyrpang sha ki shnong ba hap hapoh East Khasi Hills kiba la pyndep pura ka ka jingpoi um sha baroh ki long ïing ha ki shnong ne Functional Household Tap Connections (FHTCs).
Shillong:U Myntri ka tnad pule puthi u bah Lahkmen Rymbui, u la ong ba ka sorkar jylla kan ym lah ban pdiang ia ka jingdawa jong ki nonghikai Adhoc ban kyntiew na ka Adhoc sha ka Deficit.
Haba ia kren bad ki lad pathai khubor, na ka liang u bah Rymbui, u la ong ba ka sorkar hi ka la dep ban kren shai ba kan ym lah ban leh eiei halor ka jingdawa jong ki nonghikai adhoc.
Ha kaba ia dei bad ka jingpynkiew ia ka tulop na ka liang ka sorkar ka dang bishar bniah, namar ba kan ym dei tang ban pynkiew ia ka tulop jong ki nonghikai Adhoc, hynrei ia baroh ki nonghikai.
“Ka tnad planning, ka tnad pisa bad ka tnad pule puthi kin sa shong bishar bniah halor kane ka bynta shwa ban shim kano kano ka rai"u la bynrap shuh shuh.
Ha kaba ia dei bad ka jingpyllait ia ka tulop jong ki nonghikai SSA u bah Rymbui u la ong ba ka tnad kan sa pynlait ia ka tulop jong ki hapoh une u bnai.
“Ha ka sngi kaba nga la iakynduh ia ki nongialam jong ki nonghikai SSA, nga la dep kren shai ba hadien ka dorbar mangtyngka ngin sa pynlait ia ka tulop jong ki, bad halor ka ne ka bynta ka kam ka la iaid shait shait bad hapoh mynta u bnai kin sa pyllait noh ia ka tulop jong ki baroh", u la ong.
Uwei u shipai Russia, uba la bitar jong ia u nongialam jongu, lane u  commanding officer, ula tylliat da ka tup, ia u heh shipai jongu, kum ka dak jong ka jingshah pyniap ne mynsaw jong kiba bun ki shipai kiba don ha katei ka kynhun thma ha Ukraine, ong u nongthoh khubor jong ka Ukraine.
La nang pynshisha ia katei ka jingjia, da ka video, kaba la pyni paidbah, ba ia utei u heh shipai, uba kyrteng U  Colonel Yuri Medvedev, la kit da ka kali tan (stretcher) sha hospital bad ba ula mynsaw jur, ha ki bynta jong ki kjat jongu.
U Roman Tsymbaliuk, u iathuh ba la tylliat ia U Medvedev, da ki shipai jongu hi, hadien ba ki la bitar jur, ia ka jingiap bad ka jingmynsaw jong kitei ki shipai, kiba pyniaid ia ki tup, kiba don haduh 1,500ngut ha katei kawei ka battalion.
“Uwei u shipai, ula peit bha, ia ka kabu kaba biang bad ha katei ka por, u ioh ban tylliat ia utei u commander, U  Colonel Yuri Medvedev, ha kaba baroh ar tylli ki kjat jongu, ki la mynsaw jur" ong  U Tsimbalyuk.
U ‘Medvedev, u don mynta ha ka hospital ha Belarus.
Kyiv: Ka NATO, ka kam, ba ki shipai jong ka Russia, kin don haduh 40hajar ngut, kiba la shah pyniap, lane kiba la shah pynmynsaw bad kiba la shah kem ha ka jingiaid jong ka thma, kaba la neh shibnai kynthih ha Ukraine.
Katei ka jingkhein, ka dei nalor kiba bun phew ngut ki heh shipai jong ka Russia, kiba la shah pyniap ha ka Ukraine.
Hynnin ka sngi, ka NATO, ka ai jingkhein, ba ki shipai ka Russia, kiba shah pyniap, ki la poi hapdeng ka 7hajar haduh 15hajar ngut bad haba iakhein ia kito kiba mynsaw, lane kiba shah kem bad kumta ki shipai ka Russia, ki bym don shuh ha ka kam, ki la kot hapdeng ka 30hajar haduh 40 hajar ngut, ong ka NATO.Ki riewshemphang, ha ki kam ialeh thma, ki iathuh ba ka Russia, kan nym lah shuh ban ialeh thma, lada kan duh ia 60hajar ngut ki shipai jongka, namar ba mynta, ka la nang wad ia ki shipai kiba la shongthait, ba kin mih sha madan thma.
Ha kane ka thma, la iathuh ba ka jingduh ka Russia, ia ki heh shipai jongka, ka la long, kumba ka la duh ha ka por jong ka thma bah ba ar bad U Colonel Alexei Sharov, u dei uwei na ki heh shipai ba khatduh tam, uba la shah pyniap ha ki khyndiat sngi ba ladep bad la shim, ba ki don hynriew ngut ki shipai ba heh duh ka Russia, kiba la shah pyniap, na ki 20ngut ki general kiba don ha ka kynhun shipai jong katei ka ri.
Ha kajuh ka por, la iathuh ba ki shipai ka Ukraine, kin sa ioh ban kurup biang ia ka Kherson, kaba dei kawei na ki nongbah, kaba heh, kaba la ioh bat da ki shipai Russia.
Ha kawei pat ka liang, U Sergei Lavrov, myntri bar ri ka Russia, u kam ba ka jingkhang jong ki ri sepngi ban ia shalan mar sha Russia lane ban iadie iathied, ka la ktah jubor ia ka Kremlin.
“Haba ki la kurup ia ki jingdon jingem jong ka central bank, kumta, ym don ba tip shuh ia kaei kaba ki ri sepngi, kin leh pyrshah nangne shakhmat" ong u myntri, haba kren sha ki samla pule, ha ki khyndiat sngi ba ladep.
Shillong: Ki dkhot jong ka Federation of Khasi Jaintia and Garo people (FKJGP), mynta ka sngi ki la dawa na ka tnad pulit ba ka dei ban pynngat da ka “suo motou case" pyrshah ia ki kynhun jong ki briew, kiba donkti ban thombor ia ki saw ngut ki khynnah samla khasi ha Demseiniong.
Lah ban kdew hangne ba u publicity secretary  jong ka  FKJGP Reginald Thabah, u la shah khot hajir ha Sardar Police station hadien ba don na ki briew ki la wan ban ujor pyrshah ia u, da kaba kynnoh ba u donkti ha ka jingjia ha ka 22 tarik mynta u bnai ha  Demseiniong.
Haba ia kren bad ki lad pathai khubor, na ka liang u bah Thabah u la iathuh halor kane ka jingjia ka ba la jia ha ka 22 tarik mynta u bnai ba ki don haduh 4 ngut ki khynnah samla kiba kynthup ia uwei na ki dkhot ka seng jong ka FKJGP, ki la shah lute bad shah thombor ha ki briew kiba don kumba 12-14 ngut ki bar jylla ha Demseiniong.
U bah Thabah u la iathuh “Hadien ba ngi la ioh jingtip ia ka jingshah thombor jong u dkhot jong ngi ha Demseiniong, ngi la hiar mardor sha kane ka jaka bad lap ba u dkhot jong ngi ha ryngkat 3 ngut ki paralok jong u, ki la shah thom bor ha ki kynhun jong ki 12-14 ngut ki bar jylla kiba la buaid khawiang bha bad haba ngi la wad ia kine ki briew na ka liang jong ngi, ngi la ioh ban kem ia uwei na kine ki ba don kti bad ngi la rah ia u sha ophis trei kam jong ngi ban ioh kylli jingkylli ia u".
Na ka liang u bah Thabah, u la dawa ba na ka liang ka FKJGP ka dawa na ka tnad pulit ba ka dei ban pynngat da ka sou motou pyrshah ia baroh kine kiba donkti ban thom bor ha Demseiniong bad ruh ba ki dei ban sdangeh ban khot hajir ia ki khun samla ka ri, haba ki dang ia da ia lade.
Na ka liang ka seng ka kren shai ba nangne shakhmat kan ym sngap jar ne iashah ia kino kino ki briew, kiba pyrshang ban pynmih ka jingkulmar pyrshah ia ki samla khasi.
Shillong: Lashai ka sngi, kan don ka jinghap slap kaba malu mala, ha ka nongbah Shillong bad ki jaka ba marjan.
Ha kawei pat ka khubor, la iathuh da ka tnat peit mariang ka sorkar India, ka Indian Meteorological Department, ba kan don ka jingkhie eriong bad ka jingtied pyrthat ha ki 24 kynta ban wan.
Mynta ka sngi, haduh ha ka por 2.30 nohsngi, kam don ka jinghap slap satia ha ka jylla, katba hynnin ka sngi, ka don ka jinghap slap, kaba 5.3mm ha Shillong, nangta kaba 0.6mm ha Umiam.
Shillong: Ha ka 19tarik Naiwieng 2021, ha ka por 9baje mynmiet, ki nonglute, ki la leit rung ha ka Mawkhanu Service Station, Indian Oil (Petrol Pump), ha kaba ki la siat ia arngut ki nongtrei katei ka petrol pump bad kitei ki la mynsaw bad ki la leit shah sumar ha NEIGHRIMS, Shillong.
Kitei ki la ioh rong tuh ruh T.2lak na katei ka petrol pump bad ki la phet bak na katei ka jaka.
Hadien saw  bnai eiei, kaba dei ha ka 7tarik Lber 2022, ki pulit, ki la ioh kem ia U Barabor Namsaw, uba la tip, kum U Kyrshan Makri na Police Bazar bad la ioh kurup ia ka bike AS 01BH5342, kaba la pyndonkam ban leit lute ha u snem ba ladep bad nangta ia U Bhaijan Warbah na Mawkasiang bad la ioh kurup ia kawei ka kali Alto ML 10 C 5608; hynrei ha ka sngi kaba bud, U Barabor Namsaw, ula lait phet noh, na kti ki pulit.
Ka dei ha ka 22tarik mynta u bnai, ba ki pulit ka Shillong Sadar bad ka Nongmynsong, ki la ioh kem ia U Barabor Namsaw lem bad U Khraw Shylla na Nongmynsong bad kitei ki dei kiba donkti ha shibun ki kam tuh ia ki kali ar shaka, ong ka khubor na U Superintendent of Police, East Khasi hills, Shillong.
New Delhi: U Myntri ka tnad Transport ka sorkar India u Nitin Gadkari mynta ka sngi u la iathuh hapoh ka ïing dorbar Parliament ba ka Sorkar kan pyntikna ba ki khyrdop lum pisa, kim dei ban palat ia kawei hapoh ka 60 KM bad ia kane yn pyntreikam noh hapoh ki lai bnai ban wan.
“Ngan pyntikna ba ki toll plaza kim dei ban palat ia kawei hapoh ka 60 KM bad ha ki jaka ba don palat ia kane yn khang shisyndon ha kine ki lai bnai ban wan" ong u Nitin Gadkari.
Nongpoh: Ka RBYF Umsning Circle, lyngba u Bah Shining Thangkhiew, Publicity ka Seng, ka pynrem jur ia ki runar kiba leit ban pynjot pynpra ia ki banner ai khublei Khrismas, kaba la wah da ki dkhot ka seng na ki Unit kiba don ha ki shnong bapher bapher.
Hadien ka jingpynrem, ka kyrwoh kaba la phah da utei u nongialam ka RBYF, ka la pynpaw ba ka seng ka maham jur ia ki briew kiba leh dusmon ban leit pynjot pynjulor ia ki banner khublei Christmas jong ki unit, ha kaba la ong ba lada ka seng kan lap ia kitei ki riew dusmon, kan nym map satia hynrei kan sa ai da ka jingsneng kaba tyngeh.
Ha kawei pat ka liang, ka RBYF Umsning Circle, ka ai khublei Christmas Basuk bad ba kmen ia ki paid nongshong shnong jong ka Umsning bad ka Ri Bhoi hi baroh kawei.
Nongstoiñ: Ki pulit ka Anti Narcotic Task Force (ANTF) Nongstoiñ hadien ba ki la ioh jingtip, halor ka jingdon jong ka kali kit drok ka ban iaid lyngba ka Nongstoiñ WKH, kila pynlong ïa ka jingpynap shrip ban ioh kem ïa katei ka kali.
Katei ka jingpynap shrip jong ki pulit ka ANTF kala seisoh hadien ba kila ioh ban bat ïa kawei ka kali Bolero kaba don ïa u number ML-05J-3839 bala niah da u Moktadir Rhman u ba na ka shnong Syamding, Philbari WGHD, na kawei na ki jaka ha Urkali ka surok bah Nongstoiñ-Tura.
Ha ka jingkhynra ïa katei ka kali, ki la lap ïa shibun u drok Yaba (Amphetamine) Tablets ba la buhrieh bha ha katei ka kali kiba don baroh haduh 45 song ha ka jingkhia kaba 9 kilo bad la antad ba u tei u drok u la shongdor haduh 2.7 klur tngka.
U bah H.G Lyngdoh Superintendent of Police ka WKH u la iathuh ba katei ka jingkem drok kadei kaba heh tam hapoh WKH bad u la iathuh ruh ba ïa u tei u drok la wan kit na Assam da ka jingthmu ban pynpoi sha West Garo Hills lyngba ka surok Nongstoiñ.
Shuh shuh u la ong ruh ba ïa u tei u drok bad ka kali la kurup noh da ki pukit bad ïa u nongniah la kem ban pynlong ka jinhtohkit kaba bniah ban lap shuh shuh sa ïa kiwei pat ki snar nongkhaïi drok kiba iadon bynta ban kahïi ïa u tei u drok.
Ki pulit ki la register ruh ïa ka case hapoh Nongstoiñ Police Station ha ka case number kaba 95(12)2021 U/S 22 (C), 23 (C) / 25 jong ka NDPS Act.
Shillong: Mynta ka sngi, ka don ka jinghap slap kaba jur lem bad ka jinghap phria, ha ka nongbah Shillong bad ha kylleng ka Ri Khasi Jaintia.
Ka Shillong, ka mad ia ka jinghap slap, kaba 25.2mm mynta ka sngi, haba khein naduh ka por 8.30 mynstep, haduh ka por 2.30 nohsngi mynta ka sngi.
Ka Sohra kam don slap satia, katba ka Umiam, ka ioh ia kaba 4.6 mm.
Ka jingshit jingkhriat mynta ka sngi, ha Shillong, kaba shit eh, ka long 14.6 degree centigrade bad kaba khriat eh, ka long 7.1, ha Sohra, kaba shit eh, ka long 19.7, kaba khriat eh, ka long 7.0, ha Umiam, kaba shit eh, ka long 20.0 bad kaba khriat eh, ka long 5.6degree.
Ka India Meteorological Department jong ka sorkar India, ka pyntip, ba kan don ka jinghap slap, hap phria bad ka jingmeh leilieh, ha ki bynta jong ka jylla.
Shillong: Shwa ban poi ka aiom ban leh kmen “Christmas" mynta ka sngi palei, u slap u phria ula ther tyngeh ha ka nongbah Shillong bad ha ha ki katto katne ki bynta jong ka East Khasi hills Districts.
Kiwei ki bynta kiba la shah ktah lang ha ka jingtrei jubor jong u slap, ki long ruh ka West Garo Hills, West Khasi Hills, Eastern West Khasi Hills bad Ribhoi District.
La iathuh ba ki don ki jaka, kiba u ther lang u slap bad u phria bad ki don pat kiba shu theh jur tang u slap.
Shillong: Ka Meghalaya Peoples Committee on Aadhaar ka pyrshah jur halor ka aiῆ election kaba thymmai lane ka Election Laws Amendment 2021.
Dang shen ka Sorkar Pdeng ka la wanrah ia ka Election Laws Amendment 2021 bad ba ki Їingdorbar Thaw Aiῆ ka Ri, ka Lok Sabbha bad Rajya Sabha ki la pdiang bad mynjur.
Kane ka aiῆ election kaba thymmai ka shah ban pynїasoh ia u Aadhaar number bad ka kyrteng thep vote lane ka Voter ID jong ki trai shnong ka Ri India.
Kane ka aiῆ election kaba thymmai ka buh ia ki nongthep vote kiba long ki trai shnong jong ka Ri India ha ka jingma kaba khraw.
Ka jingleh jong ka Sorkar Pdeng ka long ka bym don nongrim ha ka Riti Synshar.
Naduh kaba sdang hi ka kynhun MPCA ka la pyrshah jur ia ka jingpyntreikam ia ka scheme Aadhaar bad ka Aadhaar Act 2016 halor ka nongrim ba ka aiῆ Aadhaar ka tuh bad pynduh noh ia ka hok tynrai jong ki nongshong shnong ban im jar jar marwei shimet lane ka Right to Privacy.
Mynta sa kane ka aiῆ election kaba thymmai kaba shah ban pynїasoh ia u Aadhaar number bad ka kyrteng thep vote kan tuh bad pynduh noh ruh ia ka hok jong ki trai shnong ban thep vote.
Dang shen ka Jylla Telengana lyngba ka State Election Commission ki la pyrshang ban pynїasoh ia u Aadhaar number bad ka kyrteng thep vote bad la shem ba kumba 2.2 million ngut ki kyrteng thep vote ki la jah rngai bad kawei na ki kyrteng kaba pawnam kaba jah ka dei ka kyrteng jong ka Nongїaleh Badminton kaba pawnam ka Jwala Gutta.
U Justice Srikrishna u khlieh duh jong ka Data Protection Commission u la ong ba ka jingpynїasoh ia u Aadhaar number bad ka kyrteng thep vote ka long kaba ma bad ka buh jingma ia ki trai shnong bad ha Ri India ngim pat don ia ka Data Protection Law ne ki aiῆ ki ban iada ia ki jingtip shaphang ialade shimet ba ngi ai sha ki jaka treikam sorkar, ki bank bad kiwei de.
Ka jingpynїasoh ia u Aadhaar number bad ka kyrteng thep vote kan ailad ia ki briew kiba shu wan shong wan sah ne ki resident ban long ki trai shnong ne ki citizen.
Kane kan buh jingeh hadien habud bad kha makha ki briew kiba shu wan shong kin kylla long ki trai shnong, nalor ba ka la don lypa ruh sa ka Citizenship Amendment Act kaba la long lypa ka jingma ia ka Ri bad ka Jylla.
Kumta na ka liang ka MPCA ka pyrshah jur bad kyntu ia ki nongshong shnong ban їakren їatai bniah halor kane bad ka kynhun kan thaw ki lad ki lynti ban їeng pyrshah ia kane ka aiῆ election kaba thym mai katkum ka Riti Synshar, ong ka kyrwoh ba la phah da U Pastor Kyrsoibor Pyrtuh.
Na ki krai baroh kiba don ha ri Khasi-Jaintia, une u long uwei uba ki kham rep bha.
Ia une u krai lah ruh ban thung na ki sara.
Lada thung sumar ia u, u lah ban pynmih haduh kumba 12 haduh 14 mon na ka shi ekar, hynrei ha ki bun ki jaka khyndew maw u lah ban pynmih tang kumba shiteng ia kata.
Ha ki por nemsniew, une u long uwei na ki jingbam uba bit eh ban rep namar ki khniang kim ju kham bam ia une haba buh slem ia u, kumta ba lah ban buh ia u da ki bun snem.
U long ruh kum kiwei ki krai uba lah ban ioh soh kloi, namar ka shim tang kumba lai ne saw bnai ia une u jingthung naduh ka por ba thung ia u haduh ka por ban ot ia u.
Une u krai u long uba kham eh ban tylliat ha ka kpoh, hynrei u long u jingbam uba bha namar u don shibun ka kalsiom, kata ka met tynrai kaba long shibynta na ka shun, bad u don ruh shibun ka carotene (kynnoh karotin) kaba don shibun ka vitamin A, bad u don ruh ka vitamin B.Kine ki vitamin ki long ki kynja met kiba donkam eh na ka bynta ka jingkoit jingkhiah u briew.
Ha Punjab bad ha ka jylla United Provinces ki ju shna ata na u symboh jong une u krai bad ki sa shet chapati ia u kumjuh kumba ki leh ia u ata kew na u.
Don ruh kiba shet kiad na une u krai.
Ia ka jyndem kaba ioh na kaba shet kiad ki ai sniang lane masi.
U jyntang na u met jong u ruh u long uba ki ju ai masi.
U ‘rai-soh’ (Setari italica) u long kumba nga la ong haneng, uba ki khot ha ka ktien phareng ‘fox tail’ lane ‘Italian millet’.
Ha ka ktien Hindustani ki khot ia une u kukun.
Une u long u jingthung uba la thung da ki bun hajar snem ha kane ka ri India bad ha ri China ruh.
U rai-soh u long u jingbam uba bha shibun: lah ban shna kpu lane ban shet ‘porridge’(ka kynja jingbam kaba ki phareng ki ju bam mynstep bad kaba ki shu shet thai um bad sa khleh shini bad dud ia u).
Ki ong ba kaba bam ia u ne u krai ka pynshit ia ka met.
Don ar jaid ki symboh: uwei uba liehstem (straw yellow), Ia une u krai ki kham thung ha ki khyndew kiba kham seisoh harud nong.
Une u krai u long uba ringpah bha ia ki sim.
Ha Bombay ia une u krai ki thung habadei-badei khnang ban bsa ia ki jingri; haba ki leh kumta ki lah ban ioh kumba 60 mon u jingbam masi na ka shi ekar.
Lada thung na ka bynta ka jingbam masi, kata dei ban thung kumba 6 ser shi ekar u symbai hynrei lada thung na ka bynta u symboh, kata tang 3 ser u shymbai shi ekar la biang.
Une u jingthung ruh u long uba mih kloi katta-katta.
U ‘rai shan (Panicum miliaceum) u long uwei pat u krai uba don ha ri Khasi-Jaintia.
Une u krai u don u rynjub syntiew (inflorescence) uba iasriem ia u kba, tangba ki symboh jong u ki long kiba rit bha kum ki jong kitei ki krai ba la thoh haneng.
Ki phareng ki khot ia u u ‘broom corn millet’, kata u krai synsar, namar u rynjub syntiew jong u lynnai lane u kdait.
Une u krai u lah ban long wat ha ka khyndew kaba duna shikatdei ka sboh.
Ha ri khasi mynta u kham long sha ri lum (5000-6000 ft).
Une u krai u kham shim por duna ban long ban ia kitei kiwei pat ki krai.
U stait uba sop ia u symboh jong une u krai, um long ruh uba shitom ban weng kat u jong u rai truh.
Ynda u la ih ki shu synrut ia u skop uba don bad u symboh bad hadien katto-katne sngi ki sa pyniakhlad ia u symboh na u stait.
Une u krai ruh u long uba ki sim ki ieit eh.
U Sohriew.
U Sohriew (Coix lacryma-Jobi) u long sa uwei pat u jingthung uba ki ju rep ha ri Khasi-Jaintia.
Uba u long u jingthung uba kham jrong shibun ban ia kitei ki krai, ka rynnieng jong u ka long kumba 4 haduh 6 phut.
Une u jingthung ruh u long hi u kynja krai (millet) kum kitei ki krai ba la thoh haneng tangba u kham heh symboh.
Ha ka jingdonkam jong u kum u jingbam ruh u iasriem ia kitei ki krai, la um da long lehse uba da bha eh kum kitei ki krai haneng.
Ki Dai, u Rymbaija bad u Rymbai KtungKiwei pat ki jingthung kiba nga kwah ban thoh lyngkot ha kane ka lynnong ki long ki kynja dai: u dai rahor (Cajanus indicus), u dai masur (Ervum lens) u dai shana (Cicer arieinum), u dai muk (Phaseolus radiatus) u dai mati kalai (Phaseolus mungo), u rymbaija (Phaseolus calcaratus), u dai motor (Pisumarvense); u rymbai ktung (Soya max).
U dai rahor u long u dai uba ngi shem ha kylleng ka ri India bad uba long ruh ha ki katto-katne ki jaka them jong ka ri Khasi-Jaintia.
Une u long u jingthung uba long man ka snem (annual), hynrei u lah ruh ban neh ar snem ne palat ruh.
Ha ki jaka ha kiba kham bun u slap u long u jingthung uba piar bha ki tnat, kumta ba dei ban thung ia u ha ka jingjngai kumba lai phut ka jingjngai jong uwei u lain na uwei pat u lain, hynrei ha ki jaka kiba kham duna ka um ki thung marjan ia u.
Ka jingjan jingjngai ka shong ruh ha la ka jaid ka jaid.
Don ki jaid rahor kiba piar ki tnat bad don ruh kiba shu ieng beit.
Ia une u jingthung u donkam katto, katne ka um ha ka por ba u san, la katta ruh um da donkam shibun eh ka um.
Dei namarkata ka daw ba um da long bha eh ha ki jaka bun slap jong ka ri Khasi-Jaintia.
Ha ri dkhar, ha ki nongkyndong, ia u symboh ki syang ha ka ding shuwa ban tylliat ia u ha u maw tylliat.
Habadei-badei ki da kyllan bad ka umphniang bam, shuwa ban tylliat ia u khnang ba un ym lwit eh haba tylliat hynrei tang ba kan khuid ka snep bad ba u symboh un pait arliang.
Une u jingthung u long ruh uba ki shait thung khnang ban pynbha ia ka khyndew, namar u long na ka ingkur (family) jong kito ki jinghung kiba nga la batai ha ki lynnong kiba mynshuwa kiba ki khot ki “legume" ha ka ktien Phareng.
U long ruh u jingthung uba don ki thied kiba khlain bha kiba lah ban kynroi wat ia ka khyndew kaba dait eh.
Une u jingthung u lah ruh ban pyniap op (smother) wat ia ki phlang kiba shitom ban phut kum ia u langsder.
Ki ju pyndonkam ruh ia une u jingthung na ka bynta ka laha (lac), namar u khniang uba pynmih ia ka laha u long bha ha une u jingthung.
Shillong: Myn hynnin ka janmiet, U Ma D.S.War uba long ruh u Waheh shnong ka Namdong B, ula pyllait paidbah ia ki Street lights hapoh ka shnong, kum shi bynta ban teh lakam ia ki kam sniew hapoh shnong.
Ia kine ki street light la ai sngewbha da u Ex MDC ka thaiñ u ma Hilarious Dkhar bad na ka liang jong u waheh shnong ka Namdong B u pynpaw ia ka jing sngewnguh ia une u rangbah u ba don ka mynsiem ban ia tynrong lang ia ka shnong ka thaw.
Shillong:Ka la mih, ka jaka test tdem kali, kaba la shu shna beain ha Nongstoin, West Khasi hills, ha kaba la ai kyrteng da ka State Pollution Controll Board, Smoke Testing Centre.
Ka Meghalaya State Pollution Control Board, ha ka jing ai jingtip sha U Rupang, ka iathuh ba katei ka dei ka jaka peit tdem, kaba la shu shna beain.
La iathuh ruh da ki thymmei khubor, na ka tnat Pollution Controll Board, ba kam ju don satia ka jaka trei kam jongka, ka ban thoh da ka kyntien State Pollution Control Board.
Shillong:U Bah Sanbor Shullai, myn hynnin ka sngi, ula ia kren bad ki bor pyniaid jong ka National Highway Infrastructure Development Corporation Limited (NHIDCL) of India lem bad ka Shillong Cantonment Board ha Jhalupara Community Hall, ban iakren halor ka jingtrei pynheh ia ka surok ha Jhalupara, ha kaba yn pyntrei da katei ka tnat.
Ha ka jing ialang, la don lang da U General Manager NHIDCL, U Senior Engineer ka Shillong Cantonment Board, U Chief Engineer PWD, Executive Engineer PWD (Roads) bad kiwei de ki seng bapher, kiba don ha Shillong Cantonment, kynthup ruh ia ka Shillong Cantonment Lease Holders Association, Village Council and Welfare Organizations.
Ha ka jing ialang, ki bor pyniaid ka National Highway, ki iathuh ba yn nym don satia ki nongshong shnong ka Shillong Cantonment, ki ban shah pynwit, na katei ka jingtei ia ka surok thymmai, lane kam don ka iing, ka ban shah pynpra, ha ki jaka sah jong ki riew paidbah, kiba hap ha u pud u sam ka Shillong Cantonment Area.
Ka jing ruid lain, kaba la leh kham mynshwa, kan iaid beit kumba ju leh bad ki bor pyniaid jong katei ka tnat shna surok kin peit ba ka jing khapngiah ka leit ka wan ha ka nongbah Shillong bad ha katei ka thain cantonment, kan kut noh, ha kane ka jing pynheh surok ba thymmai.
Shillong:U Myntri ba dei peit ïa ka tnat rep u la pyllait paidbah ïa ka kot ha kaba ïadei bad ka kam ri Ngap ha ka jylla Meghalaya ha ka jingïalang ka tnat rep kaba la tip ka “Apiculture -2".
Haba kren ha ka jingïalang plie paidbah u Myntri u la ong ba ka kam ri ngap ha ka jylla Meghalaya kam dei kaba thymmai hynrei ka dei kaba la don naduh hyndai, hynrei kaba donkam ka long ban pynheh ïa kane ka kam katkum kane ka juk stad kaba mynta.
U Myntri u la ong ba haba peit bha ha ki jaka rep ba pyndonkam ïa ki dawai sboh u ngap um juh don, hynrei u don ha ki jaka ba ka rep ka dei ka rep tynrai kum sha ri War.
U Myntri u la kyntu ruh ïa kiba ri ngap ban pyntip sha ka tnat rep lada ki shem kano kano ka jingeh ym dei ban shu sngap.
La sam ruh ïa ki ksing ri ngap sha ki nongrep ka District kiba hab hapoh jong ki lum Khasi, kaba long kum ka jingbteng ïa ka “Apiculture -1" kaba la sdang ha u snem 2014.
U Myntri u la ban jur ïa ka rukom pynïaid ïew ïa ka ngap kaba mih na kane ka jylla Meghalaya, kaba sngewsih ka long ba ïa ka ngap la thied tad na kane ka jylla bad ynda la song ba la wan die kylla sha kane ka jylla ha ka dor kaba rem.
U Bah Banteidor u la ong ba ïa ka kam ri ngap ha ka jylla Meghalaya la sdang ban pynshlur naduh ki snem 1976 da ka KVIC, hynrei na ka liang jong ka sorkar ka kwah ba kane ka rukom ri ngap kaba mynta kan long katkum kane ka juk stad da kaba pyndon pat ïa ki tiar na kane ka jylla kum ki dieng ban shan ïa ki ksing ri ngap.
Ha ka jingkren u Dr.Vijay Kumar, Commissioner bad Secretary ka tnat rep ka sorkar Meghalaya u la ong ba ha kane ka “Apiculture-2" ka long ba ka jingïarap ïa ki nongri ngap ha kane ka jylla kan long T.70000/- tyngka, na kane T.35000/- tyngka kan dei ka jingïarap bad T.35000/- kan dei ka ram kaba khlem sut.
Katba u Bah S Mawlong Director jong ka MIE u la ong ba na ka liang jong ka sorkar kan pynïoh ïa ki lad jingïarap kumno ban pynbha ïa ka rukom song ïa ki mar rep wat ïa ka ngap.
Ha kane ka sngi la donlang ki nongri ngap na kylleng kane ka Ri Khasi ryngkat ki ophisar.
