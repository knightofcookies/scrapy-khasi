Utei u samla u la ioh ban tynruh da u ryngwiang khwai sha ka jaka ba katei ka longkmie ka ngam bad ka la ioh bat ia utei u ryngwiang bad u la tan ia ka sha ryngkew.
Hadien ba la poi sha ryngkew katei ka longkmie ka la iap ler bad kam tip briew shuh, hynrei kham sa shiphang ka la kyndit bynriew biang, ka la sahkut ha um kumba shi minit tam.
Hadien ba la sei ia katei ka longkmie napoh um, utei u ‘seiñ iong u dang don hi ha katei ka jaka naba u thap bam ia ki dohkha rit ba ki nongkhwai ki buh ha jrong maw, bad utei u samla u la ioh ban pyniap sa ia utei u bseiñ ruh.
Ki nongshong shnong ka Umsyiem ki la ai jingiaroh ia ka jingshlur jong utei u samla uba la pyllait im ia katei ka longkmie.
Shillong: Ka kynhun ialehkai ki heprit ka Wahlakhiat Bulls ka la jop baroh san tylli ki jingialehkai phutbol pyrshah ia ka Unified Gorkha Gators ha ka sien ialehkai kaba 11 jong ka Meghalaya Baby League 2018, kaba dang iaid shaphrang haduh kine ki sngi man ka sngi Saitjain ha madan JN Stadium, Shillong.
Ha ka jingialehkai ha kane ka sngi Saitjain, ka Touchline NE Cubs bad ka Mawlatbah SC Hawks ki la jop ar tylli ki jingialehkai.
Ka ENE Falcons bad ka Sunnydale School Doves ki la iakhaid ha ka jingialehkai kiba ha ka rta 4-5 snem hynrei ka Falcons ka la ioh ban jop ruh ha kawei ka jingialehkai katba ka Doves ka la jop ha ka jingiakhun kiba hapdeng ka rta 10-11 snem.
Ka Kickstart FCC Rhinos ka la pylliem ia ka JNS Jaguars, ha kaba ka la jop saw tylli na ki san tylli ki jingialehkai katba ka Jaguars ka jop kawei.
Ka Nongthymmai GC Scorpions bad ka Little Star Clouded Leopards ki la iakhaid ar tylli ki jingialehkai katba ka Clouded Leopards ka la jop pat ha ki ar tylli ki jingialehkai bad ka Nongthymmai ka jop ha kawei ka jingialehkai jong kiba ha ka rta 4-5 snem.
Shillong: Ar tylli ki sengbhalang, kynthup ia ka KSU bad ka HYC, ki la dawa na ka bor pyniaid ka skulbah North Eastern Hills University (NEHU) Shillong ba ka dei ban thungkam shwa ia ki briew kane ka jylla, kata ia ki Khasi bad Jaintia ha kane ka skulbah.
Hynnin  ka sngi, kine ki ar tylli ki seng ki la kynduh ia u Vice Chancellor ka NEHU ban iakren halor kane ka jingdawa jongki.
Kine ki seng bhalang ki la leit tur sha NEHU namar ba mynta ka sngi, ka NEHU ka la pynlong ia ka interbiw thungkam ia ki lai tylli ki kam ba lait ha kane ka skulbah kynthup ka kam Finance Officer, Librarian bad Controlling Officer ha kaba la kynnoh ba kiba bun ki dei kiba wan iakhun nabar jylla suda.
Kine ki sengbhalang kiba la pynlong ia ka jingpyrta bad rah plakad, haba kaba nyngkong la wan mih u Pro-Vice Chancellor u Prof Henry Lamin, hadien ba ki la leit tur sha katei ka jaka, hynrei kham hadien ki la ioh ban iakynduh ia u Vice Chancellor.
Na ka liang u Prof.Henry Lamin, Pro-VC NEHU uba la mih ban iakren bad ki nongialam jong kine ki ar tylli ki seng, u la ong ba ia kine ki kam ba lait ha NEHU la dep pyllait sha baroh ki lad pathai khubor ha kaba ka la don ruh ka Screening committee ka ban bishar ia kiba aplai.
“Kam dei kaba leh marwei ne ar ngut hynrei la leh da ka committee bad mynta ka interview ka dang iaid, ki don ki briew kiba wan nabar ban pyniaid ia ka eksam.
Nga sngewthuh ia ka jingkwah jong phi, bad lada don ki briew jong ngi kiba biang, ngin ai beit hynrei lada kim don te yn leh kumno", la ong u Prof Henry.
U la kyrpad ia kine ki sengbhalang ban nym pynthut ia ka eksamin.
“Ailad ia ka eksamin bad sngewbha iatreilang namar ba ka dei na ka bynta ki khynnah jong ngi bad lada kim don ki ophisar ka dei ka jingeh", u la ong.
Ha kawei kaliang, u President ka KSU NEHU Unit u samla James Mawphlang bad u general secretary u samla Pynkmenlang Sanmiet ki la ong ba ka jingdawa jongki ban thung ia ki briew lajong ka long lah kham slem, namar bunsien la thung kam tang ia ki briew nabar.
Ki la ong ba la shem ba naduh ba sdang, kim don ki kam ba thung pura ne permanent post bad mynta ka sngi, la khot interbiw ia 3 tylli ki kam, namar ba ha kine ki snem ki don beit tang ki acting ophisar.
“Na ka liang ka seng, ka dawa ba dei ban ailad ia ki trai jylla ban rung kam kiba bun kiba aplai bad ki dei ban ai shwa ia ki namar ba kane ka dei ka jaka jong ngi.
Kumno ngim ioh wat tang ia ki kam barit", u la ong.
U la ong ba u VC, ula pynthikna ba katba lah kin ai ne thep shwa ia ki briew na kane ka jylla kiba la biang.
“Ha ki snem ba mynshuwa, bun ki samla Khasi kiba aplai kam, kim ju ioh satia bad ioh tang kiba nabar suda bad ka NEHU ka shu ai khusnam katba ki samla jong ngi kim ioh kam satia", u la ong.
Ki don 11 tylli ki kam bad mynta ki khot tang 3 tylli ki kam bad ka seng ka la dorkhas naduh u snem 2015 bad ka la dawa ba dei ban thung kam pura naduh u VC, bad kiwei kiba lait.
Ha kawei ka liang, u samla Welesly Lyngkhoi u Educational secretary ka HYC u la ong ba ka seng ka la pyrshah ia ka jingleh mynthi jong u VC u bym khot iakren watla bunsien la dep phah jingthoh halor kane.
“Ngi kwah ban iakhih pyrshah ia ka jingmynthi u VC, ngi la buh sngi ban iakynduh la lai sien ia u hynrei um shym la khot.
Bun ki briew na kane ka jylla kila biang ban shimti ia kino kino ki kam hynrei kim ioh satia bad mynta ngi ban wan pyrshah bad ban dawa ba dei ban thung kam ia ki briew jong ngi", u la ong.
U la kynnoh ba ka jingbat Registrar uba nabar, ka la pynlong ia u ban ioh lad ban wanrah briew nabar hynrei donkam ban don ki briew lajong bad kane ka dei ka jingdawa jong ka seng.
Nongpoh: U Bah Sosthenes Sohtun, MLA ka Jirang Constituency, hynnin ka Sngi Saitjain, dalade hi u la hiar ban jurip ia kito ki shnong kiba la shah ktah jur na ka jinghap slap kaba la jia mynha ka miet Sngi Palei.
Ha katei kajuh hi ka sngi la iohi ruh ba ki briew na ki Bor Distrik, ki la hiar ban jurip ia ki shnong kiba la shah ktah na katei ka jingshlei um.
Kum ban shu pynkynmaw hangne, ka jingwan kynsan u Lapbah kaba la jia mynha ka miet Sngi Palei, ka la wanrah ia ka jingshlei um kaba khraw ha kito ki shnong kiba don ha khappud ka Meghalaya-Assam, ha kaba nalor ka jingjulor ki iing ki sem bad ki tiar ki tar, ki la don ruh kumba 4 ngut ki briew kiba la iap namar ka jingtwa khyndew, ha kaba uwei u la shah btep im ha shnong Tamulkuchi 13Mer, katba 3 ngut pat ki la iap na ka jingtwa khyndew ha Jerobad kaba la hap ha ka jylla Assam.
Ha katei ka sngi, u Bah Sohtun, u la hiar ban jurip ia ka skul St.Jude SS, kaba don ha shnong Umpher bad kaba la shah shah ktah jur eh na katei ka jingshlei um, ha kaba la iohi ba katei ka skul ka la dap um lut ha manla ki kamra bad bun na ki tiar kiba don ha katei ka skul ki la julor lut, kata naduh ki komputor, ki kot ki sla kiba donkam lem bad kiwei kiwei.
U Bah Sohtun, u la leit ruh ban jurip ia kiba bun tylli ki iing ki sem kiba la shah pynjulor na ka jingshlei um ha katei ka shnong.
Hadien kata u la leit ruh ban jurip ia Pillingkata, Maikhuli lem bad kiwei kiwei ki shnong kiba la shah ktah na katei ka jingshlei um.
Haba iadei bad ka jingshlei um ha shnong Umpher, ki paidbah jong katei ka shnong, ki la iathuh ba mynshwa kam ju don kum katei ka jingjia, hynrei kane ka jingshlei um ka dang dei ka sien kaba nyngkong, ha kaba ki la ong ruh ba ka daw kaba hakhmat eh kaba la wanrah, ka dei namar ka jingkhapngiah ki nala um bad ha kajuh ruh ka por ka dei namar ka jingle torti da ka company kaba pyntrei ia ka surok 4-Lane.
Hadien ba ki paidbah ki la iathuh ia ki daw kiba la pynlong ia katei ka jingshlei um bad khamtam eh haba iadei bad ka jingpyntrei torti da ka company shna surok, u Bah Sohtun, ha katei hi ka sngi u la khot ia ki briew ka company ban pynbha surok bad ba ki dei ban wanrah da ka Puhshilum ban pynbha ia katei ka shnong kaba la julor.
Haba iadei bad katei ka jingshah pynjulor ia ka skul bad ki iing ki sem ha shnong Umpher, u Bah Sohtun, u la la kyntu ia ki Bor distrik lem bad ia ki briew jong ka Block ba ki dei ban shimkhia ban iarap ia kito kiba la jur ka jingshahktah.
Ha kajuh ruh ka por u la ong ba kum u nongmihkhmat u pynsngew sha ka sorkar halor ki jingjulor ha katei ka shnong, khamtam eh hadien ba u la sakhi da la ki jong ki khmat ia ka jingshah pynjulor.
Shillong: U General secretary ka UDP u Dr Jemino Mawthoh u la ong ba ka jingjop ka UDP na Ranikor ha kane ka elekshon shiteng samoi, kan nym don eiei ka jingiadei bad jingkhih sorkar, hynrei kan nang pynskhem shuh shuh ia kane ka sorkar MDA ba ialam da ka NPP.Ki paidbah kiba ia lum lymbung ha ka step jong ka Lah Sngi U Blei ha Mawkyrwat, ban ap ia ka jing ia niew vote:RupangHaba kren mynta ka sngi, u Dr Jemino u la ai khublei ia ki paidbah ka Ranikor konstitwensi kiba la ai ka jingjop kaba don burom ia u kyrtong ka party u Bah Pius Marwein.
“Ka jingjop jong u Bah Pius kan nang pyniatylli ia ki paidbah, ia ki party bad khamtam ia ka Regional Party Alliance (RDA) kaba iadon lang bad ka HSPDP", la ong u Dr Jemino.
Haba iadei bad ka khubor kaba la her shane shatai ba ka UDP ka lah lehse ban iathaw sorkar noh bad ka Congress, u Dr Jemino u la ong kam don satia kaba kum kata ka jingthmu na ka party.
“Kan nym don kum kata hynrei ka jingjop kan pynskhem ia ka sorkar MDA haduh ba kut ka samoi san snem", la ong u Dr Jemino uba dang wan phai na Delhi, na ka jingialang kaba la khot da ka tnad Election Commission ka India.
Ha kajuh ka por, u Working president u Bah Paul Lyngdoh u la ong ba ka jingjop ka UDP na Ranikor ka long hadien 20 snem eiei ba ka seng riewlum kam ju jop shuh na katei ka jaka, hynrei kaba la wan jia ha kane ka kynti ba mynta.
U la ong ba ka jingjop kan pynkhlain ia ka sorkar MDA kaba u Myntri Rangbah u dei uba ka UDP ka la jied ban shimti ia kane ka shuki.
Jowai: Ka dorbar shnong ka Tuberkmai shnong, East Jaintia Hills District ka la jied ia u ma Wanthmu Phawa kum u kyrtong sha ka Election District Council 2019 u ban ia aireng na ka 21-Tuber Constituency.
Ka jingshah jied u ma Wanthmu Phawa ka la long lyngba ka Election hapoh katei ka shnong kaba la long hynnin ka sngi Saitjain da kaba u la jop ia ki angut ki kyrtong kiba la iakhun ha katei ka Election jong ka Dorbar Shnong.
Palat shi 1000 ngut ki paidbah na ka 1300 votes ki paidbah ka shnong Tuberkmai shnong ki la wan ban iashim bynta ha katei ka election bad jied ia u kyrtong na ka bynta ban iakhun ia ka election MDC 2019.
Ka dorbar shnong Tuberkmai shnong kumba lehlem kiwei pat ki katto katne tylli ki shnong ha Rilum Jaintia ka la rai ban pynlong da ka Election namar ba ki don bun ngut kiba kwah ban ia ai reng ha kane ka Election MDC kaban wan.
Kane ka iktiar ka dorbar shnong ka la long ruh ha ki snem ba la dep.
Ka Dorbar Shnong Tuberkmai Shnong ka la shim ia ka rai ban pyntylli ia ka shnong nakata ka daw ba ka la rai ban pynlong ia kane ka Election ban jied kyrtong la ong ka tyllong khubor kaba iajan bha bad u Rangbah Shnong.
Ha kaba iadei bad u ma Wanthmu Phawa, ka Dorbar shnong ka la dep jied teng ia u ha ki san snem ba la dep ban long u kyrtong ka shnong, hynrei ha u snem 2014 u la shah rem ha ka jingiakhun ha ka Election MDC ha kaba u la ma Laski Rymbai Sitting MDC u la jop.
U ma Wanthmu Phawa un hap ban iakhun pyrshah ia ki lain gut pat ki kyrtong jong ka 21-Tuber Constituency ha ka election 2019 ban ioh ia ka jingjop.
Shillong: Ka jingwan iashim bynta ki paidbah ha ka Rotary Sohra Marathon, ka la kot sha kumba 800 ngut na kylleng ki jylla ka ri bad wat nabar ri ruh kumjuh.
Ia kane ka jingmareh kaba la long ha kane ka sngi Saitjain ha Sohra, la khaweh lama da u Lamphang ka ing dorbar u Dr Donkupar Roy ha ka por mynstep.
Hapdeng ka jingjaw u slap, kam shym la pyntieng ia ki nongiashim bynta ban mareh shit rhem ha kane ka jingiakop kaba sdang naduh ka por 7.05 am.
Ki don ki nongiashim bynta kiba dang khynnah bad kumjuh kiba la tymmen haduh 71 snem ka rta.
Saw ngut ki nongmareh nabar ri ruh, kynthup ar ngut na Kenya bad ar ngut na Ethiopia ki la wan iashim bynta.
Ka don ar bynta ka jingiamreh kaba kynthup ia ka jingmareh pura kaba 42km bad ka jingmareh shiteng 21km nalor ka jingmareh kaba 10 km.
Ia ka nam ba nyngkong ha ka jingmareh pura la rah da u Tlanding Wahlang na Mawkyrwat, baar u Ding Moo na Arunachal Pradesh bad balai u Adinew Meconnen na Ethiopia.
Ha ka kyrdan ki kynthei, ba nyngkong la ioh ka Shyamali Singh, baar ka Darishisha Iangjuh bad balai ka Daphika Pakyntein.
Ha ka khalai nusip, ka khusnam ba nyngkong ka Maruti Celerio la ioh da u Munivson Dom Mylliemngap, baar ia ka Bajaj Pulsar la ioh da i Ferdelycia Wann na Saitsohpen.
Ha kane ka jingiakop mareh, la don 17 tylli ki jaka dih um, kaba la buh man ka jingjngai kaba 2 km.
Ka long kum ka jingmareh jong ka India namar ba bun bah ki nongiashim bynta ki la wan na ki jylla bapher bapher ka ri.
La pynshongshit bad ai mynsiem ia ki nongmareh da ka jingshad bad la don ruh ka jingpyni ia ka rukom shad ki jaitbynriew na kane ka dong mihngi.
La don ruh san tylli ki kali kit briew lada kem pang ne mynsaw.
Ki nongjop ha ka jingiakop jong ki shynrang kaba shiteng, la ioh da u Ram Naresh, baar u Sanjog Gurung bad balai u Bharat Bhushan katba na ki kynthei la ioh da ka Makak Mayum Minararashi, ka Dateibankynmaw Marwein bad balai ka Sevika Rai.
Ha ka jingmareh 10 km, la long nyngkong u Shynsharlang Wahlang, bud sa u Ratna Bahadur Thapa Magar bad balai u Tapir Yorpen.
Shillong: Ka Shillong Lajong ka la pynliem ia ka Malki Sports Club da 4-1 kol ha ka jingiakhun kaba long ha kane ka sngi Saitjain ha madan JN Stadium jong ka lympung Shillong Premier League ba pyllong da ka Shillong Sports Association (SSA).
Ia ka kol ka Lajong la thep da u Sheen Sohktung ha ka 15 minit bad sa ha ka 26 minit u la ioh biang ban thep.
Ia ka kol kaba lai la thep da u Phrangki Buam ha 44 minit kaba dei ka kol kaba lai ba la thep tang ha ka kyllastep.
U kapten ka Makli u la thep kawei ha ka 70 minit ban lait thylli ia ka kynhun.
Ka kol kaba saw ha kane ka jingialehkai, ka dei ba la thep da u Phrangki Buam ha ka 90+1 minit.
Ka Shillong Lajong kan iakhun ia ka Nangkiew Irat ha ka 29 tarik Nailar.
Shillong: U Conrad K Sangma ka NPP u la jop kput ha ka elekshon shiteng samoi na South tura konstitwensi bad u la tam haduh 8420 vote ia  ka kyrtong ka Congress ka Charlotte  W Momin kaba wan ba-ar.
U Conrad u la ioh 13655 vote, ka Momin kaba wan ba-ar ka ioh 5235, u John Leslee ( IND) u ioh 2211, u Cris Kabul A Sangma ( IND) u ioh 897, NOTA 218.
Ha Ranikor pat u bah Pius Marweiñ ka UDP u la tam ia u M.M Dango haduh 3043 vote.
U bah Pius u ioh 13,138 vote, u Martin M Dango u ioh 10095 vote, u bah Pynshngaiñ N Syiem u ioh 1977 vote, u Jacquish A Sangma ka Congress u ioh 937 vote, NOTA 178 vote.
South Turn 2nd round: INC 4103,  NPP 9903 ,Chris Kabul 714 ,John Leslee 1847 NOTA 173.
Ranikor 2nd Round:  J.Sangma 238,  Dango 1867, Pius 4298, PN Syiem 718 bad Nota 35.
Ha ka kylla kaba nyngkong u kyrtong ka UDP u bah Pius Marwein u la tam na Ranikor konstitwensi, ki vote ba hap ban niew ki don sa 6 kylla, ki vote ba ioh haduh mynta ki long: 1st Round J.Sangma 84, Dango 1033, Pius 2377, PN Syiem 396 bad Nota 16.
Ka jingniew vote na bynta ka Ranikor bad South Tura konstitwensi ka dang iaid shakhmat , ha South Tura na ki postal ballot la tam kput u Conrad ,……Ka jingioh vote na postal ballot ka long kumne: Postal Ballot INC 4  NPP 21  Chris Kabul 0  John Leslee 4.
Shillong: Lashai kan dei ka sngi ñiew vote ha Ranikor bad South Tura konstitwensi, na ka bynta ka jingmyntoi ki nongpule ngin pynkynmaw ia ka jingioh vote ki kyrtong na kitei ki konstitwensi ha ka elekshon kaba la dep kaba la long ha u rymphang, 2018 bad katkum ka resol kaba la mih ha ka 3 tarik u lber, 2018.
M.M Dango ( Congress) —-10952Pius Marweiñ ( UDP)——–8950Donkupar Massar ( NPP) —-3256Pelcy Snaitang ( BJP)——1907Airmarshall Diengngan ( PDF)—-1453Martha R Marak (IND)—–98John DanDally Sangma (NCP)—-76NOTA——-138Agatha K Sangma (NPP)——6499Billy Kids A Sangma ( BJP)—–4896Grithalson N Arengh (INC)—- 3597John Leslee K Sangma (NCP) —–3314JingJang M Sangma (IND)—-2028Bernard N Marak (AITC)——1560Brinbal M Sangma (IND)—–307Aanamika Jessirella G Momin (IND)—-260Pollab D Arengh  (IND)——165NOTA——171.
Shillong, nailar: Ka la pynher syrngiew ia ki paidbah ha ka miet sngi saitjaiñ ha kaba ka la don ka jingthud ka bording ha kawei na ki jaka bam kaba la tip kum ka The Grub kaba don ha Laitumkhrah, katei ka jingjia ka la jia ha ka por 8:15 baje mynmiet.
Ha katei ka jingjia ka la mih ka jingsawa  bad ka jingthaba  kum ka ‘lei lieh na ka daw ka jingthud ka bording.
La iohi ba ki paidbah kiba iaid lynti  ki la mareh tieng sharum shaneng na katei ka jingjia.
Kham hadien kam shym lei lei shuh hadien ba la ot noh ia ka bording, ha katei ka jingjia kam shym la don kano kano ka jingmynsaw briew.
Shillong: Ka Lady Keane College Parent Teacher Association (LKCPTA) ka la pynlong ïa ka jingïalang paidbah kaba shisien shi snem (AGM) ha ka sngi Saitjaiñ ban ïa tai ïa thir halor ki mat kiba ïadei bad ka kolej, ki khynnah pule lem bad ki kmie ki kpa.
Ha kane ka sngi u bah RG Lyngdoh, Vice Chancellor ba rim jong ka Martin Luther Christian University u la long u kongsan, ryngkat ka jingïa don lang ka Principal ka kolej Dr (Mrs) C.Massar, bad ka Vice Principal Mrs B Sangma, kumjuh ruh ki nongïalam jong ka seng LKCPTA.U Bah RG Lyngdoh haba kren kum u kongsan u la ong ba ka long kaba kongsan ban don kum kane ka seng (LKCPTA) ban peit ban khmih sani ïa ka rukom pynïaid jong ka kolej, ka rukom pule jong ki khynnah bad ha ka juh ka por ban long kum u thied ban pynïajan hapdeng ki kmie ki kpa bad ki bor pynïaid jong ka kolej khnang bay n lah ban wanrah ka jingïaid beit ïaid ryntih bad ruh ban kyntiew ïa ka kyrdan jong ka kolej.
Ha kane ka sngi la ïoh ka jingkren ba kyrpang ruh na i Dr RJ Nongrum, dkhot jong ka Counseling Cell, IQAC jong ka kolej halor ka phang kaba ïadei bad ka rukom khmih bad pynïaid jong ki kmie ki kpa նala ki khun ki kti bad kumjuh ruh kumno ban leh haba ki ïakynduh kano kano ka jingeh kaba ïadei bad ka pule ka dangle jong ki khun jong ki.
Ha kane ka sngi la don ruh ka jingpynthymmai ïa ki nongkitkam ha kaba ka Kong Lamlin Riahtam, ka la shah jied kum i president ba thymmai jong ka LKCPTA, ha ka jaka jong U bah RN Rymbai, katba U bah Alansius Lynshing u la shim bujli noh ïa ka jaka jong ka Kong AA Wankhar kum u Treasurer.
Kiwei ki dkhot jong ka Executive Committee ki long u Rakibor Rahman, Bhupen Syiem, bad Diningroy Marwein.
Lah ban kdew hangne ba ka LKCPTA kadei ka seng jong ka kolej kaba la ithuh da ka sorkar lyngba ka Certificate of Registration of Societies Act XXI of 1860, no.
: E.16/5/2017/84, dated 25August 2017.
Shillong:Ka Seng UDP Mowkaiaw Circle ka pdiang burom ia ki 7ngut ki nongkyrshan jong ka  Seng Congress, na ka Shnong Umdeinlin.
Ha kane ka jingpdiang burom la pynlong ha iing jong U Ma Nujorki Sungoh MLA, ha kaba  la pdiang burom da U President  jong kane ka Seng UDP Mowkaiaw Circle Bah Eleazer C Dkhar.
Ki Kyrteng jong ki Rangbah ba rung kum ki dkhot sha ka seng UDP Mowkaiaw Circle na ka Shnong Umdeinlin, ki long U Ma Phamris Lyngdoh, Marki Kanai, Wedly one Iakai, Eris Lyngdoh,  Harman Phuli,  bad U Ma Heimonmi Paslein.
Ka sorkar India, la sngewthuh, ba ka don jingthmu ban jurip da kajuh ka rukom, kumba leh ha Assam, sha kiwei de ki Jylla jong ka India bad kata ka long ban buh da ka National Registration Certificate (NRC).
Ki lad khubor na ka  Ministry of Home Affairs (MHA), ki iathuh ba ka tnat kam poh iing, ka don ia katei ka juh ka jingthmu sha baroh ki Jylla bad ka daw, ka long namar ba ka shim, ba ki don bun bah ki briew, kiba  la phet krad na Assam bad kiba pyndonkam da ki EPIC jongki lem bad kiwei ki kot ki sla, ban leit rung sha kiwei pat ki jylla, kaba la sdang naduh u snem 2015.
“Ki lad khubor syntiat ki iathuh ba kiba bun na ki poiwir na Assam, ki don ha kaba leit trei bylla sha Andhra Pradesh, Delhi, Karnataka, Maharashtra" ong ka khubor, tangba haduh mynta, la sngewthuh ba ka shong ha ka sorkar India, ba kan shim ia ka rai kaba kut halor katei ka phang.
kumba 40.07 lak na ki 3.29klur kiba la thep aplikeshon ban pyni ia ka jinglong trai shnong jongki.
Ka don ka jingeh, ba ka Assam kan beh noh ia kitei ki 40lak tam sha kano kano ka Ri bad kam lah ruh ban set phatok shirta jingim jong kitei kiba la ithuh ba kim dei satia ki nong India.
Shillong: Ka tnat PWD, ka la khot biang sa ia ka tender kaba ar, na ka bynta ban tei ia ka iing dorbar Jylla ha Mawdiangdiang, ha kaba la khot da u Chief Engineer ka PWD (Building).
Ka tender kaba nyngkong, la khot ha ka por jong ka sorkar Congress ha U Naiwieng ba ladep bad ki la don lai tylli ki kompeni kiba thep kyrteng bad kitei ki long ka   Simplex Infrastructure Pvt ltd, Gautam Construction Pvt Ltd bad ka  Shapoorji Pallonji Co & Ltd bad ka dor jong ka bai trei la mang ba kan long T.105klur bad ka  Shapoorji Pallonji bad ka  Simplex Infrastructure, ki pan tam dor da  29.92 per cent bad  21.90 per cent na ka dor ba la buh, katba ka   Gautam Construction, ka pan duna15.01 per cent na ka dor ba la buh bad ka High Power Committee, ka kyntait ia katei ka jing ia khlieh dor, namar ba ka don katei ka jingpan duna dor bad katei kam iahap satia, namar ba ka Gautam Construction, kan nym lah ban trei ia ka kam ba la buh dor da ka komiti.
Shillong: Hynnin ka sngi, la pynbam smai ia U Lat thymmai ka Jylla, U Tathagata Roy, uba dei ruh U Lat uba 18 jong ka Jylla.
La pynbam smai ia U Lat da U  Mohammad Yaqoob Mir, U Chief Justice jong ka Meghalaya High Court.
U Roy, uba wan na Tripura, ula pynsngew ha ki kotkhubor, ba ka jingdonkam kaba ha khmat jongu, ka long ban pynbeit ia ka leit ka wan bad ka iaid ka ieng jong ki kali ha Shillong.
U Roy, uba la shong la sah ha Shillong, ha ki por khynnah jongu,ula pynpaw ia ka jingsngew hun mynsiem, haba ula wan poi sha Shillong, namar ba ka long, kumba u wan phai sha la iing bad u iathuh ruh ba ka jingdheng kali, kam ju don satia ha ka por jinglong khynnah jongu ha kane ka nongbah.
“Namar kan long kaba eh ban iai pynheh surok bad ban thaw ia ki surok suin, kumta kaba donkam ka long ban pynmih ia ki kali kamai, ban ia kaba ailad ba kin khapngiah ki kali jong ki riew shimet"ong U Lat thymmai.
U Roy, u iathuh ba ia u para jongu, U Saugata Roy, uba dei U MP jong ka Bengal, ba la kha ha Ganesh Das Hospital bad nangta ki don sa shibun kiwei pat kiba ha iing kiba iajan bad u, kiba ia shong ba sah ha Shillong, wat la mynta kim don shuh.
“Nga tip bha ia ka Shillong naduh na Garikhana shaduh sha  Happy Valley," ula ong shuh shuh.
Ha ka jingbam smai jong U Roy hynnin ka sngi, la synran lang da U Conrad Sangma, myntri rangbah ka Jylla ha ryngkat bad ka kynhun myntri jongu.
National Register of Citizens (NRC) ka nang jur mynta sa ha Tripura, ha kaba ka  Indigenous Nationalist Party of Tripura (INPT), ka la mih paidbah ha ka sngi Saitjain ban dawa na ka sorkar BJP, ban pyntreikam noh mardor ia ka NRC ha ka Jylla.
Ha ka sngi palei, ka  Indigenous People’s Front of Tripura (IPFT), kaba dei ka kynhun ba ia treilang ha ka jylla bad ka  Bharatiya Janata Party (BJP), ka la pynlong ia ka jingialang bah bad ka dawa ia ka Jylla ba kyrpang bad ban pyntreikam ruh ia ka  NRC ha Tripura.
Kham mynshwa ka  IPFT – IPFT (Tipraha), ki la pynlong ia ka jing ia shang lymbung ban dawa ia katei hi kajuh ka mat.
U Jagadhish Debbarma, General Secretary ka INPT, u iathuh ba ki don da ki hajar ngut ki trai shnong jong ka Tripura, kiba la ia lum lang ha ka Sngi Saitjain ban dawa ia ki khyndai tylli ki mat jingdawa bad la dawa ruh ba dei ban weng noh ia ka  Citizenship (Amendment) Bill, 2016 bad ban pyntreikam ia ka  inner-line permit ha ki jaka kiba hap hapoh u pud u sam jong ka TTAADC bad ban pynrung ruh ia ka ktien Kokborok, ha ka khyrnit kaba phra jong ka riti synshar ri.
La iathuh ba ki nongialam ka INPT, kin sa leit shen sha Delhi ban ia kynduh ia U  Registrar General of India bad ki myntri jong ka sorkar India, ban iakren halor kitei ki mat jingdawa bapher.
Shillong: U Assistant Secretary ka shnong Shella u Johnstelin Youroin, u la ujor sha ki pulit ba ha ka 20 tarik mynta u bnai ha ka por shiteng sngi katba ma u bad kiwei pat ki riew rangbah ki dang thmu ban leit sha ing dorbar ban pynlong Dorbar, ki la don ki briew kiba khanglad ia ki ryngkat ka jingbyrngem byrsit bad kim shah ia ki ban rung hapoh ing dorbar.
U la ujor ba ia kitei ki briew la ialam da u bah Brostar Ora, u bah Tobias Tiewdop, u Macdonald Mawa, u Bines Ksanlah, u Dorbar Sarubai, u Lumlang Swet bad kiwei pat.
Shillong, 2 Jylliew:Ki nongre ka Pyn deng Umiong, West Khasi Hills ki la ioh ia ka jinghikai kaba saw sngi kaba la ai kyrteng ka ‘Popularization and dissemination of Technology of Bio pesticide formulation among the poor and marginal farmers of weaker sections’ ba la pynlong ha ka 31 tarik u jymmang ha katei ka shnong.
Katei ka prokram ka dei kaba ha hapoh ka Department of Science and Technology (DST), New Delhi ba la pyniaid da u Prof.H.Kayang, Principal Investigator, Centre for Advanced Studies in Botany, North-Eastern Hill University, Shillong ryngkat ka jingiatreilang bad ka kong Mariana Dkhar, Pro grammne Coordinator, Krishi Vigyan Kendra, Nongshillong, West Khasi Hills.
Ka thong ba la pyn long ia katei ka prokram ka long ban pynphriang bad ban ai ka jingbatai ia ka rukom shna sboh pyniap khñiang (Biopes ticides) ia ki nongrep kiba dang duna ka ioh ka kot ha katei ka thain.
La batai ia ka jingsaiñ dur ia kane ka kynja sboh dawai (biopesticides) ba ioh na kiwei pat ki kynja met ba-im kiba lah ban pyniap ia ki khñiang jingpang na u jingthung (bio-pesticides) kaba don ki kynja ba im kum u Pseudomonas flurescens, Bacillus spp.
, Trichoderma harzianum, Trichoderma viride bad Paecilomyces lilacinus (Purpureocillium lilacinum).
Ha katei ka sngi la sam ei ruh sha ki nongrep ia kine ki kynja sboh baim (Biopesticides) khnang ba ki nongrep kin ioh lad ban pyrshang bad ban tynjuh ia kine ki biopestidices ha ka jaka rep jongki.
Kum shi bynta na katei ka prokram u Prof H.Kayang u la ai jingkren halor ka phang ba kiba bun na ki nongrep kiba duk bad ba shu rep malu mala kiba wan na ka imlang ka sahlang kaba kham duna kim don satia ka jingtip ia ki lad ki lynti kiba thymmai ha ka rukom rep ba kham ha khmat jong ka por mynta kaba lah ban wanrah ne pynmih ka jingseisoh kaba khambun.
Ki nongrep ha kiba bun ki jylla ki dang iai pyntreikam ia ka rukom rep kaba rim ka bym wanrah satia ia ka jingmih kaba kham bun.
Dei namar ka jingbymdon ia ka jingtip ne jingsngewthuh ba ki nongrep ki sa pyndonkam ia ki kynja dawai kiba rem bad ba mynsaw khnang kumno ban pynneh bad ban iada ia u jingthung jong ki.
Ka jingpyndonkam kaba khah khah ia kine ki kynja dawai ka pynjei pynban ia kata ka bor ban ialeh pyrshah ha ki khñiang kiba pynjot ia u jingthung/ki jait khñiang kiba long ka daw jong ka jingpang ia u jingthung bad ka jingmih kaba ki wanrah ka dei ka jingduh noh ia ka jingkoit jingkhiah hapdeng kita kiba thied ne bam ia ki bad kaba buh pat ia ki nongrep kiba don ka jinglah ban rep ban hap hapoh u lain ka jingduk.
U Prof Kayang u la batai shuh shuh ba kim da don eh kino kino ki jingma haka jingpynmih ia kine ki sboh dawai ba ioh na kiwei pat ki kynja met ba-im kiba lah ban pyniap ia ki jingpang na u jingthung (bio-pesticides) namar ba kata ka lynti ba lashim ia ki kim pynsniew ia ka mariang bad ki kynthup tang ia ki kynja ba-im kiba ngim lah ban iohi da laki khmat doh (micro-organism) hynrei kiba long pat kiba kongsan haduh katta katta.
Ka don pat ka jinglah ban long ba ia kine ki kynja met ba-im ki lah ban shah pynjaboh da kiwei pat ki kynja met ba-im kiba don ha ka pyrthei mariang.
Te hynrei kim da dei eh pat ka jingma, namar ki long kiba lah ban teh lakam da ka ba shim ia ki synjam jingmaham kiba donkam bad ban pynneh ia kata ka jinglong kaba lait na ki khñiang jingpang ha kata ka jingpyrshang ban iaibteng ban iai pynmih ia kine ki jait sboh.
Shillong: Kawei ka longkmie kaba la tip kyrteng kum ka kong Uniki Langstang, 24 snem karta ka la kha khun shynrang ha ka 108 kaba dang thmu ban kit ia ka na Laskeiñ CHC, katei ka longkmie ka shait ka khlaiñ bha bad la pynkit biang noh sha Laskeiñ.
Ha kawei pat ka jingjia kawei ka longkmie kaba la tip kyrteng kum ka kong Joblin Nongbri ka la kha ia I khun kynthei hapoh ka 108 katba dang thmu ban kit ia ka na Umsning CHC sha Shillong, katei ka longkmie ka la kha ha shiteng lynti ha Sumer.
Hadien ba ka la dep kha la leit rah ia ka kmie bad I khyllung sha Ganesh Das Hospital.
Shillong: U Lat ba thymmai ka jylla u Tathagata Roy, 73 snem karta un bam smai mynta ka sngi saitjaiñ ha Raj Bhavan, Shillong.
U Tathagata u la dei teng u President jong ka BJP ha West Bengal naduh u snem 2002 haduh u snem 2006.
U dei ruh u dkhot jong ka Swayamsevak naduh u snem 1985 bad u dkhot rangbah jong ka BJP ha Delhi naduh u snem 2002.
U dei u Professor bad u Head Department jong ka tnad Construction Engineering ha Jadavpur University ha Kolkata.
U dei ruh u nongthohkot uba la pynmih katto katne tylli ki kot.
Ha ki khyndiat sngi ba ladep, ka la don ka jingsei tuh ia ka pisa kaba T.78klur, na ki 28 tylli ki Ri jong ka pyrthei bad kitei ki kynthup ia ka UK, USA, Russia bad ka UAE, ha kaba la pyndonkam da ki ATM card, kiba la shu ring dur, na kito kiba long shisha, ong ki pulit hynnin ka sngi.
Ha ka 11 bad ka 13tarik Nailar, kitei nong rung tuh, ki la pyniap ia ki server ATM bad kumjuh ia ki Rupay ATM bad ki la ioh ban sei tuh ia ka pisa kaba T.94klur na ki Bank, kiba don kiba don ha  ki Ri ka pyrthei.
“Ka United Kingdom, United States, Russia, United Arab Emirates bad ka Canada, ki dei na ki 28 tylli ki Ri ka pyrthei, ha kaba la ioh ban sei ia katei ka T.78klur bad ba la sei ia katei ka pisa da ki briew hi, da kaba pyndonkam ia kitei ki card ba la pynwandur na ki atm card ba shisha" ong U  Jyotipriya Singh, Deputy Commissioner of Police (Cyber and Economic Offences Wing).
La ngeit ba kitei ki nongsei tuh pisa, ki dei kiba la pule bha bad kiba tip bha ia ki rukom trei kam ha ki Bank.
Ki pulit ki la ioh biang ia ka pisa kaba T.4lak, na kito kiba don ia ki atm card kiba shisha, tangba ki la sei tam ia ka pisa, na kaba ki don bad ki lah ban sei tuh ia katei ka pisa, namar ba ka mashin atm kam shym trei kam shuh satia ha katei ka por bad kumta ki lah ban sei pisa katba ki kwah.
Shillong:Ki mynder ki la knieh lut ia ka hok jong ki Khasi, kiba shong dukan ha Iewduh bad ka jingshongkha khleh, ka ailad ia u mynder, ba un wan buhai shnong ha ka Ri Khasi bad ba un sa long trai pat ha kawei ka sngi, ong U bah Lambokstar Marngar, President ka Khasi Students Union (KSU).
U-bah-Lambokstarwel-Marngar-President-KSU-Sengkmie-katba u dang-ai-jingkren-shaphang-ka-shongkha-khleh:RupangHa ka jingialang, kaba la pynlong mynhynnin ka sngi ha Iew Riangdo, u samla Marngar, u la ong “Ka jingshongkha khleh ka long ka jingsyier ia ngi ki trai ri trai muluk, namar u nongwei shisngi un shu wan buhai shnong ha ri Khasi jong ngi bad un sa kylla long trai pat ha kawei ka sngi".
Shuh shuh u tei u nongialam ba ha khlieh duh jong ka seng KSU Sengkmie, u la ong ruh ba kumba la iohi ha ki dukan ha iew ruh ki bun ki mynder kiba shong die jingdie ki knieh ia ka hok jong ki Khasi bad kum ka Jaidbynriew rit paid ngi dei ban kiar raimaw raidieng na ka jingshongkha khleh bad kiwei pat ki jaidbynriew, namar kan sa buh ia ka jaidbynriew hapdeng ka jingeh kaba shyrkhei bad khlem pep kan sa duh lut ia ki jinghikai bad ki jingsneng ki longshwa ki jong ngi naduh ka dustur, ka ktien ka thylliej, ki jingdon jing em bad ka synshar ka khadar.
Ha katei ka jingialang, ba la pynbeit da ka KSU Girls Wing kaba la wan ban iashim bynta lang ruh da ki khynnah skul jong ki skul kiba don ha katei ka thaiñ, ki paidbah ki dkhot jong ka KSU WKHD bad kiwei kiwei de.
Ha kaba iadei bad ka mat shongkha khynnah la ioh ban ai jingkren da u bah B.Kurbah u ba dei na ka tnat treikam jong ka District Child Protection Officer (DCPO) West Khasi Hills District, u bala ong “Ka jingshongkha khynnah ka dei kawei ka jingktah ha ka imlang sahlang ka bad ka ka pynlong ruh ia ki khynnah ban iehnoh ia ka jingpule (drop-out) bad kane ka dei kawei ka daw bah kaba pynlong ia ka imlang sahlang ban mad ia shibun ki jingeh.
Katba ha kaba iadei bad ka mat jong ka jingkyrni ban dih ia u jingdih ba pynbuaid bad u ba pynsniew dur tam ha ka imlang ka sahlang kata ia u drok la ioh ban ai jingkren da ka kong I.Shadap, kaba dei ka Clinical Psychologist jong ka Civil Hospital Nongstoiñ bad ha ka jingkren jong ka, ka la ong ba ka jingkyrni dih drug ka ktah ia ka met u briew, ia ka koit ka khiah ka pyrkhat pyrdain bad ia ka imlang sahlang bad ka la ong ruh ba ka jingnang jyllei jong ki nongdih drok ha ka imlang sahlang kadei namar ba bun ki khynnah ki kwah pyrshang ban dih bad ki kwah ruh ban tip ba u long kumno uta u drug bad ban rat dyngkhong ia katei ka jingsniew la dei ban sdang shwa na iing na sem ba ki kmie ki kpa ki dei ban peit bha ia ki khun ki kti ha ka iaid ka ieng jong ki khnang ba kin tip ba u khun jongki un lait na ka jingngop ha u drug, ka shnong ka thaw ka dei ban peitngor, bad kumjuh ha ki skul ka kamram ki nonghikai ki dei ban pynsngewthuh ia ka jingktah jong u drug, namar shisien ba la kyrni ka long kaba eh ban iehnoh.
Shillong: Ka Rangdajied United FC ka la pynliem ia ka Nangkiew Irat da 3-1 ha ka lympung Officer Choice Blue Shillong Premier League ka SSA kaba la long mynha ka sngi Thohdieng ha madan JN Stadium, Polo.
Ka Rangajied ka la thep ia kine ki kol lyngba u Raitkutshisha Buam ha ka 27 minit, u Reson Malngiang ha ka 72 minit bad u Chanmetre Thma ha ka 79 minit katba ka Nangkiew Irat ka la thep u Chesterfield Nongdhar ha ka 34 minit.
Ha ka jingiakhun jong ka kylla miet, ka la nang itynnad ha kaba ki rang ialehkai nabroh ar liang ki la iakhun tyngeh ban ioh pynkhih jar ban rah ia ka thong jingjop.
Ka jingtbit ki rang ialehkai khmat ka Rangdajied ban rah bol ka la pynlong ia ka rangap dien ka Nangkiew ban ym lah shuh ban tehlakam bad iada ia ka kol, u Reson Malngiang na ka Rangdajied ula thep ia ka kol ba-ar ha ka 72 minit bad hadien hynriew minit u Chanmetre Thma ula thep ia ka kol balai ha ka 79 minit ban pynthikna ban rah ia ka jingjop.
Da kane ka jingjop ka la Rangdajied ka la ioh ban kamai 3 point katba ka nangkiew Irat kala hap ban leit phai iing thylli.
Ha ka jingiakhun jong ka 2nd division, ka Laitlyngkot bad Jongksha ki la hap ban iasam mar shi point hadien ba ki la iakhaid khlem don ba thep kol ha ka lympung ialehkai second division ka SSA mynta ka sngi ha madan Polo.
Katba ha ka 3rd division, ka Lumdiemngjri ka la iakhaid bad ka Young XI hadien ba ki la iakhaid khlem don mano mano ban ioh thep kol.
Ha kawei pat ka jingiakhun ka Lamlynti ka la pynliem ia ka Green Age da 2-1.
Ia ki kol na ka Lamlynti la thep da u Komarness Shabong ha ka 13 minit bad u Teilang Kurbah ha ka 54 minit.
U Feffry Massar ula pynphai shikol lyngbe ka penalty na bynta ka Green Age ha ka 34 minit.
Ka Mawreng ka la pynliem noh da 1-0 ia ka Umphrup.
Ia kane ka shikol la thep da u nangseibor Rani ha ka 28 minit jong ka kylla step.
Jowai: ‘Ka Iadaw Masi Rong’ kaba heh duh ha Jaintia Hills bad kaba la pynlong shisien man la ka san snem da ka dorbar shnong Mynsngat ha ka sngi Palei ha madan ialehkai katei ka shnong ka la long kaba shongshit haduh katta katta.
Ia katei ka Iadaw Masi Rong, lane ka jingdur Masi, la wan sakhi da ki hajar hajar ngut ki briew na kylleng ka ri lum Jaintia katba ki longkmie na ki shnong bapher bapher katei ka thain ki la wan ban sieh iing dara ban die ia bun jait ki jingdie naduh ki jhur, ki soh ki pai bad bun jait kiwei kiwei bad ka la long ka iew kaba heh bha.
Ki nongri Masi na kylleng ki la wan ban iashim bynta ha katei ka jingiadur masi ha kaba ki la don haduh 30 har ki masi kyrtong kiba la wan ban iadur ha katei ka madan.
Bun ruh ki nongiathong kiba iathong da ki phew hajar ha katei ka tamasa iadur masi ba shisien shisnem.
U MLA ka Jowai, u ma Wailadmiki Shylla u la long u kongsan ha katei ka sngi ha ryngkat ka jingiadonlang ki MDC naduh u ma Laski Rymbai, ma Shemhok Garod, u ma Phein Nanglein bad kiwei kiwei.
Kane ka dei ka tamasa lehkmen ba shisien shisnem kaba la hikai da ki longshwa man shwa, la iathuh u Acting Rangbah Shnong ka shnong Mynsngat.
Ia ki masi ba wan ia shim bynta ym shym la siew ia ka khusnam sha kiba jop, hynrei la shu ai bai lynti ia ki trai kumba ka dak ban pynshlur ia ki nongrem ban ri masi, la iathuh shuh shuh u Rangbah shnong.
Ka jingwan ther kynsan u Lapbah hynnin ka miet ha kito ki shnong kiba don ha khappud ka Meghalaya bad Assam, ka la wanrah shisha ia ka jingjulor kaba khraw ia ki katto katne tylli ki shnong kiba don ha katei ka thain bad kaba la wanrah ruh ia ka jingduhnoh haduh 4 ngut ki mynsiem briew.
Ka iing kaba la shah btep na ka jingtwa khyndew ha shnong 13Mer, ByrnihatKa jingtip kaba la ioh ban lum da u Nongthohkhubor, la iathuh ba katei ka jingwan ther kynsan u Lapbah ka la jia ha ka por 9:30 baje ei ei mynmiet, ha kaba ka jingther u Lapbah ka la pynshlei lut ia ki shnong ki thaw bad ki shnong kiba la shah ktah eh na utei u Lapbah ki kynthup ia ka shnong Tamulkuchi ha ki thain Byrnihat bad ka shnong Jerobad.
Haba halor ka jingshah ktah ka shnong 13Mer Tamulkuchi, la ioh ban iakren bad u Bah Aju Timung, uba dei Secretary shnong jong katei ka shnong, ha kaba kat kum ka jingiathuh jongu, la ong ba utei uLapbah u la sdang ban ther naduh ka por 9:30 mynmiet, hynrei hadien 15 minit ei ei u la sangeh noh.
Pynban hadien katto katne por u la ther biang tad haduh ka por 12 baje ei mynstep bad dei ha kaba kum katei ka por ka la pynshlei ia ka shnong ka thaw bad wanrah ruh ia ka jingjulor kaba khraw ha katei ka shnong.
Nalor ba la shlei ka shnong ka thaw, la twa ruh sa ka khyndew bad na katei ka jingtwa ka khyndew ka la wanrah ia ka jingjia kaba sngewsih, ha kaba uwei na ki bar jylla uba la tip kyrteng kum u Dipak Demari, uba la wan bylla bad shongwai ha katei ka shnong, u la khlad noh namar ba u la shah btep ha ka khyndew bad ha kajuh ruh ka por ka la pynmynsaw ia arngut bad kaba kynthup ia ka Mela Boro bad ia ka khun jong ka kaba dang 4 snem ka rta.
“Ka shnong hi ka la shah ktah jur na ka jingwan kynsan u Lapbah bad kata ka long naduh ki lynti synkien kiba don ha shnong lem bad ki iing ki sem, namar katei ka um ka la rung lut ha ki iing ki sem bad ki dukan kiba don ha katei ka shnong" ong u Bah Aju Timung.
Haba ka um ka la rung hapoh ki iing ki sem, ka la ronglut ia ki tiar ki tar kiba don ha ki iing ki sem bad ia ki tiar kiba don ha ki dukan ruh kumjuh.
Katkum ka jingiathuh da ki paidbah nongshong shnong la ong ba don ki iing kiba la shah rong noh ia ki Gas Cylinder, ki Tin umphniang bad wat ki sniang ki blang kiba la ri da ki nongshong shnong ki la shah rong ha katei ka um kaba la wan na ka jingther kynsan u slap, bynrap u Bah Aju Timung.
Ki pulit ka nongbah Shillong, ki pyntip ba yn nym shah rung kali shuh nangne shakhmat na ka jaka ieng ki pulit Laitumkhrah traffic sha kawei pat ka jaka ieng ki pulit Laitumkhrah Traffic, Sebastian Bia Road bad Ramakrishna Mission.
Kane ka long tang ka jing pyrshang, ong ka kyrwoh pulit.
Ki samla pule jong ka Nagaland mynta ka sngi, ki dawa ban pyntrei kam pura ia ka Inner Line Permit, ha ka Jylla hi baroh kawei bad ba dei ban pynhap ia katei ka ain ha ka nongbah Dimapur ruh kumjuh.
Ki nongialam jong ka  Naga Students’ Federation ba kynthup ia ka  All Nagaland College Students’ Union, ki la phah dorkhas sha u myntri rangbah ka Jylla mynta ka sngi.
La pynsngew ruh sha ka sorkar Jylla, halor ki lad ki lynti ba ka Federation, ka la shim ha ki khyndiat taiew ba ladep, na ka bynta ban khanglad ia ka jingwan tuid ki bar Jylla, khlem da bud ia ki kyndon jong ka inner line permit bad la khot ia ka sorkar Jylla, ba kan shim khia ban pyntreikam thikna ia katei ka ain ha ka Jylla hi baroh kawei.
Nongpoh: Kawei ka Nonghikai jong ka skul Mount Zion Academy 15 Mer, ka la lait thaw hynnin ka sngi, da ka said na ki tyrsim jong uwei u runar uba la tip kyrteng kum u Bishnu Gogoi na Jerobad, uba la thmu ban rahbor ia ka ha kawei ka Auto kaba don ia u number ML 10B 2671, hadien ba ka la ioh lad ban ryngkoh na katei ka Auto ha ka por ba ka la poi hajan ka Byrnihat Police Outpost.
Ka khubor kaba bniah halor katei ka jingjia, la iathuh ba katei ka Auto kaba utei runar u la pyndonkam ha ka ban rahbor ia katei ka Nonghikai, ka dei kaba u la shu rongtuh ha ka por 4:30 baje ei ei janmiet na ki thain Jerobad bad katei ka Auto ka dei ka jong u Santosh Sangma.
La iathuh ruh, ba hadien ba utei u runar u la ioh ban rongtuh ia katei ka Auto, u la wan beit beit sha ki thain 15 Mer bad dei hangtei u la pyrshang ban patan jubor ia ki kynthei kiba iaid harud surok, ha kaba ki la don arngut ki kynthei kiba kynthup ia ka Shakuntala Devi na Borbhuin bad ka Jepji Marak na Raja Bagan, ha kaba kitei ki la lait noh hadien ba ki la pyrta shla bad pan jingiarap na ki paidbah kiba don ha katei ka jaka.
Hynrei katei ka Nonghikai kaba dei na ka shnong 18Mer, namar ba ka tip ei ei ia katei ka jingjia baroh, ka la kiew ha katei ka Auto na ka bynta ban phah leit buh ha Byrnihat, hynrei haba ka la poi ha ka jaka kaba ka mut, ka la phah ia utei u draibar ba u dei ban sangeh, hynrei um shem la sangeh satia.
Katei ka nonghikai, hadien ba ka la sngewthuh ia ka jingmut basniew jong utei u nongniah Auto, haba ka la poi hajan ka Byrnihat Police Outpost, ka la pyrta jingiarap na ki briew kiba don ha katei ka jaka bad ha kaba kum katei hi ka por ka la ryngkoh syndon na katei ka Auto bad kaba la pynlong ia katei ka Nonghikai ba kan myynsaw.
Tang mar iatip halor katei ka jingjia, ki Pulit ka Byrnihat Outpost ki la beh mar mar ia katei ka Auto bad ki la phah ruh ia utei u runar ba un sangeh, pynban utei u runar um shem la sangeh satia, namar ka jingbym sangeh ki Pulit ki la tynrah syndon ia katei ka Auto bad ioh ban kem ia u na surok ha khlaw Umling.
Shillong: Ka kynhun ki nongialam ka All India Garo Union (AIGU) bad ka Garo Students Union (Khasi Hills Zone), ki la dawa na u myntri sorkar ba peit ia ka tnad ka koit ka khiah u bah AL Hek ba un iakren bad ka sorkar, ban bhah ia ka jingpule doktor (MBBS) mar biang katkum ka bhah ka jylla hapdeng ki samla Garo bad Khasi & Jaintia ha NEIGHRIMS, Shillong.
Kine ki nongialam ki kynthup ia u Elbert Marak u president ka All India Garo Union, u Fremiush D.Sangma na ka Garo Students Union (Khasi Hills Zone) bad u Rinaldo K.Sangma ki la ong ba la bhah 5 tylli ia ki Khasi& Jaintia bad 4 tylli ia ki Garo ha u snem 2016-17.
Hynrei na kane ka 9 tylli ba la mang ia ka Meghalaya ha NEIGHRIMS, ym don Garo uwei ruh ha kane ka snem 2018-2019.
Ki la ong ruh ba ha u snem 2017-18, la ai bhah 7 tylli ia ki Khasi & Jaintia bad 2 tylli ia ki Garo hynrei ha kane ka snem, ym don uwei u Garo ba la ioh bhah ha NEIGHRIMS.Ka seng ka la kyntu ia u myntri ban peit ia kane ka kam bad ban bthah ia ki bor ba dei peit ban pynbeit ia kane ka jingdkoh ha kaba iadei bad ka jingsam ia ka bhah pule doktor na ka bhah ka sorkar jylla.
Shillong: Ka iew dohkha ka la sdang biang hynnin ka sngi hadien ba la khang ban wanrah dohkha nabar jylla la shi bnai ne 30 sngi kynthih hadien ba la lap ia ka dawai phormalin ba la injek ia ki dohkha ban lait na ka jingpyut.
Ki nongdie dohkha ki la phuhmut phuhmat biang mynta ka sngi, hadien ba ki la ioh ban trei biang ia ka kam kaba ki ju kamai man ka sngi.
Ha ka jingiakren bad ki mynta ka sngi, kiba bun ki la pynpaw ia ka jingsngew nguh ia ka bor ba dei peit hadien ba la shah biang ban wanrah ne shalan dohkha nabar jylla.
Tang mynta ka sngi kaba nyngkong ka jingsdang ka iew dohkha, la wanrah shi trok shiteng ha Iewduh kaba la shalan pat sha kylleng ki jaka ha ka jylla.
U President ka Khasi Jaintia Fish Wholesalers and Retailers Association (KJFWRA) u Bah Mitchell Wankhar u la iathuh ba mynta ka sngi, la wanrah dohkha shi trok shiteng na Andhra Pradesh bad Assam.
Katkum ka jingong u bah Mitchell, ka jingbun ki dohkha ba la wanrah ka la kot sha ka 15 ton eiei bad la die kilo ha ka juh ka dor kaba ju die ha kine ki bnai ba la dep bad ia ka dor thymmai yn sa peit ha kine ki sngi ha kano ka rukom ka iaid ka iew.
“Mynta ka sngi ngi la wanrah dohkha shi trok shiteng bad ka long kumba 15 ne hapoh 20 metric ton bad kine ki dohkha la wanrah na Andhra Pradesh bad na Assam", la ong u Bah Mitchell.
U la ong ba mynta ka sorkar Andhra Pradesh ka la pyrkhing bha ia ka rukom shalan dohkha da kaba test ha baroh ki pung bad ki jaka thep dohkha, ban pynthikna ba kiba la shalan shabar ki dei kiba khuid kiba lait na ki dawai.
“Ki bor ba dei peit ka sorkar Andhra Pradesh, ki la pyrkhing bha mynta ha kaba ki la pyllong ia ka jingtes bad ka jingtah muhor ia ki dohkha ba la thep ha ki synduk ban shalan ban pyni bad pynthikna ba ki long kiba bha bad kiba khuid khlem kano kano ka jingpyndonkam dawai", la ong u Bah Mitchell.
U la ong ba na ka liang ki nongkhaii bad ki nongdie dohkha ha kane ka jylla ruh ki kwah ba ka sorkar Meghalaya kan pyllong ia ka jingtes kaba man ka por khnang ban wanrah ka jingshngain ia ki nongbam dohkha ha kane ka jylla.
Ha kawei ka liang, la ioh ban iakren bad ki katto katne ki nongdie dohkha, kiba la pynpaw ia ka jingsngew lait mynsiem war hadien ba ki la ioh shong iew biang hadien kumba shi bnai ba la shu ap khmih lynti ban lait biang ka jingshalan dohkha nabar jylla.
U Bah K Langstieh uwei na ki nongdie dohkha, u la ongba haduh ka por 12 baje eiei mynsngi, u la lah ban die haduh kumba 30-40 kilo ha kane ka sngi ba la plie nyngkong ia ka iew.
U la kyntu ia ki paidbah ban nym don shuh ka jingkhohnioh ban wan thied dohkha, namar ba kam don eiei shuh mynta kumba la jia ha kine ki sngi.
“Ngi la iakynduh jingeh ha kine ki sngi hadien ba la khang ia ki dohkha ha ki sngi ba khang bad mynta la ioh biang ia ka kam ka jam hadien ba la plie biang ia ka jingshalan dohkha", la ong u Bah Langstieh.
Katba u Bah A Diengdoh u la ong ba kum ki nongdie dohkha kim don kano kano ka jingleh buit tuh ban ai dawai kumba la jia ha kine ki sngi namar ba ma ki ruh, ki dei kiba bam dohkha bad ki ai jingtah ia ki khun ki kti da ki dohkha.
“Ki paidbah ki dei ban bam dohkha ym shuh da ka jingtieng ka jingsmiej", la ong u bah Diengdoh bad bynrap, “Ngim dei ki nongpyniap briew ngi dei ki para briew kiba bam ba dih bad kamai bad kyrpad ia ki paidbah ban nym don shuh ka jingtieng".
Kumjuh I kong M Tham, I la ong ba ka jingshah khang dohkha ha kine ki sngi ka la wanrah ka jingduh nong kaba khraw bha ia ki haduh baki la shu shong khlem jam khlem jam bad ka jingplie biang mynta ka la pynkmen ia ki, khamtam kiba im bad kamai jakpoh na kane ka kam lah slem bha.
“Kane ka Iewduh ka long kum ka iew kmie kaba bsa ia ki nongdie bad kumjuh ia ki nongdie dohkha ha kane ka jylla", la ong I Kong Tham.
Shillong: Ka shnong Phudkroh ka la jan thap mih ka huri hura hynnin ka miet, hadien ba la saphriang ka video halor ka jingkynnoh ba u khun u Martin M Danggo, uba iakhun na NPP, u la leit rung iing briew bad kane ka la pynlong ia kiwei ki nongkyrshan na kiwei ki party ban pyrshah jur ia kane.
Ka shnong Phudkroh ka dei ka shnong kaba sah u Danggo.
Haba pyntip ia kane mynta ka sngi, u Chief Electoral Officer (CEO) u Bah FR Kharkongor u la ong ba la don ka jingkynnoh ba la ring dur khih (video) ia kane ka jingleit rung iing u khun u Danggo tangba ym pat lah ban pynthikna la ka long kaba shisha ne em.
“Ngim pat ioh jingujor da ka jingthoh hynrei tang ki ktien ba la ujor sha u District Election Officer (DEO) na Phutkroh.
Kane ka jingujor ka long hynnin janmiet, ha kaba ka la don ka video kaba saphriang ba kynnoh ba u khun u Danggo lem bad kiwei, ki leit rung ing briew por mynmiet shwa ban poi ka sngi thep vote bad ki pulit ki la leit sha shnong bad la shem ba ka dei kaba malu mala ka jingjia, ka jingtohkit ka dang iaid", u la ong.
U la ong ba kaei ka ban leh, yn sa peit ynda la ioh ia ka kaiphod na ka tnad elekshon bad kumjuh na ki pulit.
U la ong ruh ba ha ka video la kynnoh ba u khun jong u Danggo u la leit rung iing briew ban thmu thied vote da ka pisa hynrei ym tip haei, ha kano ka por, bad mynno ka tarik.
“Ym tip thikna ia ka video, ha kano ka tarik la leh ia kane ka video, mynno la ring", u la ong bad bynrap, “Ka long dang kloi palat ban ong eiei bad la pan jingshai sha kiba shah ujor".
La iathuh ba u khun jong u Danggo u dei uba trei ha ka tnad Excise ka sorkar jylla bad la kynnoh ba ka jingleit rung iing briew hashwa ka jingiathep ka la wanrah ka jingsuba ia ki paidbah haduh ba ki la jan mih ka huri hura.
“Ia mynta ym pat lah ban ong eiei namar ba ki pulit kin pyllong ia ka jingtohkit", la ong u Bah Kharkongor.
Shillong: Myn hynnin ka step phyrngap ha ka por 3 baje eiei, uwei u runar u la pynpait ia ka ïit kaba ker ia u mot dur u Jisu ( Statue) kaba don ha ha Block-11, Patarim, Mawlai Nongkwar, Shillong.
Utei u mot dur u de iuba don harud surok marsyndah bad ka ing briew.
U dei u mo tuba la shna da ka ing ka sem jong ka kong Josebita Kharkrang uba don ha phyllaw ing jong ki harud surok.
U dei u mot uba ki la shna ban sah kynmaw ia u kpa jong ki uba la khlad noh u bah Nicholas Kharbangar (Bam kwai ha Dwar u Blei).
Katkum ka jingiathuh ka trai ïng ka la ong ba ha ka por 3 baje eiei mynstep ka la iohsngew ia ka jingsawa na katei ka jingpynpait hynrei kam shym la pynsngap bad ka nangmut ba hap tiar ha ïng shetja hynrei kham sa shiphang ka la iohsngew biang ia ka jingsawa pait it kumta ka la khie ban peit na ing shetja hynrei ka la iohi ba don ba pynpait ia ka it ba ker ia ka dur mot u Jisu.
Mar kumta hi ka la ong ba ka la pyrta briew bad ka ong ‘u nongtuh nongtuh’ hynrei utei u runar u la phet krad noh bak.
Ka la iathuh ba utei u briew u dei uba phong da ka riam kynthei bad u tap tupia saiwul bad kam shym la ithuh bha ia ka dur.
Tang mar ia pyrta briew ka la ong ba u la rah ia u syntiew bad phet krad hynrei hadien u la bret noh ia u syntiew ruh.
U dur u jrong kumba katto katne phut ba la pynieng ha phyllaw.
Ia ka jingthmu jong kane ka jingshah pynpait katei ka ïit ym pat lah satia ban tip, hynrei la suba ba ka don ka jingthmu ban tuh ia ki tiar kiba don hapoh jong katei ka ïit.
Don ruh kiba la suba ba katei ka kam ka lah ban dei kaba la leh da ki kyrni dih drok ban ioh tuh ia ka dur u Jisu.
U President ka FKJGP Mawlai u bah Marbud Dkhar ha ryngkat ki samla shnong ka Mawlai Nongkwar ki la pynrem jur ia katei ka jingjia bad ki u la ong ba na ka liang ka shnong ruh kan sa wad haduh ban da lap ia ki briew kiba leh ia katei ka kam.
U bah Marbud u la dawa ba ki pulit ki dei ban tohkit wut wut ban ioh kem noh ia ki briew kiba donkti ban leh ia katei ka kam.
U la dawa ba ki pulit ki dei ban pynlong ia ka jingpahara ha ki jaka kynjah bad ban buh da ka CCTV Camera khnang ba ki riew shim kabu kin shynraiñ ban leh ia kum kitei ki kam.
U la ong ba lada lap ka FKJGP kan ym map satia ia kitei ki jait briew naba ka dei ka jingjia kaba shait jia man ka por.
B.MukhimHa ka 25 tarik u Naitung, 2018, ka KHADC ka la pass ia ka 2nd Amendment Bill jong ka Khasi Social Custom and Linage Act, 1997 kaba batai ba ki kynthei Khasi kiba ioh lok dkhar bad ki khun ki kti kiba mih na katei ka jingiashong kha kin duh noh ia ki hok bad ia ki jingmyntoi baroh kum ki Scheduled Tribe.
Katei ka Bill ka dei ka mat jingiakren kaba khluit bha ha kine ki khyndiat sngi.
La don kiba la pynpaw ia la ki jong ki jong ki jingsngew halor jong kane ka bill.
Hynrei ki la don ruh ki jingiakynnoh, ki jingia-kynthoh bad ki jingia-kawang ktieh ki bym sngewtynnad satia bad ia kane ki la la leh ha ki kotkhubor phareng bad ha ki social media.
Katta lehse, kiwei pat ki jaidbynriew ki la iathap kti bad rkhie bein ia ka jaidbynriew jong ngi.
Ha kaba iadei bad ka ai-jait ai-khong bad kumjuh ruh ha kaba iadei bad ka jinglong kyrpang jong ka jaidbynriew, ka long kaba donkam ba ngin tip bad sngewthuh ia ki katto katne ki jingshisha kiba don (i) ha ka Riti Synshar jong ka Ri India (ii) ki Riti Dustur u Khasi (iii) ka Rai jong ka Supreme Court ha kaba iadei bad ki Scheduled Tribe:-(i) Ka Riti Synshar jong ka Ri India kumba ngi iatip lang baroh, ka la phiah ia ka Ri India ha ki jylla bapher bapher katkum ka ktien ba ngi kren, ka jylla Punjab ia ki Punjabi, ka Gujarat ia ki Gujarati, ka Bihar ia ki Bihari, ka West Bengal ia ki Bengali, ka Tamil Nadu ia ki Tamilian, ka Nagaland ia ki Naga, ka Mizoram ia ki Mizo bad kumta ter ter.
Ia ka jylla Meghalaya pat la pynlong na ka bynta ki jaidbynriew Hynniewtrep bad Achik.
(ii)Ka Riti Dustur u Khasi kaba u dang bat haduh mynta ha kiba bun ki shnong ha ki jaka nongkyndong bad khap-sor ruh kumjuh, ka long ba ki kynthei Khasi kiba shong kha khyllah jait, ki hap ban mih noh na la shnong bad ban bud noh ia u kurim jong ki.
Ka daw ka long ba ka riti ka dustur ai-jait jong ki, ka long mar pyrshah ia ka jong ngi.
Ki dkhar ki ai jait sha u kpa bad ki Khasi pat sha ka kmie bad kumta ka don ka jingiatyngkhuh hapdeng jong ki ha kane ka liang.
Kawei pat ka Riti Dustur u Khasi kaba u dang bat haduh mynta ka dei ka “Tang-jait" ha kaba ki tang jait thymmai noh ia ki khun kiba mih na ka jingiashong kha hapdeng u kpa Khasi bad ka kmie ka bym dei ka Khasi.
Ia kane ki khasi ki leh namar ba ki khun kim lah satia ban shim ia ka jait jong u Kpa bad ha kajuh ka por kim lah ruh ban shim ia ka jait jong ka kmie kaba wan na ka jaidbynriew kaba ai jait kpa (Patrilineal System).
(iii)Ka Supreme Court jong ka Ri India, ha ka 12.2.2006 ka la ai ia kawei ka rai kaba ong kumne “the offshoots of the wedlock of a tribal woman married to a non-tribal husband (forward class) cannot claim Scheduled Tribe Status" (ki khun kiba mih na ka jingia-poikha hapdeng ka kynthei riewlum bad u lok bym dei riewlum kim lah satia ban kam scheduled tribe ialade).
Ngin ia peit hangne ia ki katto katne ki daw balei ba ngi donkam ban wanrah ia katei ka jingkylla ha katei ka ain ba la kdew haneng:-(a)Ban pynneh pynsah ia ka jinglong kyrpang jong ngi kum ka jaidbynriew.
Ngi ju iohsngew ia ka jingong ‘para-doh para-snam’ ne ‘para-jait para-kynja’.
Ha kine ki sngi, ngi ju iohsngew bad pule ruh shaphang kita ki ‘gene’ kiba pyniapher ia kawei ka jaidbynriew na kawei pat naduh ka sniehdoh, ka rynieng ryniot bad ka dur, ym tang ha India hynrei ha ka pyrthei hi baroh kawei.
Kumta ngin shem ba kawei pa kawei ka jaidbynriew kan ialeh hi ban pyniashong kha tang para jait para kynja khnang ban pynneh pynsah ia ka jaidbynriew jong ki.
Hynrei ym lah ban len ba kan don beit katto katne ka jingiashong khleh ha baroh ki jaidbynriew namar ka jingiaieit jong ki watla ki shah kyntait noh ha la ki jong ki bahaiing hasem jong ki.
Ka jaidbynriew Israel ka la shah pynsaphriang kylleng ka pyrthei hynrei ka la lah ban bat ia ka jinglong kyrpang jong ka lyngba ka jingiashong kha shong man para ma ki.
(b)Ban khang lad ia ka jingshim kabu da kiwei pat ki jaidbynriew ban klun noh ia ka khyndew a shyiap, ka khaii ka pateng bad ban lait na ka jingsiew khajna sha ka sorkar da kaba shim kabu ha ka kyrteng ka lok bad ki khun nalor kiwei kiwei pat ki jingmyntoi kiba ka Riti Synshar jong ka Ri India ka la bah khlieh ban ai tang ia ki Scheduled Tribe namar ba ki dei ki jaidbynriew kiba dang kham sah-dien.
(c)Ban khang lad ia ka jingpyrshang jong ki heh-paid ban tyllep noh ne ban pynduh jait ia ka jaidbynriew rit-paid jong ngi lyngba ka shongkha shongman da kaba pynrung ia ka rukom im, ka rukom pyrkhat, ka rukom bam rukom dih bad ka rukom mane blei jong ki.
Kumta, ka shongkha shongman, lah ban ong, ba ka dei kawei pat ka thma-ba-jar-jar pyrshah ia ka jaidbynriew.
(d)Ban pynlong ia ki longkmie bad ki khun kynthei ba kin sngewthuh ia ka rukom bad ka kyrdan kaba ka jaidbynriew ka ai ha ki bad kumjuh ruh ban sngewthuh ia ka jingkitkhlieh ba la pynshet ha ki kum ki nongri-nongsumar ia la ka kur ka jait ne ia ka jaidbynriew hi bad ia ka khyndew ka shyiap.
Shuwa ban pynkut, kan bha ban iatai khyndiat halor ka jingong ba ka jait Khasi kaba sdang da ka ktien ‘Khar’ na khmat ka dei kaba hiar pateng na ki kmie dkhar.
Hynrei lah ban kdew hangne ba ka ktien ‘Khar’ ha ka ktien Khasi, ka mut ruh ban ‘tam’ ne ban ‘shim’ ei ei, kum kaba khar-maw ne khar-dieng.
Watla ka dei makna kumta kumba ki ong, ba baroh ki jait Khasi kiba sdang da ka ktien ‘Khar’ ki dei kiba hiar pateng na ka kmie dkhar, hynrei haba peit ia ka dur ka dar, ka rynieng ryniot bad ka sniehdoh jong ki pat, ki long hi kumjuh kumba ia long lem kiwei pat ki para Khasi.
Katba mynta pat, ngi iohi ba ka dur ka dar, ka rynieng ryniot bad ka snieh doh jong ki khun kiba mih na ka jingiashong kha khleh, ka iapher bak-ly-bak na ka jong ngi.
Ka long namarkata, kaba eh ia ngi ki riew-paidbah ban sngewthuh ha kano ka rukom ki ‘gene’ ki trei kam ha ka met jong u briew bad dei tang ki riewstad kiba la wad bniah bha halor jong kane ka phang kiba lah ban batai kham bha.
Shillong: Ka Nongrim Hills ka la iakhaid bad ka Smit khlem lah ban iathep kol ha ka jingiakhun ka lympung First Division ka SSA myn hynnin ka sngi ha madan Polo, Shillong.
Da kane ka jingia-khaid, ki hap ban iasam mar shi point.
Ha ka jingialehkai ka second Divison, ka Ryntih ka la pynliem ia ka Nongumlong da 2-1.
Ia ki kol na ka Ryntih la thep da u Derrick Khongsit ha ka 61 minit bad u Batista Wahlang ha ka 90 minit, katba ka Nongumlong ka la pynphai shikol da u Donalius Lapang ha ka 34 minit.
Ha ka jingialehkai jong ka Third Division ka Umphyrnai ka la pynliem ia ka Golflink da 3-1.
Ia ki kol na ka Umphyrnai lyngba u Shano Tariang ha ka 13 minit, Bakitbok Mawlong ula thep ia ka kol ba-ar ha ka 63 minit bad ia ka kol balai la thep da u Amarson Lyngdoh ha ka 68 minit.
Ka Golflink ka la pynphai shikol lyngba u Bandranos Syiemlieh ha ka 12 minit.
Ha kawei pat ka jingialehkai ka Mawnianglah bad ka Rynjah ki la iakhaid khlem don ba ioh ban thep kol.
Katba ka jingialehkai ba lai ka Third Division, ka Kharang ka la pynliem ia ka Lumpyngngad da 5-2 kol.
Ia ki kol na ka Khrang la thep da u Kynsai Nongrum ha ka 12 minit, u Army Shadap ula thep ar kol ha ka 18 bad 45 minit, u Rikmenlang Mukhim ha ka 38 minit, Shanbok Diengdoh ha ka 57 minit.
Ka Lumpyngngad ka la pynphai ar kol lyngba u Hehbok Nongkhlaw ha ka 48 minit bad u Kitborlang Lyndem ha ka 59 minit.
Lashai ha ka Third Division, ka Mawreng pyrshah ia ka Umphrup ha ka por 12 baje, ka Lamlynti pyrshah Green Age por 2 baje bad ka Young Xi pyrshah Lumdiengjri ha ka por 4 baje.
Katba ha ka Second division ka Jongksha pyrshah Laitlyngkot ha ka por 3.45 baje bad ha ka SPL ka Rangdajied United FC pyrshah Nangkiew Irat ha ka por 4.45 baje.
Shillong: Ka KHNAM ka la ther tyngeh ia ka KHADC, namar ka jingbym lah jong ka pyrkhing ia ka jingioh laitlan ki bar jylla ban khaïi pateng ha ïewduh khlem ka laisen khaïi.
U President ka KHNAM state Youth Wing u bah Thomas Passah u la ong ba ka kynhun jong ka KHNAM ka la leit ban tohkit ha ïewduh bad ka la lap ba bun ki bar jylla ki bym don ia ka laisen khaïi bad ki bar jylla ki shim kabu ruh ban buh dukan hadhu ar ne lai tylli da kaba pyndonkam tang da kawei ka laisen, nangta u la ong ba ka KHNAM ka la lap ba ki don haduh 40 na ka shispah ki dukan bar jylla ki bym don laisen bad haba kylli ki ong ba ki dang leit pynthymmai sha District Council.
Utei u nongialam ka KHNAM u la dawa na ka District Council ba ka dei ban leit khynra laisen khaïi ha baroh ki jaka ba hap hapoh ka jingpeit jong ka bad ka dei ruh ban sdang ïewduh bad lada lap ia ki bym don laisen ka dei ban pynshitom ia ki.
Ka KHNAM ka la dawa ba lada ka District Council kam lah ban leh ia kata hapoh ar taiew, ka dei ban ai bor ha katei ka seng ba kan leit khynra ryngkat ki pulit jong ka District Council.
U bah Passah u la ong ba ka seng KHNAM ka la lap ruh ba haba pynthymmai laisen ki bar jylla dei ki nongtrei jong ka District Council kiba leit ban leh sboh ia ki bar jylla.
Halor ka jingkren jong u EM ba peit ia ka tnad khaïi pateng u bah Neil Antonio War,ba kiba ioh laisen dei kito kiba la ioh ia ka jingmynjur na ki shnong, u bah Passah u la ong ba ka KHNAM kam pdiang ia katei ka jingkren u EM Trade bad u la ong ba ka District Council kam dei ban pdiang ia ki jingmynjur, kiba wan na u Rangbah Shnong hynrei ka dei ban peit ba ka dei kaba la ioh ia ka jingmynjur jong ka Dorbar Shnong hynrei, u la ong ba baroh ka shong ha ka District Council ban peit katkum ka jingpynkup bor jong ka Trading by Non Tribal 1954.
Shillong:Ka MLP Veteran bad ka Umpling SC ki long artylli ki kynhun kiba la ioh ban khur iaka lai point hadien baki la ioh khur iaka jingjop haka jingialehkai jong ka PFR Veteran Cup ba la pyniaid da ka Pay For Right Shillong kaba la long hynnin ha madan Malki.
Haka jingialehkai kaba nyngkong jong ka Group C kaba la long hynnin hapdeng ka MLP Veteran pyrshah iaka Seng Rangbah Mawlai, ka MLP Veteran kala jop suk da 4 kol la nod.
Iaki kol jong ka MLP Veteran la ioh ban thep da u Bah Andrew War, Bah Sunshine Pathaw, Bah Alexandre Klein bad u Bah Nicky Jyrwa.
Katba haka jingialehkai kaba ar jong ka Group D ka Umpling SC kala lah ban pynliem noh iaka United Together da 3 kol la nod kol ha kaba u Bah Mathew Raj jong ka Umpling SC ula ioh ban thep arkol marwei bad u Bah Mark H.Blah ula ioh ban thep iaka shi kol jong ka Umpling SC.Ka jingialehkai mynta ka sngi naka Group E ka Friends Utd kan ia khun pyrshah iaka Madan Heh Morning Mawlai haka por 2:30 janmiet bad naka Group F ka Mawshabuit Veteran Club kan ia khun pyrshah iaka Khliehriat Veteran thaka por 4 baje janmiet.
Shillong: Ka BJYM Meghalaya ka la thang ia ka dur bula u Navjot Singh u MP na Punjab halor ka jingpyrshah ia ka jingleit kdup ieit jongu ia u heh shipai ka Pakistan u Col.
Gen.
Qamar Bajwa ha ka por ba u leit iashim bynta ha ka jingpynsmai ia u Imran Khan kum u Myntri Rangbahduh ka Pakistan dang shen.
Ka BJYM Meghalaya ka la pynrem jur ia kane ka jingleh pynjah burom u Sidhu ia ka ri, ia ki shipai bad ia ki nongiada ri, la ong u President ka BJYM Meghalaya u Bah Egenstar Kurkalang ha ka jingpyllait kyrwoh mynta ka sngi.
U bah Egenstar u la ong ba katba ka ri ka dang iap briew na ka jingkhlad noh u Myntri rangbahduh ka ri u (L) Atal BehariVajpayee hynrei u Sidhu u la pynjah burom ia ka ri.
Ka seng ha ka jingialang mynta ka sngi ka la dawa ba un panmap paidbah lyngba ki lad pathai khubor mardor, la bynrap u Bah Egenstar.
Ha kane ka jingialang la don lang u Bah Shibun Lyngdoh u president ka BJP Meghalaya, u vice president Bah John A Lyngdoh, Bah  Arnes Mawrie, u Bah David Kharsati, u Bah Bashailang Khongwir u General secretary bad kiwei ki dkhot ka party.
Shillong: Ka jingwan  jong ki nongthep vote ha elekshon shiteng samoi kaba long mynta ka sngi ha Ranikor ka la kot sha ka 82.81 percent katba ha South Tura ka la kot sha ka 72.81 percent haduh ka 5 baje janmiet.
Ki longkmie kiba dang ap pali thep vote ha Ranikor Constituency:Wlytan.
U Conrad u ba la synran ia la ka kmie bad ka para ban leit thep vote , um shym la ioh ban thep vote ialade namarba u don vote ha Salsella konstitwensi.
Shillong: U kyrtong ka UDP u bah ia khun ha ka elekshon shiteng samoi na Ranikor konstitwensi u bah Pius Marweiñ u dei u kyrtong uba riewspah tam na baroh ki kyrtong kiba ia khun mynta ha katei ka konstitwensi.
U bah Pius u don T.3, 50,12, 475 tyngka  ki jingdon  jingem jongu,  kiba lah ban pynkhih bad sa T.1,54,00,000 ki jingdon jingem ki bym lah ban pynkhih.
U bah Pius u dei u kyrtong u ba dang samla u bym pat don lok, u don pisa T.50,000 ha kti, u don 3 tylli ki bank account ha SBI Shillong, 2 tylli ka LIC, 3 tylli ki Account hapoh South Indian Bank, nangta u don bank account ha Syndicate bank, United bank of India, HDFC bank, ICICI bank bad ar tylli ki account ha MCAB Mawkyrwat.
U don 6 tylli ki trok, 3 tylli ki Bolero, ka i20 Hyundai , ka Fortuner kaba shongdor T.34 lak bad kawei ka thuk thuk.
U don ki jingdeng ksiar bad ar tylli ki Pistol.
Nangta u don sa ki jaka puta  ha Shillong kiba shongdor T.1,54,00,000 klur tyngka.
U kyrtong ka NPP u M.M Dango u don pisa ha kti tang T.55,000 tyngka, ka lok jong u ka don T.82 hajar tyngka.
U don 8 tylli ki bank account, ka lok jong u ka don tang kawei ka bank account, u don tang kawei ka kali Bolero, ka lok jong u ruh ka don tang kawei ka trok rit.
Ka spah jong u Dango kaba lah ban pynkhih ka don T.10,01,124 tyngka katba ka spah ka lok pat ka don T.19,04, 570 tyngka.
Ka spah ka bym lah pynkhih ka don T.12,50,400 tyngka katba ka lok jong u pat ka don T.50,40,000 tyngka.
U bah Pynshngaiñ N Syiem ka PDF  pat u don T.26,40,170 tyngka ka spah kaba lah ban pynkhih, u don pisa T.4 lak tyngka ha kti, 4 tylli ki bank account, 2 tylli ki kali, ki ksiar ki ksah, ka lok jong u ka don pisa T.8 lak tyngka ha kti, 2 tylli ki bank account, 3 tylli ki kali bad ki ksiar.
Ka spah u bah Pynshngaiñ ka bym lah ban pynkhih ka don T.62,50, 000 tyngka katba ka spah ka lok jong u pat kam don ia ka spah bym lah pynkhih.
Shillong: Ka seng ki nongshalan bad nongdie dohkha ka Khasi Jaintia Fish Wholesalers and Retailers Association (KJFWRA)   ka la pynpaw ia ka jingsngew lyngngoh, ia ka jingwan mih ki dohkha man ka sngi ha Iewduh ha kine ki sngi ba dang khang ban wanrah dohkha nabar.
Haba kren myn hynnin ka sngi, u president ka KJFWRA u Bah Mitchell Wankhar, u la kam ba ha kane ka jingkhang kaba 30 sngi, la iohi ba ki nongri dohkha na kane ka jylla ki bym ju kham mih, ki la shlur ban wanrah dohkha sha iew.
Hynrei kaba sngew aratien ia kane ka jingwan mih ki dohkha, ka long ba ki dohkha man ka sngi, ki mih na pung kaba la dep tong ha ka por mynstep bad ki dap biang ynda la miet.
“Kaba sngew lyngngoh ka long ba ki dohkha kiba lah dep tong shi sien, kum lashai lah tong biang da kaba wan pyndap ki dohkha na Assam ha ki pung ha Umsning ka thain Ri-Bhoi", la ong u Bah Mitchell.
U la ong biang, “Lada wanrah dohkha na Assam, ka dor ka dei ban kham duna bad lada wanrah na ki nongrep na kane ka jylla, ka dei ban kham duna shuh shuh hynrei ka dor ka nang rem pynban bad kane ka paw ba ka la don ka jingleh buit tuh ha kine ki 30 sngi ka jur bha da kaba wan theh ki dohkha na Assam ha pung Meghalaya ban kam ba ki dei ki dohkha ba pynmih hi na kane ka jylla".
Ka jingkhang shalan dohkha sha ka jylla Meghalaya ka la kut lashai ka sngi, ha kaba ki dohkha nabar kin wan poi biang ha kane ka jylla.
Ha kajuh ka por, u Bah Mitchell, u la ong ba ka sorkar ka dei ban tes ia ki dohkha ba wanrah nabar man ka por nangne shakhmat khnang ba kan long ka jingshngain ia ki nongbam dohkha.
U la ong ba ka seng ka ai khublei ia ka sorkar kaba shim khia ban ioh pat ban die biang ia ki mar ki mata, kumjuh ia ki nongshong iew kiba iai shah bad iatreilang bad ka sorkar ha kine ki baroh shi bnai ba shah khang dohkha ban peit ban wanrah ia ki dohkha ba bha.
Katkum ka jingong u bah Mitchel, ka jingduh nong ha ka shi sngi na ka jingkhang dohkha, ka long kumba 20-25 lak namar ba ka jingbam dohkha ka long haduh 15-20 metric ton shi sngi.
Ki don kumba 100 tylli ki dukan die dohkha ha Iewduh katba ki nongdie khutia ki don kumba 80-90 ngut eiei.
“Ngi la kyntu ia ki nongshalan dohkha ban test bha ia ki dohkha bad kumjuh na ka sorkar, la bthah ban test shwa ban pyllait ia ki dohkha", la ong u Bah Mitchell bad bynrap, “Lah dep iakren ba kan don ka jingtes ia ki dohkha nangne shakhmat ruh".
Halor ka dor ka mur jong ki dohkha, u la ong ba ka lah ban kiew namar ba ha kane ka por shit, bun kiba bam da ka dohkha bad ka dor yn sa peit lashai.
Shillong: Ka  Uranium Corporation of India Limited (UCIL)  ka la khreh ban lum noh ia ki tiar ki tar jong ka na Shillong naduh ki kali bad kiwei ban leit rah noh sha Jharkhand bad ka UCIL ka la kynriah noh ia ka jaka treikam jong ka na Lower New Colony, Laitumkhrah sha ka ophis jong ka Atomic Minerals Directorate (AMD) kaba don ha Nongmensong, Shillong.
Hynrei ki nongtrei jong ka UCIL, kim shah satia ban rah noh ia ki tiar ki tar jong ka UCIL na Shillong sha Jharkhand naba ki tieng ioh ba ka UCIL kan khangnoh ia ka jingtreikam ha kane ka jylla bad kin sa kylla shong khlem kam khlem jam.
Hynnin ka sngi ka la don ka jingialang hapdeng ki heh ka UCIL bad ki nongtrei jong ka kiba la rai ban ym ailad ba kan lum tiar lymda ka pyntikna ba kin ym duh ia ka kam.
Katei ka jingiakynduh ki nongtrei ka la  long bad u Corporation’s Superintendent of Geology u bah Sunfriday Kharlyngdoh.
Haba ia kren bad ki nongthohkhubor u Additional Superintendent (Geology) jong ka UCIL  uba peit ia ka Kylleng Pyndengsohiong Mawthabah (KPM) Project, u  Dr C Sreedhar Babu  u la ong ba ka UCIL kan ym khang satia ia ka ophis jong ka ha Shillong, hynrei kan shu kynriah noh sha ka ophis jong ka AMD bad u la ong ba lada dei ba mut ban khang noh ka hukum ka dei ban mih na ka tnad Department of Atomic Energy (DAE) namarba ka UCIL ka shim kam na ka ban tih Uranium ha kane ka jylla.
U la ong ba la bthah ruh da ka ktien ia ki nongtrei jong ka hangne ha Shillong ba ki dei ban trei kumba ki ju leh manla ka sngi hynrei u la ong ba namarba ka rit palat ka ophis jong ka AMD kaba don ha Nongmensong  yn pynkynriah noh ia ki tiar ki tar jong ka UCIL sha Jharkhand.
Hynrei u la ong ba ka don ruh ka jingbthah na ka UCIL ba dei ban pynduna noh ia ki nongtrei katba lah.
U la ong ba ha katei ka ophis thymmai kaba rit ka don ka jaka sah ki ophisar bad ka ophis kaba rit.
Ki don 10 ngut ki nongtrei jong ka UCIL ha kane ka jylla , 6 ngut ki dei kiba trei hangne ha Shillong katba 4 ngut pat ki sah ha Guest House jong ka kaba don ha Wahkaji, South West Khasi Hills.
Kitei ki nongtrei jong ka UCIL ki la rai ba kin ym ailad satia ban kynriah ia ka ophis na Laitumkhrah sha Nongmensong naba ki suba ba ka jingkynriah ophis bad ka jinglum tiar lum tar ka dei kumno ban pynduna ia ki nongtrei bad kaba lah ruh ban khang syndon katba kim pat ioh jingkular kaba da ka jingthoh ba ka kin ym duh ia ka kam.
“Ngi la rai ban ym ailad ban kynriah ophis bad kumjuh ruh ban kit ia ki tiar ki tar sha Jharkhand, ngi dawa ba ka UCIL ka dei ban kular ha ngi da ka jingthoh ba ka kam jong ngi kan neh" ong uwei na ki nongtrei uba dei u CSR Assistant u bah Johnteibor Lyngdoh Sangriang.
U la ong ba lada jia ba ki shah pynduh kam kin mad ia ki jingeh naba kin ym ioh kam shuh shawei naba ka rta jong ki ka la heh namarba ki la trei bad ka UCIL la 10 haduh 15 snem mynta.
Shuh shuh u la ong ba lada ka UCIL kan beh kam iano iano napdeng ki 10 ngut, ki la shim rai da kawei ka sur ba kin mih madan ban ia khih na bynta ka hok jong ki.
Nongstoiñ: Ka kynhun jong ka Nongstoiñ Anti-Narcotic cell hynnin ka janmiet ka la ioh ban kem noh sa ia u wei u snar khaii drok katba u dang bunkam ban iadie ia thied ia u dei u jingdih pynbuaid.
Katkum ka tyllong khubor ba la ioh lum na ki pulit ka ong ba u tei u snar khaii drok u ba la shah kem la tip kyrteng kum u Protarsius Marwein bad ka khubor ka iathuh ruh ba hadien ba ka Nongstoiñ Anti-Narcotic cell, ka la ioh ia ka jingtip kaba tikna, ki la pynlong ia ka jingkhynra ha ka jaka sah jong u tei u snar khaii drok kaba don ha ka thaiñ Siejlieh Mawiaban.
Ia katei ka kynhun Nongstoiñ Anti-Narcotic cell la ialam da u bah H.P Kharkongor SDPO Mairang ha ryngkat ka jingiadonlang ki nongsakhi laitluid jong katei ka shnong bad ha katei ka jingkhynra ka NANC, ka la ioh ruh ban kurup ia u drok u bala suba jur ba u dei u Heroine powder u ba khia haduh 12.19 kram.
Na ka liang jong ka NANC ka la rah noh ia u tei u snar khaii drok bad kumjuh ia u drok ba la ioh ban kurup nan ka bynta ban pyndep sa ia baroh ki jingdonkam katkum ka NDPS Act.
Shillong:  Ka Umpling ka la pynbam shiteng dorjon ia ka Umsohsun da 6-0 kol ha ka jingiakhun jong ka 3rd division kaba long myn hynnin ka sngi ka SSS ha madan Polo.
U Chesterfield Pyngrope ula thep ar kol na ka Umpling ha ka 5 bad 55 minit,  Arlangke Lapasam ula thep shikol ha ka 16 minit bad u Jerrymy Jyrwa ha ka 18 minit, u Aiban Wankhar ha ka 40 minit bad u Gedeon Pyngrope ha ka 49 minit.
Ha ka jingiakhun bad ba lai ka Mawshbuit bad ka Gorkha ki la hap ban iasam mar shipoint, hadien ba ki la iakhaid khlem don mano mano ba ioh ban thep kol.
Ha kawei ka jingialehkai, ka Mawpat ka la pynliem noh da 2-1 ia ka Madanryting.
Ha ka jingiakhun ka Mawpat khlem poi pyrkhat la thep tang ha ka 4 minit ka jingialehkai lyngba u Bitdor Pyngrope bad ia ka kol ba-ar la thep da u Aibor Kharmujai ha ka 53 minit jong ka kylla miet.
Katba ka Madanryting ka la pynpahi shikol lyngba u Warren Mawlong bad leit phai iing thylli ha kane ka jingiakhun.
Ha ka jingialehkai Second Divison, ka Sohiong ka la pynliem ia ka Mawryngkneng da 1-0.
Ia kane ka shi kol na ka Sohiong la thep da u Micky Malngiang ha ka 60 minit jong ka kylla miet.
Shillong:Ha kine ki sngi ka la mih ka kynrum kynram hapoh ka seng KHNAM ha kaba la mih ka jingiapher jingmut hapdeng ki nongialam ka KHNAM bad u MLA/MDC jong ka u bah Adelbert Nongrum.
Ka daw ka jingmih katei ka kynrum kynram ka dei namar ka jingrai tiket MDC na  Mawkhar-Pynthor bad Jaiaw konstitwensi ha kaba ka KHNAM ka la rai ia u bah Thomas Passah na Jaiaw bad U bah Rocky Hek na Pynthor, hynrei u bah Adelbert um hun satia ia katei ka jingrai tiket kyrkieh ka KHNAM na kitei ki ar tylli ki konstitwensi.
Kham mynshuwa u bah Adelbert u la risaiñ na ka kam Working President jong ka KHNAM bad u la shim ba katei ka rai jong ka CEC ka dei ka jingiuhroit ia ka sur u paidbah bad u la ong ba ki khlem kynjoh ktien eiei na u kum u MLA shuwa ban shim ia katei ka rai.
Hadien pat u bah Adelbert u la kren shai ba un kyrshan tylli tyllon ia u bah Glen Khongwir ha kane ka MDC elekshon ka ban wan na Mawkhar Pynthor konstitwensi bad un ym kyrshan satia ia u kyrtong ka KHNAM bad u la dawa ruh ba u President rangbah ka KHNAM u bah Pyndapbor Saibon u dei ban hiar noh na ka shuki President.
La ioh jingtip ruh ba kham ha shuwa ka CEC jong ka KHNAM ka la phah jingthoh sha u bah Adelbert Nongrum, hadien ka jingrisaiñ jong u na ka kam Working President ban pynshai ia ki rai jong ka halor ka tiket MDC, hynrei hadien ba ka kynrum kynram hapoh katei ka seng kam shym la poi sha kaba ia sngewthuh jingmut la ioh jingtip ba lashai ka sngi ka 24 tarik u nailar ka KHNAM kan shong ia ka jingialang CEC jong ka bad  katkum ki lad khubor la sngewthuh ba ka CEC ka ban long ha ka 24 tarik mynta u bnai ka lah ruh ban shim ia ka rai ban sospon ia u bah Adelbert Nongrum.
Shillong: Ka Langsning FC bad ka Sawmer ki la iasam mar shi point ha ka jingiakhun ka Shillong Premier League 2018 ka SSA kaba la long myn hynnin ka sngi Balang ha madan Polo, Shillong.
Ka jingiakhun ka la kut noh ha ka jingiakhaid khlem don ba lah ban thep kol.
Ka Langsning FC ba bat ia ka kyrdan ba hakhlieh duh ka la mad ka jingiakhaid ha ka sien ba nyngkong eh ha ka jingiakhun mynta ka sngi pyrshah ia ka Sawmer.
Ha ka jingiakhun baroh ar tyllli ki kynhun ki la pyrshang bor bah hynrei ki kabu ba ki ioh ki la shu sepei haba kim lah ban thep kol ha ki 90 minit ka por ba la buh ban ialehkai bad ka jingialehkai ka la kut khlem don mano mano ba ioh ban thep kol.
Da kane ka jingiakhaid, ka Langsning ka la kamai 10 point na ki saw sien iakhun katba ka Sawmer ka la ioh ban kiew sha ka miej iakhein point ka SPL da shipoint na ki saw sien iakhun.
Ka jingiakhun mynta ka sngi ka jingialehkai ha ka 1st Division kan long hapdeng ka Nongrim Hills pyrshah ia ka Smit SC.Shillong: Ka la don ka jingkhih jumai ha Assam bad katto katne ki bynta jong ka Meghalaya mynta ka janmiet.
Ka tnad ba peit ia ka thew ka woh mariang ka la pyntip ba utei u jumai u dei uba khlaiñ bor 4.1 magnitude , utei u jumai u la khamjur ha Kamrup district ka Assam  bad ha Shillong pat ka la jia ha ka por 7:55 baje mynmiet.
Shillong:  Ia ka dpei ba shim na jaka thang jong u Myntri Rangbahduh barim ka ri u Atal Bihari Vajpayee yn sa wanrah sha Shillong ban pynngam ha wah Umsyrpi.
U nongialam ka BJP u Bah AL Hek ha kane ka sngi Hatmajai, u la ong ba u Myntri Rangbahduh ka ri u Narendra Modi un ai ia ka dpei sha baroh ki president ka BJP ha kaba na kane ka jylla, u Bah Shibun Lyngdoh un leit ban pdiang ia kane ka dpei na New Delhi ha ka sngi Balang.
Katkum ka jingong u Bah Hek, ka dpei yn sa wanrah sha Shillong  bad yn sa pynngam ha ki katto katne ki wah kiba don ha Shillong kynthup ka wah Umsyrpi.
U Myntri Rangbahduh barim ka ri u  Atal Bihari Vajpayee u la khlad dang shen ha nongbah New Delhi.
Ka Bharatiya Janata Party (BJP), Meghalaya kan pyllong ia ka jingiaid kjat ban kit ia ka dpei u Atal Bihari Vajpayee kaban long ha ophis ka BJP, Shillong.
Kum kane, yn leh ha baroh kawei ka ri kum ka jingkynmaw bad ai burom ia u myntri rangbahduh barim ka ri.
Ha ka 23 tarik, u Bah Shibun Lyngdoh un leh burom ia u Vajpayee ha Nongpoh, Ri-bhoi District ha ka por 1 pm, bad ha ka por 4 pm, yn don ka jingkynmaw kyrpang ha ophis ka BJP da ki dkhot ka seng.
Ha ka  24 tarik, naduh ka por 10am shaneng  kan don ka jingialang kynmaw burom bad ha  25 tarik, ha ka por 10.30 am, kan don ka jingpynngam um ia ka dpei u Vajpayee ha wah Umshyrpi hajan Rilbong Dhobi Ghat.
Guwahati: U Prafulla Kumar Mahanta, nongialam jong ka seng  Asom Gana Parishad (AGP), u pynpaw ia ka jingsngew khia ba ki la nang iai tuid ki poiwir sha Assam ha kine ki sngi, hadien ba ki la shah pynher kra  na Arunachal Pradesh bad na Meghalaya ruh kumjuh.
“Ka Assam, ka kylla long ka jaka bret jaboh da ki phew phew snem bad nangne shakhmat, kan dang iai bteng, lada ia kitei ki poiei, la bret sha Assam" ong U Mahanta.
U Mahanta, u pynpaw ia ka jingsngew lyngngoh ba kane ka sorkar, ka sngap jar halor kane ka mat kaba donkam bha.
Lah ban pynkynmaw, ba ka AGP, ka dei ka kynhun kaba ia treilang bad ka sorkar BJP ha Assam.
Na ka liang jong ka  All Arunachal Pradesh Students Union (AAPSU) ka la ioh ban beh krad ia  2,205 ngut ki briew ki bym don Inner Line Permit (ILP) bad kiba bun na kitei ki dei kiba la phet noh sha Assam.
Shillong: Da ki spah ngut ki bar jylla ki la wan poi ha Majai la kumba katto katne taiew mynta, iathuh ki nongshong shnong jong ka Majai haba ia kren bad u Rupang.
Kitei ki bar jylla la ong ba ki dei ki dur phylla suda ki bym ju iohi mynno mynno ruh ha Majai watla ka jingiakhleh jaitbynriew ka bun bha ha katei ka shnong.
La iathuh ba ki don da ki spah ngut bad ki nangbun katba mih ki sngi, la suba jur ba kitei ki bar jylla ki lah ban dei ki khar Assam kiba shah kyntait ha ka NRC jong ka jylla Assam.
Shuh shuh la iathuh ba kitei ki bar jylla ki leit pan kam na ki nongkhaïi mawshun ne ki Exporter ha katei ka thaiñ bad don ki Exporter kiba la iathuh ba ka jingwadkam jong ki bar jylla ha kine ki sngi ka long ka bym ithuh ithaw shuh.
Haba wad jingtip la iathuh ba ki don kiba don bahaing hasem sha Majai, ki don kiba hiar na Shillong bad don ruh kiba wan rung tuh na Bangladesh.
Lah ban kdew ba ha u naitung mynta u snem ki la don haduh 40 lak ngut ki nongshong shnong ka Assam ki bym shah kynthup hapoh ka NRC bad ia kitei ka Assam ka la kheiñ ba kim dei ki nongshong shnong ba pura jong ka.
New Delhi: Ka  University Grants Commission (UGC) ka la bthah ia baroh ki skul bapher, ba kynthup ia ki University bad ki tnat pule higher education, ba kin sangeh noh shisyndon kaba dei ia ki jingbam khutia kiba die ha ki phyllaw skul.
“Ka jingkhang ia ki jingbam khutia ha ki kolej, kan pynlongia ki khynnah kiba koit ba khiah bad kan pynduna ruh ia ka jingsngaid jongki" ong ka kyrwoh na ka UGC mynta ka sngi, ha ka jingbthah kaba ki la phah sha baroh ki skul bapher ha ka Ri.
Katei ka jingbthah, ka wan hadien ba ka tnat pule puthi ka sorkar India, ka la bthah ia ka UGC, ba kan pynmih hukum, na ka bynta ban sangeh noh, na kaba die ia kitei ki jingbam khutia ha ki phyllaw skul.
Na ka liang jong ka  Central Board of Secondary Education (CBSE), ka la bthah ruh ia baroh ki skul, ba kin weng noh ia ki jingbam khutia, kiba pynsngaid ia ki khynnah na ki dukan sha jongki.
La bthah ruh ia ki bor pyniaid skul, ba kin peit tyngkhat ia ki song ja jong ki khynnah skul bad ban ai jingmut ba kin bam ia ki jingbam kiba tei ia ka met bad ba kin peit ruh ia ka koit ka khia jong ki khynnah.
Katei ka hukum ka mih, namar ka tnat  Women and Child Development, ka pynsngew ba ka jingbam ki khynnah ha kine ki sngi, ka dei kaba pynsngaid bha ia ki bad kaba bun shini bad ka don ruh shibun ka mluh, lane kaba ki ong (HFSS).
Ki lah ban don shibun ki thei samla kiba la duh jingkyrmen, hadien ba ka la mih ka khubor ba U Ranbir Kapoor, ula don ka jing iadei kaba jan bha bad ka Alia Bhatt bad kata ka long hadien ba ki la ia trei lang bad ka Alia, ha ka phlim  Brahmastra.
Hynrei na ka liang jong U Ranbir Kapoor, u pynsngew ba u sngew tynnad ban ia treilang bad ka Alia ha katei ka phlim bad u don ruh ka jing iaieid iajan bad katei ka thei samla, hynrei ha kajuh ka por, ula kren shai ba ia mynta, um pat don jingmut satia ban ia poi kha bad u dang kwah ban iaid shakhmat ha ki kam ak phlim bad ban nang pynkhraw ia lade ha katei ka kam.
“Ngam pat don jingmut satia ban ia poi kha ia mynta" ki long ki kyntien jong U Ranbir Kapoor, haba iakren bad ka kotkhubor The Hindustan Times.
U Ranbir, ula don mynta 35 snem ka rta.
Blesstanroy LyngdohNongpoh: Wat la bun kiba ong ba ka Jaid Bynriew Khasi ka dei kata ka Jaid Bynriew kaba pher na kiwei bad kata ka long ba ki burom bha ia ki Kynthei, hynrei haba wad bniah la lap ba pynban ba ka dei ka Jaid Bynriew ka bym kheinkor lane burom ia ka kynthei Khasi bad kaba kham burom pynban ia u Nongwei (Bar Jylla) bad ka nuksa halor kane ka dei ha ka kam shongkha shongman, haba kaba bun na ki shnong ki shim bai rung shong ia ki Kynthei Khasi kiba leit bud bad leit sah sha shnong u shynrang, hynrei ka long kaba sngewphylla ba kitei ki shnong kim shim bai rung shong haba ka kynthei ka wan ialam lok da u Dkhar sha shnong.
Haba wad jingtip halor kane, u Rupang u la ioh ban iakren bad kiba bun ki riew rangbah, kiba kynthup ia ki nongialam shnong bad ki riew paidbah ha Ri Bhoi.
Ha kaba lada kylli halor katei ka rukom shim bai rung shnong ia ki Kynthei ba bud ia u Lok ki kloi bha ban jubab, hynrei haba kylli pat aiu ki leh ia kito ki Kynthei Khasi kiba wanrah Lok Dkhar sha shnong, bun na ki nongialam shnong bad ki riew paidbah ki jngan bha ban jubab.
Kawei pa kawei ka shnong ka iapher ha ka rukom treikam, ha kaba don ki shnong kiba shim bai rung shnong bad don ki shong kiba shim haduh T.3000 ka bai rung shong ia ka kynthei Khasi bad don kiba shim T.2000, T.1000, T.500 ter ter, hynrei ka long kaba sngewphylla ban tip ba kito ki shong kiba shim T.3000 ia ka kynthei Khasi kim shim bai rung shong ia u Dkhar uba la wanrah da ka Thei Khasi.
Haba iadei bad kane ka jingshim bai rung shong ia ki Kynthei Khasi, ki don ruh ki shong ha Ri Bhoi ki bym shim ia katei ka bai rung shong, don kiba la pynduh noh bad don ruh hynrei ki shu pan tang ia ki kot jingpynshisha na ka shnong kaba ki wan.
Haba kylli bniah na ki paidbah bad ki nongialam shnong kiba shim ia katei ka bai rung shong ia ki kynthei Khasi, ka jubab na ki la long ba ka daw kaba la pynlong ia ki ban shim ia katei ka bai rung shong, ka long kum ka dak ban long kum ka Nongshong ba pura ha kata ka shong kaba la leit ban bud ia u Lok bad ha kajuh ruh ka por khnang ba ka shong kan don ia kata ka jingbahkhlieh ha ki kam iap kam im.
Na kajuh hi ka shnong kaba shim bai rung shnong ia ka kynthei Khasi, lada kylli bniah pat aiu ki leh ia kito ki Thei Khasi kiba wanrah da u Dkhar sha shnong, ka jubab kaba bun na ki riew paidbah bad Nongialam shong ki ai, ka long ki ai ka long ba ia kaba la dep la dep, hynrei nangne hi shakhmat ka shnong hi ka maham da kaba tyngeh ia kito kiba ioh lok da u Dkhar.
Ki don ki shnong kiba shah sngewbha ia ki Kynthei Khasi ba kin wanrah lok bar jylla, hynrei ki buh pat ia ki kyndon ba utei u Bar Jylla u dei ban bud ia ki kyndon hapoh ka shnong ka thaw bad ruh ba u dei ban rung sha ka Niam kaba don hapoh ka shnong.
Haba wad jingtip halor kane, la ioh ruh ban iakren bad uwei na ki Shynrang uba la wan ialam ia ka Kynthei Khasi ha la ka shong lajong, ha kaba utei u Rangbah (u bym kwah ban pynpaw kyrteng), u la ong ba dalade hi u la mad ia katei ka jingshah dain kuna ha ka shnong, hynrei haba kylli pat la kata ka shnong don ne em ki Thei Khasi kiba wanrah da u Dkhar, utei u rangbah u la ong ba don ki Thei Khasi kiba la wanrah lok da u Dkhar, hynrei ia kitei ki bar jylla ka shong ka pdiang sngewbha pynbann bad kam dain kuna ei ei ruh em.
Ki la don bun ngut ki rangbah bad ki samla shynrang ruh kumjuh kiba la pynpaw ia ka jingsngewkhia halor kane, ha kaba don kiba ong ba kumno kum ka Jaid Bynriew kaba Tip Briew Tip Blei bad kaba burom ia ka Kynthei, hynrei ki shain kuna pat lada ka kynthei la leit ban bud lane sah sha ka shnong u Lok, katba ia ka kynthei Khasi kaba wanrah da u Bar Jylla ki pdiang sngewbha da ka jingkmen bad tang da ki kyntien iaroh suda.
Kumba ka long mynta hi ka paw ba bun na ki nongialam shnong ki kham pyrkhing ia ka Kynthei kaba la wanrah da u samla shynrang na shnong, katba ki ai laitlan pat ia kito ki Thei Khasi kiba wanrah da u Bar Jylla bad ka sakhi halor kane ka dei halor ka jinglait bai rung shong ia ki Bar jylla.
Ki la don ruh samla kiba la pynpaw ia ka jingbymhun halor ka jingshim bai rung shnong da ki shnong kiba don ha Ri Bhoi, ha kaba ki la ong ba ka shem jingeh shisha ia ki shijur ban siew kat ia katei ka pisa khamtam kito kiba shim haduh T.3000, namar ka por ba sdang ia ka kam shongkha ka dei ka por kaba bun ki im ha ka jingkyrduh khamtam eh ia kito kiba wan na ka longiingba duk.
Shillong: Ka sorkar Meghalaya kan weng noh ia ka jingkhang thied dohkha na shabar naduh mynta ka sngi, ong U Commissioner Food Safety, U PW Ingty hynnin ka sngi.
Ha kajuh ka por, u iathuh pat ba ka jingleit peit ia ki dohkha, kan long kaba tista bha, namar ba kan nym don kano kano ka jingkhlem dawai.
Ka jingkhang ia ki dohkha ban thied na shabar, ka la bteng mynta la shibnai kynthih, ha kaba la khang shwa 15 sngi bad hadien kata, la pynjlan biang sa 15 sngi.
Mawkyrwat: Ka jingïalap ilek shon na ka bynta ka ilekshon shiteng samoi hapoh ka Ranikor Konsti twensi kala kut noh myn hynnin ka sngi bad na ka liang jong ki heh ka United Democratic Party kila hiar sha ka shnong Nongthymmai South West Khasi Hills District ban ialap ilekshon khatduh ia u kyrtong u bah Pius Marwein.
U Working President ka UDP u bah Bindo M.Lanong haba ai jing kren ha katei ka jingialang u la pynpaw ba u nang mut ba ka surok hangne ha Ranikor Konstitwensi kala biang bha namar ka jing long MLA u bah Danggo la kumba 20 snem tam hynrei ynda u la sakhi hi pat u la lap ba ka long da khongpong ka surok kaba sniew shaba palat bad u la buh ruh ia ka jingkylli “Ha ki 20 snem aïu u Dango u la leh na ka bynta ka roi ka par ha kane ka dong ka thaiñ?"Shuh shuh u bah Bindo M Lanong u la ong ruh ba haba jied ïa ki nongmih khmat ki paidbah kidei ban ïit ialade bad ban pyrkhat kaei ka ban jia ïa ki longdien man dien bad u la ai jingmut ruh ba lada jop u bah Pius Marwein kyrtong ka UDP na ka liang jong u un sa ïakren sha ka sorkar ban pynïoh Myntri ïa u khnang ba un lah ban peit bad ban pynbha ïa ka Ranikor Konstitwensi.
Katba na ka liang jong u Dr.Donkupar Roy u ba dei u Speaker jong ka Jylla u ba long ruh ha kajuh kapor kum u President ka Party u la ïathuh ba ka bynta kaba kongsan ha kaba ïadei bad katei ka ilekshon namar ba ki paidbah kiba mynjur ïa ka jingmih seng kin jied ïa u Danggo hynrei kito ki bym mynjur pat kin pynrem ïa u “La u paidbah u pynshlur ne u pynrem ïa ka jingphet seng jong ki kyrtong, namar ka jingphetseng ki kyrtong kadei ka bym pdiang ha ka synshar khadar".
Shuh shuh la ioh ruh ia ka jingkren na u bah Paul Lyngdoh u bala kyntu ia ki paidbah ba kin dei shuh ban dang kylla namar kapor kala jan hynrei kidei ban iai neh bad ban pynjop syndon ia u bah Pius bad u la ong ruh ba kiwei kiwei ki Seng sain pyrthei ki ialeh ban pynpra ia ki vote jong ka UDP namar ki tip shai ba u kyrtong ka party kata u bah Pius Marwein watla u dang khynnah ha ka kam sain hima sima hynrei u long pat u ba khlain ha ka jingdon vote.
“Wat shim ïa ka lama ba ka dei tang ka jaiñ hynrei to shim ïa ka dur jong ka kata ka BOM ka ban kyrsiew thiah ïa ka Ranikor Constituency", ong u bah Paul da kaba u la bynrap shuh shuh ba u nongïalam la u don ha kano kano ka liang ruh u dei ban tip ïa ka kamram jong u hi kata ban shakri na ka bynta u paidbah.
Kiwei kiwei ki nongkren ha katei ka jingialang ki kynthup ïa u bah Renikton Lyngdoh Tongkhar MLA ka Mawkyrwat Konstitwensi, u bah S.K.Sunn, I kong Pelcy Snaitang, bah Donbok Khyndeit, President UDP Ribhoi, bah Titos Chyne bad kiwei kiwei.
Shillong: Ka Selection Test na ka bynta ki khyn nah Matrik kiba ia leh Private kan long ha ka 17 tarik u nailur, 2018.
Ia ki aplikeshon phom lah ban ioh na ki Headmaster/Headmistress lane Principal jong ki Centre bad ka tarik ba khadduh ban pynpoi ka long ha ka 23 tarik u nailar, katkum ka kyrwoh khubor na ka kong R,M Pariat District School Education Officer, East Khasi Hills District, Shillong.
Nongstoiñ: Myn hynnin ka sngi, ha ka por kumba 2:00 baje nohsngi, kawei ka iing kaba don hapoh ka shnong Kyrdum ka la ing khong khait hadien ba ka ding kaba klang kala ioh ban bamduh ia ka haduh ba kala kylla dpei.
Kat kum ka tyllong khubor bala ioh lum la ong ba katei ka Iing kadei jong u bah Dwomlin Thongni bad ka kong Spholinda Wahlang, kiba na ka shnong Kyrdum bad la ong ruh ba donbok ba ha katei ka jingjia pluh iing yn shymla don kano kano ka jingjia ba sngewsih laitnoh tang ka jingduh noh ia ki jingdon jingem kiba don hapoh katei ka Iing.
Shuh shuh ka tyllong khubor ka iathuh ba ka daw kaba la pynlong ia katei ka Iing ban pluh haduh ban da Iing khong bad kylla dpei kadei namar ka jingthut jong ka bording ilektrik kaba la sdang ruh ban kem ding na ka mitar lait (Meter Reader) bad la ong ruh ba ka jingjulor na katei ka jingjia kala kot shaduh kumba 30 lak ei ei.
U bah Dwomlin Thongni u ba dei u trai jong katei ka Iing u la iathuh ba ha kapor ba pluh katei ka Iing ym shymla don briew hapoh Iing bad ki khun jong u ruh ki dang leit skul katba ma u lem bad ka lok ki don hapoh kper hynrei kyndit kynsan kynsan kila shu iohi ia ka ding kaba klang kaba la sdang ban bam ia ka Iing jong ki.
U bah Thongni u la ong ruh ba ka jingduh kala long kaba la palat namar kila duh noh kat ia ka Iing sah bad u la iathuh ruh ba hapoh kidon ruh ia ka pisa pliah (Cash) kumba T.5 lak tyngka ha kaba ki dang shu ioh dang shen hadien ba kila dep ban die noh ia u sying bad dang don ruh u sying u ba kin shym pat la ioh ban die u ba don haduh 10 kwintal u bala iing khong lang ha ryngkat u khaw lem bad katto katne ka ksiar kaba la antad ba kala shongdor kumba 15 lak tyngka.
Na ka liang jong ki paidbah nongshong shnong kila ia pyrshang ruh ban iatem ia katei ka ding kaba la sdang ban klang hynrei kim shymla lah satia namar ki thylliej ding kala ieng bad pur stet bha kaba la pynlong ia ki nongshong shnong bad ki trai Iing ba ki hap ban shu ia peit noh ia katei ka jingjia klem lah ban leh ei ei ruh em.
U Sordar ka shnong Kyrdum u bah Wairestar Marwein haba iakren sha ki nongthoh khubor u la ong ba na ka liang jong ki bor pyniaid shnong kila thaw ia lad ki lynti na ka bynta kitei kiba la shem lanot bad u la ong ruh ba na ka liang jong ka shnong kala kyntu ia u BDO ka Mawshynrut ba un pynpoi kloi ia ki lad jingiarap sha katei ka long iing.
Shillong: U President ka ri India u Ram Nath Kovind u la pynthymmai Lat ha kylleng ki jylla, ha ka jylla Meghalaya yn wan shimti noh da u Lat ka Tripura u Shri Tathagata Roy  katba u Lat ba mynta ka jylla u Ganga Prasad un leit ban shimti noh kum u Lat ka Sikkim.
Ha Tripura pat yn leit shimti noh da u Lat ka Haryana u Kaptan Singh Solanki.
Shillong: Hadien ba la jop ia ka India’s Got Talent ha 2010, ka Shillong Chamber Choir (SCC) ka la nang paw bha ha kine ki sngi.
Lem bad ka kynhun hapoh ka jinghikai u Bah Neil Nongynrih ka la buh ia ka jaka hikai ka Shillong Chamber School ha Whispering Pines, Pohkseh ha kaba la hikai ia ka skul ha ka sur sepngi ne Western Classical/Pop Music.
Ha kane ka kynti, ka la shim ia ki katto katne ki nongrwai ha kaba ki la iashim bynta ha ka jingiakop Hindi Soap cum Musical TV series Kullfi Kumarr Bajewala kaba pynmih ha ka Star Plus bad ha Hotstar naduh sngi Nyngkong haduh Sngi Thohdieng 8.30 pm.
Ki don ruh saw ngut ki khynnah kiba la iashim bynta ha ka prokram jingrwai Jashn-e-Hindustan kaba rakhe ia ka sngi laitluid ka ri India kiba kynthup ia Mangkyrpang Kharshiing 10 snem, Ishaya Lyndem 9 snem , Pynwan Lyngdoh 8 snem bad Ariya Lyndem 7 snem.
Ia kane yn pyni ha ka 22 tarik Nailar ha ka Star Plus por 8:30pm.
Shillong: Kawei ka long kmie na Mawlai Motsyiar, Shillong ka la ujor sha ki pulit ba ha ka 16 tarik mynta u bnai ha ka por 11:29 baje mynstep, la buh ia ka dur khlem akor jong ka ha ka Facebook Account jong u Samulel Syiem bad katei ka dur ka dei kaba la shu leh photoshop, ka la ujor ba utei u briew ula pynbun jingmut jingpyrkhat ia ka bad u la pynthud ruh naduh u rymphang mynta u snem.
Shillong: U MLA ka Congress u Bah Process T Sawkmie ula kam ba ka  Congress kan ioh ia ka jingjop na baroh ar tylli ki konstitwensi ha kane ka elekshon MLA shiteng samoi kaba kynthup na Ranikor bad kumjuh na ka South Tura.
Ha ka jingkren sha ki nongthoh khubor, u Bah Process u la pynksan nia ba ka Congress kan sa rah ia ka nam jingjop na Ranikor  bad ka daw ka long ba ka Congress ka dang don bun ki dkhot ka party kiba la pynjop saw sien ia u Martin M Danggo kiba dang neh bad dang sah bad ka party.
“Ki briew ka party kiba la pynjop saw sien kynthih ia u Martin M Danggo kum u MLA ki dang neh bad dang don ha ka party ha ka thain Ranikor", la ong u Bah Process.
Na Ranikor, ka Congress ka la pyniakhun da u Jackiush Sangma, katba ka NPP ka pyniakhun da u Martin M Danggo, ka UDP da u bah Pius Marwein bad u Bah PN Syiem na ka PDF.Ha kajuh la por, u Bah Process u la kynnnoh ba ka jingphet jong u Danggo na ka Congress,  ka dei ka daw jongu ban ioh jingmyntoi shimet hynrei ym dei eh na ka bynta ka jingioh ia ka Civil Sub-Division.
U Bah Process uba long ruh u Chief Whip ka liangpyrshah u la ong ba kiba bun ki briew ba hap sha thain ka shiliang ka Wahkaji, kim sngew tynnad ia ka Civil Sub-division namar ba ka la jngai ban leit ban wan bad ki kwah ban leit beit sha Mawkyrwat.
Ha kaba iadei bad ka South Tura, u Bah Process u la ong ba ka kyrtong ka Congress  Charlotte W Momin ka kham ioh por ban ialap elekshon namar ba u Conrad K Sangma um don por bha ban  ialap elekshon.
U la ong ba ki briew ki kham suk ia ka kyrtong ka Congress ban iakynduh ban ia u Conrad uba long myntri Rangbah uba hap ban leit shang kylleng ki jaka.
Ka Charlotte na ka Congress, u John Leslee Sangma, u Kris Kabul Sangma kum ki kyrtong shimet kin iakhun pyrshah ia u kyrtong ka NPP u Conrad K Sangma.
Badapjied KurkalangHaba nga iaid sharum shaneng ne haba nga peit ia ki jingthoh ha ki kot khubor, nga iohi bad iohsngew ia ki jingud jong u paidbah la ka long uba ha sor ne ha nongkyndong ruh kumjuh.
Ki jingud jong ki ka dei ruh ki jingud jong ka jaitbynriew hi baroh kawei.
Ki jingud naduh ka jingbym don kam don jam, ka jingshahkhniotbein kiba sah ha ki jaka khappud bad ha sor, ka jingkynrei u drok, ki kam nuti, ka jinghiar ka rep ka riang, ka jingthrang ban iohi ia ka jingpyntreikam ia ka ILP ban tehlakam ia ka jingbuhai shnong kiba nabar bad khamtam naduh ba ka sorkar ka la pynmih ia ka ain ban pyntreikam ba naduh u snem 2016 ia ki briew kiba na ki ri kiba don ha khappud kum ka Bangladeh, Nepal, Afghanistan, Pakistan kiba dei na ka niam Hindu, Jain, Buddhist, Khristan, yn pdiang noh kum ki nongshong shnong ba pura ha India.
Nga ngeit ba ki shu buh ia ka niam Khristan tang ka nam, namar ngi iohi bad sngewthuh katno ba ki khniotbein wat tang ia kiba don ha kane ka ri ruh.
Te, namarkata ngim dei ban shu ngeit kat kaba ki ong, namar ka long kum ba ngeit ia kaei kaei kabym don satia.
Ka jingkylli ka long, mano ba lah ban ai ia ki jubab ia kitei ki jingeh kiba ki paidbah ki ud kiba nga la pynpaw haneng bad kiwei kiwei de? Shano ngin leit ban ioh ia ka jubab? Nga ngeit nyngkong ngi dei ban kylli shuwa ialade ia kine ki jingkylli shimet shimet bad ngi donkam ruh ban pynmlien ban kylli ia ki jingkylli kiba eh khnang ba ki lah ban pyniar ia ka jingmut jingpyrkhat jong ngi bad kaba lah ban ai jingmyntoi ruh na ka bynta ka jaitbynriew hi baroh kawei.
Nga ngeit haba ngi kylli ia kine ki jingkylli kiba kum kine, ki jubab ruh kin ym long kiba suk.
Namarkata, kum ka jaitbynriew ngi donkam ban ioh ia ka jingithuhpaw ha kane ka juk jong ngi kaba mynta, khnang ba ngi lah ban leh eiei ban ai ka lawei kaba shngain na ka bynta kiban dang wan.
“Ha bym don ka jingithuhpaw bad ka jingduna ka jingtip ka jaitbynriew ka duh noh.
" Ngi donkam ia ka jingithuhpaw, haba nga ong ka jingithuhpaw ngam mut ban ong kaba iohi ia kaei kaei kaba sha jngai.
Hooid, ngi dei ban long kiba iohi jngai ha kiei kiei baroh kiba ngi leh, hynrei kaba kongsan tam ia ngi ha kum kane ka por ka long ba, ngi donkam ban ioh ia ka jingithuhpaw kaba long ka jubab ia ki jingkylli kiba ngi kylli kum kitei haneng bad kiwei kiwei de.
Shim kum ia kane kawei ka nuksa ban sngewthuh ia kaei kaba nga mut haba nga ong ba ngi donkam ban ioh ia ka jingithuhpaw.
Mynta ngi ong ba ngi kwah ban pyntreikam ia ka ILP ha ka jylla jong ngi.
Ka long da shisha kaba bha tam lada ngi lah ban iohi ia ka jingpyntreikam ia ka ILP bad ngam long u briew uba pyrshah ia ka jingpyntreikam ia ka ILP, hynrei nga kyrshan tyngeh ban iohi ia ka jingpyntreikam ia ka.
Tangba, ka jingkylli kaba bud pat ka long khamtam kum ia ka jaitbynriew jong ngi, ngi tip ba u nongwei um lah ban rung ne sah slem katba u mon ha kane ka jylla jong ngi hadien ba ngi la lah ban pyndonkam ia ka ILP, hynrei kaei kaba u nongwei u donkam ban leh ban shong duh ha kane ka jylla jong ngi ka long kaba suk tam.
Nga ngeit baroh ngi tip bha ia kata bad kata ka long iashong tnga bad ki kynthei Khasi jong ngi bad ki lah ban leh ia kaei kaba ki kwah bad ki long trai syndon ha kane ka jylla jong ngi.
Ngi leit na ka ILP (Inner Line Permit) sha ka RIP ( Resident Inner Permit).
Ngam shym kren ia kaban pynduh mynsiem, hynrei ngi dei ban peit ia ka jingshisha bad pyrkhat ngin leh kumno ia ka.
Namar, ngi tip bha wat tang mynta ruh haba ngi peit ia ka jingtreikam jong ka KHADC, ka Hima Mylliem bad kiwei de ki tnat treikam kiba don ia ka bynta ban tehlakam ia ka jingai kam ai jam ia ki briew nabar, hynrei kine pat ki ai mynsiem pynban ia ki nongwei.
Haba kumta hangno kein ka lawei jong ngi ka shong? Ngi donkam ban ioh ia ka jingithuhpaw ha ka jingim jong ngi shimet shimet bad ka jaitbynriew hi baroh kawei halor kane ka bynta.
Ngi iakren shaphang ka jingpyntreikam ia ka ILP bad kiwei kiwei de ki jingpyntreikam ban tehlakam ia ka jingwan rung kyrthep ki briew kiba nabar, hynrei ha ka jingpeit jong nga, nga iohi ba kine baroh ki long tang kiei kiei kiba ngi iohi shabar.
Kumno ba nga la pynpaw haneng kine baroh ki long tang kiba shipor.
Sa kawei pat ka daw kaba nga iohi ia ka jingduna halor ka jingpyntreikam ia ka ILP kaba nga iohi ha kawei ka jylla ha ki thain jong ngi shane bad kata ka long ka jylla Arunachal Pradesh.
Mynshem snem nga ioh ia ka lad ban leit sha kane ka jylla.
Ka dei ka jingkwah jong nga ban leit jngoh ia kane ka jylla la slem bha.
Ha kane ka jingleit jong nga, nga la don lypa shibun ki jingkhmih lynti halor kane jylla, namar nga iohsngew ba kane ka long kawei na ki jylla kaba lah ban pyntreikam ia ka ILP.Hynrei, haba nga poi bad hadien ba nga iohi ia ka jinglong jong kane ka jylla ka pynlyngngoh ngain ia nga.
Ha ka jingleit jong nga, nga ioh ka lad ban pyllut por tang ha ka nongbah kaba long ka Itanagar, hynrei haba nga peit ia ka jingbun jong ki briew kiba nabar ne nongwei ka long kaba kham shyrkhei ban ia ka Shillong, tangba kam mut ia ngi ban ianujor bad kano kano ka jylla ha ki thain jong ngi shane.
Hynrei, haba nga iohi ia ka jinglong jong kane ka jylla ka pynlong ia nga ban pyrkhat bad kylli balei ka leit long kumne? Te, nga ioh ka lad ban kylli ia ka daw bad ia ka jinglong jong kane ka jylla Arunachal na ki paralok jong nga kiba dei ki nong Arunacha kiba nga iakynduh ha ka jingleit jong nga.
Haba nga kylli na ki ia ka daw halor ka jinglong jong ka jylla, watla ki long kiba la lah ban pyntreikam ia ka ILP, hynrei ki nongwei pat ki jyllei bha? Ki ong ba, ka daw ka long ba ki nongialam bad ki tnat treikam sorkar kim da bat pyrkhing shuh ban tehlakam ia ki briew kiba nabar bad haba ka pisa ka kren kiei kiei baroh ki lah ban kylla khongpong.
Namarkata, katba ka rukom tnat treikam ha ka imlang sahlang ka dang pyniaid hi da u briew kan ym long kaba beit lano lano ruh.
Namar bunsien hi ka dohnud jong ki briew ngi pyrshang ban leh ia kaei kaei kaba pyrkhat tang ialade hi, ym ia kiwei pat.
Ka ju long ruh ka jingmlien ia ngi ki briew, ha kaba nyngkong ngi trei shitrhem ia kano kano ka kam kaba ngi thrang ban iohi na ka bynta ka jingbha ka ri bad ka jaitbynriew, hynrei ha ka jingiaid jong ka por baroh ki kylla long blem blem.
Ka long ruh kumjuh ha ka por ba ngi iakhun ia ka Hill State, baroh ngi iashad ngi iakmen ba ngi la ioh ia ka jylla lajong, hynrei ym don pat mano mano ba tuklar ban pynbeit ia u pud u sam bad ngi mad ia ki jingeh kiba bun jait haduh kane ka por.
Namarkata, ka jingpyntreikam ia ka ILP bad kiwei kiwei de ki jingpyntreikam ban tehlakam ia ka jingwan rung kyrthep ki briew nabar ka long kaba donkam, hynrei ka long tang kaba shipor, namar ngi tip ka don sa kawei pat ka lad kaba ki briew nabar ki lah ban ioh jaka ha kaba suk ha kane ka jylla jong ngi kaba nga la pynpaw hakhmat.
Ngi donkam ban ioh ia ka jingithuhpaw bad ka jingtip kaba janai ha kane ka juk jong ngi kumno ban tehlakam shisyndon ia ka jingwan rung kyrthep ki briew kiba nabar.
Shillong:  ngut shijur ki la shah shoh ha ka kynhun jong ki briew na ka shnong kaba don ha ka thaiñ Tikrikilla, West Garo Hills.
Ka daw ba kitei ki shijur ki shah shoh ka dei namarba ka kynthei Garo ka ia ieit samla bad u bar jylla, katei ka jingjia ka la jia ha ka miet sngi u blei.
Hadien ba la shoh la dat la pyllait noh ia ki bad kitei ki briew ki la byrngem byrsit ia kitei ki 2 ngut ba kim dei shuh ban bteng ia ka jingiadei jong ki.
La pyllait paidbah ruh ha ki Social Media ia katei ka jingjia, kitei ki shijur kim treh satia ban ujor sha ki pulit naba ki la tieng palat hynrei ki pulit ki la rejistar suo moto kes ban wad ia kiba donkti ban leh ia katei ka kam.
Shillong: Hadien 6 snem ba ka la jah na la ing, kawei ka khynnah ka la poi ing biang mynta.
Katei ka khynnah ka la shah rahbor ha ka por ba ka dang dap dang 6 snem karta hynrei mynta ka la don 12 snem karta.
Katei ka khynnah ka dei na ka shnong Papa Asakgre kaba hap hapoh Chokpot PS ha South Garo Hills.
Ka  Riksilchi Marak ka la shah rahbor ha ka bahaing jong ka ha ryngkat ka jingiasylla u lok  jong ka u Dibesh Sangma.
La rahbor ia ka ha u snem 2013 bad naduh katei ka por ki pulit kim lap shuh ia katei ka khynnah naba kitei 2 ngut shi lok ruh kim wan phai shnong shuh hynrei dei ha ka taiew ba la dep ba kitei 2 ngut ki la wan shnong bad ki pulit ki la leit tohkit.
Ha ka jingtohkit ki la lap ba ia katei ka khynnah ki phah ing trei ing briew ha Byrnihat ha ka shnong ba shong basah ki Garo.
Tang mar kumta ki pulit ryngkat u kpa jong katei ka khynnah ki la hiar sha Byrnihat bad ki la ioh ban  wan ialam biang ia ka sha la ing.
Ki pulit ki la kem ia u Dibesh Sangma katba  ia ka lok jong u pat ym shym la kem satia naba ka dang armet bad 7 bnai I khun hakpoh bad namar bym don nongsumar ia ki 3 ngut ki khun jong ka.
Shillong: Palat 12 lak la ioh kurup pisa ha ka janmiet sngi Thohdieng, na thain Ranikor kaban sa thep vote ha ka 23 tarik Nailar.
Katkum ka khu bor na ki bor pyniaid elekshon ba peit ia ka Ranikor, ki pulit ka Rajaju kaba hap ha Ranikor civil sub-division ki la ioh kurup T.12,86,000 na ki saw ngut ki heh spah.
Uwei u briew u rah pisa T.6 lak hynrei la bynrap ba um don kano kano ka jingiadei bad kano kano ka party.
Hynrei kam don ka slip ba pyni ba la sei ia ka pisa bad ia kane ka pisa la phah sha ka kashari bad  ka appellate committee ban eksamin ia kane.
Ka bor synshar ka South West Khasi Hills district ka la peit siar bha ia kano kano ka jingpyndonkam pisa ha kane ka elekshon shiteng samoi ha Ranikor, lyngba ki pulit wut wut ne flying squad.
Da U Bah Philip MarweinIa ka Formalin la khot ruh ka Formaldehyde da ki briew jong ka saians.
La pyndonkam ia ka na ka bynta ban kyllan ia met kiba la iap ban lait na ka jingpyut kloi jong ki met namarba, kane ka Formalin ka iada ia ki cell (sel) kiba don ha ka met ba kin ym pyut kloi.
Ia kane la pyndonkam ym tang na ka bynta ban kyllan ia ka met jong ki briew hynrei jong kiwei ki mrad bad na ka bynta ki dohum-kum ki dohkha, ki dohthli, ki shymprong bad bun kiwei kiwei ki jait dohum.
Ia ka Formalin la pyndonkam ban kyllan ne ai ha ki dohkha ba la iap ban pyni shabar ba ki dohkha ki i thymmai, ki i eh bad ki phuh rong.
Ia ka Formalin la pyndonkam ruh ha ki Hospital, ki karkhana bad ha bun kiwei kiwei ki jingthmu ki ba bun jait.
Ha ka jingshisha kane ka dei ka bih lada ka ioh rung ha ka met u briew lada ka long tang khyndiat eh ruh.
Kane ka bih Formalin ka pynmih lane ka thaw ia ka jingpang Cancer (Kansar) ha ka met u briew lada ka ioh rung ha kano kano ka rukom.
Ia kane la lap da ki stad saians kiba la wad bniah la kham slem naduh ka Enviroment Protection Agency bad International Agency for Research on Cancer kiba nabar Ri bad ka Natioanl Cancer Institute jong ka India ruh ki la dep wad bniah ia kane ka bynta.
Ka jingkyllan Formalin ia ki dohkha bad kiwei ki jait dohum ba la die na ka bynta ban bam ki briew la leh la slem hynrei ym tip balei ki bor sorkar jong ka India naduh ka sorkar pdeng haduh ki sorkar jylla bad balei kim khang ia kane ka jingai bih Formalin ia ki paidbah.
Hooid, ki bor sorkar ki la dep tip bad bna bha ia kane ka jingai bih hynrei kim shym la leh ei ei bad ai mon ia ki briew kiba don bynta ha kane ka jingaibih ia ki paidbah ba kin iai bteng ban leh kumta.
Lehse ka Central Institute of Fisheries Technology kaba ha Kochi (Kerala) kam pat lap ban thaw ki lad ki buit kumno ban test ia ka formalin ha ki dohkha ba die sha ki paidbah.
Dei tad naduh u Jylliew mynta ka snem ba la sdang khih khohreh namarba la lap ia kane ka jingkhleh bih (kyllan Formalin) ia ki dohkha dohpnat ban die sha ki nongbam dohkha hadien ba la Test (khmih bniah) ia ki dohkha da ka Central Institute of Fisheries Technology.
O, ki nongtrei jong ki ophis jong ki Food Safety Commissioner jong ki jylla bapher ki bunkam haduh katta katta ban test ia ki dohkha namarba shisngi shisngi da ki bun hajar ton ki dohkha ki wan rung ha ki jylla jong ki.
Ia ka Formalin la kyllan ne ai ha ki dohkha dohum haba phah na ki jylla ha kiba la pynmih sha kiwei pat ki jylla kiba bam namarba ki jngai ban pynpoi bad hap kit da ki trok bad kat ban poi sha ki nongdie-nongthied ka shim por shuh shuh.
La leh kumta ruh wat ia ki dohkha kiba hab ban pynpoi kham shajan ruh.
Ki dohkha kiba poi sha bun ki jylla jong ka Ri India ki wan khamtam na Andhra Pradesh, Orissa, Gujarat bad nawei de kiba khlaiñ bha ban ri bad ïoh dohkha.
Bun ki jylla jong ka Ri India bad ha kane ka thaiñ shatei lam mihngi ruh ki la khang ban die ia ki dohkha ba wanrah na Andhra Pradesh bad nawei namarba la jingkhleh ne kyllan Formalin.
Ha Meghalaya ruh ka sorkar ka la khang shipor hynrei mynta ka la mut bad ka la sdang ban plie biang ia ki khyrdop dohkha ba wan na Andhra na ki daw ki bym shai ei ei bad ki bym shongnongrim ruh.
Kane ka buh ia ka jingma ia ki nongbam dohkha namarba ka sorkar kam don jingkitkhlieh bad kam lah ruh ban shim ia ka jingkitkhlieh namarba,km tip don formalin ne em ha ki synduk set dohkha.
Ki briew sorkar jong ka ophis Food Safety Commissioner ruh kin ym lah ban test manla kawei pa kawei ka dohkha.
Kumno ka sorkar kan tip ba ki nongai Formlin kim ai shuh mynta ia ki dohkha.
Haba kumta, kan poi biang sha ka juk kaba mynshuwa ba ym shym la test ia ki dohkha bad ki paidbah nongbam ki bam la ka bam lada don bih ruh.
Ban poi sha ka jingkylli kaba kham kongsan – kumno kane ka Formalin ka ktah ia ka met u briew?.
Katkum ka jinglap jong ki stad doktor ka Formalin ka pynmih ia shibun ki jait jingpang namar ka thaw jingpang Cancer, ka wanrah ia ka jingpang kpoh kaba jur (Gastritis), prie bad ia ka jingbymtip briew shuh, ka pynmih ruh ia ka jingpang ryndang bad pdot (bronchitis), pangshit ba ngam sangem (pneumonia), ka pyniap shisyndon lada dih ia ka Formalin, nangta ka thaw ia ka pang ba at tyrha ki sniew heh bad nierwait, ka ktah ia u dohlab, dohnud, khyllai, wat ia ki bynta ba pun khun lada iabit bad kito ki dkhot ba la ktah ka Formalin, ka ktah ruh ia ki bynta jong ka jingring bad pynhiar mynsiem bad kiwei kiwei ki jait jingpang.
Haba kumta, ngin bam ne ngin ym bam dohkha dohpnat shuh, khamtam kito ki jait dohkha na wan na Andhra Pradesh? Ki dohkha kiba wan na ki district jong ka jylla lajong te kim don Formalin bad ngi sngew shngaiñ ban bam ia ki.
Ka jingkyrpad bad jingkyntu ruh ka long ba ka sorkar Meghalaya kam dei ban ialehkai bad ka iap ka im jong u paidbah nongbam dohkha da kaba pyrkhing ha kane ka bynta.
Hooid, baroh ngi sngewthuh kumno kane ka ktah ia kito kiba kamai na ka khaii dohkha, hynrei ka iap ka im bad ka jingkoit jingkhiah jong kiba ba bun bah ki nongshongshnong ka jylla, ka kham kordor bad ia ka jingkamai dohkha jong ki.
Ka jingkyrpad bad jingkyntu ruh ka long ba ka sorkar Meghalaya kam dei ban ialehkai bad ka iap ka im jong u paidbah nongbam dohkha da kaba pyrkhing ha kane ka bynta.
Hooid, baroh ngi sngewthuh kumno kane ka ktah ia kito kiba kamai na ka khaii dohkha, hynrei ka iap ka im bad ka jingkoit jingkhiah jong kiba ba bun bah ki nongshongshnong ka jylla, ka kham kordor bad ia ka jingkamai dohkha jong ki.
(Ia ki bun ki bynta jong kane ka jingthoh la sot ruh na ki kotkhubor).
Jowai: Ki pulit ka West Jaintia Hills, myn hynnin ka step synia ha ka por kumba 2:30 eiei ki la iohkem ia ar ngut ki lehnoh Manipur ba kynthup ia u Chairman jong ka Zeliangrong United Front uba la tip kyrteng kum u Raitu Chawang (66) bad u Information Secretary jong ka, u  GengchungPou Namthuyang (43) uba khot sin kum u Dangmei.
Haba iakren bad u SP ka West Jaintia Hills, u bah Vivek Syiem u la iathuh ba hadien ba u la ioh ia ka jingtip kaba tikna ba kitei ki heh nongialam katei ka seng kin iaid lynti na Silchar sha Gauhati lyngba ka Meghalaya, ki la pynlong ia ka jingtalasi ia ki kali bad ha kane ka jingtalasi, la iohkem ia kitei ki ar ngut na kawei ka Night Super Bus kaba na Assam.
Ia kitei ki arngut la leit rah sha iing bishar ha kaba na ka liang ka iing bishar ka la phah ia ki sha Jail tad haduh ba u ki pulit na Manipur kin wan ban shimti ia ki.
Ki pulit kim shym la ioh kurup eiei na ki hynrei ki la ioh tang ia ki saw tylli ki Mobile Phone.
Shillong: U  District Magistrate, East Khasi Hills District, ula weng noh ia ka korphiw kaba pyntrei kam ha ka por mynmiet, ha ki bynta jong ka   Lumdiengjri Police Station, that is, Jaiaw, Mawkhar, Umsohsun, Riatsamthiah, Wahingdoh, Mission, Mawprem, Lumdiengjri, Lamavilla, Qualapatty, Wahthapbru, Sunny Hill, Cantonment, Mawlong Hat bad ha ki bynta jong ka thain Cantonment Beat House Areas bad kumjuh ha ka nongbah Shillong hi baroh kawei.
Katei ka hukum kan trei kam naduh ka 20tarik Nailar 2018.
Shella: Ka shnong Shella, myn hynnin ka sngi, ka la kulmar hi thlim bad ki la mih ki kynrum kynram ha kaba ki paidbah naduh ki rangbah bad ki longkmie ki la mih khrui ha madan ryngkat ki pla kad jong ki bad kim shah ban pynlong dorbar, ki la ia lum khrui hakhmat ka ing dorbar Shella ban ym ailad ia ki bor shnong ba kin pynlong dorbar.
Katei ka jingjia ka la jia na ka daw ka kam Secretary Shnong.
Katei ka dorbar ka la dei ban long ha ka sngi thohdieng jong ka taiew ba la dep, hynrei hadien ba ki bor District ki la ioh jingtip ba kan mih ka jinghuri hura, ki la pynjari noh da ka Section 144CrPC ka bym shah ban ia lum briew hynrei hadien ba la ioh bor na kashari la pynjari shnong ha Shella  ba kan don ka dorbar mynta ka sngi.
Hadien ba la  pynjari shnong ba ka Dorbar kan long ha ka por 12 baje mynta ka sngi, ki paidbah nongshong shnong ka Shella ki la mih khrui bad ki la ia lum lymbung hakhmat ing dorbar ban ym ailad ban pynlong ia katei ka dorbar Shnong.
La iohi ba ki Majistor, ki pulit ki la ia lum khrui ban tem ia ki paidbah kiba ia pyrta ba kim ailad satia ban pynlong dorbar namar ba kim pdiang ban pynlong da kiwei pat ki briew lait tang u Secretary uba ka shnong ka la jied u bah Wanteikupar Wanswett.
Ka jingpyrshah  jong ki ia ka dorbar ka dei na ka daw ba ia katei ka dorbar la khot da u Assistant Secretary u bah John Stelin Youroin bad ki la ong ba kam ju dei ka rukom ba u Assistant Secretary un khot dorbar haba u Secretary u dang don.
Hadien kumba katto katne por ki paidbah ki la thanda bad ki la mih noh na katei ka jaka (ing dorbar) hadien ba u SDO (Civil) Sohra Sub-Division u bah L.Kynjing u la kren sha ki paidbah ba ia ka dorbar kaba la buh por ban long mynta ka sngi la pynsangeh noh bad u la ong ba ia ka kam shnong kam thaw hapoh katei ka shnong yn pynbeit pat da ka kashari hadien.
U la kyrpad ia ki paidbah ba ki dei ban mih noh na katei ka jaka naba ka dei ka jaka kaba la pynjari ia ka section 144CrPC.U la pyntikna ruh ba kiwei pat ki liang kiba ki paidbah ki pyrshah kin mih noh na katei ka jaka naba la khang ban pynlong dorbar.
Shillong:Ki bor pyniaid shipai ka Assam Rifle lyngba u Wg Cdr Ratnakar Singh PRO, Shillong, ki la pynshai ba ka jingkhang ban iaid ia ka jingkieng ha shnong Jyntah, ka dei namar ba ka la tlot ka la tlor kaba la buh jingma ia ki paidbah nongiaid nongieng.
Katkum ka jingong ki shipai, kane ka jingkieng ka dei ba la shna naduh ka por u phareng ba la shna ha ka wah Umkhen kaba don hajan ka Assam Regimental Centre, A-1 Defence Land.
“Ka jingkhang ia ka jingkieng,  kam dei ba thmu ban pyndik ia ki paidbah ne ban wanrah kano kano ka jingthut hynrei ka dei ban iada ioh don kano kano ka jingma kaba lah ban jia lada ym shim ki lad ki lynti ban iada’, la ong u Ratnakar Singh.
Shillong:Ki bor pyniaid elekshon ki la khang, na ka bynta ban iathuh lypa ia ka jingjop jong ki kandidet ki ban ialeh elekshon na 51-South Tura bad kumjuh na 35-Ranikor.
La khang namarkata naduh ka 48 kynta shwa ka sngi thep vote.
Ka jingthep vote kan long naduh ka por 7baje mynstep bad ka jing pynmih ia ka jingjop jong ki kandidet kan khang haduh ka por 5.30 mynmiet jong ka 23tarik Nailar 2018.
Shillong:Ka sorkar Meghalaya, ka la pynkiew ia ka bai shong kali bad ka bai kit mar, da ki Mini Bus –  Stage Carriage (lait noh ki  City Bus/Mini Bus kiba ha Shillong) lane ki kali kit mar wai.
Ka kyrwoh na U Commissioner Transport, ka pyntip ba ka bai kali kan long T.1.05 pisa na ka bynta uwei u briew na ka bynta shi kilometre lane kaba tam nangta bad ki tiar ki tar, kiba hapoh 14 kilo, yn shu kit ei bad kiba palat 14 kilo, yn khein dor T.0.60 pisa shi kwintal na ka bynta shi kilometre bad kaba tam nangta, yn khein 50 pisa.
Ki khynnah kiba hapoh palat ia ka 3snem ka rta bad kiba hapoh 12snem ka rta, yn khein dor mar shiteng bad ia kiba hapoh 3 snem, ym donkam ban khein bai kali.
Ki mar kiba heh, kum ki mar bam bad ki mar khlaw, yn khein dor 70 pisa shi kwintal bad kiwei pat kum ki tiar dieng, yn khein 1.75 shi kwintal na ka bynta shi kilometre.
Ym shym la buh dor satia ia ki mrad kiba im, lait noh tang kito kiba don hapoh synduk, ha kaba yn khein katba kum ka jingkhia jongki.
Shillong: Mar ia ioh jingtip ba ki shipai ki la khang ia ka lynti iaid kaba ki paidbah ki ju iaid manla ka sngi ha ka shnong Jyntah, mynta ka sngi ki dkhot ka KSU ryngkat u MDC ka Sohryngkham u bah Pyniaid Sing Syiem ha ryngkat ka jingdonlang ki Majistor, ki la leit ban jurip ia katei ka jaka.
Ia katei ka kynhun ka KSU na Nongthymmai Circle la ialam da u samla Iyan Gilmore Nonghuloo bad u samla Richard Mawkhiew.
Ha katei ka jingleit jurip ki dkhot ka KSU, ki la leit ruh ban ia kynduh ia ki heh shipai jong ka Assam Regiment ban ia kren ia ka daw balei ba ki khang ia ka lynti kaba ki paidbah ki iaid lynti man ka sngi.
Ha katei ka jingiakynduh ka la mih ka jingiatainia bad ka jingiabyrthen hapdeng ki dkhot ka KSU bad ki heh shipai bad katei ka jingiapyni nia ka la neh la kham slem.
Khadduh ki bor shipai ki la kohnguh ban pyllait lynti ia ki paidbah bad la ailad biang ia ki paidbah ban iaid kumba ki ju iaid manla ka sngi.
Ha ka 21 tarik mynta u bnai ka KSU kan leit ban ia kynduh ia u myntri rangbah ba-ar ka sorkar, u bah Prestone Tynsong ban leit ujor sha ka sorkar halor katei ka jingpynthut ki shipai ia ka iaid ka ieng ki paidbah.
Katkum ka jingiathuh ki nongialam ka KSU ki la ong ba katei ka jingshah pynthut ki paidbah ha ki shipai kam dei shuh kaba nyngkong, hynrei kaba la jia na ka por sha ka por.
Lah ban kdew ba ha ka sngi thohdieng jong ka taiew ki paidbah ka shnong Jyntah kaba don marjan bad ka Madanrting ki la shah khang lynti ha ki shipai ha kaba la ker da ki sainar shiah ia ka jingkieng kaba ki ju iaid kjat bad katei ka wanrah jingeh ia ki paidbah ban kam na shiliang sha shiliang khamtam mynta ka por slap ka por ba heh um.
Shillong: Ka Hima Nong spung-Ri-Bhoi Dustrict  ka la ujor sha High Court namar ka jingthaw surok be-aiñ jong ka sorkar Assam khlem da ioh jingbit bad khlem ka jingtip jong ka bor Hima.
U Secretary jong ka hima Nongspung u bah Michael Warjri haba ia kren bad ki nongthoh khubor u la ong ba ka Assam ka la thaw surok be-aiñ ha ka shnong Patgoan, Jimbrigoan sha Bakhla para bad na Mawdongki sha Bakhlapara kiba hap hapoh u pud u sam jong ka Hima Nongspung.
U la kynnoh ba la thaw ia katei ka surok da u MLA ka West Guwahati u Ramendra Narayan Kolita.
U bah Warjri u la ong ba naduh ka 27 tarik u jylliew u la leit kyrpad ia u myntri rangbah ka sorkar Meghalaya u Conrad K Sangma ban tuklar halor kane hynrei u la ong ba kim shym la patiaw eiei ruh em.
U la ong ba dei na ka daw ba um I don jingkyrmen eiei ia ka sorkar ba u la leit ban tynruh ia katei ka kam sha kashari.
U bah Warjri u la iathuh ba u la leit ban ujor sha kashari ha ka 13 tarik mynta u bnai bad la buh por 2 taiew ban peit ia katei ka kes.
U la ong ba shuwa ban leit sha kashari u la dep ban kyrpad ia ka sorkar Assam ba kan weng noh kumjuh ia ka sorkar Meghalaya ba kan tuklar hynrei ym ioh jubab na baroh arliang.
U bah Warjri u la iathuh ba u shong u sah ha ka shnong New Balakhawa kaba jngai tang 1 kilomitar na Assam bad u la ong ba u MLA ka West Guwahati u Ramendra Narayan Kolita, MLA u la wan ban pan jingbit  na ka tnad PWD ha ka 18 tarik u risaw, 2017 ban shna ar tylli ki surok kiba la mang ha ka jinglut kaba T.13 bad T.14 klur  bad  ym shym la ai jingbit satia  hynrei u la shna beit ia katei ka surok bad katei ka long be-aiñ.
U la iathuh ba la phha shithi sha utei u MLA ban sangeh noh ia katei ka jingtrei naba ka long be-aiñ hynrei um sngap, hadien ka bor Hima ka la leit sha ki bor District ka ri-Bhoi bad u DC ka Ri-Bhoi u la phah shithi sha u DC ka Kamrup ban pynsangeh ia katei ka jingshna surok.
Hynrei ha ka jaka ban sangeh noh ia ka jingthaw ia kitei ki ar tylli ki surok u MLA ka West Guwahati u la wanrah jingtrei biang sa kawei ban tei ia ka jingkieng ha ka shnong Ranibari bad ka jingtrei ka dang iaid shaid shaid, iathuh u bah Warjri.
U la iathuh ruh ba la pynjot pynpra noh ia ka surok kaba la shna da u MLA barim ka Jirang u bah Lambok Mylliemngap ka surok na Ranibari sha Akhoinijira bad sha Balakhawa.
Nongpoh: Ka long shisha kaei kaei kaba sngewkhia bad ka bym lah ban mutdur ban tip ia ka jingeh jong paidbah kiba shong ba sah ha ki thain Khappud bad ka Assam, khamtam eh ia kito kiba paidbah ki shnong ha ki shnong jong ka thain Block-2, ha kaba nalor ba ki la iai mad ia ka jingshah pyndik kaba man ka por ha ki pulit ka Assam, hynrei ki mad ruh ia kiwei pat ki jingeh, kata naduh ka jingbymbiang ki lynti synkien, ka umbam umdih, ka bording ilektrik lem bad kiwei kiwei ki kam pynroi ha shnong ha thaw.
Ha ka jingjurip ba dangshen da u Nongthoh khubbor ia ka shnong Khliehumwang, la lap ba katei ka shnong kaba la don kumba 117 ei ei ki tnum iing, ka dei ka shnong kaba la shong la sah da ki Khasi paka bad kaba dei ruh kawei na ki shnong kaba pyrkhing bha haba iadei bad ka jingwan buhai shnong da kiwei pat ki jait byniew (Bar jylla), hynrei ka long pat kaba sngewsangsot ban iohsngew ia ka jingeh kaba la mad da ki paidbah kiba shong ha katei ka shnong bad kawei na ki sakhi kaba shai eh ka dei hadien ba ki Pulit ka Assam ki la leit ban pynpra ia ka Building jong ka skul SSA kaba la tei ha katei ka shnong.
Nalor ba ki la mad ia ki jingshah pyndik ha ki Pulit ka Assam, hynrei kawei na ka jingeh kaba khraw eh ia ki paidbah ka dei halor ka jingbymbiang ka surok, ha kaba katei ka shnong ka don ia ka jingjngai kaba tang kumba 3 KM ei ei na shnong Thadrang, Mawlasnai, pynban katei ka surok kaba la pyniasoh na Thadrang sha Khliehumwang, kam shem la ai jingmyntoi ia ki paidbah jong katei ka shnong, namar ka long ka surok kaba sniew haduh katta katta bad ka bym long wat ban iaid kali khamtam ha ka por Lyiur.
Ha katei ka jingleit jurip, u Nongthohkhubor, u la ioh ruh ban iakren bad kiba bun ngut ki riew paidbah kiba shong ba sah ha katei ka shnong, ha kaba ki la pynpaw ia baroh ki jingeh ia kaba ki la mad kum ki nongshong shnong kiba sah ha ki thain Khappud bad ka Assam.
Haba batei bniah halor ki kam lehdonbor da ki Pulit ka Assam, ki nongialam shnong lem bad ki paidbah, ki la iathuh ba ki kam pynthut da ka Assam ha katei ka shnong ka la jia naduh ha ki por ba kham mynshwa, hynrei kitei kim da paw pyyrthei namar ki bor shnong ki dang lah ban pynsngewthuh ia ki Pulit ka Assam bad don ruh ki khep ba ki hap ban siew da ka pisa, na ka bynta ban iaid beit iaid ryntih ki kam ki jam.
Ki la iathuh ruh ba mynshwa ki pulit ka Assam, ki la wan ruh ban buh da ka gate ha ka surok na Thadrang sha Khliehumwang, na ka bynta ban lum bai khajna na ki kali kiba leit ban kit ia ki mar rep mar riang kiba mih na katei ka shnong, hynrei ia katei ka Gate la kyndang noh da ki paidbah nongshong shnong.
Haba kylli pat halor ka jingshah pynpra dangshen ia ka Building jong ka skul SSA, ki paidbah ki la pynpaw ba ka daw hi kaba la pynlong ia katei ka jingjia, ka dei namar ka jingbym shimkhia ka sorkar jylla ban iapynbeit bad ka Assam, ha kajuh ruh ka por ki la ong ruh ba katei ka dei kawei na ki dak ba paw kaba ka Assam ka shimkabu halor ka jingmynthi ka Meghalaya.
“Mynshwa ngi la mad ia ka jingshah byrngem ban pynpra ha ka por ba ngi tei ia ka iing Durbar shnong, hynrei ia katei ngi la lah ban tehlakam, namarkata na ka bynta ban iaid beit ka kam ka jam bad ban nangpynskhem ia u pud u sam jong ka jylla, ngim banse ban pynbam pisa sop sop ia ki Pulit ka Assam, hynrei sngewsih pat ban pynpaw hangne ba baroh kine kiba ngi la shah shitom, ym shem la don kiba la kyrshan ia ngi" ong uwei na ki riew rangbah na Khliehumwang.
Namarkata, khadduh ngi kyrpad ia ka sorkar jylla ba ka dei ban leh kham kyrpang iangi ki paiidbah kiba shong basah ha kane ka thain, namar nalor ba ngi mad ia ki jingshah pyndik kiba man ka por, hynrei ngi mad ruh ia shibun ki jingeh namar ngim ju ioh ia ki kam pynroi, khamtam eh haba iadei bad u surok na Thadrang sha Khliehumwang, ki la bynrap.
Shillong: Hadien shi taiew ba u la shah shoh ha ki runar ha ka shnong Mawlai Nongpdeng uwei u rang bah u la khlad noh mynta ka sngi ha NEIGRHIMS.Utei u rangbah u dei uba la tip kyrteng kum u bah Antistone Rani, 39 snem karta.
U bah Antistone uba ki ju khot ieit u bah Koi  u shong u sah ha Mawlai Nongpdeng Block B.U bah koi u dei na ka shnong Jaiaw Laitdom hynrei hadien ka jingkhlad noh ka kmie jong u, u la leit sah noh bad ka Meideng sha Mawlai Nongpdeng.
U la shah shoh ha ki runar ha ka miet 10 tarik mynta u bnai ha Mawlai Nong pdeng Block B.U la mynsaw jur na ki bynta jong ka khlieh bad la pynkit ia u ha katei ka miet sha NEIGRHIMS bad naduh katei ka sngi u la thiha hapoh Critical Care Unit (CCU) bad u don hapdeng ka jingbym tip briew bad dei mynta ka janmiet ba u la khlad noh.
Katkum ka jingiathuh ki bahaing hasem ki la ong ba ha ka miet 10 tarik , u bah Koi u dang wan na jingbylla jong u bad u dang mut ban leit phai noh sha la ing hynrei ha ka por 9 baje eiei u la leit ban ia kynduh ia uwei u paralok jong u ha Mawlai Nongpdeng hajan u Transformer na ka bynta ban  ia pynbeit leit khwai ha ka sngi kaba bud.
Hynrei katba 2 ngut shi paralok ki dang ia kren ia khana kynsan kynsan la wan mih ka kynhun ki runar kaba don kumba 4 ne 5 ngut bad kitei kiba don ha ka rta kaba 25 haduh 27 snem eiei, kitei ki la leit ban thaw nia bad wohdaw ia kitei 2 ngut bad ki la shoh dusmon bad ia u bah Koi ki la tied da ki kynja tiar pynmynsaw na ki bynta ka khlieh.
La suba jur ba kitei ki runar ki lah ban dei ki khynnah dih drok.
Ki bahaing hasem ki la iathuh ba ka jingshoh ia u bah Koi ka dei beit ka jingthmu ban pyniap namarba um tip briew shuh bad ka snam ka la lyngkien ha madan, kitei ki runar ki la phet krad hadien ba ki la pynmynsaw ia kitei baroh 2 ngut shi paralok.
Kiba haing ki la ong ba u bah Koi u dei u briew uba shisur shi dur bad um ju don daw badno badno bad u dang shu leit sah sha Mawlai Nongpdeng dang katto katne por mynta hadien ka jingkhlad ka kmie.
Marsien jai hi katei ka jingjia ki bahaing hasem ki la pyntip pulit ha Mawlai Police Station hynrei haduh mynta ki pulit ki la ioh kem tang uwei uba la tip kyrteng kum u Banjop Dkhar uba sah ha Mawlai Nongpdeng Block B.Ki bahaing ki kwah ba ki bor ka aiñ ki dei ban kem lut ia baroh kiba donkti bad ban pynshitom katkum ki kyndon ka aiñ namar ka jingpyniap dusmon ia u briew uba lui lui bad kaba la pynshong syier lut ia kiwei pat.
B.M.LanongU GBS (Bah Bung) ula pyniahab tar ia kane ka Bye-election-pdengsamoi, kum ka jingai khublei leit suk (Bye-bye) ia u MLA iehkam ka Ranikor Konstitwensi (RK), u Mr.M.M.Danggo namar u khie-khohreh hi ban risain noh tang kumba 3 bnai hadien ba ula jop khatduh kum u MLA.U Bah Tunia pat haba kren paidbah ha Ngunraw ula pynkylla Khasi ia ka ktien Phareng ‘Sacrifice’, ia kaba u Danggo u la ong ba u mih na ka Congress ban rung sha ka NPP, ba u ‘Sacrifice’ na ka bynta ka jingbha ki paidbah.
U Bah Tunia u ong kiwei ki don la ka jingsngewthuh, hynrei ha ka jingsngewthuh jong u te, ka ktien ‘Sacrifice’ ka mut ‘ia bujli jingim.
’Ki dang bun ki jingkynthoh kiba kum kine, kum kane kawei kaba ong u Bah Man (MN), ‘ba ia ka slipar kaba ki nong Mawsynram ruh kim treh phong shuh, dang long sieh mo ban phong ma ngi ha Ranikor-Langrin? ’Peit khai ia ka Risod 2018Haba shu phai dien sha ka risod kaba 3.3.2018, na ki 7 ngut ki ‘Magnificent 7’ kiba mih ban iakhun, la jop biang u Danggo (Cong-10952), bud u Pius Marwein (UDP-8950) bad balai, u Donkupar Massar (NPP-3256).
I longkmie Pelcy Snaitang ila wan basaw (BJP-1907).
La iabud sa 3 ngut kiwei kibym shym lait ia u pud pynshngain (Security).
U Danggo ula jop nyngkong eh ha u snem 1998 na ka Seng PDM (Public Democratic Movement) kaba lah jah rngai noh shen hadien.
Nangta ula jop pat 4 sien lynter na ka Congress.
Kumta, marwei ula jop haduh 5 sien kynthih, katba ha ki 5 sien banyngkong pat la jop da ki 3 ngut ki rangbah- Humphrey Nongrum (1972) Bakstar Wannniang (1978 bad 1983) Probin Kharaswai (1988 bad 1993).
U Danggo lynter marwei naduh u snem 1998, haduh ka por ba u risain noh ha ka 21 tarik June 2018.
Ka Rynsan Pdeng Samoi Ki Big 4Ki saw ngut ki rang ialeh mynta, ki dei shisha kita ki ‘Waheh’ ba ong ki Pnar, namar baroh 4 ngut ki kam ba kin jop beit, kynthup ia u Bah Pynshngainlang Syiem uba la long ba-ar ha ka jingialeh ba dang shu dep na Mawsynram Konstitwensi.
Ki paidbah ka RK, haba nga nujor ia ki ha ki 15-20 snem ba la leit noh, ha ki snem kiba nga dang peit ia ki kam Elaka ha District Council, mynba nga la long MDC haduh 31 snem, mynta nga shem ki la kiew shibun ha ka bor pyrkhat bad ka jingshemphang, imat ba ki iakynduh bad mad bun ki jingeh, ha ka jingsahdien kane ka Konstitwensi jong ki.
Kim long shuh kum mynshuwa.
Haba ngi dang iaphylliew jingmut shen hapdeng ka kynhun u Pynshngainlang bad ka jong u Pius ban iasyllok uno uban kham biang ban ialeh napdeng jong ki, ynda la thnam bha ki jingiatai bad haba baroh arliang ki pynksan ia la ki jong ki nia, ka kynhun u Pynshngain ka kdew ba u Pius u dang thymmai bad kham khynnah haba ia nujor bad u Pynshngain.
Ka kynhun u Pius pat ka kylli da kaba shim nuksa na ka Bible, ‘mano ba jop hapdeng u David bad u Goliath?’Ban nang pynskhem shuh ia ka nia, ka kynhun u Pius ka la kdew ba u Pius um thymmai ne khynnah shuh, namar ula rem salit ha u Danggo haba ula ioh haduh 9 hajar vote duna 50.
Kumta kan bha ba u Pynshngainlang namar ka por ka la thmit palat, nalor ba um dei ruh na RK,  kan bha ba un kyrshan bad pynshngain lang ia u Pius jong ka seng UDP ban ia kaba u wan pynwit kai.
Haba uwei u nongkyrshan u Pynshngain u khylliap nia ia katei ka jingkren, u ong ba ka jingioh vote u Pius kattei, ka long kum kito ki soh kibym ju sah-sah halor u dieng, hynrei ki nang iai hab bad soh duna katba ki por ki nang iaid.
Uwei pat u nongkyrshan Pius, u pynphai nia, ba  une u diengsoh jong ngi uba dang samla, un nang kham soh kham bun kat ba dang iaid ki snem.
Ka long shisha kaba sngewtynnat bad ioh jingmut ruh haba ngi sngap bad iohsngew ia kiwei de haba ki kren.
Ym tang ba ki paidbah ki la nang roi ha ka bor pyrkhat, hynrei ha kawei ka jingialang iasyllok ha Umpung, nga la lyngoh ia uwei u rangbah ba la kham iaw, uba tip wat ia ki khubor pyrthei.
Haba nga kynthoh ia ka jingroi ha ka imlang sahlang, haba nga iohi ia kawei ka samla kaba niah scooter najan bad nga iathuh ba ha ri Saudi Arabia, ia ki kynthei Muslim ruh ka sorkar ka la ailad ba kin niah kali noh, utei u rangbah u jubab ba ka Saudi Arabia ka ailad dang shen, ‘ngi shane lei ki kynthei ki la niah kali, niah bike lah bun snem.
’Ka Thain Balat-Ranikor Ka Sahdien ShishaKatba ki paid nongshong shnong, kynthup ia ki samla-samhoi ki la nang kiew ha ka liang ka pule-puthi bad kiwei ki jait kam, ka thain baroh kawei pat ka la nang hiar.
Tang ka surok Mawsynram-Ranikor kaba don kumba 65km tam, kaba lah ban poi ha ki snem mynshuwa ym palat ia ka shi kynta shiteng da ki jeep myndai, mynta la shitom wat ban poi hapoh ar kynta da ki kali mynta.
Imat kumba la 20 snem ym shym la siang rong shuh ia kane ka bynta ka surok, la bun da ki kam lape kiba shu neh kai shipor-arpor.
Kat ka jing jyrngam ki khlaw ki btap, ka jingtngen ka mariang ba bun ki wah ki khriang, ka rep ka riang ym don ei-ei.
Ki soh ki pai kumba soh sha Ri-Bhoi bad shawei, ym iohi.
Ka dei ka thain ba bit bha u soh niamtra, ka kait, mynta la nang iap tram.
Wat ka rep tympew ruh kam da don, la iohi ba la sdang leit rep tympew da ki War Khyrim ban ia ai buit ai mynsiem ban pynshngain lang.
Shano ka PWD, ka Agriculture, C&RD bad kiwei ki tnat sorkar ki don?Ha ka jingshisha kine ki thain RK ki long ki thain kiba bun bah ka spah ka phew, kum u dewiong, mawshun bad u uranium ruh.
Ki wah pawnam ka ri Khasi, kum ka Kynshi, Rilang, Umngi bad kiwei kiba tuid sha ka wah bah Ranikor, ki long ki wah kiba lah ban ring um dih, um rep bad ding ilektrik.
Kine ki wah lada sumar, ki lah wat ban bsa dohkha ia ka jylla ruh.
Ki nongkhwai na kylleng ka ri Khasi-Jaintia ki poi sha kine ki thain.
Nga la iohi ia u khalad uba jrong 5 phut tam bad ubym duna ia ka 35 kilo ha wah Ranikor ha ki snem 1990 khlieh.
Ka mariang ka la ai, phiel bad pyn-pulom u briew.
Ka Cong te ia u Danggo beitKa jingialang UDP ha iew Balat, haba ka la ther ia ka jingsah dien palat kane ka Konstitwensi, ka la pynsawa da ki nia hap-tar (slogan) ba ym dei shuh ban dang kyrshan ia u M.M.Danggo namar la 20 snem tam ba ula long MLA, Minister, Speaker, hynrei khlem ler ei-ei.
Kumta la pyrta da kitei ki nia hap-tar ban pynsyriem bad ka kyrteng jong u.
‘Em-Em, Go-Go…….
Em-Em, Go-Go…… kaba la sawa ka iew Balat, wat la kam dei ka sngi iew.
’Hynrei kitei ki jingpyrta kim pat long ei-ei ha ka rukom tylliat ka Congress ia u Danggo, uba la phet jyndat na ka seng wat hadien ba la pynjop ia u 4 sien, ban leit rung sha ka NPP, kaba long ka kam shet kylla basniew tam, ia kaba u Danggo pat u jubab ha ki jingialang, ba ha ka Seng Congress, bun kiba kumne suda.
Ki MLA bad rangbah Congress ki la pyllut por bha ban pynsawa ia ka kyrteng u candidate jong ki, u Jackquish K.Sangma, tangba kham mih bun hi ka kyrteng u Danggo, uba long u nongshun -dusmon ba palat jong kane ka juk, ban ia ka seng NPP ne ia u Sangma lajong.
U Dr.Mukul lei, bat lok bad khun syndon ki leit sah miet ban pynliem ia u Danggo, da kaba ong ia ki paidbah-  ‘Chenga jegala Danggo- Pynrem beit ia u Danngo.
’Ki rangbah NPP pat ki hap hi ban iaroh, ba kat une u jong ki te ym don shuh, kumba ju ong ki khar dot, wat ia ka dud kaba kham bun ka um ia ka dud, sa ka stem shynrai, ba ka dei ka dud paka, ‘No1-Baria’Tangba, bun na ki rangbah NPP kin iabeh tang shaei? Kham lah u nongialam  na South Tura u Conrad Sangma, ubym dei ban rem, kumba kiwei ruh ki sngew kumjuh, ne yn ia pyllut por ha ka dud khleh um?Don lei kiba kynthoh ba “haba u la pan kwah hi, ieh un jah kwah.
"Hynrei don pat ki NPP ki basian ki kular ban pynlong Minister ia u Danggo lada u jop.
Ki UDP ruh kibym kom; ki ruh ki kular ba lada u Pius u jop, kane ka thain ka dei ban iohi ba u Pius un ioh long Minister ban pyllait noh ia ka na ki jingsah dien.
U President UDP Dr.Donkupar Roy uba la iohsngew ia kane, wat la u ikhia ka khlieh, hynrei jai u ong, ‘lada ioh te kan bha palat.
’Kam shong ha kitei saw, hynrei ha ki 29000 tam ki nongjied ka Ranikor, ia uno kin pynspong ‘Raja,’ ha ka 23 tarik Nailar 2018.
Ka Langsning FC, ka la pynliem da 3-1 ia ka Shillong Lajong, ha ka jingialehkai  Shillong Premier League, kaba la pynlong ha JN Stadium ha Shillong.
U Figo, ula thep ia ka kol ba nyngkong na ka liang jong ka Langsning ha ka minit kaba 19 bad nangta U Fullmoon, ula thep ia ka kol kaba ar ha ka minit kaba 32.
U Phrangki Buam, ula ioh thep na ka liang ka Lajong, ha ka minit kaba 49 bad nangta U Ronaldkyndon jong ka  Langsning, ula ioh thep ia ka kol kaba lai ha ka minit kaba 82.
Shillong: Ka KHADC kan thaw da ka komiti kaba thymmai ka ban peit bad pynbeit janai ia ka Village Administration Bill (VAB) ka bym pat ioh jing mynjur satia haduh mynta ruh na u Lat ka jylla ba kan long aiñ.
La sngew thuh ba ka KHADC kan thaw ia ka komiti kaba thymmai bad la sngew thuh ba ki dkhot jong katei ka komiti kin dei hi ki juh ki dkhot ki ban ialam da ka MDC ka HSPDP na Mylliem ka kong Teilinia Thangkhiew hynrei yn shu pynthymmai noh ia katei ka komiti kaba la thung naduh ka por ka jinglong CEM jong u bah Pynshngaiñ N Syiem khnang ba ka jingtreikam kan long kaba thymmai.
Lah ban kdew ba la thaw ia katei ka Bill hadien ka jingshah sloit bor ki Rangbah Shnong hynrei katei ka Bill kam shym la ioh satia ka jingmynjur na u Lat ka jylla bad ka la poi ruh shaduh ka tnad pohing ka sorkar pdeng ka MHA ha kaba ka sorkar ka la pan jingshai halor ki  12 tylli ki mat na ka District Council.
Ia katei ka bill la pass ha ka por ka jinglong CEM jong u bah Pynshngaiñ N Syiem da ka jingbun paid wat hapdeng ka jingpyrshah na ki MDC ka Liangpyrshah kaba la ialam da u bah Ardent M Basaiawmoit u CEM barim.
Shillong: Ki pulit ka  Special Police Unit for North East Region (SPUNER) kiba don ha Delhi ki la ioh ban pyllait im ia kawei ka khynnah kynthei kaba la shah byrngem ha Rajas than.
Katei ka khynnah kaba la tip kyrteng kum ka Nidaio Susngi ka dei na ka shnong Nongbah, West Jaintia Hills bad ka dei kaba pule ha Aravali Institute of Technical Studies, Umarda ha Udaipur, Rajasthan.
Ka jingshah byrngem katei ka khynnah ka dei na ka daw ka jingiap jong uwei u para khynnah pule jong ka uba la bthah ia la ka jingim da kaba dih bih ha ka 4 tarik mynta u bnai bad u la kynnoh ba ka daw ka jingdkhat jubor jong u ia la ka jingim ka dei namar ka daw jong ka bad kumjuh u Director ka HOD, bad u nonghikai jong katei ka jaka pule.
Katei ka khynnah ka la ioh phone na ki briew kiba la kam ba ki dei ki bahaing jong u Sharma bad ki la byrngem ia ka, ka la shah leh tohmet ruh ha ka kynhun ki briew kiba wan da ka thuk thuk da kaba phah shong jubor ha kawei ka kali bad mar ia ioh jingtip ki pulit ka SPUNER na Delhi ki la leit sha Rajasthan ban tohkit bad ban pynthikna ban ym jia eiei ia ka.
Ka All Arunachal Pradesh Students Union (AAPSU), ka la sdang ban beh noh ia baroh ki jaitbynriew ki bym dei ki nong Arunachal, ki bym don ia ka inner line permit (ilp).
Ki dkhot jong ka AAPSU, ki la ia mih paidbah ha ka sngi thohdieng bad ki ia talasi lut ia ki kali kiba iaid ba ieng hajan ka Raj Bhavan bad la pynbna paidbah ruh, ba kito ki bym don ki kot ki sla kiba biang, ki dei ban mih noh na katei ka Jylla.
Ki dkhot ka AAPSU, ki kam ba da ka jing ia treilang bad ki pulit ka Jylla, ki la ioh ban beh krad ia 1,000ngut ki briew, ki bym don ia ki kot ILP bad ia kitei la beh noh na ka nongbah Itanagar.
Ka AAPSU, ka la rai ban beh krad ia ki briew kiba na shabar Jylla bad ki bym don ia ki kot inner line permit (ilp), hadien ba ka Assam, ka la pynmih ia ka National Registration Certificate (NRC) bad ka AAPSU, ka kren shai ba baroh ki nong India, ki bym don ILP, ki dei ban mih shi syndon, lada kim don ia ki kot ki sla kiba biang hapoh ka 15 sngi.
Shillong: Ka FKJGP hapoh ka jingialam jong u bah Elton Warjri President EKH bad Reginald Thabah Asstn.
Information Secy ki la leit ban khynra laisen khaïi ha Stand Jeep, Garikhana, Upper Mawprem bad ha Last Stop.
Katei ka seng ka la lap ba bun ki dukan bar jylla kim don laisen khaïi bad kim tip eiei ruh em shaphang ka laisen khaii.
Ki nongialam ka FKJGP ki la lap ba ki pulit KHADC (Enforcement) ki la leit ban pynbiang ia ki kot donkam ki bar jylla ha ka jaka ba u bar jylla un leit sha District Council.
Ka FKJGP ka maham tyngeh ia kito ki briew kiba don kti ban pynleh ia ki trading licence sha kito ki mynder ki bym don wat ia ki kot ki sla kiba biang bad ka seng ka maham ba ban pynshitom ia ki.
Shillong: Ka Sawmer ka la shah pylliem ha ka Nangkiew Irat da 0-1 kol ha ka jingiakhun ha ka lympung Shillong Premiere League ka SSA kaba long myn hynnin ka sngi.
Ia kane ka kol ka Nangkiew Irat la thep da u Lambor Nongsiej ha ka 77 minit.
Mynta ka sngi, ka jingiakhun kan long hapdeng ka Langsning FC bad ka  Shillong Lajong FC.Ka jingiap briew, na ka jingshlei um ha Kerala, ka la poi mynta sha ka 165ngut bad ha ka sngi thohdieng, la lah ban pyllait im ia 82hajar ngut ki briew, kiba don ha ka jingma na ka jingshlei um, ha kaba la lah ban pynkynriah ia ki, sha ki jaka kiba lait na ka jingma.
Ki lad khubor ki iathuh ba ki don bun bah ki jaka jong ka  Pathanamthitta, Ernakulam bad ka Thrissur district kiba la ngam ha ka um.
U myntri rangbah ka Kerala, U  Pinarayi Vijayan, u iathuh mynhynin ka sngi, ba ka jingiap briew, ka la poi sha ka 173ngut, haba khein lang naduh ka 8tarik Nailar 2018 bad tang ha ka sngi thohdieng, la iathuh ba ki 31ngut kiba iap.
U Narendra Modi, myntri rangbahduh ka Ri, ula leit jngh dalade hi sha katei ka jylla, ha kaba ula hiar khyndew ha  Thiruvananthapuram hynnin ka janmiet bad la iathuh ba un peit dalade hi ia ki bynta jong ka  Ernakulam, Alappuzha bad  Pathanamthitta district mynta ka step, ha kaba un ia kren ia u myntri rangbah ka Kerala shaphang ki lad ki lynti ban iarap ia ki riew shem lanot.
U Saji Cherian, MLA jong ka  Chengannur, ula iam rangbah hynnin ka sngi, ha ka jingiakren ha telebishon, ha kaba ula ong ba da ki hajar ki briew, kin sa iap ha ka Constituency jongu, lada ka sorkar kam iarap noh mardor ia kitei ki riew shem lanot.
Ki shipai um, ki la leit hynnin ka sngi bad 10 tylli ki lieng kynda ban pyn kynriah ia kito kiba don ha ka jingshlei um.
AIS Suja“Ia ngin ia tei noh ia ka kynroh Jerusalem ba ngin ym long ka jinglehrain shuh".
Nehamaiah 2:17.
Kine ki long ki kyntien jong u Nehamaiah u nongrah khuri jong u Syiem Artaxeres jong ka hima Persia (Persian King) ia uba u Syiem Persia u shaniah eh (trusted servant).
Hynrei u Nehamaiah u long u briew uba kata ka jingsngew na ka bynta ki briew ka don bad ia ka Ri jong u.
kumta haba u la iohsngew ia ka jingud ki paradoh parasnam jong u, u la kyrpad ia u Syiem Artaxeses ba un ioh leit sha Palestine ban iarap ia ki.
U Nehamaiah u long u briew uba sheptieng ia u Blei bad uba ieit eh ia ka Jerusalem, bad ka jingkwah jong u ka long ban tei pat ia ki kynroh Jerusalem kiba la twa.
Ka jingpynjot kaba ar ia ka Jerusalem ka la jia ha ka snem 586 B.C.Bad ia ka history ka jingpynjot ia ka Jerusalem ha ka sien kaba Ar, la thoh da u Nehemaiah hi bad ka jingthoh ka long kumne: “Te ha u bnai Nisan (April) ha ka snem kaba Arphew u Syiem Artaxeres haba ka wain ka la don ha khmat jong u, nga la rah ia ka wain, bad nga la rah ia ka wain, bad nga la ai ha u Syiem.
Hynrei ngam shym la mat sngewsih ha khmat jong u mynno mynno ruh.
Bad u Syiem u la ong ha nga, “Balei ka khmat jong me ka imat sngewsih haba mem da pang? Kane kam long ei ei hynrei tang ka jignsngewsih ka dohnud.
Hangta nga la sheptieng shikatdei eh, bad nga la ong ha u Syiem – To u Syiem un im shi junom: Ka khmat jong nga kan ym imat sngewsih balei? Haba ka Nongbah (Jerusalem) ka jaka ki jingtep ki kpa jong nga, ka sah khlaw bad ba la thang duh ia ki khyrdop jong ka da ka ding? Ynda kumta u Syiem u la ong ha nga, kaei ma kyrpad? (kaba mut kaei me kwah?), Hangta nga la duwai ha u Blei ka bneng.
(Nehemaiah u duwai shwa ban jubab ia u Syiem).
U Nehemaiah u la ong – Bad nga la ong ha u Syiem, Lada u Syiem u sngewbha, bad lada u shakri jong me u la shem ia ka jingsngewbha ha khmat jong me, ba men da phah ia nga sha Judah (Israel), ha ka nongbah ki jingtep ki kpa jong nga, BA NGAN TEI IA KA.Bad nga la ong ha u Syiem, Lada u Syiem u sngewbha, bad lada u shakri jong me u la shem ia ka jingsngewbha ha khmat jong me.
u Syiem u la ong ha nga, (ka Syiem ruh ka da shong hajan jong u) ka jingleit jong me kan slem katno? (kren jem u Syiem) bad lano men phai pat? Kumta u Syiem u la sngewbah ban phah ia nga; bad nga la buh ia u, ong u Nehemaiah – Nalor kane nga la ong ha u Syiem, lada u Syiem u sngewbha, to pyn ai ki shithi ia nga ha ki nongsynshar sha shiliang ka wah, ba kin shah ia nga ban iaid lait tad ynda nga la poi ha Judah.
Kumta, hadien ba u Syiem Artexeres ka Persia u la shah ia u Nehemaiah ban leit sha Jerusalem bad ba la sdang artad ka jingtei ia ki kynroh ba la pra ha u snem 445 B.C hi.
Ha kata ka por, u Nehemaiah u la khot la wer bad kyntu ia ki Jiw ban tei pat ia ka kynroh Jerusalem.
U Nehemaiah u la poi ha Jerusalem bad u la don hangta 3 sngi, u Nehemaiah u la khmih ia ki kynroh ka Jerusalem; kiba la twa bad ki khyrdop ba la dep thang da ka ding.
Nehemaiah 2:13.
U Nehemaiah u ong ha ki paid Jiw ‘ba ka Jerusalem ka la sah khlaw ba la thang ia ki khyrdop jong ka da ka ding’ u ong – “Ia ngin ia tei pat ia ka kynroh Jerusalem ba ngin ym long shuh ka jinglehrain shuh".
