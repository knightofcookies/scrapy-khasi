R Makdoh, Bah R.M Shadap bad U Bah Doris Suleiñ lem bad kiwei.
Lyngba jong katei ka sngi, la iohi ba kitei ki UDP, ki la pynlong shwa ia ka jingialang bad ban pdiang sngewbha ia kitei ki riew rangbah kiba la rung sha ka UDP, hadien kata pat ki sa kren sha ki lad Pathaikhubor.
Haba iadei bad katei ka jingwan pyniasoh sha ka UDP, u Bah Donbok Khymdeit, kum u nongialam ka UDP ha Ri Bhoi, u la pynpaw ba lehse katei ka jingwan pyniasoh jong ki sha ka UDP, kan nang ai mynsiem ia ka party hi baroh kawei bad khamtam hapoh katei ka konstitwensi.
Shillong:Ka Sorkar Meghalaya Democratic Alliance-2 (MDA) ka la ai jingmynjur ïa ki kyndon bala pynkylla thymmai jong ki Office Memorandum bapher bapher kiba ïadei bad ka Job Reservation Policy bala treikam ka Roster System.
Ka Sorkar ka la shim ïa kane ka rai ha ka jingïalang jong ka Kynhun Myntri ba la pynïaid da u Myntri Rangbah ka Jylla Conrad K Sangma hynnin ka sngi Ba-ar.
Haba ïakren bad ki lad pathai khubor, ka Nongaiktien bad Myntri Sorkar Kong Ampareen Lyngdoh ka ïathuh ba ka Sorkar ka la pynkylla thymmai ïa ka OM ba pynmih ha u snem 1972 kaba ïadei bad ka jingpynbna lait kam ïa ki ST bad SC.Ka la ong ba kat kum ka OM barim, “La ong ba ka jingdon ki kam bala pynbna ba ki lait ka dei ban long khyndai (9) ne ba duna ïa kiba bala mang sha ki Jaitbynriew ba dei ban ïoh, kan ym treikam shuh namar yn hap pyntreikam noh ïa ki kyndon ka Roster ha ka Reservation".
Kane ka mut ba nangne shakhmat, ki kam ba lait bad ba pynbna kin long noh kat kum ka roster ym shuh ha ka jingdon ki kam kiba lait ban pynbna.
Ka Myntri ka pyntip ruh ba ka kynhun Myntri kala pynkylla ïa ka Office Memorandum bala pynmih ha u snem 1974 ba ïadei bad ki kam ba lait ïa kiba la mang sha ki paid Garo ïa kiba la ailad wat ïa ki Garo ba sah shabar ka Jylla ruh ki dang lah ban ïoh ïa ka bhah ki Garo.
“Nangne shakhmat, ki kam ba la mang sha ki paid Garo yn hap ban thep beit thik tang da ki samla wad kam Garo kiba dei napoh ka Jylla," ong ka Myntri.
Ka kynhun Myntri kala pynkylla ruh ïa ka OM u snem 2020 ba ïadei bad ka Reservation Roster na ka bynta ki briew kiba don jingduna dkhot met ha kaba nangne shakhmat, ka jingaibhah ïa ki briew ba duna dkhot met kan long kat kumba la buh ha ka Reservation Roster.
Kane ka jingpynkylla ka mut ba ka OM kaba rim kan ym treikam shuh.
Ka Kynhun Myntri kala wanrah ruh ïa ka kyndon thymmai ban pynrung ha ka OM jong ka Reservation Policy na ka bynta ki samla wad kam kiba thep ïa ki kam ba lait ha ki District, kaba ong ba ki samla wadkam ba thep kam lyngba ki District Selection Committee ki dei ban pass ïa ka ktien ka thylliej (local language) jong ka District.
Shillong:U Nongialam ka BJP ba khmih ia ka Meghalaya M Chuba Ao, hynnin ka sngi Thohdieng, ula pyntip ba ka BJP ka la rai ban ym mih satia na ka Sorkar Meghalaya Democratic Alliance (MDA) ba ïalam da ka National People’s Party (NPP).
“Ngi don ha ka sorkar synrop, lada ngi mih noh, ka jing kynnoh kan wan sha ngi bad ngim kwah ba ka jingkynnoh kan wan sha ngi, ai ba ngin pyndep ïa ka samoi da ka jingsuk," ong u Chuba Ao haba iakren bad ki nongthoh khubor haba kylli halor kane ka kam.
U Ao ula kam ba ka BJP ka la leh ïa ki jingkheiñ jingdiah hadien ka jingailad pura ïa ka NPP ba kan pynbeit ïalade.
Ula ong ba ka jingtyrwa ban mih noh na ka Sorkar MDA ka dei kaba la tyrwa da u briew shimet ha ka rynsan jong ka party ba kan ïakren.
“Ngi la ïakren bad rai ba satang shibnai ba ka ilekshon kan wan, balei ba ngin mih noh," ong u Ao.
Haba kylli la ka BJP kan ïatreilang biang bad ka NPP hadien ka ilekshon, une u Nongïalam ka BJP ula ong, “Ha ka politic hi, baroh kiwei kiwei kiba lah ban long beit".
Hynrei ula ong ba ka BJP ka la pynïeng kyrtong na baroh 60 tylli ki constituency bad ka party ka sngewskhem ba kan jop ban wan ha ka bor ha Meghalaya.
“Ngi sngewskhem bha ba ngin jop bad jop bun.
Ngi dei ka National Party, ngi hap ban shim lang ïa baroh ki regional party namar ngim long kum kiwei pat ki party, ngin ym shim ïa ki, ngin shim ïa baroh haba ngi pynïaid ïa ka Ri," ula ong.
Halor ka rai ka BJP ban ym kynthup ïa ka NPP ha ka Sorkar Manipur, u Chuba AO ula kular ba katei ka jinglong jingman kan ym jia ha Meghalaya.
“Ka Manipur ka ïapher.
Ki don katto katne kiba mih na ka Sorkar bad pyrshang ban pynthut ïa ka BJP.Na kata ka daw ka jingïatreilang kam treikam satia.
Mynta ki lah ban kyrshan, kam don jingeh satia.
Ha Meghalaya hi kane kan ym jia kumne".
Haba ïai ban ba yn ym don ba lah ban thaw sorkar khlem ka BJP, une u Nongïalam ka BJP ula ong, “Ngi dei ka National Party bad khlem pep, ki Regional party kin donkam ïa ka jingïarap jong ngi namar khlem ma ngi kin ym lah ban leit sha Delhi.
Na kata ka daw khlem ma ngi, kin ym lah ban thaw sorkar".
La ka BJP ka kloi ban ïatreilang bad ka AITC ha Meghalaya, u Ao ula ong ba ïa kane ka kam yn sa ïakren ynda la poi ka por.
Katkum ka jingong jong u, baroh kila ïa kawang ktieh markylliang ha ka ilekshon bad kane ka dei ka kam ba ju jia beit.
“Wat ki paralok ka BJP ki ju kawang ktien ïa ngi bad ngi ruh ngi kawang ktieh ïa ki hynrei ïa kane ngi klet noh hadien ka Result," ula ong.
Halor ka jingkynnoh ba ka BJP ka la donkti ha ki kam thied kulai, u Chuba Ao ula ong ba kam long kaba dei ïa ka party ban bsuh khlieh ha kiwei ki political party naba baroh ki Regional Party ki dei shibynta jong ka North East Development Alliance (NEDA) ba ïalam da u Nongïalam ka BJP bad Myntri Rangbah ka Assam Himanta Biswa Sarma.
Nongpoh:Ha kawei ka jingjia ka ba la jia aksiden, kaba la jia hynnin ka sngi ha surok Umsning By-pass, uwei u nongniah jong kawei ka thuk thuk kaba don ia u number ML 05 B 5515, u la mynsaw jur, hadien ba katei ka thuk thuk, ka la shah syllad ha kawei ka trok kaba don ia u number 05 S 4492.
La ong ba ha katei ka thuk thuk, la shong da arngut ki briew, ha kaba utei uba shong hadien u shu mynaw malu mala, katba utei u nongniah u la mynsaw jur bad uba la hap ban pynkit noh mar mar sha ki jaka sumar.
Ka tyllong khubor, ka iathuh ruh, ba u nongniah jong katei ka trok, u la phet noh bah hadien ba u la syllad ia katei ka thuk thuk, hynrei da ka jingbeh ki pulit, la lap noh ia katei ka trok ha ki bynta ka shnong Umtrew.
Haba iadei bad katei ka jingjia, ki pulit ki la kem noh ia u nongniah bad ka jingtohkit halor katei ka jingjia kan dang iaid shakhmat.
Shillong:U bah Jonh F Kharshiïing u ba dei u nongaiktien jong ka Federation of Khasi State (FKS) ha ka sngi balang ka 24 tarik Kyllalyngkot 2023, u la leit ia kynduh ia u Excutive Member jong ka Khasi Hills Autonomous District Council (KHADC) ba dei peit ia ka tnat Elaka, u bah Jambor War ha ophis treikam ka jong u, ban iakren bad iatai sani halor kiba bun ki mat, khamtam haba iadei bad ka rukom pyniaid kam, ka synshar khadar hapoh ka Hima mylliem hi baroh kawei.
Haba iakren bad ki nongthoh khubor hadien ba la mih na ka kamra treikam jong u EM, u bah John F Kharshiïing, u la iathuh ba hadien ba ula ioh pdiang ia kiba bun ki jingthoh na ki khun ki hajar jong ka hima Mylliem, kaba ki la phah naduh u snem 2019,ha kaba ki la bud dien ruh la bun sien bha haba iadei bad ka synshar ka khadar jong ka hima Mylliem, khnang ban lah noh ban wanrah ia ka jingpynbha ia ki aiñ jong ka hima Mylliem.
Haba iadei bad ka elekshon jied syiem u bah Jonh F Kharshiïing, u la iathuh ba ka long kaba donkam ban ioh ia u syiem u ba pura ha ka hima u ban peit bniah bad bishar ia ki aiñ jong ka hima, hynrei lada khlem lah ban pynbha, pynjanai bad pynbeit pat ia ki aiñ jong ka hima kan long biang kumjuh hi, ha kaba u la ong ruh ba ka jingeh ka don beit namar ba ka hima Mylliem kam juh lum ia ki dorbar hima, ym juh ioh ia ka jingkheiñ jingdiah, haba iadei bad ka jing-ioh ka jing-pynlut bad kiwei pat ki kam ba ka hima ka la leh, la ong u ne u Rangbah.
U bah Kharshiïing, u la iathuh shuh ruh ba ka por mynta ka la dei ka pyrthei shai, hynrei balei pat ka hima Mylliem kam lah ban buh ia ka website, ban batai bniah bad shai ia baroh kiei kiei,kiba ka hima Mylliem ka ioh lum, namar ba ka jingiohlum ne ka jingmih na ka hima mylliem hi ka long beit da ki klur ha ki shi snem bad kumta kan buh jingeh aiu pat ban thaw ia ki website jong ka hima bad pyni paidbah beit ia ki jingiohlum jong ka hima, u la ong.
Ha kane ka sngi u bah Jonh F Kharshiïing, u la ioh ruh ban phah sha u EM jong ka Elaka ia ki katto katne ki jing ai jingmut haba iadei ban pynbeit noh ia ki katto katne ki kyntien kiba iahap ha ka synshar khadar, kum ka kyntien ban thung syiem,ba khraw batri, ki Rangbah shnong bad kiwei kiwei kiba ka distrik konsil ka hap ban thung(Appointment), hynrei ha ka jing shisha ka konsil ka dei ban long tang kum ka nong ai jingmynjur (confirmation), ha kaba u la ong ruh ba ka ka dei ban don noh ka sngi, ka tarik ban lum ia ka dorbar hima, ha kaba u la iathuh ruh kita ki sngi ban shong dorbar hima, ha kaba u la tyrwa ba ka tarik ba nyngkong ne ka taiew ba nyngkong jong u bnai Kyllalyngkot bad Nohprah kin dei kita ki sngi ban pynlong ia ka dorbar hima ba shisien shisnem.
Ha kaba u la ong shuh ba la dei ban weng noh ia ka kyntien ba ki ba jied myntri rangbah shnong, kin dei tang ki shynrang, hynrei ki dei ban shu thoh noh beit ki nong shong shnong kiba dei ki khasi lane ki khasi ba la don 18 snem ka karta ban pynduh noh ia ka jingiapher lada dei shynrang ne kynthei, la bynrap une u Rangbah.
Ha kawei pat ka liang u la buh ruh ka jing tyrwa ba ka Executive durbar jong ka hima mylliem kan kynthup noh haduh 38 ngut, ban ia kaba ki don mynta tang 11 ngut ki myntri, ha kaba ki 38 ngut kin kynthup ruh ia ki syiem raid na Ribhoi, ki Rangbah shnong, ki nong mihkhmat ka synjuk ki seng long kmie ka hima Mylliem, ka synjuk ki seng samla ba don ha ka hima Mylliem.
U la kyntu ruh ba ka jing ialang ne jing ia kynduh jong ki dkhot jong ka hima Mylliem ka dei ban don beit man ka saw bnai.
Haba iadei bad ka kyntien nongpyniaid shnong, ba la ithuh da ka hima sha kiwei pat ki jait bynriew kiba shong ba sah ha u pud u sam jong ka hima Mylliem, u ne u rangbah u la ai jing mut ba dei ban buh noh da u Chairman sub committee jong kito ki jait bynriew ba pher ba pher kaba ki la tyrwa da ka jingthoh sha ka konsil haba iadei bad kane ka bynta.
Ha ba phai pat sha ka sanad, ka la dei ban don noh da ka certificate of confirmation, kaba mut ba ka ai jingmynjur ba la pyntikna lyngba ka elekshon, ka jing jied da ki paid nong shong shnong jong kano kano ka raid, hima ne ki shnong.
Sa kawei pat ka mat ba u ne u rangbah u sngewkhia jur bha ka long haba iadei bad long ka man ha ka jing bat kam, kum u khliehduh jong ka hima ne u syiem, namar imat ka don ka jing leh saiñ hima sima, ba tang shu kylla ka Executive committee ha KHADC ka shuki jong u Syiem ruh ka kylla lang noh, kumba la juh iohi tang shu wan ki Chief Executive Member ba thymmai ha KHADC, la iohi ba ki wan da ki acting syiem ba pher ba pher ha ka hima Mylliem.
Kumta ban bishar ia kane ka la dei ban don noh da ka judicial traditional court ka ban khlieh hi da ki khlieh nong synshar, la bynrap u bah Jonh F Kharshiïing.
U Bah Risingbor Kurkalang, ula shah ioh ia ka khusnam Padma Shri, ha ka lain jong ka tem ka put tynrai (folk music), lane ka jingtem duitara.
U Conrad Sangma, myntri rangbah ka jylla, u pynpaw ia ka jingsngew sarong, halor ka jingioh jong U bah Risingbor, ia katei ka khusnam, halor ka jingtem tynrai, lane ka duitara.
Ka duitara, ka dei ka jingtem, kaba don saw tylli ki ksai bad ka dei kaba la thaw, na  dieng sohphan bad ka dei kaba paw bha ha ka tem ka put tynrai, ha kylleng ka pyrthei.
Shillong:Ka United Democratic Party (UDP) Mawlai Circle ha ka 25 tarik u Kyllalyngkot 2023, ka la pynlong ia ka jingiaid paidbah, da ka kjat bad da ki hajar ki paidbah nongkyrshan u bah PT Sawkmie, uba long u Kyrtong na Mawlai Konstitwensi, ki la ia shim bynta shitrhem ban ia iaid ha kane ka sngi.
U bah PT Sawkmie uba long ruh u MLA barim, u la ialam na khmat ia kaba ki la sdang iaid na iing sah jong u ha Mawlai Nongpdeng ter ter na surok Wahumkhrah sha Mawlai Petrol Pump, ha Nonglum, ha kaba la wan iasoh sa u President ka UDP bah Metbah Lyngdoh kiba la iaid sha Stand bus bad ki la pynkut ha madan kaba don ha Mawlai Mawroh.
Ha ba kren ha katei ka sngi u bah PT Sawkmie u la ong ba kane ka dang dei tang ka jingsdang bad kan sa don biang sa kawei kaba kin iaid pynkut ha ki sngi ki ban wan.
Ka jingpynlong ia kane ka jingiaid paitbah ka long ban iohi ba ki nongkyrshan jong u, ki dang khlaiñ.
U la ong ruh ba mynta u snem ki paitbah ka jylla kin ailad ba ka seng UDP kan synshar ia ka jylla baroh kawei, ban rat dyngkhong ia ka eh ka shon jong ka jaitbynriew.
U la ong ruh ba ha ka por ba synshar u Mukul Sangma, ula pynsuhsat ia ka jylla, hynrei mynta u ngeit skhem ba ka party UDP na ka jingkyrshan jong ki paitbah kin sei ia u nongialam ka seng UDP ban ialam bad ban synshar ia ka jylla, la bynrap u bah Sawkmie.
u metbah u ai ticket tang ban ioh ban don haka power um ba u kwah ba ka jaidbynriew kan Im.
Hato ki nong Mawlai ki kmen tang ba sam MLA scheme.
Hato u nong Mawlai un klet noh ka jingleh ka UDP kaba don kti ban pyniap ia i bah cheristerfield?Ka UDP ka leh aiu ia kito kiba shah pyniap ha ki bar jylla.
Ka Ichamati issue/good link/rhino incident….
Ka UDP balei ka kam withdraw naka government halor ki Kam bamsap.
Ka Piet plein2.
ko paidbah pynrem donburom ia kine ar party NPP UDP.Lada phi dang ailad biang te Kan bha ba ngi nym thnum shuh.
ka mat leh katba mon.
Shillong:Mynhynnin ka sngi, kawei ka iing shong briew, ka la ingkhong lut khait ha Shnongpdeng, kaba don hajan Dawki.
La iathuh ba ka jingpluh jong ka iing, ka dei na ka jingbthei jong ka lyer shet jingshet.
Ka jingpluh kam shym la pyn mynsaw iano iano, hynrei, ka jingkhlain bor jong ka ding, ka la bam duh ia katei ka iing bad la iathuh ba katei ka jingjia, ka dei ha ka por 11.30 mynta ka step.
U Bah Bnai Syngkrem, Rangbah Shnong Shnongpdeng, u iathuh ha U Rupang, ba katei ka dei ka iing jong ka kong Jemala Lymba bad la iathuh ba ha ka por jong ka jingjia, ka kong Lymba, ka dang shongkai ha baranda, hynrei, haba ka la sngewpher ia ka jingpah jong ka gas, ka la phet krad shabar bad ka ksiew lajong bad ka dei ha katei ka por, ba ka sa bthei katei ka lyer shet bad ka la kem ding sa katei ka iing lyntang, haduh ba kan da ingkhoit khait.
Ki nongshong shnong, ki la thawlad ban leit pynlip ia katei ka ding, hynrei, kim shym la lah satia bad ka iing ka la julor lut khait bad ka jingduh, ka la poi da ki phew lak tyngka.
Ka long kaba donkam shikatdei eh ha ka jingiaid lynti Khristan ban beh sha ka jingstad kaba kynja mynsiem.
Hooid, ka long kaba donkam ban ioh ia ka jingstad jong kane ka pyrthei bad lyngba ka jingstad jong kane ka pyrthei, ngi ioh shibun ki jingtip kiba ha rukom hynrei kaba kham kongsan ka long ka jingstad Blei (Divine Wisdom).
Ka Baibl ka kren bha ha ka Kitab Proberb shaphang ka Jingstad bad u Nongthoh ia kane ka Kitab u kren bad ban jur namar ba ka long kaba donkam haduh katta.
Lada ngim don ia kane ka jingstad, ngin nym lah ban ialam ha ka lynti kaba dei la ka long ha ka iing ka sem, ia ki khun ki kti, ka ri bad ka jaitbynriew bad kumjuh ha ka Balang ruh de.
Ka jingim kan klumar, ki jingthmu kin pulom bad ki jingangnud kin nym ialam ia ngi sha kaei kaba ngi thmu ne ngi kwah ha ka jingim jong ngi.
Kumta, ngi donkam ban duwai jur ba U Blei Un pynkup ne pyndap ha ngi ia kane ka dohnud khnang ba ngin lah ban poi sha kiei kiei kiba U Blei U kwah ia ngi ban ialam ne saindur ia ka jingim jong ngi.
Ngi kynmaw ha ka Baibl ba kumno U Syiem Solomon u pan na U Blei ia ka jingstad ban bishar ia u paidbah hadien ba U Blei U la kylli na u ban ai ia kaei kaba u Solomon u kwah.
“Ha khmih, nga la leh katba kum ka ktien jong me: ha khmih, nga la ai ha me ka dohnud bastad bad bashemphang; kumta ba ym shym la don uwei uba kum ma me mynshuwa jong me, lymne hadien jong me un ym mih uba kum me" (1 Syiem 3:12).
Kum ki kmie ki kpa ban im ha kine ki sngi bad ban ialam ia ki khun, ngi donkam ban ioh ia kane ka jingstad ha kaba ngi iakren ia khana bad ki bad khamtam eh ha ka Ktien kaba ngi kren khnang ba ki khun kin iohi ia ka nuksa kaba bha.
Kane ka jingstad ruh ka long kaba donkam ha ki kam kiba ngi ia tyngkhuh ha ka jingim jong ngi kaba man la ka sngi.
Haba ngi don ia ka jingstad, ngi lah ban tei bad kumba ka Ktien jong U Blei ka kren ba ka kynthei kaba stad ka tei ia la ka iing.
Ngi kynmaw ruh na ka Baibl ba hadien ba u Pharaoh, u syiem ka ri Ijipt u la lynga pisa ia ka jingphohsniew kaba u la phohsniew namar ba ym shym la don mano mano ba lah ban batai ne pynshai bad dei tad haduh ba u Joseph u la lah ban batai ia kane ka jingphohsniew jong u.
U Joseph u la ioh ia kane ka jingstad kaba maian ba U Blei U la ai ha u ban long ka jingkyrkhu ha ka ri Ijipt hi baroh kawei.
Ki don ki jingshakri ba ki riewstad ki la ban ai la ka long ha kano kano ka rukom ruh bad ngin ia peit tang katto katne kiba ngi lah ban iohi na ka Baibl.
(1) Ki riewstad ha ka por jong u Pharaoh (Jenesis 41:8, Eksodos 7:11), (2) Ki riewstad ha ka por jong ka Esther (Esther 1:13), (3) Ki riewstad ha ka por ba kha ia U Jisu (Mathaios 2:1), (4) Ki riewstad ha por jong U Jisu (Mathaios 23:34) bad (5) Ki kyntien jong ki riewstad ha ka Kitab Proberb (Proberb 1:6).
Hooid, ngi donkam nyngkong ia ka jingstad ba ka Ktien U Blei kan ioh jaka ha ki dohnud jong ngi bad ngim dei ban kyntait ia ki jinghikai jong U haba U hikai ia ngi bad ka Ktien jong U Blei ka khot kumne “Ki la kyntait ia ka Ktien U Trai; te ka jingstad kaba kumno ka don ha ki?" (Jeremaiah 8:9).
Ka jingsngewstad ruh ka long kaba U Blei Um shem sngewbha ha kaba ka Ktien jong U Blei ka pynkynmaw “Namar la thoh: Ngan pynduh noh ia ka jingstad jong kiba stad, bad ia ka jingshemphang jong kiba shemphang ngan kyntait noh.
Hangno uba stad? hangno u nongthoh? hangno uba skuin iasaid nia jong kane ka pyrthei? Hato U Blei um shym la pynbieit ia ka jingstad jong kane ka pyrthei?" (1 Korinth 1:19-20).
Hato kaba kumno ka jingstad ngi don?.
Shillong:U kyrtong jong ka parti Trinamool Congress na Dadengre Constituency, u Rupa M Marak, u la pynrem jur ia u Myntri sorkar ba dei ruh u MLA ba mynta jong ka Dadegre constituency, halor ka jing sahdien jong ka shnong bad ka thaiñ hi baroh kawei.
Ka jinglap jong u Rupa M Marak, ia ka jingsahdien ka la long hadien ba u la leit hiar sha ka shnong ba la tip kum ka Kantanaggre kaba la shu shong dum beit khlem ka bording elektrik la palat snem, hadien ba u Transformer ha katei ka shnong, u la duh noh.
Ha ka jingleit hiar jong u kyrtong jong ka parti TMC sha katei ka shnong, u la lap ruh ba ka surok ha ka konstitwensi ba la mihkhmat da u James PK Sangma, u ba la mihkhmat mynta la lai sien kynthih na katei ka jaka, katba ka jingsniew jong ka surok ka long kaba palat liam.
Ha kaba u Rupa M Marak, u la ong hadien ka jing ioh sngew ia ka jingud jingnam jong ki paidbah, na ka por sha ka por um banse ban leit hiar da lade ban leit jngoh ia katei ka constituency, hynrei ha ka jing hiar jong u sha katei ka shnong ka la pynlong ba un iohi da la ka khmat lajong bad ba un lap ruh ba kine ki shnong ki dei kiba la iehbeiñ da u MLA na ka parti NPP ha baroh shi katta tylli ki snem.
Ki nong shong shnong jong katei ka shnong ki la iathuh ruh ba ha ka por ba u MLA u jong ki u James PK Sangma, u bat kum u Myntri jong ka tnat bording ka sorkar jylla, ki la dep phah ia ka jingthoh ba un leh eiei haba iadei bad kane ka bynta, hynrei ki sah tang ki jingkular ba un pynbha bad ai jingiarap ruh da ka pisa ba 50,000 tyngka na bynta ban pynbha ia u tei u Transformer, hynrei haduh mynta mynne ym pat la shna satia, la iathuh ki nong shong shnong jong katei ka shnong.
Haba iohi ia kane u kyrtong jong ka parti TMC na Dadegre constituency, u la ong ba ka long kaba sngewsih, ban iohi ia kum kine kiei kiei, kiba pynsahdien ia ka konstitwensi, ha kaba u la ong ruh bun ki khun samla kiba pule ha ki skul, ki kolej na kane ka shnong ki hap ban pyndonkam da ki mombati ban pule kot ha ki por mynmiet, la ong u Rupa M Marak.
U Marak u la kular ruh ba un ai ka jingkyrshan pura ia katei ka shnong bad un phah tuklar ruh ha ka tnat bording, na ka bynta ban pyndep kloi katba lah ban maramot noh ia u Transformer ba la duh ha katei ka shnong.
U Rangbah shnong jong katei ka shnong u la kam, ba ha kine ki snem ki la leit rah ia ka jingeh jong ka shnong haba iadei bad ka jing duh jong u Transformer hapoh shnong, ha kaba la sawsien, ki la leit pynsngew sha u MLA, hynrei ki khlem ioh eiei katba ki khun ki kti ki im ha ka jing kortdit, bym don ka bording elektrik.
U Rangbah shnong u la iathuh ruh ba u James PK Sangma, u la kular ban ai jingiarap 50,000 hajar tyngka ka pisa, tangba kin sahngeh noh ban kynduh ia u man ka por, la iathuh u Rangbah shnong.
Katba ka Meghalaya TMC, ka la kular ba kan leh eiei ban iarap ia katei ka shnong kaba la mad ia ka jingeh, khnang ba ka shnong Kantanaggre, kaba la shah iehbeiñ ha kane ka sorkar kaba ban beiñ ia u paidbah, ba ka sur ka jong ki, kan ai ia ka jing bishar ba hok.
Shillong: Ka seng Hynñiewtrep National Youth Movement (HNYM),ha ka jingialam jong u president u jong ka, u bah Louis Dohtdong, ki la pynpaw ba kin sahngeh noh shwa ia ka jing leit khynra ka jong ki ia ka ophis treikam jong ka Khasi Autonomous District Council(KHADC) halor ka jing dawa jong ki kum ka seng ban weng noh ia u Ainam Manik Syiem kum u Acting syiem jong ka hima mylliem bad ban weng noh ia u Syiem jong ka Raid Marwet u Kent singh Syiemiong, ha kaba na ka liang jong ka seng ki la ioh ban ia kren bad u EM jong ka Elaka bad u la kyntu ia ka seng HNYM ba kin sahngeh shwa khyndiat, katkum ka shithi ba ka seng ka la ioh pdiang ha ka 16 tarik kyllalyngkot 2023.
Ha ka jingiakren bad ki nongthoh khubor ha Shillong Press Club, u bah Louis Dohtdong, President jong ka HNYM, u la iathuh ba ha ka 18 tarik Kyllalyngkot 2023, na ka liang ki bor pyniaid jong ka KHADC, lyngba u Executive Members ba dei peit ia ka Elaka, bah Jambor War ki la phah ia ka shithi sha ka seng, haba iadei bad ka jing iakren sani bha ka jong ki bad ki ka hima Mylliem, haba iadei bad ki mat jing dawa jong ka seng ban buh noh ia u Circle Rangbah Shnong ne area Rangbah shnong ha ki 58 tylli ki shnong ba la shong la sah da ki jait bynriew Garo kaba hap ha ka jing peit jing khmih jong ka Raid Marwet, kaba hap ha ka jingsynshar bad pyniaid kam jong ka hima mylliem.
U bah Louis Dohtdong, u la iathuh ba ka konsil, ka hima mylliem bad u EM jong ka elaka, ki la rai ban buh noh ia u circle Rangbah Shnong ha kitei ki 58 tylli ki shnong ba la shong la sah da ki jait bynriew Garo, kaba hap ha Raid Marwet bad ka jing peit jong ka hima Mylliem bad kane ka la pynhun khyndiat ia ka seng, namar ba ki jing dawa ki jong ka ki long kiba jop bad ki la urlong katkum ka jing shimrai bad ai ktien na ki bor pyniaid jong ka konsil bad ka hima mylliem.
Haba iadei pat bad ka jingdawa jong ka seng ban pynduh ne pynjah noh ia ka ktien nongsynshar shnong na ka Mylliem Act 2007, na ka liang jong u Executive Member jong ka elaka bad ka hima mylliem baroh kawei ki la mynjur lang ban pynduh noh ia ka kyntien nongsynshar shnong, hynrei ban bsut pat da ka kyntien area Rangbah shnong ne circle Rangbah Shnong ha katei aiñ jong ka hima Mylliem ba la tip kum ka Mylliem Act 2007.
Kumta haba iadei bad kane ka bynta, ka seng ka la pynpaw ia ka jing sngew nguh ia ka distrik konsil bad hima mylliem kiba la shimkhia ban peit ia ka jingbha, jong ka it-ka hima jong ka jait bynriew ka jong ngi, bynrap u bah Louis.
Haba iadei pat bad ka jing phah jong ka seng ia ki shithi sha baroh ki bor pyniaid distrik jong ka Ribhoi distrik, naduh ka 1 tarik Nohprah 2022, ha kaba ka hima mylliem lyngba ka ophis treikam jong u Acting syiem ka hima mylliem, ki la dep ban phah ia ka shithi sha ka ophis treikam jong u Deputy commissioner, ka Ribhoi Revenue ba kim dei shuh ban pdiang ia kano kano ka NOC, haba iadei bad ka jingiadie iathied khyndew kaba la wanrah da kine ki Rangbah shnong Garo thok kiba mut ban die duh ia ka khyndew ka shyiap jong ka jait bynriew ka jong ngi sha kiwei pat ki bym dei ki Khasi, ha kaba ka shithi ka la kdew shai ruh ba ki tnat sorkar baroh kiba don ha Ribhoi kim dei shuh ban pdiang ia kine ki NOC bad lada lap ki dei ban ujor sha ka ophis treikam jong u acting syiem ka hima Mylliem,la ong u bah Dohtdong.
Haba iadei pat bad ka jing bteng jong uwei u briew ba la kam hi ialade kum, u Rangbah shnong,ia u ba latip kyrteng kum u Chootu Sangma, hadien ka jing lap jong ka seng HNYM ia ka jingbteng jong u ban ai NOC, ka seng ka la ujor sha u acting syiem jong ka hima Mylliem, ha kaba na ka liang jong u acting syiem u la kubur ba un leit ujor noh da ka FIR pyrshah ia u tei u briew ba la tip kyrteng kum u Chootu Sangma ha ki khyndiat sngi ban wan, la iathuh u bah Louis.
Haba ia dei pat bad ka Mylliem Act, u president jong ka HNYM u la kynnoh ba haduh 70 persen, ka Mylliem Act ka la pheil lut namar ba ka Khasi Hills Autonomous District Council (KHADC) kam shem la peit bniah ia kita ki aiñ.
Ha kaba ki MDC kim shym la don por ban iatai ban peit bniah ia ki aiñ jong ka hima Mylliem, hynrei ki shu pynlong ia ka hima Mylliem tang kum ka ATM kamai spah ka jong ki bad lada ki donkam pisa kin lei sei na hima Mylliem, la ong u bah Louis Dohtdong.
Shillong: Ka Seng Ri War Development Organization (RMDO), ka la phah jingujor sha u DC East Khasi Hills District halor ka jing iaid beaiñ ki kali kit over load lymba ka jingkieng Umngot/Dawki, ha kaba ki truck kit maw thup (boulder stones) kiba bun, ki la kit palat pud haduh 14 bad 20 ton kaba lah ban wanrah jingma bad jing khyllem noh ia kane jingkieng kaba la rim bha kaba la tei naduh ka por British snem 1932.
Ka daw kaba ka seng, ka sngewkhia jur ka dei ruh ba dei tang kane kawei hi ka lynti ne ka surok kaba ki paidbah ka thaiñ ki don ka lad ban iaid ban ïeng bad ban kamai ka jih, kumta kim banse ban pynsngew ia kine ki jingeh sha ki bor ba halor ba kin leh ia kaba bha tam kat kum ka notification jong ka sorkar naduh u snem 2019/28/June kaba la pynjari daka section 144 Crpc ba ki kali kiba iaid lynga kane ka jingkieng kim dei ban tam ia ka jingkhia kaba 9 ton bad kim dei ruh ban iaid 3 ne 4 tylli ki kali khia ha kajuh ka por.
Ka Seng ka la phah ruh sa kawei ka jingujor sha ka NHIDCL halor ka jingsniew palat ki surok naduh Mylliem shaduh Dawki Tamabil bad ban maramot noh khamkloi, na ka bynta ka suk ka saiñ ka iaid ka ieng ki paidbah, kumjuh ruh ka seng ka la bthah ban phah siang rong noh ia ki jaka jaka kiba la long ban siang rong khamtam ha ki Shnong briew ban lait na ka jingpum pum kaba ktah iaka koit ka khiah ki paidbah ka thaiñ.
Na ka liang U Executive Director ka NHIDCL u la kubur halor kine ki jingsniew palat ki surok bad u la ai ka jing pynthikna, ba naduh ka 20tarik Rymphang, yn sdang noh ia ki kam bad yn pyndep noh kat ba lah ha u bnai Lber 2023.
La dawa ruh, ba dei ban shna noh khamkloi iaka jingkieng Dawki kaba thymmai, namar kan nym ktah shuh ia ka khaï ka pateng bad ka iaid ka ieng ki paidbah, ong ka kyrwoh na u General Secretary ka Seng, U Bah Donlang Nongbri.
Shillong:Ka Meghalaya Trinamool Congress, ha ka jing pyllait paidbah jong ka, ia ki jingkular sha ki paidbah nong thep vote jong ka jylla, ka la buh ruh ha khmat bha ban pyntreikam bad pynurlong ia ka Meghalaya Residential Safety and Security Act 2016, kum kawei na ki thong ba ha khmat bha ba kan pyntreikam lada ki ioh ban thaw ia ka sorkar hadien jong ka elekshon ban sa long shen, ha kaba ki la buh pat ia ka Inner line Permit (ILP), kum kata ka aiñ ba ki dang hap ban dang peit thuh ne twad jingmut shwa bad thung ia ka komiti ka ban pule bad wad ki lad ban pynbeit ia ka jing dawa pyntreikam ia ka ILP ha ka jylla Meghalaya, katkum ka jing iathuh jong u Abhishek Banerjee.
Haba iadei pat bad ka jingkynnoh jong u Conrad Sangma ba ka jylla kan dap ram lada ka TMC kan ioh ban synshar, u National General secretary jong ka AITC u la ong ba kumba la iohi ka TMC ka don shisha ka jing thrang na ka bynta jong ki paidbah nong shong shnong jong ka jylla Meghalaya bad lada peit ia ka WE Card skhim,ka MYE skhim, ka dei beit na bynta ka jing iohnong jong ki nong shong shnong jong ka jylla ha baroh ki liang.
Haba iadei pat bad ka jingong ba ki nongialam jong ka parti TMC kin mih noh na ka parti tang shu dep ka elekshon, u Banerjee u la ong “Ka long ka bym don nongrim ban shu sngap than ia ki hamsaia na ki iew ki hat, katba ha ki san snem phim shem la lah ban don lang bad ki paidbah jong ka jylla ka jong phi, ka long kaei kaei ka bym don nongrim satia, ha kaba u Banerjee u la kyntu ruh ia u Conrad Sangma ba un pynleit jingmut shwa ha ka jingleit ialap elekshon na ka bynta ka parti ka jong u ka National People’s Party, ha shwa ba kan kylla sha ka National Puppets Party.
U Banerjee u la ong ruh ba u Conrad Sangma kumba long mynta hi u tieng ban iohi ia ka sorkar ba thymmai, sa tang katto katne por ka ban trei na ka bynta ka roi ka par jong u paidbah jong ka jylla hi baroh kawei.
Haba iadei pat bad ka jing kam jong ka parti BJP, ba kan ym don satia kawei ruh ka parti ban thaw sorkar marwei hadien jong ka elekshon,u Banerjee u la batai “Ngim dei kita ki nongiathuh lypa, hynrei ngi don pat ka hok ban leit tyrwa sha ki paidbah kum ka parti, ha kaba ia ka resol ngin peit beit ha ka 2 tarik u Lber 2023".
U Abhishek Banerjee,u la ong ruh ba ka WEcard bad ka MYE Card, kaba ki la dep pyntreikam ha jylla West Bengal bad ka ba kin pyntreikam ruh ha kane ka jylla, kam dei satia kaba la mang tang sha ki briew jong ka parti kum ba la kynnoh da la parti NPP, hynrei ka dei ka kular ba la dep ban thoh.
Ha kaba u la ong ruh kan dei ka rai ba nyngkong duh ba ka kynhun Myntri sorkar kan shim, tang hadien artaiew ban pyntreikam pura ia ka WECard bad MYEcard, lada ki ioh ban thaw sorkar.
Haba iadei pat bad ka jing pynbudnam ia ka parti TMC kum ka parti ki nongwei,u Banerjee u la ong “Hato u Dr Mukul Sangma,bah Charles Pyngrope, ki dei ki nongwei??".
Ha kaba u la ong ruh ba ia ka jylla Meghalaya hi yn synshar tang da ki briew kiba dei na ka jylla Meghalaya.
“Hato ka parti BJP, ka nud ban wan ha Bengal ban kam ba ki ban synshar ia ka Bengal kin dei beit tang napoh Bengal, kin ym nud ban kam kumta, wat ha jylla Meghalaya ruh ka BJP, kan ym nud ban kam ba ia ka jylla Meghalaya yn synshar da ki briew kiba dei ki Jaiñtia, ki Garo bad Khasi, namar ia ka BJP, la pyniaid na Guwahati bad Delhi, la ong u Banerjee.
Shillong:U bah Samborlang Diengdoh, u ba dei u kyrtong na ka TMC mynhynnin ka sngi, ula pynbna ba un iakhun noh ia ka elekshon ba mynta, kum u kyrtong shimet ha ka MLA Election 2023 na ka Pynthorumkhrah Constituency.
U Bah Samborlang, haba kren sha ki lad pathai khubor, ula ong ba ka daw kaba la pynlong ia u ban mih noh na ka TMC ka dei namar ba kala jur palat ka jingkawang ktieh.
Kumta u bah Samborlang u kwah ban iaid noh ha la ka jong ka lynti ban kiar na ka jingkawang ktieh iwei ia iwei pat bad ban iaid ha ka lynti, ban ai tang ia ki jingkular kiba lah ban pynurlong ym ban kular ia kaei kaei ka ban ym lah ban pynurlong.
Shuh shuh u la ong ruh “Nga kwah ban iaid noh la ka jong ka lynti, ha kane ka party, ka jur palat ka jingshah kawang ktieh bad kam shem la don eiei pyrshah ia ka party" u la ong.
Ula ong, naduh kaba sdang hi ula don jingmut ban iakhun kum u kyrtong shimet, hynrei namar ka jingiohi ia ka jingshimkhia ki nongialam ka TMC, kumta ula leit ban pyniasoh bad ka TMC.“Mynta nga la resain noh na ka seng TMC bad ngan iakhun noh ia ka elekshon MLA kum u kyrtong shimet na Pynthorumkhrah Constituency" ong u bah Samborlang bad kane kan iarap shibun ia u ha ka jingiakhun ia ka elekshon.
Shillong:Ka Meghalaya Trinamool Congress, ha ka 24 tarik Kyllalyngkot 2023, ka la pyllait paidbah ia ki 10 tylli ki jing kular elekshon ki jong ka sha u paidbah nongthep vote jong ka jylla Meghalaya.
Ha kaba ka la pynbna ruh ia 10 tylli ki mat kiba ka parti ka i don kam bha, ia kiba ka la tyrwa sha ki paidbah jong ka jylla bad lada ka parti TMC kan ioh ban thaw ia ka sorkar kan pyntreikam noh beit ia kitei ki juban ba ka la khlei khlem pynslem shuh lada ka ioh bat ia ka bor hadien jong kane ka elekshon ban sa long shen.
Ki 10 tylli ki jutang elekshon kiba ka parti TMC ka la buh ha khmat eh bad ki ba kan sa pyntreikam noh shen tang shu dep ban thaw ia ka sorkar ki long ban pynmih ki lad ba bun ban seisoh ka ioh ka kot:Ban kyntiew arshah ia ka ioh ka kot ha ki 5 snem ban wan,ban pynmih haduh 4000 tylli ki shlem treikam (MSME)ha ka shisnem bad ban sdang biang ia ka jinngtih marpoh khyndew lyngba ka jing pyndonkam ia ki jingstad saian.
Ban pyntikna ia ka lawei ba phyrnai:Ban pynmih 3lak tylli ki kam, ha ki san snem ban sa wan na ka bynta ki khun samla,ha kaba yn mang pisa ruh 1000 tyngka shibnai bad 12000 tyngka shisnem sha kito ki samla ki bym pat ioh kam ioh jam ,kiba hap ha ka karta 21-40 snem.
Yn ai ruh shilak tylli ki laptop sha ki khynnah skul higher secondary school.
Yn ai jingiarap ruh ia baroh kiba don bad seng ia ki jaka jngoh kai ha kaba yn ai jingkyrshan ruh 2,500 tyngka shibnai.
Ki kynthei bala pynkup bor, ka Meghalaya ba ioh ba kot: Yn ai jingkyrshan ei da ka pisa ba 1000 tyngka shibnai bad 12000 tyngka shi snem sha baroh ki riew kynthei na kaei ka longïing lyngba ka Meghalaya Financial inclusion for women empowerment (MFI WE)Skhim.
Ka jing shngaiñ ha ka imlang sahlang:Baroh ki jingkyrshan bai bam lyngba ka tnat social welfare.
Yn sa kyntiew 1000 tyngka shibnai bad 12,000 shisnem.
Yn peit kyrpang ia ki 2.8 lak ngut ki nong shong ba trei ha ki jaka jong ki riew shimet lyngba ka skhim ba la tip kum ka Meghalaya UNITE ka ban ai jing hikai pyntbit.
Yn sa kyntiew ruh 25 persen ki jingioh ba iadei bad ka koit ka khiah,ka iap ka duh,ka bai skul, bai iathoh shong kurim bad ka bai bam tymmen.
Yn sdang ruh ia ka jing pynrung thymmai ia ki nong bam rashon, ha kaba yn pynrung ruh haduh phra jait na ki saw jait ki jingbam ba la don lypa.
Ka jingseisoh ha ka rep ka riang, ka jingkmen ia ki nongrep:Ka jingiarap pisa ba 10,000tyngka sha baroh ki nongrep lyngba ka skhim ba thymmai ba latip kum ka FARM (Farmer Assistance For Rural Meghalaya),ka jingbuh ia ki shlem nongrep ha ki distrik(Farm centre)ka bai lut ksan lada shah ktah ki mar rep ba la tip kum ka FARM policy.
Ka koit ka khiah ba pura ia baroh:Ka jing buh ia ki Maternal care center na ka bynta ki long kmie ba pun khunlung ha man la ki blok.
Yn buh ruh ki doktor ba tbit ha ki CHC bad PHC.Yn wanrah ia ki medical kolej ba thymmai.
Yn kyrshan ruh ia ki riew tymmen lyngba ka MHIS.Yn pynmih 60 tylli ki dukan dawai bad yn buh kawei ha man la ki blok, ha kaba ki dawai ha kine ki dukan kin long ki ba duna 20 persen na ka dor trai.
Ka pule puthi ba bit ba biang:Yn iarap 12,000 shisnem na ka bynta ki longïing jong ki khynnah ba pule ha ki skul sorkar,kum ka bai kot bad tiar ba pyndonkam ha skul.
Man la ki blok kin don ki skul ba kyrpang (Model school).
Ban pynbha ia ki skul ha ki distrik bad kyntiew arshah ia ka jingai-jinghikai ia ki nonghikai ha ka jylla.
Ka jing-bit jing-biang ki nong shong shnong:Ban pynbiang ka umbam umdih sha man ki longïing.
Ban pynbha ia ka jing sam bording jong ka MeECL.Yn pynioh surok rong ia baroh ki 6,459 tylli ki shnong ha meghalaya.
Yn pynduna ia ka dheng kali lyngba Shillong ring road projek.
Ka nam burom jong ka jylla meghalaya:Yn wanrah ia ka mission sports ban jied,pyntbit bad kyntiew ia kiba don sap ha ki blok.
Ban tei ia ka skulbah (sport University) bad mang kumba 10 klur tyngka sha ki 22 tylli ki sport club bad sport association ba la ioh jingithu ha ka jylla.
Ban kyntiew ia ka sap rwai,put bad tem yn wanrah ia ka Meghalaya music promotion board.
Ban kyntiew ia ka kam jngohkai lyngba ka kolshor,ka riti dustur,yn ai ia ka ram ba khlem sut ba shongdor haduh 2lak tyngka.
Ka jingburom bad niewkor ia ki riti ki dustur bad ka khyndew ka shyiap:Ban wanrah ia ka aiñ VAB da ka jing ia syllok bad ka District council.
Ban pyntreikam kloi ia ka MRSSA 2016.
Ban ithu noh ia ka ktien Khasi bad Garo,daka private member bill yn wan rah ha parliament ban pynrung ia ka ktien Khasi ha ka khyrnit ba phra ka riti synshar jong ka ri.
Ban pyndam noh ia ka jingiasoi soskular ka sorkar meghalaya bad Assam bad ban buh pat ia ki thanat pulit ha ki jaka ba donkam ha shilynter ka khapud bad ka Assam.
Ha ka jingialang ba la pynlong ha Pinewood hotel Shillong,ia ki jutang elekshon jong ka parti Meghalaya TMC,la pyllait paidbah da u National General secretary jong ka All Indian Trinamool Congress ( AITC), u Abhishek Banerjee,ha ka jingiadon lang ki nongialam jong ka parti Meghalaya TMC naduh u President u bah Charles Pyngrope, Dr Mukul Sangma, Vice-president Bah George B Lyngdoh,Bah James Lyngdoh, ki nongkitkam jong ka Meghalaya TMC, ki tnat bapher bapher naduh ki Youth wing,women wings, lem bad ki kyrtong jong ka parti na kito ki konstitwensi kiba hap ha Khasi hills, Jaiñtia Hills bad Ri-bhoi ruh ki la iadon lang ha katei ka jingialang.
New York:Ka jinghiar thma ka Russia ia ka Ukraine, ka la poi mynta sha ka 11 bnai kynthih bad ka khubor jong ka United Nations Office of the High Commissioner for Human Rights, kaba pyllait hynnin ka sngi, ka iathuh ba ki don 18,000ngut ki riew paidbah kiba la iap ei, na ka daw jong kane ka thma, kat haduh ka 3tarik Kyllalyngkot 2023.
Ka ophis jong ka High Commissioner for Human Rights,ka iathuh ba ki don 18,358ngut ki riew paidbah, kiba iap na ka daw jong ka thma bad kynthup ia 7,031 ngut kiba iap na kiwei pat ki daw.
Ka UN, ka kam, ba ka jingiap, kan palat, na katei kaba ki ioh jingkhein bad la iathuh shuh shuh, ba ki don da ki million ngut, kiba lah ban iap ei, na ka daw jong ka thma.
Ka UN, ka sngew syier shibun, ba ka jingiap briew, ka lah ban jubor bha, ha ki bynta jong ka Mariupol (Donetsk region), Izium (Kharkiv region), Lysychansk, Popasna, and Sievierodonetsk (Luhansk region), ha kaba ka don ka jingkynnoh, ba ki bun bha ki riew paidbah, kiba iap ei, na ka daw jong ka thma.
Ka khubor jong ka New York Times, ka kam, ba ki don haduh 1lak ngut ki shipai kiba la iap, ha kane ka thma; katba ka Ukraine, ka kam, ba ki shipai jong ki nongshun, kiba ki la ioh ban pyniap, ki la poi sha ka 1,16,950 ngut, haduh ka 17tarik Kyllalyngkot 2023.
Ka Russia, ka kam, ba ki don 6hajar ngut ki shipai jongka, kiba la iap, ha kane ka thma, kaba mynta bad ka Ukraine.
Tang shu poi ka por election, ki mih bun bha kita ki nong leh bha leh sbun ban leh kam isynei, ki nong Samaria ba bha ban iarap ia ki paidbah ha ki bun rukom, ka jing mih jong kita ki nong leh bha leh sbun nongsammaria ba bha, ki candidates heh spah ne businessman ka dei tang ha ka por election kiba sngew khia na ka bynta ki paidbah, phewse ka dei ka tang ka buit ban jop election ban pynbiej ia ki paidbah ha ki bun rukom khamtam kiba duk kiba duna ka jing nang jing tip la shu pyn thame lai phew jait tang ban jop election.
Ha ka por election katba pan ki ai beit tang shu phun ruh ki la ai , ym tang katta haba don ba iap briew, haba don jing iaseng ne jingkhawai la ia knieh ban ai jing iarap bad kumta ter ter.
Ki candidates heh spah businessmen ki long nongsammaria ba bha tang ha ka por election , tang shu kut election ym don eiei shuh kita ki nong leh bha leh sbun nongsammaria ba bha ruh kim don shuh kaba sah ia ki paidbah tang ka lynga ka pisa bad ki jing khuslai ba ym don shuh ba iarap kane ka shait jia tang ha ka por election ha ki wei ki wei ki por ym don.
Ha ka por election ki ai lut katba kwah katba pan baroh ki kular ban leh bha ki kren ia ka roi ka par.
Hynrei kum ki paidbah ngi dei ban sngew thuh ba ngi don kam ia ki riew pyrkhat, kiba don ka jing nang jing tip bad shemphang, kiba don ka sur ban kren ban iasaid hapoh assembly na ka bynta ki jing eh jong ki paidbah, ngi donkam ban jied ia ki candidates kiba lah ban long kum ki nongialam, namar ban ialam kat ka synshar paid bah kam dei ka kam kai donkam ban jied ia ki briew kiba don ka jing shemphang kiba iar ka jing mut jing pyrkhat kumno ban ialam ia ki paidbah kumno ban saindur na ka bynta ka lawei ka imlang ka sahlang bad ka jaitbynriew.
“KO MYNSIEM JONGNGA, TO KYRKHU IA U TRAI!!!!!"Namar u long u Blei uba stad bad u bym leh shiliang khmat!!!!Kum haka bam ba biang thew (BALANCE DIET) ula kyrkhu iaki briew!!!!Mynstep ka sha ba thiang, mynsngi ka ja ba bang!!!!Teng² kerela, sohngang, teng² sohjew sohthiang… Shiphang jingbam ba bang mluh, shiphang pat jingbam ba thiang shini!!!!AH KA BUROM JONGME KO KYNRAD, KAM JU PYNBLAD IAKA JINGIAID LYNTI U BRIEW WAT HAKA SANSNEM BA LYNGKOT!!!!Thik kum haka shisnem, don ka Pyrem, ka Lyiur, ka Synrai bad ka Tlang….
U Ka ‘Er-khluit, U Slap, ka Er-batemon bad ka Khriat that².
Iano ngin iaroh????? Tang ia uta hi keiñ uba ong, “NGA PYNIAID LUT IAKI DOH BAD KI MYNSIEM HAKA PYRTHEI….
NGA PYNEH DOHNUD IAKI BA EH, BAD PYNJEM RUH IAKI BAJEM"“….
DON MO KAWEI KA DOH, KABA NGAM LAH BAN PYNIAID HAKA BOR JONGNGA?????"Na ita i daw, nga sngewnguh eh ia u Nongthaw….
Haki khyndiat snem bala dep, ka kyrduh ka shipa ka sangah!!!!Ki heh spah, ki khliehdor lut ia KA MLUH(haka por kiewdor ka mluh)….
Ki plan thied lut ruh ia KA STOCK JINGBAM NA IEW(Covid era)…Mynta ki wan tyrwa sha u duk u suk???? HABA IOH KABU KLUN BEIT!!!!! LADA U DON UBA STAD BAD SHEMPHANG BAN BAM LUPA SHIMIET AR MIET, AI UN BAM….
WAT IAKA SAMOI SANSNEM LADA DON UBA LAH BAN NGUID LUPA AI UN NGUID!!!!KA JINGSNGEWSNGUH AI UN KYNMAW BAN BUROM IALA U NONGTHAW!!!!!.
Nga juh kynmaw ba ha ki ar lai election por ba dang shu ioh ia la ka jong ka jylla, ki briew ki juh iakren ba ‘lada niew tang na ki pliang ja te u kyrtong u lah dei ban jop’.
Na kito ki por haduh kine ki snem mynta te ka rukom ialeh election ka lah kylla bak la bak.
Ki jingkylli kiba mih ia kito kiba thmu ban ialeh ka long ‘katno klur tyngka kaba phi don ban pynlut ban thied ia ki vote’.
Kawei na ki daw kiba nga shem kaba pynlong ia ka pisa ban treikam jubor ha kine ki election kiba mynta ka long ka jingdon jong ki MDC, ki MLA bad ki MP scheme kiba sdang da ki lak tyngka shisnem shisnem bad kiba poi mynta haduh da ki klur shisnem shisnem bad phew klur ha ki san snem.
Ia kane ka MDC, MLA, MP scheme la pynlut da ki MDC, MLA bad ki MP ban shna surok, footpath, nala, community hall bad kiwei kiwei bad kumjuh ruh ban sam shuki plastic, top um, shatri, blanket, tiar shet khiew shet, bad kiwei kiwei ki jingdonkam shimet jong ki nongthep vote.
La juh shem ruh ba bunsien la pyntrei ia kine ki scheme ha ki shi snem ar snem shuwa ka election khnang ban kynmaw ia ki nongthep vote ia ka ‘jingtrei’ jong u nongmihkhmat jong ki.
Te kito kiba kwah ban iakhun pyrshah ia u sitting MDC, MLA, MP ki dei ban don mar katjuh ka spah ne kham tam ruh kham bha ban ia kine, shuwa ka election khnang ba kin lah ban pyni ia u paidbah ba maki ruh ki lah ban trei kumne ne kham tam ruh ban ia kaba trei u sitting MDC, MLA ne MP.Hynrei kaba kham sngewsih mynta ka long ba kat nang mih ki snem lah nang iohsngew bad ioh pule ba lah shu thong syndon da ka pisa ban thied ia ka jingkyrshan jong u paidbah nongthep vote.
Kum ban shu pynkynmaw, KA MAIT SHAPHRANG ka la pynialehkai ia kawei ka drama, ‘Phi Vote Phi Rai – (1)’ kaba la pyni ha Shillong DDK ha ka 10 tarik Feb, 2003 bad hadien 5 snem ia ka drama ‘Phi Vote Phi Rai – (2)’ kaba la pyni ha ki local cable network ha ka 29/02/2008 bad ha u 02/03/2008 ban pynsngewthuh paidbah shaphang ka jingkordor jong ka shi vote.
Phi vote phi rai ym tang ia ka lawei lajong hynrei jong ki khun ki ksiew bad jong ka jylla hi baroh kawei.
Ha kine ki sngi la don ki jingthoh bad kumjuh ki jingkren ha ki rynsan paidbah kiba kyntu ia ki nongthep vote ban shim ia ka pisa lada don ba tyrwa, hynrei ban da puson bha iano uba/ kaba tbit tam ban ai ia ka vote u/ka ban ialam ia ka Ri bad ka jaidbynriew sha ka lawei ba don jingkyrmen.
Ha kaba pynkut nga kwah ban pynkynmaw ia ki paidbah nongthep vote ia ki jingkren jong uwei u nongseng jong ka jinghikai Taoism, u Lao Tsu uba hikai kumne.
‘Give a man a fish and you feed him for a day.
Teach him how to fish and you feed him for a lifetime’.
‘Ai ia u briew ka dohkha bad kan pynbiang bam ia u shi sngi.
Hikai ia u briew ban nang ban khwai dohkha bad kan pynbiang bam ia u shirta’.
Shillong: Arngut ki samla donsap ha ka shad bad rwai kiba kynthup ia ka samla Twinkle Iawrod na Mawsynram Phlangwanbroi bad u samla Johnwesley Wahlang Nongstoin West Khasi Hills, ki la shah jied ban rung ha ka Semi Final, jong ka India talent Fight.
Katei ka dei, hadien ba ka All Meghalaya dancers Association ka la phah ia bun tylli ki video, hynrei ka India talent Fight ka la jied tang 2 ngut ban rung sha ka Semi-Final.
Ka Twinkle ka dei ka samla kaba la jop lahduh ia ka Phlangwanbroi Got Talent ba la pyniaid da ka Nala Rympeit Production ha ryngkat ka jingiatreilang bad ka AMDA bad u samla Johnwesley Wahlang uba la poi ha ka Grand Finale jong ka Meghalaya Superstar Season-V, ba la pyniaid da ka AMDA bad u nongjop ha ka kyrdan ba ar jong ka All west dancing Star seasons 1.
Kumta na ka liang ka All Meghalaya Dancers Association ka kyrpad ia ki nongmihkhmat MLA/MDC jong ka thain Mawsynram Constituency bad ka Nongstoin Constituency ban shim lang ka jingkitkhlieh ia kine ki khun samla donsap ha kaba iadei bad ka jinglut jingsep kumba iarap u MDC ka Sohra u Bah Titos Chyne ia u samla Bobby Nongrum haduh ba un da poi sha ka kyrdan Final.
Kumta la kyntu ia ki artylli ki Constituency ba kin iarap ia kine ki samla Twinkle Iawrod na Mawsynram Phlangwanbroi bad u samla Johnwesley Wahlang Nongstoin, khnang ba kin wanrah ia ka burom jong ka dong ka thain kumjuh ruh ia ka jylla baroh kawei, ong ka kyrwoh khubor, ba la pyllait da u samla Micky Paul Mawlong Social Youth Talented AMDA.Nongpoh: U Bah Denis Mukhim, uba dei uwei na ki riew rangbah ka thain Mawhati bad uba la dei ruh u rangbah jong katei ka thain, uba la thmu ruh ban iakhun na ka Party UDP ha kane ka Ilekshon 2023 na Mawhati Constituency na Mawhati Constituency, hynrei mynhynnin ka sngi u la pynbna ialade ba u la leit ban pyniasoh sha ka party Congress bad ban ai jingkyrshan ia u Bah Charles Marngar, kyrtong ka Congress na Mawhati Constituency.
Haba pdiang burom ia u Bah Denis Mukhim, la sakhi da ka jingdon u Ma Vincent H.Pala, President ka MPCC, nangta u Bah Charles Marngar lem bad shibun kiwei ki nongialam ka Congress ha Mawhati Constituency.
Haba iadei bad katei ka jingwan pyniasoh Congress u Bah Denis Mukhim, la wan ban pdiang burom da u Ma Vincent H.Pala, ha ryngkat ka jingdon shibun ki nongialam ka Congress bad lyngba katei ka sngi, kitei ki nongialam Congress ki la pynpaw ia ka jingkyrmen kaba khraw ba u kyrtong ka Congress na Mawhati ba un poi sha ka thong jong ka jingjop ha kane ka Ilekshon 2023 na Mawhati Constituency.
Shillong:Ki nongïalam ka Congress ha ka jylla, mynhynnin ka Sngi ki la ther tyngeh ïa ka Sorkar synrop ka MDA ba ka wanrah ki kam pynroi tang ha ka ktien khlem ki kam bad tang ki jingkular thok.
“Ka Congress kam kwah ban thaw ki jingkular thok hynrei ban treishitom na ka bynta ka bha ka miat ki paidbah," ong u Mathew Anthony AICC incharge Education haba kren bad ki lad pathai khubor.
Katba u Saleng A Sangma MLA ka NCP uba la pynïasoh Congress u la ong ba u pynïasoh sha seng namar ka don ka rynsan kaba heh bad lah ban ïatreilang ban ïoh jingjop babun.
“Nga la ïohi ba ka Sorkar MDA ka la shu ai ei ïa ki jaka khappud ba khlem don jingïakajia sha ka Assam.
T 4 hajar klur la pynphai biang sha Delhi khlem pyndonkam balei ngim lah pyndonkam ïa kane ka pisa," ong u MLA ba iehnoh kam u Saleng A Sangma.
Haba kynthoh ïa u nongïalam ka TMC uba dei ruh u nongïalam barim ka Congress u Dr.Mukul Sangma u Saleng u la ong, “Hato la ju don mo mano mano ban ïaineh kum u MLA marwei haduh bakut, hato u Mukul u lah mo ban ïaineh marwei, hynrei em balei u ieh ïa ki paidbah shiteng hynrei u la ieh ïa ka Congress ban ïasoh sha ka TMC ryngkat ka kynhun ym marwei.
Haba kylli kumno u ïasoh biang sha ka Congress wat hadien ba u la shah beh seng bad duh tiket ha u 2018, u Saleng u la ong, “Nga la long u lanot ha ki por mynshwa hynrei mynta ba kim don shuh ki nongïalam barim kiba khawpud ki bym lah ban ïaineh kiba ïohi ba ka jingdon jong nga uba pyrshah ïa ki rukom treikam jong ki kan long ka jingma ïa ki, kumta nga la wanphai biang namar ka jinglong ba sngewrit u President ba mynta ka Congress kumta ha kane ka seng kan ai ka lawei kaba bha.
"Haba kylli ba haba u don hapoh ka sorkar ban peit ruh ïa ka Implementation Committee bad ba um kren eiei shaphang ki High Level u Saleng u la ong, “Haba nga don hapoh ka Bus nga shah khyñiat shadien bad khlem shuki kumno yn ong shaphang kita ki high level.
"Katba u President ka MPCC u la ong ba da ka jingwan kine ki arngut ka Congress kan khlaiñ ka nongrim naduh Jaiñtia Hills shaduh Garo Hills bad jylla baroh kawei.
“Shen ka seng kan sa pynbna shuh shuh ïa ka kyrteng ki kyrtong ki ban aireng ha ka ilekshon la kumno kumno hadien ka 25 tarik mynta u bnai," ong u ma Vincent H Pala sha ki lad pathai khubor.
Shillong:Ka jing bym shim khia ka sorkar, ha ka ban shna ne maramot ia ka ingskul Lower primary school Hingaria kaba lah shah pynjulor ha ka eriong Sitrang, ha ki bnai ba lah dep.
U Waheh shnong ka shnong Hingaria elaka Rymbai, East Jaintia hills district, da ka myn siem ba sngewkhia, u la pynpaw, ha ki lad pathai khubor ia ka jingbym shimkhia ki bor sorkar ban phah kino kino ki lad jing iarap, ha ka ban mara mot, ia ka ingskul, kaba lah shah rat noh ka lyer iong kaba jur bha naduh ka 24tarik Risaw 2022.
Kum u waheh shnong u kwah ban pynkynmaw ba tang shu jia kine ki jingjia shah pynjulor, u lah leit mih sha ka ophis jong u Deputy commissioner East jaintia hills district ban pyntip bad ban buh jingthoh (memorandum) ban kyrpad ia u lada long kaba lah ban ialeh shitom ban pynioh ki lad jingiarap bad ban leh repair shwa namar kalong ka ingskul kaba donkam haduh katta katta ban ioh pynlong skul biang ki khynnah.
La iathuh shuh, ba na ka liang ka ophis, ba dei peit ia ka pule puthi, jong ka SDEO East jaintia hills district, ki la dep phah briew ban wan jurip, ia kane ka ingskul.
Hynrei kaba sngewlyngoh pat de ba balei ki bor ba dei khmih kim lah ban phah kino kino ki lad jingiarap, khnang ban ioh ban shna biang ia kane ka ing skul.
La iathuh ruh, ba kane ka ingskul la ju pynlong ruh kum ka jaka thep vote jong ka Hingaria bad lada ki bor sorkar kim lah kham kloi ban phah ki lad jingiarap kumta kan buh jingeh ban pynlong jingiathep vote.
Shillong:U nongwad jingtip lyngba ka RTI, u Tsengbirth G Momin, u ba dei u nong shong shnong jong ka kaszingpita, North Garo hills, u la buh da ka jing mudui ha khmat ka ïing bishar ba peit kyrpang ia ki kam bamsap, ka Megha laya Lokayu kta pyrshah ia u MLA barim jong ka Men dipathar constituency, u Marthon J Sangma ha ka 19 tarik u Kyllalyngkot 2023.
Ka jing ujor ka long ba hadien ba la lap lyngba ka jingwad bniah lyngba ka RTI ia ki katto katne ki skhim kum ka Social Rural Work Program (SRWP) khlem da bud ryntih ia ki jingbthah ban pyntreikam ia katei ka skhim jong ka sorkar na bynta ki paidbah ha katei ka konstitwensi.
Haba ia kren bad ki nongthoh khubor, u nongiasaid aiñ jong uwei na ki nongtrei mon sngewbha ha ka tei ka thaiñ, u A.H Hazarika u la iathuh ba ka jing ujor ka jong ki sha ka ïingbishar Meghalaya Lokayukta kan long ruh ia kiwei pat ki ba kynthup ia ki ophisar sorkar kata u BDO jong ka Resubelpara, u DC jong ka North Garo hill, Chairman jong ka DRDA North Garo hill, project Director jong ka Community & Rural Development bad ia uwei pat u riew shimet ba la tip kum u Jonh denver Sangma, namar ba ka jing ai ia ki tin sopïiñg sha ki nong shong shnong jong ka konstitwensi, kam long satia kaba shai.
Haba iathuh shuh u Hazarika, u la ong ba ka jing pyndonkam bakla ia ka skhim MLA ha ka 48-Mendipathar konstitwensi katkum ka jinglap lyngba ka RTI ba la wad jingtip da u Momin, ka pynpaw shai kdar ba ka don ka jingleh buit tuh ba shyrkhei bha namar ba ki longïing kiba dei hok ban ioh ne kita kiba hap hapoh ka Below Power Line (BPL), ki la shah pynduh noh ia ka bhah ka jong ki.
La iathuh shuh, ba ka la don ruh haduh san tylli ki jingbate ia kitie ki skhim lyngba ka ophis treikam jong ka tnat Community and Rural Development haba iadei bad ka shkhim ba la tip kum ka Social Rural Work Program scheme (SRWP).
Ka jing bate ia ka pisa na ka bynta jong kine ki skhim ka long ha ka 13tarik Nohprah ha u snem 2018, ha kaba ka jing mang ia ka pisa ka long haduh 1,25,27,500 na ka bynta 35 tylli ki jingtrei, ha kaba la pyllait pisa ruh haduh 1,25,27,500 na ka bynta ban thied ia ki tin sopïiñg sha kito ki long ïing baduk kiba hap ha ka thup BPL, hynrei ka jing sam pat ia kitei ki tin sha kito ki nongioh jingmyntoi hap ban iaid katkum ki kyndon, namar ba u MLA jong kano kano ka konstitwensi u hap ban phah shwa ia ka kyrteng jong kito ki nong ioh jingmyntoi ia kitei ki tin sopïiñg sha u BDO, ha kaba u BDO pat un phah ia ka kyrteng jong kito ki nong ioh jingmyntoi sha u Chairman jong ka DRDA bad sha u Deputy Commissioner jong ka distrik ha kaba ki dei ban ioh ruh ia ka jingmynjur shwa ban phah ia kine ki skhim sha kito ki nong ioh jingmyntoi.
Hynrei katkum ka RTI ba la ioh la shem ba ym don satia ka kyrteng jong kita ki nongioh jingmyntoi, wat la ka pisa ba la mang ban thied ia kita ki tin ba shongdor haduh palat klur tyngka lah dep ban sei da ka jing ai jingmynjur da u MLA jong ka Mendipathar bad la pyllait ia ka pisa sha u John denver Sangma Mendipathar, u ba la sei ia katei ka pisa bad la ong shuh shuh, ba ia ka pisa la dep ban pyllait, hynrei ia kitei ki tin sopïiñg pat kim shem la ioh wat la mang haduh lai ban ka tin sha ka wei kaei ka long ïing.
Ka la don shuh ruh ka jing mang ia ka pisa ba shongdor haduh 1,11,5500 klur tyngka, ha ka 6 tarik Lber 2020 ha kaba la mang ban pyntrei ban thied tin sopïiñg sha ki 600 tylli ki longïing baduk, hynrei ki juh ki lad ki lynti ki shim haba iadei bad kane kaba la pynlong ia ki briew ba hap ha ka BPL kin duh ia kane ka bhah.
U Hazarika u la iathuh ruh, ba ha ka 29tarik Iaiong 2021 ka la don shuh ka jing mang pisa na ka bynta ki 46 tylli ki projek, ha kaba ka pisa ba la mang ka la poi haduh 1,58,38,400 klur tyngka bad ban thied ruh ia ki tin sopïiñg la mang haduh 1,14,1,800 na ka bynta 600 tyli ki longïing ha kaba la mang lai ban ka tin na ka bynta kawei ka longïing.
Ha ka jingwad bniah ha ba iadei bad kane la lap ba kim don satia kita ki ïing baduk kiba hap ha ka BPL kin ioh ia kane ka tin ba la mang sha ki, kumba ka paw shai hi ba ia ka pisa la shu pyndonkam bakla sha ki kam myntoi shimet, la ong u Hazarika.
Shillong:Ki nongtrei ka District council mynhynnin ka sngi, ka 23 tarik u kyllalyngkot 2023, ki la ia bam ja sngi ha phyllaw jong ka KHA DC bad ban sa ngeh trei syndon ban shong kyllaiñ myng ngor ha phyllaw ka KHADC ban dawa ban pyllait noh ia ka Arrear bad ka DA ka jongki ka ba la sahkut mynta la kum ba 1 snem ei ei.
Kine ki nong trei ka KHADC kiba la mih ki don palat da ki spah ngut kiba la sangeh trei bad ban shong kyllaiñ mynnggor.
Kane ka jing shong bad sangeh trei kam jongki, ka la long ha kaba wat u wei ruh kim don shuh hapoh ka ophis ki la ia mih lut shabar.
Ha ka jingiakren bad ki lad pathai khubor, na ka liang u bah Titosstarwell Chyne u ba dei u Chief Executive Member ka KHADC, u la ong ba u khlem tip eiei ba ki nongtrei baroh ki shong bad pep trei, namar ki khlem pyntip ba kin sangeh trei mynta ka sngi.
U bah Titos u la kyrpad ia ki nongtrei ba kin ap bad iaishah shipor ba kin pyrshang bad ia ka tulop u la ong ba kin sa pynbiang noh man la u bnai ba kin ym dei ban duh ia ka tulop, namar lada jia ba duh ia ka tulop ka kham shem jingeh shuh shuh bad lada ki duh tang ia ka Arrear, kam pat da ktah eh la bynrap u bah Titos.
U bah Titos u la ong ruh ba wat la u deputy CEM ym pat wan ban iakren ha kaba iadei bad kane ka kam, hynrei na ka liang jong u pat u la rai ba 50 percent kin pyllait noh ia ka Arrear bad ka DA.Shillong:Kumba 50 ngut ki nongialam jong ka parti UDP bad NPP ki la rung noh sha ka parti Meghalaya TMC, ha ka jing don lang u vice president jong ka parti, uba long ruh ha ka juh ka por kum u MLA jong katei ka konstitwensi bad u kyrtong jong ka parti TMC na Umroi constituency, ha kane ka elekshon ka ban wan u bah George B Lyngdoh.
Ha ka jing pyniasoh jong kitei ki nongialam na ki artylli ki parti ha katei ka sngi, la iadon ryngkat lang ruh da u MP jong ka AITC ha Rajya Sabha u Derek o Brien.
Ki paidbah ki la shad kmen ia ka jingrwai elekshon jong ka parti TMC, ha kaba la pyntem ha shwa ban pdiang burom ia kitei ki nongialam ki ban wan rung sha ka parti TMC ha katei ka sngi.
U kyrtong jong ka parti TMC, u la kyrpad ia ki paidbah ba kin ai ka jingshaniah ia ka parti TMC ba kan lah ban wan rah ka jing kylla ha ka jylla, khnang ba kin ioh ia ka sorkar ka ban wan hadien jong ka elekshon kan dei ka sorkar ka ban sngap ia ka khia ka shon jong u paidbah bad ka ban wan rah ruh ia ka roi ka par sha ki paidbah nong shong shnong jong ka jylla.
Ha kane ka sngi la iohi ruh ia ka jingtuid jong ki paidbah na kylleng ka konstitwensi, naduh ki thaiñ nongkyndong kiba la pyni ia ka jing shaniah ba skhem ha ka parti Meghalaya TMC.Lada phi la don ha ka rta kaba 30 plus bad phim pat ioh kam sorkar kumba baroh baroh ngi ia beh sha kata ka kam,ngi la don mynta ha ka kutlad bad la kham jynjar ban poi sha kata ka thong bad bun ruh ngin hap ban trei bylla ne leh kino kino ki kam lajong tang ban im namar ka jingkyrmen ban ioh kam sorkar ka la poi ha ka kut lad bad shibun ki jingeh.
Hynrei kam leilei haba ngi trei kino kino ki kam lada ngi trei da ka hok bad ka jingshisha.
Kumjuh ruh lada phi dang shu dep ia ki jingpule jong phi ha ki line ba pher ba pher bad phi mad ia ki juh ki jingeh kumba mad kito kiba la 30 plus, phin don ha ka jinglyngah mynsiem bad pisa.
Hynrei hato ngi la ju pyrkhat ia ka lawei ki khun ki kti, ki para kiba dang rit ki jong ngi??Ngi mynta ngi la mad ia kine ki jingeh ban iohkam iohjam ne ban sengkam sengjam namar ngim don ki riewpyrkhat ia ka lawei jong ngi.
Ngi don bun tang ki businessman kiba synshar ia ngi bad kiba pyrkhat tang ialade.
Lada ngi la mad katne ki jingeh shano ka lawei ki khun ki kti jong ngi.
Hato!! mo ngi kwah ba ma ki ruh kin mad bun bun shah ki jingkordit bad ki jingjynjar ban ia ngi?? Hato ngin long ka jingtim na ka bynta ka jong ki.
!! Pyrkhat bha mynta iano ngin vote.
Ngi don ki party kiba pynlut da ki phew klur tang ban khring ne advertise, ngi don ruh ki party kiba pyrta jingkylla tang por election bad kiwei kiwei.
Ka shong ha ngi mynta ban wanrah ka jingkylla bad ka jingshngain ka lawei bad ka pateng ki khun ki kti.
Klet noh ka jingsngewieit party, ne ka jingsngew nguh ba u la iarap ai blanket ne ai tin ing ne ai pisa ne iarap sponsor kano kano ka program (namar ka dei ka pisa jong ngi hi u ai) ne u dei u bahaing, Lada ym don ka nongrim kaba skhem bad ka rukom treikam kaba shai.
Jied ia uba ngi lah ban phah iasaid ia thir ia ka khia ka shon ka jong ngi, bad u ba lah ruh ban sam mar katjuh ki jingiarap sha ki briew khlem da sngew party ne briew lajong.
Ka jingnang ban jied ka jong ngi kan wanrah ka jingpynbha bad ka jingkylla.
Khatduh kum u briew ngi donkam ruh ban pan ka jingshai na u Blei ia uba kumno ngin jied khnang ban shngain ka ri bad ka jaitbynriew Bad ka lawei ki khun ki kti ki jong ngi.
Khublei.
Kadei kata kaba phi pyni hangne bad kane kan dei ka por kaba kut jong ka jingpyrshang ban wan rah ia ka lawei jong ka jingkyrmen.
Ym dei eh tang ki nongthawain kiba dei ban wanrah ki lad AI Kam AI jam.
Ki Seng treimon sngewbha ruh ki dei ban ailad pat ban wan ki company ba heh ban plie lad AI Kam AI jam Lem.
Namar haba ngi peit ki don ki company kiba la wan Shane sha riJong ngi Hynrei ki bun eh ki jyrwit jyrwat na ki Seng.
Kane ruh Ka khang lad bha ia ki samla wad kam.
Kane ka sorkar  MDA hapoh ka jingialam ka party NPP ka la phiel(failed) ha kiba bun ki liang ha ka jingtreikam jongka ha kine ki san snem mynta.
Ia ka jingphiel(failure) jong kane ka sorkar  la iohi ruh na kiba bun bah ki nongkynthoh ha ki soshal media bad kumjuh ruh lyngba ki  lad pathai khubor.
Kim lah satia ban shu pynksan jubor  ne  ai mark hi  da lade ia lade kumba ki la kam ha ki lad pathai khubor.
Tang khyndiat eh ban shu niewtang  napdeng ki mat ba kongsan eh kiba ktah shisha ia ka ri bad ka jaitbynriew jongngi ba kane ka sorkar MDA ka iai kop man la ka por  khamtam ka  party NPP kaba Ialam ia kane ka sorkar ba mynta.
Ki artylli ki mat kiba la dep mynjur da ka dorbar thaw ain(Assembly) khlem kano Kano ka jingpyrshah wat tang uwei ruh u MLA kidei ka jingmynjur(Resolution passed by Assembly) ki dei ka mat(issue) jong ka ILP bad ka jingpynrung ia ka ktien Khasi bad Garo ha ka khyrnit kaba phra(eight schedule).
Ka long shisha ka jinglehrain bad ka jingjah burom kaba khraw  ia ka jylla jongngi ba ka kylla kam kai ei kha-ma-kha kat kane ka kam bah kam san jong ka jaitbynriew jongngi.
Ngi la shah rkhie bein bad ibein ha kiwei pat na ka daw jong kane ka jingtlot jong ki nongialam jongngi halor kine ki mat.
Ka kam pynkynriah ia ki Harijan na Iew Mawlong ruh kaba pynsam mut bha ia ki paidbah ba bun.
Ki kular bad pan por  ban pyndep tang hapoh shi bnai hynrei man u bnai pat ki pyntud bad kop ban leh shi ban leh haduh ba sah khongreng kato ka kam bad ka dei ka pop jong ka High Level Committee(HLC) jong kane ka sorkar MDA ba la lamkhmat da ka party NPP.Ka jingiasoi kyrkieh ia ka MOU hapdeng u chief minister ka  Assam bad chief minister ka  Meghalaya ban ia pynbeit pud noh wut wut ka la pynsohsat bad pynkyllain jalbi  pynban ia kane ka kam khap pud hapdeng kine ki ar tylli ki state.
Ki kop ba dei tang maki kiba lah hynrei ki pynkulmar  pynban haduh mynta.
Kiba hadien kin shem jingeh pynban tang na ka daw jong ka jingbam jakhluit  bad leh   stad jong kine ki nongialam kane ka sorkar MDA.Kane ka sorkar kam da salia than ia ka thoh ka pule(education) bad imat kim don satia ki program bad policy baroh san snem lynter halor ka thoh ka pule.
Ki mat ba kongsan ki nonghikai naduh ki deficit,,adhoc,ssa,etc kam salia  haduh ba ka jylla ka poi sha trai  eh ha ri India.
ha ka liang ka thoh ka pule.
Ki enkwari(enquiry) bapher bapher ka la shu pynbiej bad pynlong kamkai lut baroh.
Ka kam siat briew ha Mawlai,ha Phudkhroh, ki kam khaii dewiong,ka jingkhyllem ka dome Assembly ka la kylla biria lut ha kane ka sorkar mynta.
Ki surok khongreng man ki jaka,ki umbam umdih ki ioh award  thik thik nalor bun kiwei pat.
Ki shu pyrshang buh maw nongrim bad plie kyrkieh ia ki  District/civil sub division/C&Rd block man ki jaka bad kat shaba lap ba shem tang ban lape ia ka jingtlot jongki.
Hynrei,kaba ishyrkhei eh kadei ka jingkwah khlong lut ia ka pisa kyndong kynshot jong ka state da kaba kyntiew ia kata ka contigency fund kaba dei ka pisa ban pyllut  tang ha ki por ba kyrkieh(emergency fund).
Lada ki pyllut sa ia kane ka fund,shen ka jylla kan mad ia ki jingeh ha ki kam pisa(enonomic crises) kumba long ha Srilanka  ha ki snem kiban wan.
Hynrei,ki ong,ba ki nang pat ban ialehkai bad pynthamme( political game)  ia ka kam pyniaid sorkar.
Ki ong ruh hana,katba u para u Chief minister u nang bha ban leh ki kambah  napoh napoh,,u Chief minister pat u nang ban iada(defence) ia u bad i Deputy jongki pat kiba nang bha ban padiah ar dieng lai dieng ia ki paidbah ba bun.
Ha kine ki sngi ngi la ïoh sngewbha ïa ka kyntien “Politics" haba ngi ïaid sharum shaneng.
Ka Politics hi ka long kawei na ki bynta ba donkam ha ka jingim jong u briew.
Kane ka kyntien kaba la mih naduh ki por jong u Aristotle, ka la sdang ïoh jaka ha u paid jong ka ri naduh ba la wan ki phareng; ha ri Khasi-Jaiñtia pat naduh ka snem 1920 ter ter.
Katba ki nangïaid ki snem, khamtam hadien ba ngi la ïoh jinglaitluid na ka sorkar phareng, kane ka kyntien ka la nangïoh jaka ha kiba bun ki nongshong shnong jong ka jait bynriew jong ngi, khamtam haba ngi la ïoh ïa la ka jong ka jylla.
Ki don bun ki briew kiba sngewthuh ba kane ka kyntien ka thew tang їa ka bynta jong ka jingїajied nongmihkhmat, kata ka jingjied їa ki MLA/MDC/MP bad ka jingїathaw sorkar.
Ha kine ki sngi la pyndonkam bha ïa kane ka kyntien haba don ka jinglehshiliang khmat hapoh ka shnong ka thaw, hapoh ka balang, ha ki seng bad ha kiwei kiwei ki kynhun; haba ka jia kumta, bunsien ki ong ki leh politics, hynrei ha ka jingmut ba shisha ka kyntien politics kam thew satia na ka bynta kane.
Ka jingpyndonkam їa kane ka kyntien ha kum kine ki khep, ka long namar ba ha kine ki sngi la shem ba ka Politics kaba ki briew ki pyndonkam ha ka jingїajied nongmihkhmat (MLA/MDC/MP) bad ka jingїathaw sorkar na ka bynta ka saiñ hima sima ka long kaba noh shiliang bad kam don ka jingleh hok; kumta haba kum kitei ki jingjia ki jia ha shnong ha thaw, ha balang, ki mih ki jingkynnoh ba ki leh Politics.
Haba ngi phai sha kane ka kyntien “Politics" ngi shem ba ki don bun ki jingbatai halor jong ka bad ka don ruh ka jingkylla ne jingïapher ha ka jingbatai halor kane ka kyntien na kawei ka por sha kawei pat, kata kat kum ka jingsngewthuh jong ki riewstad ba pher ba pher.
Kane ka kyntien “Politics" ka wan na ki lai tyllli ki kyntien Greek, “Polis" (City state), “Polity" (government) “Politeia" (Constitution).
Ha ka jingmut tynrai jong kane ka kyntien, ka thew ïa ki kam kiba ïadei bad ka synshar ka khadar jong kano kano ka ri ne ka jaka kaba don ka bor ba ha lade hi ha ka kam hima sima, khaï ka pateng bad ha kiwei kiwei ki bynta.
Ka thew ïa ka jinglong nongshong shnong, ka jingpynïaid ïa ka kam shnong kam thaw, ka jingïatrei lang bad ki bor synshar na ka bynta ban tei ïa ka ri bad ka jait bynriew.
Ki riewstad jong ka synshar ka khadar (Political Scientists), kum u George Catlin, u Hans Eulan bad u Paul Janet, ki pdiang ba ka politics ka don ka jingïadei bad ka kam hima sima ne bad ka kam synshar khadar.
U Paul Janet uba dei u French scholar u batai, ba ka Politics ka dei ka bynta jong ka saïan jong ka imlang ka sahlang kaba pynlong ïa ka jingseng nongrim ïa ka hima bad ïa ki nongrim jong ka jingsynshar khadar.
Ki don ruh ki jingbatai ba ka dei halor ka jingïatyrko nia hapdeng ki kynhun (Political Parties) kiba don ha ka bor.
Kat kum na ka Webstar dictionary, la batai ba ka Politics ka dei “Ka saian bad ka buit thaw (art) jong ka jingsynshar; ka rukom pynїaid їa ki kam kiba їadei bad u paidbah", ka dei ruh ka kam pynїaid ryntih jong ki seng saiñ hima".
Lyngba kitei ki jingbatai ngi sngewthuh ba ka Politics ka dei shaphang ka rukom synshar ban tei їa ka imlang ka sahlang, їa ka shnong ka thaw, їa ka ri bad ka jait bynriew ha ka rukom kaba beit bad ba ryntih.
Haba ka politics ka їadei bad kine ki bynta ba la kdew, ngi sngewthuh ba ngim lah ban lait na ka politics, namar ngi donkam їa ka ha ki shnong, ha ki balang bad ha ki seng ne kynhun ba pher ba pher.
Ha ka jingshisha ka kam synshar khadar (Politics) ka dei ka bynta ba kongsan bad ba kyrpang, la ha їing ha sem, ha shnong ha thaw, ha ka ri ka hima.
Kine kin nym lah ban kiew shaphrang lada khlem ka synshar ka khadar (Politics).
Ha kine ki sngi kiba mynta ka la don ka jingud halor ka jinghiar jong ka synshar ka khadar, ha kaba ym don shuh ka synshar khadar kaba hok, ba beit bad ba ryntih.
Ka la don ka jingleh shiliang khmat, ka jingbamsap, ka jinglehbeiñ їa u rit u ria, kaba la pynduh jingkyrmen haduh katta їa ka lawei lashai jong ka ri bad ka jait bynriew.
Haba ka jia kumne ki mih shibun ki jingkynthoh; dei na kiba kum kine ki jingjia, ba la batai ïa ka Politics da kawei pat ka jingbatai, kata “Politics is a dirty game" (Ka Politics ka dei ka jingïalehkai ba jakhliah), bad la sngewdei hi ruh kumta.
Haba ka synshar ka khadar ka la hiar, ki la mih bun ki jingkylli, ha kaba la kylli ruh kiba kum kino ki nongïalam ngin jied, ki ban wanrah їa ka roi ka par, ki ban pynlait їa ka synshar ka khadar na ka jingbamsap? Ki Balang Khristan haman ki por ki duwai ba u Blei un sei ki nongïalam ki ban sheptieng їa u, ki ban ai їa ka jingsynshar ba hok, hynrei ynda ki la mih ki Pastor ki ban rung sha ka saiñ hima sima, ki mih pat ki jingkhñuim, ki jingkynnoh, ba balei u Pastor u kwah ban rung sha ka Politics kaba jakhlia? Kine ki dei kiei kiei kiba ngi hap ban pyrkhat bha.
Ha kane ka jingthoh ngin ïa peit ïa ki artylli ki bynta ba donkam bha ha ka synshar ka khadar (Politics) kiba u nongmihkhmat (MLA/MDC/MP) u dei ban don haba u rung sha ka kam synshar khadar (Politics) jong ka jylla ne ka ri.
Kawei na ki bynta kiba u nongmihkhmat u dei ban don haba rung sha ka kam synshar khadar (Politics) ka dei ka pule ka puthi (Education).
Naduh ki por ba mynshuwa kiba bun ki niam ha ka pyrthei kum ka niam jong ki Jiw (Judaism), Hinduism, Buddhism, Khristan, Jainism, Islam bad kiwei kiwei, ki shim khia bha їa ka pule puthi (Education) ba kin tei їa la ka ïing, ïa la ka kynhun bad kumjuh ruh їa ka imlang ka sahlang.
Ha kane ka pyrthei kaba ngi im mynta, ka pule ka puthi (Education) ka long kawei na ki bynta kiba kongsan kiba u briew u dei ban їoh bad khlem ma ka ka jingim briew kan thut bad kin dkoh ki kam ki jam.
Nalor kiwei kiwei ki jinglong ba u briew u don, dei ka pule ka puthi (Education) kaba la pynpher shibun їa u briew na u mrad.
Dei lyngba jong ka ba u briew u la їoh їa ka jingstad ha kaba u lah ban leh їa kiei kiei kiba khraw ha kane ka pyrthei.
Dei kane kaba la sei bad ïai sei їa shibun ki riewkhraw ha ki tnat jingpule ba pher ba pher ha kiba bun ki bynta jong ka imlang sahlang ha ka pyrthei.
Kane ka long ka atiar kaba khraw kaba la wanrah їa shibun ki jingkylla ha ka pyrthei.
Dei da kane ba u briew u lah ban tei ïa ka imlang ka sahlang bad dei da kane hi ruh ba u lah ban pynjot ïa ka imlang ka sahlang.
Ha kine ki sngi naduh ki nongkit kam ha ki dong, ki shnong, ha ki seng, la їaleh ban jied da ki nongïalam kiba don їa ka pule ka puthi (Education); kata kiba la biang ka jingnang jingstad, ka daw ka long ba ka por ka dawa kumta, lada ngim leh kumta ki kam kin nym lah ban їaid sha khmat ha ka rukom kaba dei bad ka jingmih kan long ba ngin sah beit ha juh.
Haba ngi phai sha ka saiñ hima sima ha ka jylla jong ngi, ngi i ba ka por ka la dei ba ngin jied da ki briew kiba la biang ha ka pule puthi ne kita kiba lah don ki kyrdan jingpule kiba biang.
Ka synshar ka khadar (Politics) kan bha kan miat, kan phuh kan phieng dei tang lada rung sha ka da ki briew kiba lah biang ka kyrdan jingpule.
Ki kyrtong hi ki ban rung sha ka ka kam synshar khadar ha ka jylla bad ha ka ri ki la dei ban sngewthuh ma ki hi ïa kane, ba khlem ka kyrdan jingpule kaba biang ka long ka jingeh ba khraw na ka bynta ban pynïaid ïa ka synshar ka khadar ne ban long ki nongsaiñ hima sima.
Ha ki por ba mynshuwa ha kane ka ri jong ngi, haba dang duna kiba nang їa ka pule ka puthi (Education), kiba rung sha ka kam synshar khadar (Politics) dei ki briew kiba lah nang lah stad kiba don ka kyrdan jingpule kaba biang.
Ka jingïohi jong ki ïa ka kam synshar khadar (Politics) ha ka jylla, ha ka ri ka long ba dei ban rung ne shimti da kiba lah biang ka kyrdan jingpule.
Hynrei katba nangïaid ki por kane ka jingïohi ka la kylla, ha kaba ki lah don kiba peit ïa ka ba ka dei ka lad ne ka lynti ba kin pynheh ïa la ka jingkhaï (Business) na ka bynta ka jingmyntoi shimet.
Mynta kiba lah nang lah stad ki bun, hynrei kim nud shuh ban rung sha ka kam synshar khadar (Politics), namar ki ban rung sha kane ka lyngkha la kham jied tang da ki briew kiba dei ki heh spah suda.
Haba bna ïa uno uno u kyrtong u ban ïakhun ïa ka elekshon, ka ju mih ka jingkylli u dei uba riewspah? Bad lada uta ne kata ka kyrtong ka rung sha ka politics tang na ka bynta ban pynheh ïa la ka kamai la jong, kan buh jingeh shibun na ka bynta ka roi ka par (Development).
Dei hangne ba ki wan ki jingeh bad ka bat ka jingsahdien ha ki liang baroh.
Ha kine ki sngi, ka lah dei bha ka por ba ki ban rung sha ka ka kam synshar khadar (Politics) kin dei kiba la pyndep ïa ki kyrdan jingpule ba kham shalor.
Nalor ka pule ka puthi (Education), ngi donkam ruh ban pynrung ïa ka niam ha ka kam synshar khadar (Politics).
Haba nga ong kumne, phi lah ban nym ïahap bad kylli ruh balei donkam ïa ka niam ha ka Politics? Hynrei to ngin tip, ba ban їoh їa ka synshar ka khadar kaba khuid, ka ban wanrah їa ka roi ka par, ka ban tei їa ka ri bad ka jait bynriew, donkam ban sngewthuh ba ka niam ka donkam ha ka Politics.
U briew u lah ban biang ka kyrdan jingpule, hynrei lada um don їa ka mynsiem niam un shah їalam bakla bad un nym lah ban їeng skhem ban ai їa ka synshar khadar kaba khuid.
Ngin nym lah ban їoh їa ka synshar ka khadar kaba khuid lada ka niam kam їoh jaka ha ka politics.
Kaei ka niam? Ki don shibun ki jingbatai halor ka niam, kawei na kita ki jingbatai ka dei ka jingbatai jong u Immanuel Kant.
Kat kum ka jingbatai jong une u riewstad, “Ka niam ka dei kata ka jingithuh shai kdar їa la ki kamram ba dei ban pyndep ba ki long ki jingbuh hukum jong U Blei" (Religion is the recognition of all duties as divine commands).
Kat kum ka Oxford English Dictionary: Ka niam ka thew їa ka kam ne ka jingleh kaba pyni їa ka jingngeit, ka jingñiew burom bad ka jingkwah ban pynsngewbha їa uba synshar їa uba donbor lut nadong shadong.
Bad ha kawei pat ka jingbatai, nga sngewthuh ba ka niam ka dei kata ka bor kaba lah ban wanrah їa ka jingїadei kaba ba im hapdeng u briew bad U Blei.
Halor kitei ki jingbatai nga kwah ban ong, ba u briew u ban rung sha ka politics u dei ban long uba la pynngam ha ka niam lyngba ki jinghikai ba bha; u dei ban long uba tip briew tip Blei, uba don ka jingїadei kaba im bad U Blei, uba sngewthuh їa la ka kamram, uba don ka jingngeit ba skhem ha U Blei uba long u nongsynshar bad uba ithuh їa U Blei uba long u nongїalam ba shisha.
Halor kine ki bynta ngi dei ban sngewthuh, ba ka niam ka donkam ha ka politics.
U briew uba la ngam ha ka niam um don ka sngewniam, lada ka sngewniam ka rung, ka jingkulmar kan wan ha ka synshar ka khadar bad lada ka niam ka rung, kan kyntiew їa ka ri bad ka jait bynriew.
To ngin kynmaw ba ka jait bynriew jong ngi ka la don їa ki jinghikai niam kiba kordor shibun, kata “Ban tip briew tip Blei", “Ban tip kur tip kha" bad ban “Kamai ïa ka hok".
Lada u nongmihkhmat (MLA/MDC/MP) u bat ïa kine ki jinghikai, khlem artatien ngin ïoh ïa ka synshar khadar kaba khuid ha ka imlang ka sahlang, ha kaba kan nym don ka jinglehshiliang, kan nym don ka “Bamsap", kaba dei kawei na ki jingeh ha ka imlang ka sahlang (Social problem) ha kine ki sngi, kaba wanrah їa ka jingsahdien ha kiba bun ki liang.
Bun ki seng (political parties) kiba kular ban pynduh ïa ka jingbamsap, hynrei kim shym la lah; kaei kaba ngi ïohi ka long ba katba nangmih bun ki skhim (Scheme), katta nangmih bun ki jingbamsap.
Haba phai sha ka jinghikai jong ka balang Khristan, kaba la pynshong nongrim na ka Bible kaba dei ka Ktien jong u Blei, ngi shem ba ka hikai ïa ngi ban ïaid ha ka jingkhuid.
U Blei lyngba ka Bible u ong, “To long kiba khuid naba nga uba khuid" (Leb 19:2).
Ngi donkam ban khuid ha ka kam ka jam, ha ka ktien ka thylliej, ha ka mut ka pyrkhat bad ha ka kam synshar khadar ruh kumjuh.
Ka hikai ruh їa ngi ban kiar na ka Bamsap, ha kaba la maham “Wat bamsap: naba kaba bamsap ka pynmatlah їa ki ba stad, bad ka pynbakla ruh їa ki ktien jong kiba hok" (Eksodos 23:8).
Kumta ha ka kam synshar khadar (Politics) donkam їa ki briew kiba khuid, kiba don їa ka jingїadei ba im bad U Blei, namar lada khlem u Blei ha ka dohnud jong ngi, ngin nym lah ban ai ka jingsynshar kaba hok ne ba beit.
U Goerge Washington u ong kumne: “Ka long ka bymlah long ban synshar hok synshar beit ïa ka pyrthei khlem u Blei bad ka Bible".
Kumta ha ka Politics ngi donkam ïa ki briew kiba hok, ki ba tieng burom ïa u Blei, ki ban їeng ha ka nongrim jong ka hok namar “Ka hok ka pynkyntiew їa ka jait bynriew" (Pro 14:34).
Ha kane ka ri jong ngi ki don ki briew kiba la pyndonkam їa ka niam ha ka kam synshar khadar (Politics), kiba la long ka nuksa ba bha їa ki longdien ban bud їa ki kam jong ki, kiba ki matti jong ki kin їai їeng sakhi junom, ba ki la long shisha ki riew radbah kiba ka ri kan їai pyrto.
U Mahatma Gandhi u dei uwei na ki nongїalam uba la pyndonkam їa ka niam ha ka Politics.
U Mahatma Gandhi uba la long u nonghikai bad u nongïalam ba khraw jong ka ri, u sngewthuh bha ïa ka dor jong ka synshar ka khadar, u pynpaw ba ka niam ka long kaba donkam bha ha ka synshar ka khadar bad ka long kaba eh ban pynïakhlad ïa kine ar.
Kane ka jingsngewthuh jong u ka la pynlong ïa u ban ong kumne, “To me there is no politics without religion.
Politics bereft of religion is a death-trap that kills the soul".
Kine ki kyntien kiba u la kren ki pyni shai їa ka jingsngewthuh jong u ba ka niam ka donkam ha ka Politics bad u briew uba rung sha ka synshar ka khadar u dei ban long uba don ka jingngeit ba skhem ha u Blei bad ban ieit ïa baroh ki para bynriew.
U Mahatma Gandhi u sngewthuh ba u briew uba rung sha ka synshar ka khadar (Politics) khlem ka niam un ïap.
Lyngba kine ki kyntien ba u Gandhi u la kren, ngi lah ban ong ba u briew un ïap ha ka jingïadei bad u Blei ne ha ka jinglong mynsiem.
Nalor u Mahatma Gandhi, u Rev.J.J.M.Nichols Roy ne u Bah Joy u dei sa uwei u nongïalam uba dei na ka jait bynriew jong ngi uba la pyndonkam їa ka niam ha ka politics.
Une u rangbah haba rung ha ka Politics ban tei ïa ka ri bad ka jait bynriew, u rung lyngba ka jingkhot jong U Blei ban shakri їa la ka ri bad ka jait bynriew bad u don ka jingїadei kaba im bad u Blei.
U (L) Rev.Dr.Iarington Kharkongngor uba la trei bad u bah Joy bad ju long u Personal Assistant jong u ha ka por ba u long MLA, u їathuh kumne halor ka jinglong nongmihkhmat (MLA) jong u bah Joy bad ka jingïadei jong u bad la ki nongkyrshan bad ki paidbah ruh kumjuh: “Ki nongtrei mon sngewbha jong u ki їarap їa u, ki trei beit met bad mynsiem ban їarap їa u khlem ka jingkhmih lynti ban їoh peisa, ban їoh sha їoh ja…ki pyndep їa la ka jong ka kamram… la ha kaba їadei bad ka elekshon.
Ngam ju kynmaw ba kan don ka jingaisha ai ja їa ki volunteer ha їing jong u ha ka por їalap elekshon ne ban pynlong jingkhawai haba u jop elekshon.
Haba u jop elekshon, ki briew naduh ki kynrem ki lyndan haduh ki rangli ki juki ki wan ban ai khublei їa u, ym ban wan thap bam.
Ym ju don koit ki ban wan pan peisa ban thied dawai, kot, bai skul bai їarap bad kiwei kiwei.
Ka mission jong u ka long ban їarap їa ki briew lada shimet shimet, їa ki shnong ne ki skul,ki seng ne kino kino ki kynhun ba kin nangroi nangsan ym ban pynbijai ei їa ka peisa paidbah.
U shna da ka scheme ban їarap їa kiba duk basuk ba kin nang pynroi pynsan ym ban bam duh noh.
U trei shitom mynsngi haduh shiteng mied bad ka jingpyrkhat jong u ka long ban kyntiew, ban pynroi bad pynim їa ka ri bad ka jaitbynriew baroh kawei ym tang їa ka constituency jong u".
Dei kiba kum kine ki nongïalam ka ri ka donkam, kiban pyrkhat їa ka jingbha jong ka imlang ka sahlang, ban ïada, ban kyntiew їa ka ri, ym ban khwan myntoi їa lade ne pynsyrwa їa ka pisa u paidbah.
Kine khyndiat ki dei ki nuksa ba ngin sngewthuh ba ka niam ka donkam ha ka politics.
Sa kawei kaba donkam ka long ba ki nongjied ki dei ban long kiba stad, ym ki ban ngop ha ki jingpynshoi bad ki dei ba sngewthuh ba ki don ka bor kaba khraw ban wanrah ïa ka synshar khadar kaba khuid.
Ki briew kiba ngin jied ki dei ki banang basian, kiba sheptieng їa u Blei, kiba hok, ki bym kwah lalot.
U Blei lyngba u Jethro u la bthah їa u Moses ba u dei ban jied їa kiba kum kine ki briew ban long ki nongїalam (Eksodos 18: 21).
Ka jingkyntu ka long ba ki ban rung sha kam synshar khadar (Politics) ki dei ban long kiba la ngam ha ka pule ka puthi, (Education) kiba la ïoh ïa ka jingnang jingstad bad kiba la ngam ha ka niam.
Ka jingkren jong u J.P Nadda, uba dei u working president jong ka BJP ha u bnai Kyllalyngkot, 2020 ki long kiba dei haba ngi shim ne pyndonkam ha ka jingmut ba shisha, haba u ong, “Politics was meaningless without Religion", da kaba kheiñ ba ka niam ka dei ka “Code of Conduct" kaba ïalam ïa ki briew ban sngewthuh kaei ba ki dei ban leh bad kaei kaba kim dei ban leh, ha kaba u la ban jur ba ka Politics ka donkam ïa ka niam.
Lada u briew u don ïa ka mynsiem niam ba shisha, un nym leh ïa kiei kiei kiba long pyrshah ïa ka imlang ka sahlang bad pyrshah ïa u Blei.
Dei haba ngi ïoh ïa ki nongsynshar kiba kum kine, ka ri bad ka jait bynriew ka don ka jingkyrmen na ka bynta ka lashai.
Kane ka dei ka jingpynshai shaphang ka jingthoh ha ki social media kiba la mih ha kine ki sngi.
Hadien ba la ia kren khatduh bad i Rev.Phadar Anselm ha ka 21/01/2023 ba im treh ban pynshai halor ka jingthoh.
Kumta i la ong ba nga hap ban pynshai hi dalade namar kata nga kwah ba phi baroh phin ym sngewthuh bakla kumba la thoh bad kren.
Da kaba burom ia ka jinglong briew man briew jong ngi, Nga kum u nongshah kynthoh ha ka social media ha kine ki sngi, nga la phone bad ia kren bad i Rev.Phadar Anselm Nonglait, Diocesan Administrator jong ka Nongstoin Diocese shaphang ka jingthoh jong i ba la pynmih ha ki social media.
Nga la pynshai ia i ba kam dei ka jingpynkyntang Lyngdoh namar ka jingpynkyntang Lyngdoh ne baptism lah ban ai tang shi sien bad ngam ngat ha ka ain Balang Katholik Canon Law, Can.751 kaba don ki kyndon kum ka Heresy bad Apostasy.
Lada u ne ka briew ka dang dong jingngeit ha U Blei Nongbuh Nongthaw, yn ym hap shuh kumba la kynnoh ha ki tei ki kyndon.
Hynrei nga shuh kwah ban pynkynmaw ia ka Canon Law, Can.755:1 The purpose of which the restoration of unity between all Christians which, by the will of Christ, the Church is bound to promote.
Kumta nga kwah ban ong ba ngam dei u nongialam bakla ne u suri kup snieh langbrot kumba la shah kynthah ha ka jingthoh.
Hangne nga kwah ban pynshai la da ngi dang ngeit ha U Blei bad ka jinghikai jong ka jinglong Khristan bad ngim dei ki Khrist Lamler.
Kine ki nongthoh ki dei ban da tip ia ka tynrai bad jingsdang bad ym dei ban tharai sniew ia kiwei.
Ha ka jingshisha dei ba long ka shlem jong ka jingai ia ki jingshisha hynrei kylla long pynban ka shlem jong ka jingai ia ki jingbakla namar kim wad ia ka jingshisha.
Kumta ka long pynban kum ka shlem ka jingpynjot, ktah mat ioh, shah peit khmat sniew bad pyniap ia ka jinglong briew long blei jong ki wei.
La ong ba mih uba kam bishop ialade ban pynkyntang Lyngdoh.
Hangne nga kwah ban ong Kam dei ka jingpynkyntang Lyngdoh namar ym lah ban pynkyntang Lyngdoh arsien.
La thoh bad kynnoh ki khrist lamler.
Kumno ngi dei ki Khrist Lamler haba ngi dang ngeit ha U Blei Nongbuh Nongthaw.
Kumta ki channel ki dei ban wad bniah ia ka jingshisha.
Hato ka dei shisha ne em kumba ki kynthoh?Ha kane ka jingthoh bad jingpynshai jong nga ka long tang ia ka jingkynnoh bakla hynrei kam don kano kano ka jingkawang ktieh ne wad dong wad nia.
Namar baroh ki briew ki long kiba duna bad ym don ba biang lut.
Ha ka jingshisha ka jingwan jong ngi ha kane ka shnong bad thain ka long ban ai jingnang jingstad ia ki khynnah kiba kim lah ban ioh ia ka lad kum ki khynnah ha ki thain sor.
Kumba ong u Prime Minister Modi, Lada ki nongkyndong ki shai bad baroh ka wei ka Ri hi kan shai.
Halor kane ka nongrim ngi kloi ban shah shitom ban kyntiew ia ki khynnah sha ka jingnang jingsdang kaba ia ryngkat dor lem bad ki wei.
Wat la ka jingsiew jong ki ka long tang khyndiat hynrei ngi ai pat iaka jingnang jingsdang kumba long ha ki wei ki nongsor.
Hynrei ki jingmih jong kine ki jingkynthoh ha ki social media ka la pynduh jingshaniah noh ha ki kmie ki kpa ba phah skul bad ka long kaba sngewsih bad ka la ktah shi bun ia ka jingim jong ngi ha man la ki liang.
Khamtam ia ka shnong ka thaw hangne hapoh Langniuh, Mawtikhar bad ki wei ki wei de baroh shi jylla.
Kum kine ki jingshah kynnoh lamler ka la pynsngewsih lut ia ki briew kiba ngeit ha U Blei Nongbuh Nongthaw.
Kumta nga kum u nongshah kynnoh bad nongpynshai nga sngewsih bad khuslai jur ia ka la wei.
Dei tang ka jingleh khlem da pyrkhat jong ki Nongphah khubor bakla.
Khatduh khatwai ngi kyrpad ia baroh ba phin ia sngewthuh namar ka long ka byn dei kumba la pynmih pyrshah ia ngi ha ka social media.
Hato lada jia ei ia ka jingim jong ngi mano ban kit khlieh? Shuwa ban pynmih ha ki social media ngi dei ban tip ia ki jingshisha hato ka dei ne em knangba kan ym pynsngewsih ia ka jingim jong ki wei bad ym shah kynnoh lamler ba ki dei kiba sniew.
Khublei shibun.
,.
Ka jing pynshai jong phi ruh ka khlem Shai, ka jing leh jong phi ka dei ka ei? Pyn Shai ia kane kham shaiwatla katta ruh nga tharai phim don jingiapher na u Martin Luther.
Namar dei ka juh ka rai.
B ….
ka ba Hiar pateng.
Kyntang lyngdoh phi ong kam dei,ai baptistma ym i dei, te ka dei ka ei? U Khrist dei ka balang.
Iaki ba la kha haka jing bym tip yn ong kumno iaki ba la tip bad leh pyrshah sa ia pyrkhat hi…Lyngdoh tymmai niam thymmai tharai une ubriew niam aiu run khlem iathuh.
hakato ka dur pat i kumba pyn kyntang longdoh te….
haba kumta pynshai kein iakato pat dei ba kyntang longdoh ne ba shu ia ak drama namar uto ruh u phong Kum u bishop te takadaw ngi i lyngohU shu da rapjot tharai mo haba peit to ka dur i lyngoh bha i kunba kyntang lyndohPhi pynshai kumno kumta iathuh bha phi ia leh au kumba kyntang lyngdohu bym sngewthuh ha kane ka jingpynshai dei u Bah Daniel hi, u shu kwah pynksan ialade… ka kyrwoh jong i phadar Anselm ka dei ka jingmaham ia ki paid ka balang, shaphang kane ka jingjia… bad ruh ai ia ki kyndon jong ki jingpynshitom, ym tam ym duna, kane ka dei ha baroh ki balang.
u Bah Daniel nongpynksan lade u tip hi dalade shaphang kane….
lada phi shim ban kynthoh na kyndon canon law dei ban kynthoh haduh kut ym tang shiteng namar, phi ialam bakla ialade… ka jingtrei ka bym wan na u Blei kan sa iap noh ong u Gamaliel.
bad ka jingleh jingkam ka ba long ban pynksan ia ka jingbakla lade, ka wanrah ia ka jingshah pynrem ialade….
NA U BA I THUH BHA IA I BAH DANIEL….
Shillong: U Purningstar Shabong na East Khasi Hills District bad u Joplang Kharnaior na Eastern West Khasi Hills District ki la phah ka jingujor sha u CEM ka KHADC kaba iadei halor ka phang jong ka shithi na ka Under Secretary to the Government of Meghalaya, Social Welfare Department kaba No.SW(S)82/2011/Pt.1/111, dated Shillong the 21st July, 2020 kaba la phah sha ki Deputy Commissioner ka jylla ba ki lah ban ai ka syrnot ST sha kiba ai jait kpa, kumjuh ruh ia ki kynthei kiba na kiwei ki jaitbynriew kiba ioh ia u lok khasi da kaba kdew ba ka Lineage Act 1997 kam shym la khang ei ei halor kane ka bynta.
Kine ki rangbah ki la kdew ba katkum ka The Khasi Hills Autonomous District (Khasi Social Custom of Lineage) Act, 1997 kam shym la ong ba ki khasi ba ai jait kpa kin ioh ia ka jingithuh kum ki khasi Tribe bad kam shym la shah hi ruh ia ka kynthei na kiwei ki jaitbynriew kiba ioh lok khasi bad ai jait sha u kpa khasi ban ithuh noh kum ka Khasi Tribe da kaba ioh ia a syrnot Schedule Tribe.
Da ka jingioh ia katei ka shithi na ka tnat Social Welfare jong ka sorkar Meghalaya, la iohi ba la bun ki khasi kiba la ai jait kpa bad kiba la ioh ruh ia ka syrnot Khasi Tribe na ki ophis jong ki Deputy Commissioner jong ki District bapher bapher hapoh ka jylla.
Kine ki rangbah ki la pynpaw ba da ka jingleh jong ka tnat Social Welfare ka buh ha ka jingma kaba khraw ia ka khein kur khein kha ha ka jaitbynriew Khasi kaba la seng bad bud ryntih da ki Longkpa Longkni naduh ki por kulong kumah, bad da ka jingleh jong katei ka tnat ka pynpaw ba ka la ialeh pyrshah ia ki riti ki dustur jong ka jaitbynriew Khasi.
Da katei ka shithi jingujor sha u khlieh jong ka KHADC uba don ia ka kamram ban pynneh pynsah ia ki Riti ki Dustur jong ka jaitbynriew, kine ki rangbah ki buh ka jingkyrpad ban shimkhia halor kane ka kam kaba la ialam bakla ia ka Lineage Act ia kaba la thaw hi da ka KHADC bad ban dawa mardor ia ka tnat Social Welfare ba kan pyndam noh ia katei ka shithi bad ruh ban dawa na ki ophis jong ki Deputy Commissioner jong ki District kiba lah ai ia ki syrnot Schedule Tribe sha ki bym dei hok ba kin pyndam noh mardor ia baroh ki Schedule Tribe ba la ai sha kiwei ki jaitbynriew kiba ioh ia u lok khasi bad ai jait sha u lok namar ka long pyrshah ia katei ka Lineage Act, 1997 bad ruh ka long pyrshah ia ka Riti ka Dustur jong ka jaitbynriew Khasi.
Shuh shuh kitei ki rangbah ki pan ruh ka jingpynshai na ka KHADC ba hato ka don bynta ne em ban pynmih ia katei ka jingthoh hadien ba la paw shai ba ka tnat DCA ruh ka don bynta lem halor katei ka phang.
Ba ai jait kpa dei ban pynduh pyndap noh shisyndon……….
Ai jait kpa ban im ka ri bad jait bynriew namar kabor ka shong ha ki shynrang.
Bad leh ruh kat kum ba hikai ka Bible.
Da ioh lok dkhar Nigru phareng ka kythei khasi ki khun jongka dei khasi pakaki dei ki rangbah kurKein noh ka jingpyrshah, namar ha thain ri bhoi lei lei ki bun ki jingai jait kpa, namar ka rukom jong ki, ki pdiang beit, da dei ba pyrshah pynban ia ki kynthei ba ioh mynder dang ia hapto ngin kham pyrkhat khambha pynban iaka jingwan shim lok khasi da u dkhar namar ki iohlad bn knieh  ia u lakam ka kynthei bd u pynlong Pat kum ka license ha Ri Khasi jongngi.
Shillong: Ka Khasi Hills Autonomous District Council, Shillong ka la pynbna ba hadien ba la dep khot ia ka dor khast na ka bynta ka jingiajied ia u Syiem jong ka Hima Mylliem katkum ka jingpybna NO.DC.XXVII/Genl/PF/71/2004-2023/60/30 Dt.11.01.2023 la ioh ban pdiang san tylli ki dorkhast ia kiba lah pdiang hadien ba lah khmih bniah ia kine ki dorkhast khlem kino kino ki jingujor kiba kynthup ia u Samran Sing Syiem, u Pynshailang Syiem, u Banteilang Syiem, u Ainam Manik Syiem bad u Mansan Manik Syiem.
Ka jingiajied ia u Syiem ba pura jong ka Hima Mylliem kan long ha ka 20 tarik u Rymphang 2023 ha ka por 12:00 shiteng sngi ha ka Conference Hall, Khasi Hllis Autonomous District Council, Shillong da kaba shu niew khlieh ia ki nongjied kiba la ithuh katkum ka Khasi Hills Autonomous District Act, 2007 ba yn pyniaid da u Presiding Officer u ban sa thung da katei ka Ophis.
Shillong: Ka Sohra District Demand Forum (SDDF) lyngba kane ka jingpathai khubor ka pynpaw ia ka jingsngewdiaw kaba khraw halor ka jing pynslem jong ka Sorkar MDA hapoh ka jingialam u Chief Minister Conrad K.Sangma ban pynbna (notify) ia ka jingkyntiew kyrdan ia ka Sohra Civil Sub-Division sha ka Distrik ba pura.
Ka SDDF ka la dep iakynduh ia u Chief Minister ha ka ka 26 tarik Risaw (October), 2022 ha kaba u la kular ban khmih bniah ia kane ka jingdawa jong ki paidbah ka thain Sohra baroh kawei.
Ha ka taiew kaba nyngkong jong u Kyllalyngkot (January), 2023 u Chief Minister u la phah khubor lyngba u dkhot ka SDDF u Bah Alan West Kharkongor ba u kwah ban iakynduh ia ki dkhot ka Forum ha ka 5 tarik Kyllalyngkot (January), 2023 ban pynbna (declare) noh ia ka Sohra Civil Sub-Division kum ka Distrik ba pura.
Ka Forum da ka jingkmen wut wut ka la lum ia ki khlieh nongsynshar bad ki Rangbah Shnong jong ka thain ban pyntip ia kane ka khubor bakmen.
Phewse ha ka jingiakynduh kaba la long ha ka 5 tarik Kyllalyngkot (January), 2023 ha Sohra Circuit House, u Chief Minister u la pynjew slew ia ki dkhot ka Forum bad ia ki khlieh nongsynshar da kaba u shu kular ban sa ai District bad ba ka Sohra kan dei ka headquarter.
Lano kata kan urlong, um shym la jubab ne kren thikna.
Kane ka jingkular u Chief Minister ha ka jingialang kam shym iahab satia katkum ka jingphah khubor jongu sha ka Forum ban pynbna District noh ia ka Sohra Civil Sub-Division.
Ka shu long pynban tang ka jingkular lehse, tang namar ba ka Assembly Election ka la jan.
Namar ba ki la don ki khubor ka khlieng ka tyngab kiba ialam bakla, kumta ka SDDF ka pynpaw shai kdar lyngba kane ka pathai khubor ba haduh mynta ka Sohra Civil Sub-Division kam pat kiew kyrdan District satia.
Ka SDDF kan iai bteng ia kane ka jingdawa haduh ba kan da urlong.
Ngi kyntu ruh ia ki seng sainhima sima ba kim dei ban ialam bakla ia u paidbah ka thain Sohra halor kane ka kam tang ban ioh jingmyntoi election, ong ka kyrwoh na U bah Atiar Syiemlieh, Chairman, Sohra District Demand Forum (SDDF).
Nongpoh: Ha ka jingiakynduh kaba shisien shisnem jong ki briew na ka Jaidbynriew Karbi bad kiba don ha ka kynhun jong ka All Meghalaya Karbi Association (AMKA) bad kaba la tip kum ka 48th Annual Conference kaba ki la pynlong ha Sohliya, ka la long kaba shongkun, ha kaba bun na ki Karbi ki la leit ban shimbynta ha katei ka jingiakynduh hapdeng ki Karbi.
Lyngba jong katei ka jingiakynduhlang kaba shisien shisnem hapdeng ki Karbi, la sakhi da ka jingdon u Syrya Rongphar, EM ka KAAC bad uba long kum u Kongsan, nangta u Samson Teron, President ka Karbi Student Association, u B.S Teron, uba dei u nongseng ia ka AMKA lem bad shibun bah ki paid Karbi na ki thain bapher bapher jong ka jylla.
Haba iadei bad katei ka jingiakynduh kaba shisien shisnem, kitei ki nongialam ka AMKA, ki ong ba ka jingthmu jong katei ka jingkynduh lang ba shisien shisnem jong ki jaitbynriew Karbi, ka long ba ki paid Karbi haka jylla kin don ka jingiadei kaba jan, ka jingiaieid bad ka jingiatylli para jaitbynriew la ki don sha kano kano ka jaka wat shabar jylla, ban pynim bad pynneh pynsah ruh ia ki riti bad ki dustur tynrai ba la buh naduh mynbarim ba kum ka jaitbynriew Karbi kim dei ban klet.
Nongpoh: Ki pulit ka Ri Bhoi, hynnin ka sngi Saitjain ki la ioh ban kurup shibun ka Ksiar bad kaba la shongdor haduh T.30 Lak, ia kaba ki la ioh ban kurup na kawei ka kali ha Umsning.
Katei ka jingioh kurup ki pulit Ri Bhoi ia katei ka Ksiar, ka dei ha ka por ba ki Pulit ki dang pynlong ia ka jingtalasi ia ki kali kiba iaid ba ieng ha Umsning, hynrei ha kaba kum katei ka por, ki la talasi ia kawei ka kali kaba don ia u number AS-01-DT-6749 bad kaba ki la khynra hapoh katei ka kali, ki la ioh ban kurup shibun ka Ksiar bad kaba shongdor kumba T.30 lak.
Na ka bynta ban pynshisha bad pynshongdor ia katei ka Ksiar, ki bor Pulit ha ryngkat ka jingdon ki Majistrate, ki la khot ia kiba nongshna Ksiar, khnang ban tip haduh katno ka shongdor, kumta hadien ba la thew, la tip ba katei ka Ksiar ka khia kumba 570 gram bad kaba shongdor haduh T.30 lak.
Hadien katei ka jingioh kurup, ki Pulit ki la kem noh ia uwei u briew uba la tip kum u Sahidul Islam.
Halor katei ka jingioh kurup ia katei ka Ksiar, ki bor Pulit Ri Bhoi ki la buh noh ia katei ka Ksiar ha ka jaka buh ba dei, na ka bynta ban pynlong ia ka jingtohkit kaba kham bniah.
Shillong: Haduh 10.72 lak tyngka ka pisa, la ioh kurup da ki bor pyniaid distrik ha East jaiñtia hill district,shwa ka elekshon sha ka ïingdorbar thawaiñ jong ka jylla meghalaya.
U Bah FR Kharkongngor, Chief Electoral officer, u la iathuh ha ka sngi saitjaiñ ba ka jing kurup pisa ha ki lai tylli ki jaka ha ka shnong Umkiang, kaba hap ha Sutnga -Saipung konstitwensi.
Ha ka jing kurup ba nyngkong ki pulit ki la ioh kurup haduh 1.85 lak tyngka, ha ka jingkurup ba-ar pat ki pulit ki la ioh haduh 2.875 lak tyngka bad ha ka jingkurup balai ki pulit ki la ioh kurup haduh 6lak tyngka ha ka 19 tarik jong u bnai Kyllalyngkot 2023.
Shillong:Ka seng saiñ pyrthei kaba thymmai ka Voice of the People Party (VPP) kaba la dep ban register bad ka Election Commission jong ka Ri India ka la ïoh ïa ka shap jong ka da ka dur jong u Prah ïa kaba la pyllait paidbah ha Smit ha ka sngi Saitjaiñ da u President ka seng u Bah Ardent Basaïawmoit ha ka jingïadon lang ki nongkyrshan ka party.
Ha kane ka sngi ki nongkyrshan ka party VPP ki la ïapoi na kylleng ban ïa sakhi lang ha kane ka sngi ba la pynlait paidbah ïa ka shap jong ka party, palat hajar ki nongkyrshan kila ïa poi lang sha katei ka jingïalang ha Smit, ryngkat ka jingïadonlang ki nongkitkam ka party.
Hadien ba la pynlait paidbah ïa ka shap ki nongïalam jong ka party kila pynlong ïa ka jingpyrta kum ka dak jong ka jingkmen ha kaba baroh ki la ïa ong ha u Prah, bad u President ka seng u Bah Ardent u la ong ba kin pynkhuid ïa ka jaboh ka Saiñ pyrthei ha Meghalaya da kaba kaweh bad peh da u Prah.
Nongpoh: Ka la long kaba la pynkmen eh ia ki 6 ngut ki shipara hapoh ka shnong Mawlasnai, kiba dei ki khun swet, hadien ba ka Kmie bad Kpa ki la khlad noh, ha kaba hynnin ka sngi Saitjain, ki nongialam ka Seng Samla Mawlsnai ki la leit ban aiti noh ia ka iing kaba ki la pynshna sngewbha sha kitei ki shipara.
Ia katei ka iing kaba la pynshna da kitei ki Seng Samla, ka la poi ha ka jinglut kumba T.3 lakh eiei bad na katei ka long ba T.1.30 lakh ka dei kaba la mang lyngba ka skhim PMAY-G, hynrei lyngba ka jingiarap da katei ka Seng Samla Mawlasnai, ha ryngkat ki ki riew rangbah la ioh ban pynshna janai ia ka iing jong kitei ki khunswet.
Kiba la donlang ha katei ka sngi, ki kynthup ia u Bah Joplin Sten Sordar ka Mawlasnai kum u kongsan, nangta u Bah Staising Kharbteng, Dr.Kitborlang Pariat, Samla Shemphang Masharing President ka seng Samla bad kiwei kiwei.
Shillong:Wat la ka Meghalaya ka la rakhe ia ka jingdap 50 snem jong ka, hynrei kaba sngewsih ban iohi ba ka shnong Huroi, haduh mynta kam don ia ka surok ba biang ki jaka sumar, ka bording electric bad ki skul pule, kren byn niaw ki nongialam KSU jong ka shnong Huroi, kaba don ha East Jaintia Hills District Unit, ha kaba ha ka 19tarik Kylla lyngkot 2023, la ioh ban pynthymmai ia ki nongkitkam jongka KSU Huroi unit.
Ha kane ka sngi pyntiañ bam smai la shim bad pyn skhem ia ki da u samla Ostranic Marbaniang Organising Secretary KSU Sengkmie, ha ryngkat ka jingiadonlang u samla Shiningstar Kharbihlhiew Asst education secretary KSU Sengkmie bad ki nongialam jongka KSU East Jaintia hills district unit naduh u General secretary samla Kwillness Suchiang,Organising Secretary Samla Deiniwan Lyngdoh,Finance Secretary Samla Shaniahskhem Dkhar,asst finance Samla Cherity Suja bad kiwei kiwei ki nongialam na ka District bad Circle.
Ia ka jingialang la pyniaid da u samla Kwillness Suchiang, General secretary KSU East jaintia hills district unit bad la ioh ia ka jingkren pdiang na u samla Tarlin Gadew.
La ioh ka jingkren na u President barim ka Seng U Samla Poly Pohlong uba la iathuh, ba ki la khang shipor ia ka jingpyntrei ia ka sainar shiah, namar ba ki bor district jong East Jaintia ki khlem pat dep siew lut ia bai jaka sha ki trai jaka, ha kata ka por ka la jur ka jingiakynad hapdeng ki arliang mamla bad khadduh ki trai jaka ki la ioh tang 40% ka bai lutksan.
La ioh ka jingkren na u Rangbah Shnong ka Huroi, uba la sneng bad kyntu ia ki samla jong ka KSU ban iai trei lang bad ka Dorbar Shnong.
La ioh ka jingkren lyngkot na u Asst Finance KSU EJHDU samla Cherity Suja bad na u Samla Wanlam Nongsiej Vice President KSU Delhi.
Na ka liang jong u samla Ostranic Marbaniang, ula batai bniah ia ka riti treikam jongka seng ha kaba kum ki samla kidei ban skhem ka nongrim ban long kum ki nongialam khnang ba ki lah ban pyntyllun ia ki kam jong ka seng ha kaba iadei ban shakri iaka jaidbynriew.
U la pynkynmaw ia ki mat ki nongrim jong ka KSU kaba ka ieng skhem kaba ieng bad iai neh haduh mynta mynne.
Kita ki long ki lai tylli kaba nyngkong ban iada ba ar ban pynneh pynsah bad kaba lai ka long ban kyntiew.
Ula pynkynmaw ruh ia ki jingeh ba ka KSU ka ia kynduh ha ka por ba iakhih pyrshah ia ka CAA ha kaba ka jaitbynriew ka la duh noh ia uwei u dkhot ba shit rhem ha Ichamati ha u snem 2020.
Kane ka pynsat ia ki samla jong ka paid ka bri u hynniewtrep.
Ha u snem 2021 ki bor pulit ki la dkhat jubor ia ka jingim u Bah Cheristerfield Thangkiew.
Ha u snem 2022 ka jingjia ha Mukroh ka jingshah dkhat jubor ki paradoh parasnam ha ki kuli jong ki pulit Assam.
La ioh ka jingkren lyngkot na u president ba thymmai ka KSU Huroi unit u samla Wanlam Lamin Gadew.
Shillong:U Lamphang barim ka Ïing Dorbar Thaw Aiñ bad ruh u CEM barim ka KHA DC Bah Bindo M Lanong, ula pynkha ïa ka United Demo cratic Party-Orginal (UDP-O) ban mih aireng kum u kyrtong ha ka ilekshon MLA-2023 na Nong krem Cons tituency.
U Bah Bindo uba dei uwei na ki Nongseng jong ka United Demo cratic Party (UDP) ha u snem 1997, ula shah pynduh tiket ha ki Nongïalam ka Party, kiba la ai pynban ïa ka ticket sha u Bah Lambor Malngiang uba dang shu wan ïasoh thym mai hadien ka jingieh noh ïa ka kam MLA.Haba ïa kynduh bad ki lad pathai khubor, u Bah Bindo ula pynbna ba un mih aireng kum u kyrtong ha kane ka ilekshon MLA ban wan kum u kyrtong shimet na ka seng UDP-O.Hynrei ula ong pat ba un ym ïaid satia la ka jong ka lynti bad ka UDP namar ka UDP-O ka dei tang ka shnat jong kane ka party.
U ong ba un mih madan ban ïakhun pyrshah kat kaba don pyrshah ïa ka UDP bad hadien ba la dep ka ilekshon, un sa leit phai biang sha ka UDP.“Mar synkut ka ilekshon, ngan sa rai ban leit ïatylli biang ïa ka UDP-O jong nga bad ka UDP.Ngan leit phai biang sha ka sengkmie lajong, kan kham suk ïa nga namar ar-lai ngut ki nongïalam kiba pyrshah ïa nga ki la don shabar," ula ong.
Haba kylli, u Bah Bindo ula pyntip ba um don satia ïa kano kano ka jingthmu ban pynkha ïa ka seng saiñ pyrthei ba thymmai ha Jylla.
Biang palat Bah Bindo kata ka jingmut jongphi.
Nga iaroh jur ia kane ka jingleh jongphi.
Kane ka pyni ba phi dang kwah hok shisha ban ialeh bad kumba ong ka kyntien ba haba iaroh ia u briew dei ban iaroh beit ha ka por ba u dang im ym ynda u la iap.
Lada long kumne te dang don jingkyrmen ka jaitbynriew namar wat haba ym ioh ruh hynrei khlem phet satia shawei.
Im slem Jaitbynriew.
Shillong:U Lamphang barim ka Ïing Dorbar Thaw Aiñ ka Jylla bad CEM barim ka KHA DC u Bah Bindo M Lanong, ula ong ba bun na ki nongïalam jong ka United Democratic Party (UDP) ki la “kut" bad kim thikna shuh ban nang jop ha ka ilekshon MLA-2023.
U Bah Bindo uba dei uwei na ki nongseng jong ka UDP, dangshen ula shah kyntait ïa ka tikket jong ka party na Nongkrem Constituency.
Ula kynnoh ba ka UDP ka la lehklet ïa u bad ai ïa ka tiket sha u Bah Lambor Malngiang, uba dei u MLA ba dang shu iehnohkam shen.
“Ar ne lai ngut ki nongïalam kiba don bynta ha ka jyrsieh ai ticket jong ka UDP, ki la kut, kim don lad satia ban jop," ong u Bah Bindo.
Hynrei u Bah Bindo ula pynpaw ba u don bha ïa ka lad ban ïoh ïa ka jingjop.
“Nga la trei shitom bad ïakynduh ïa ki briew ha ki shnong ki thaw, nga la ïoh ïa ka jingkyrshan kaba khlaiñ," ula bynrap.
Haba pynpaw ïa ka kam nongïalam hapoh ka UDP kum ka jingeh ïa ka party, u Bah Bindo ula ong, “Ha ka por ba thaw ïa ka UDP, kim shym la donlang satia, kim pat don satia ha ka kam saiñ pyrthei ruh, baroh ki dang dei tang ki junior (khynnah hapoh) jong nga.
Nga la wan ïalam ïa u Bah Jemino ha u 2013 bad ula jop, Metbah ula pynïasoh sha ka UDP ha u 2008, shano kine ki don ha ka por ba thaw ïa ka UDP ha u 1997".
“U Bah Paul Lyngdoh ula wan ha u snem 2009, nga la dep ong ïa phi, ar, lai ngut ki nongïalam ki la kut, ki paidbah kin ai ïa ka bainong," ula bynrap.
“Ka UDP ka dei ka khun jong nga, nga donlang ha ka por ba ka kha," ong une u nongseng jong ka UDP uba la ïadonlang bad ka party naduh ka sngi ba nyngkong.
Shillong:Uwei u rangbah ba la tip kyrteng kum u bah Tarcisious Mawlot, ba ladon 55 snem ka karta, u ba la iakhun teng ruh ia ka elekshon na Mairang konstitwensi, ha ki snem ba ladep, na ka parti KHNAM, katba mynta ka kynti pat u la rai pat ban kynriah noh ia ka konstitwensi, ha kaba u la rai ban ia khun noh ia ka elek shon ka ban wan na Mawlai konstitwen si, ha kaba u la ong ba ka jingiakhun jong u na Mawlai konstitwen si ka long hadien ba ka jingduwai ka jong u ka la don ka jing pasiaw ba u hap ban ia khun noh na Mawlai konstitwensi ha ka elekshon ka ban wan.
Haba iathuh shuh une u rangbah u la ban ba ha ka jing shisha u don ki jingthmu,ban ia khun na ki ar-tylli ki konstitwensi, kata ka Nongstoin konstitwensi bad ka Mairang konstitwensi, kaba u hap ban jied kawei na kine, hynrei hadien jong ka jingduwai ka jong u, kine ki ar-tylli, ki konstitwensi ki khlem dei satia ki konstitwensi, kiba ka jing pasiaw ka phah ba un leit iakhun ia ka elekshon, hynrei ka jingduwai ka jong u ka pasiaw ia u ban leit ia khun noh na Mawlai konstitwensi, kaba u ne u rangbah u khlem shong khlem sah, wat la u don ki khun ki kti, kiba sah ha Mawlai konstitwensi, ha kaba u la iathuh ruh ba u don tang kum ba 50 ngut ki briew kiba u ithuh ha katei ka konstitwensi.
U bah Tarcius,u la iathuh ba un ia khun ruh kum u kyrtong shimet, namar ba ki nongrim kiba une u rangbah u ïeng ki ia pher bha na kiwei pat ki nongrim jong kiwei ki parti.
U ne u rangbah u ngeit ruh ba ka lynti iaid jong u ha kane ka elekshon ka ban wan ka long beit lyngba ka jing pasiaw jong u mynsiem, ba ki nongrim ba u la dep ban pynkhreh bha, ki la shah kyntait noh naduh ba sdang haduh kaba kut.
Kumta ka jing pasiaw ka wan ha u ba um dei ban pyn bor iano iano ba kin jied ia u wat ia ki khun lajong ruh, hynrei tang kawei ba u ne u rangbah u la iathuh ba kaba nyngkong eh ka long ban phai sha u Blei.
U ne u rangbah u la iathuh ruh ba ka jing ong ba ka politik kam dei ban iaid lang bad ka niam ka dei ka jing pasiaw jong u bymman, namar ki tieng ba u Blei un rung ha ka saiñhima sima, la ong u bah mawlot.
Haba iadei pat bad ka jing treikam bor bah ka pisa ha ka por elekshon, une u rangbah u la iathuh ba donkam bun ka pisa ban ia khun ia ka elekshon ka long palat 5 klur tyngka ka pisa, hynrei u ne u rangbah u la ong ba ka jing pasiaw ha u kam kwah ia u ba u pynlut pisa ha kane ka elekshon ka ban wan.
Ka jing pyndonkam ia ka pisa ha ka por elekshon ka pynlong ia ki paidbah ba kin shah die, shah thied beit ha man ki san snem,kaba dei ruh ka jingma ia ka ri bad jaitbynriew.
Ha kawei pat ka liang u tei u rangbah u la ong ba ha ka jing-iohi ka jong u, ka long ba kita ki briew kiba ki paidbah jong ka jylla ki la phah ban leit thaw ia ki aiñ, ki la klet noh ia ka kam ram ba nyngkong ka jong ki, kum kita ki nongthawaiñ, hynrei ki thaw pynban ia kata ka development, kaba tang ka dewbilat ruh kam bat shuh ia u nar-rot, kaba la iohi ia ka jing khyllem jong ki jingtrei, pra ki surok bad kiwei kiwei.
Une u rangbah u la ong ruh ba ki paidbah ki dei ban sngewthuh ba don kam ban duwai na bynta ia lade ha kane ka elekshon ban wan, namar ki jied ia lade ym iano iano.
“Suk kaba shaniah ha u blei ban ia ka ba shaniah ha u briew" ha kaba u la kyntu ruh, ba kam don satia kano kano kaba pher lada phi jied iano iano ruh, lada u Blei u la kdew ban jied, namar ba u thrang ba ha jaka jong ka no smoking, ka dei ruh ban don kano ruh ka no corruption, la ong u rangbah Tracious Mawlot.
Tymmen kam kai suda kwah pawnam palat balei um leit bn ialap ia ka ktin u Blei khnang ba un poi suk.
Ka long ka khubor ka bym sngew lah ngeit hynrei ka long kaba shisha ba ki dkhot jong ka seng BJP ha Nongstoin mynta ka sngi hapoh ka jingialam jong u Bah Dimandar Lyngdoh ki la rai rnagbah ba baroh ki dkhot jong ka sneg BJP kin ai ka jingkyrshan ia u Bah Gabriel Wahlang u badei u candidate jong ka Seng Congress ha Nongstoin namar ha ka jingkhein jong ki la lap ba dei tang b Bah Gabriel Wahlang uaba lah ban iakhun pyrhshah ia ka NPP kaba tam tang 60 vote ha ka General Election 2018.
Kumta ban pynliem u MLA ba mynta ka BJP Nongstoin ka dei ban kyrshan tylli tyllan lang baroh ia u Bah Gabriel Wahlang.
Ki paitbah ki tip hi kumno ki ia kynduh kam bad une u MLa ba mynta.
Kane ka rai ka long hadien ka jinglum lang ia baroh ki Primary Unit baroh 30 tylli bad ki la ia mynjur lang da kawei ka sur ban leit ai jingkyrshan lang baroh ia u Gabriel Wahlang bad la kyntulang ia abroh ki paitbah nongthep vote ba ngin kyrshan lang ia ka Seng Congress wat la ki don ha ki seng bapher bapher kam lei lei hynrei ngin shu thep beit ha ka kti.
Dated.
NongstoinThe: 21/01/2023.
Nongpoh:Ki pulit ka Ri Bhoi, hynnin ka sngi ha ka por 5 baje ei ei janmiet, ki la kem ia arngut ki briew, kiba la shong ha kawei ka kali kamai kaba don ia u number ML-05-N-2023, kata hadien ba ki la ioh jingtip ba kitei ki briew ki dei ki nongshalan drok.
Haba ki pulit la bat ia katei ka kali ha Byrnihat Police Outpost, ki la talasi ia katei ka kali kaba la shong da kitei ki arngut, kumta haba ki la Talasi, ki la ioh ban kurup haduh 20 ki syndon sabon ba la thep drok bad haba khein ha ka dor iew, u la shongdor kumba T.1.2 klur.
Kitei ki arngut ki rangbah kiba la shah kem ha ki Pulit Ri Bhoi, ki dei kiba la tip kum u Abigail Vanpari Vanchhawng na Nongrim Hills, Shillong bad u Rintu Chanshyam Saikia na Chincholoi na Mumbai.
Ka tyllong khubor na ki pulit, ka iathuh ba ka nongrim kaba la iohkem ia kitei ki arngut, ka dei hadien ba ki la ioh ia ka jingtip kaba biang halor ka jingdon ka kynhun ki nongkhaii drok, kiba la mih na Manipur da kaba pyndonkam ia ki surok ka jylla ka Assam, na ka bynta ban pynpoi ia utei u drok sha Nongbah Shillong.
Nongpoh:Ka Raid Marwet lyngba ka Marwet Sohjer Committee, mynhynnin ka sngi ki la pyndep noh ia ka Lehniam Sohjer ne ka rukom Lehniam leh rukom bad ka Knia ka Khriam ba saw sngi kaba ki la pynlong ha ma dan ialehkai ka shnong Baridua.
Lah ruh ban kdew hangne, ba ia katei ka Lehniam Sohjer, la plie ha ka 17 tarik mynta u bnai, hynrei mynhynnin ka sngi la pyndep da u Paiem Ken Syiem, Syiem ka Raid Marwet, ha ryngkat ka jingdon ki Basan, ki Myntri, ki longsan mansan ka Raid, ki riew rangbah ka thaiñ lem bad ki khun ki hajar jong ka Raid Marwet.
U Paiem Ken Syiem, u la ong ba katei ka jinglehniam ka dei kaba ju leh shisien shisnem da ki khun ki hajar jong ka Raid Marwet ban ainguh aidem ïa u Blei nongbuh nongthaw, ba un kyrkhu kyrdoh ïa ki khun ki hajar baroh shisnem khamtam hadien ka jingioh kheit ïa u soh ba nyngkong jong ka jingtrei shitom jong ki baroh shisnem bad ruh ban pynim ïa ka kolshor tynrai, kaba la don naduh ki por mynshwa.
Shillong:Ki bor pynïaid jong ki District bapher bapher ha ka jylla mar ïa pynbna ka Election Commission ka Ri India ïa ka ilekshon sha ka Ïing Dorbar Thawaiñ ka jylla ha ka 18/01/2023, ki bor pynïaid ïa ki District ha ka jylla ki la sdang ban weng ïa ki poster jong ki seng saiñ pyrthei kiba wah kylleng kylleng.
Ki Deputy Commissioner jong ki District bapher kila sdang ban phah weng ïa ki poster kiba la wah bad satah ha kylleng ki jaka bad kiba don ha ki surok, kiba la pynïeng ha ki dukan jong ki briew bad ïa kiba la tah ha ki kynroh jong ki shnong bad ki dong bapher bapher.
Kumba ka paw ki poster kiba la wah ha kylleng jong ka jylla kiba bun dei jong ka party BJP, ka TMC bad jong ka NPP, kine ki lai tylli ki party kiba la ïaleh ban pynpaw sha ki paidbah da ki poster ha ki dong bad ki shnong.
U CEO jong ka jylla Meghalaya u la dep ban batai ba ïa ki poster lada dei ha ki ophis sorkar dei ban weng hapoh 24 kynta, lada dei ha ki jaka paidbah dei ban weng hapoh 48 kynta bad na ki jaka jong ki riew shimet deai ban weng hapoh ka 72 kynta.
Shillong:U Bah Ernest Mawrie State president jong ka party BJP, mynhynnin ka sngi, u la ong ba ki paidbah ka jylla ki la ailad ïa ka Congress, UDP bad ïa ka NPP ban thaw sorkar ha Meghalaya.
U Bah Ernest u la kyrpad ïa ki paidbah ban ïa ailad noh ïa ka BJP ban thaw sorkar ha Meghalaya ban wanrah ïa ka roi ka san, ka ïohkam ïohjam bad ka shongsuk shongsaiñ ha kane ka jylla.
Halor ki kular jong ka AITC kum ka We Card bad ka MYE Card, u la ong ba ki dei tang ka jingkular ilekshon kin nym lah ban pyntreikam kumba ka la jia ha West Bengal kaba ki synshar, la kynnoh ba ka West Bengal ka dei ka jylla ba sahdien tam.
U Bah Ernest u la ong ba ki 60 tylli ki Konstitwensi ha kane jylla, ka party ka la ïoh jingkheiñ ba 32 tylli ki don hapdeng ka jingïaleh, na kitei ka BJP ka don ha ka jingkhien ba kan lah ban poi sha ka thong hapdeng 10 bad 15 tylli ki Konstitwensi.
La ong ba ka party kan sa pynbna nohshen ïa ki kyrtong jong ka party ban ïakhun ha kane ka ilekshon MLA ha ka jylla, kaba sah mynta ka long ba ka Parliamentary Board jong ka BJP kan sa shim ïa ka rai hapoh ka jingpynïaid u Myntri Rangbah duh jong ka Ri India.
Ha kane ka sngi la ïathuh ruh ïa kaei kaba kila ïakren hapoh ka National Executive Committee ha ka jingïalang ha Delhi, ha kaba kila ïakren bun ki mat kiba ïadei bad ka thaiñ shatei lammihngi jong ka Ri India bad ha kane ka jylla, la ïathuh ruh ba la rai ban pynjlan ïa ka jingtreikam jong u National President u JP Nadda haduh ban da dep ka Lok Sabha ilekshon 2024.
Don bok phin ioh ban ialam ia ka sorkar hadien ka Election.
Shillong:Ki nongïalam jong ka party Congress, ka Bobeeta Sharma bad u Mathew Anthony kiba dei ki National Media Coordinator jong ka party kila pynsyier ïa ka party NPP ba ka hap ban husiar ïoh ka shah klun ha ka party BJP.Haba kren ha ki lad pathai khubor mynta ka sngi ha Congress Bhavan, u Mathew la ong ba la ïohi na kaei kaba la dep ban jia ha ka jingïadei ka BJP bad ha Shiv Sena ha Maharashtra bad kaei kaba la jia ha Tamilnadu, u Nitish Kumar Myntri Rangbah ka jylla Bihar u la sngewthuh u sa ïakhlad noh bad ka BJP.Ka Bobeeta Sharman ka la kdew ba u State President jong ka BJP u Bah Ernest Mawrie u la kynnoh ba kane ka sorkar MDA kaba la ïalam da ka NPP ka dei kaba bamsap, hynrei ka BJP ka khlem weng ïalade na ka jingïatreilang bad ka sorkar, kane dei ka dak ba lada ka NPP kam husiar kan shah klun.
Haba phai sha ki seng riewlum ka Bobeeta kala ong ba donkam ïa ki seng riewlum ba kin long kiba khlaiñ, ka party Congress ka la juh leh ïa kane ban pynkhlaiñ khlem da ktah ïa ki katba ka BJP ka ïaleh ban khanglad ïa ki seng riewlum ban dangkiew.
Na ka liang jong ka party Congress shen kan sa pynlait paidbah ïa ki kyrteng jong ki kyrtong bad khmih lynti ba ka congress kan jop bun bha ha kane ka kynti kaba mynta namar ka congress ka la juh sei ïa ki samla ban long ki nongïalam bad mynta ka kynti ruh ka party congress kan sei ïa ki nongïalam ha kane ka jylla.
Shillong:Ka Chairperson ka All India Trina mool Congress (AITC) Mamata Banerjee hynnin ka sngi balang ka la ong ba tang ka party jong ka, kaba lah ban ai ïa ka Sorkar kaba shakri bha ïa ki paid bah ka Jylla Meghalaya.
Ka Banerjee ha ka jingleit ïuhkjat ha North Garo Hills, la pdiang sngewbha da ki hajar ngut ki briew kiba la ïalum paidbah ha madan Dilma Apal, Mendipathar.
Ka Banerjee ka la ong, “Nga wan hangne ban ïathuh ha phi ba ka TMC ka dei ka Party kaba tang ma ka, kaba lah ban ai ïa ka sorkar kaba shakri bha bad ïarap ban pynrulong ïa ka jing phohsniew ki samla, ki samla pule bad ki Kyn thei.
Nga ai ha ki Kynthei ïa ka Lakshmir Bhandaar.
Hangne, ngan ai T.1000 sha ka Kynthei jong kawei pa kawei ka Longïing".
Ha ka jingwan ïuhkjat jong ka ha Jylla ha u bnai Noh prah, ka Chairperson ka AITC ka la pyllait paidbah ïa ka WE Card Scheme ba kular ban ai song jingïarap pisa sha ki kynthei ka Jylla Meghalaya kum ka jingpynkupbor ïa ki.
Kane ka skhim ka la ïoh ïa ka jing pyn rung kyrteng palat 3.50 lak ngut haduh mynta.
Haba jer ïa ki jingbym lah treikam jong ka Sorkar MDA, ka Mamata kala ong, “Kaei kaba ka Sorkar ka la leh ha kine ki san snem? Nga kob ïa ki ban pyni ïa ka report card ïa kaei kaba kila leh ha kine ki san snem.
Balei la bun tylli ki kam, ka bording kam shym la poi ha Meghalaya.
Balei ba ki samla kim ïoh ïa ki lad ïohkam ïohjam".
Haba kdew ïa ka jingaiti jong ka Meghalaya TMC ïa ka Jylla, ka Mamata ka la kyrpad ïa ki paidbah “ban pynkup ïa ki briew, bat ïa ka deiriti, lehkmen ïa ka jinglong kyrpang ka Meghalaya".
Haba ai khublei ïa ki paidbah halor ka jingshaniah ïa ka jingïohi jngai jong ka Meghalaya TMC, u National General Secretary ka AITC ula ong, “Haba peit ïa ka jingieid, ka jingïaroh, bad ka jingkthang jong ki paidbah, nga lah ban ong ba ka NPP kan nymïoh jingjop wat tang shi seat na Ri-lum Garo".
U Abhishek ula ong ba lada ka AITC ka shah jied ban ïoh bat ïa ka bor synshar, ki paidbah ka Jylla kin pynïaid ïa ka Sorkar ha Meghalaya, ym kum kito ki nongïalam kila pynïaid ïa ka Sorkar na ki Ïing paki dulan na Guwahati bad Delhi.
Ki Nongïalam ka AITC kila kular ba ka Sorkar ban wan ha Jylla kan dei “jong ki paidbah ka Meghalaya, da ki paidbah ka Meghalaya bad na ka bynta ki paidbah ka Meghalaya".
Shillong:U Bah Bindo M Lanong, u MDC ba shu thung hapoh ka KHADC, u la ong ba lada u myntri rangbah ka jylla u shim ia ka jingpynbeit ia u pud u sam hapdeng ka jylla Meghalaya bad Assam, kat kum ka kaiphot 2011, ka mut ba u la bakla palat.
“Ka kaiphot 2011, halor ki jaka ba don ka jingiakajia pud ka dei kaba bakla lupa bad lada u myntri rangbah u shim ia ka jing pynbeit u pud u sam kat kum kane ka kaiphot ka dei ka ba u la bakla" la ong u bah Lanong.
Haba ia kren halor ka jingpynbeit u pud u sam na ka liang u bah Lanong u la ong “U Conrad k Sangma hi, u don ka jingsngew halor ka jingbym pat lah ban pynbeit ia u pud u sam wat la 50 snem kumta u la iaid shakhmat ban ialeh ban pynbeit noh ia kane ka mat".
“Hynrei ha kawei pat ka liang u don ruh ka jingsngew ba lada kiwei kim lah ngan lah tang ma nga, na kata ka daw u la iaid la ka iaid bad dei na kane ka daw ba mynta mih bun ki jingbym hun bad ki jingsngewsih"u la bynrap.
U bah Lanong u la ong ruh “Bun na ki shnong kiba la shah pynhap sha Assam bad don ruh ki shnong kiba ym don jingiaknieh ruh la ai lut sha Assam, haba ki mut pynbeit dei ban iaid kat kum ki nongrim, ym tang ban shu pyni ba tang ma nga ba lah ban pynbeit".
“Ha ka wat ba ar ruh hap ban bud ia ki nongrim bad lada um bud kumta lehse ha ka wat baar ruh kin bun ki shnong kin poi sha Assam, iaid sted ruh kam leilei hynrei dei ban iaid da ka jingiahun lang bad halor ka nongrim ba shisha “u la bynrap.
“Kumba ka long mynta hi, bun na ki Hima ki sngewsih bad ki la iaid ruh sha ingbishar ban ujor pyrshah ia kane ka jingpynbeit ia u pud u sam ha ka wat ba nyngkong"u la ong.
U bah Bindo u la kynnoh ruh “Lada u myntri rangbah u iaid ia ka jingpynbeit ia u pud u sam kat kum ka kaiphot jong u snem 2011 ka mut u la bakla, namar ba kane ka kaiphot hi ka dei ka ba bakla".
U la bynrap ruh “Ka District council ka dei ban don ka bynta ba kyrpang tam ha ka jingpynbeit ia u pud u sam, namar ki Hima, ki Syiem, ki Lyngdoh, ki sirdar baroh ki don hapoh ka District council, hynrei ka sorkar ka la iaid lait ia ki bad iaid marwei ban pynbeit ia u pud u sam".
U la ong “U la ong ba ka jingleh jong ki ka long tang ba kin ioh nam ialade bad dei na kane ka daw ba bakla lut".
Shillong:U Deputy Commissioner ka East Kha si Hills, u SC Sadhu, hynnin ka sngi Balang, ula pynjari ïa ka kyndon 144 CrPC hapoh ka District ban pyntreikam thikna ïa ki kyndon jong ka Model Code of Conduct (MCC) ka Election Commission of India (ECI).
Katkum ki hu kum, u Deputy Commissioner ula khang ïa ki Political Party ne ki kyrtong ba kin thoh jingthoh ha ki kynroh, wah poster, pynïeng banner bad kiwei kiwei ki kynja jingpynbna ha ki surok, lynti ïaid bad ha kino kino ki jaka shimet, ki kynroh khlem da ïoh jingbit na ki trai ïing bad kumjuh ruh na ka Ophis.
La pyrkhing ruh ba ym dei ban pynlong ïa kino kino ki jingïalang elekshon khlem da ïoh jingbit na ka Ophis bad na ki Dorbar Shnong ba ïadei bad ki jaka ba thmu pynlong.
La khang ruh ïa ka jingpyndonkam kor pynsawa hapdeng ka 10 baje mynmied haduh 6 baje mynstep bad ban pynlong ïa ki rally khlem da ïoh jingbit.
Nalor kane, ula pynmih ruh ïa ka hukum ba khang ïa ka jingrah pisa palat T.50000 hapoh ka District namar ka jingsngew jong ka ECI ba kin don ki briew kiba rah bun ka pisa kaba lah ban pyndonkam ha kaba thied ïa ki nongthep vote.
Kane ka dei kaba la leh khnang ban lah wanrah ïa ka elekshon kaba khuid bad ba ïaid beit ïaid ryntih.
Kumjuh ruh, ula hukum ïa ki briew kiba don ïa ki tiar siat kiba la ïoh licence ba kin wan aiti noh ia ki tiar siat jong ki sha ki Police Station kiba jan katba ka MCC ka dang treikam.
Ula ong ba ki briew kiba pynkheiñ ïa kane ka hukum ki lah ban ngat ha ka jingpynsaja da kaba pynshong along ym duna ïa ka shisnem bad kaba lah ruh ban pynkiew sha ka 3 snem nalor ki kuna.
Nongpoh:Ka Hynniewtrep Youth Council (HYC) Ri Bhoi District, lyngba u Bah Hercules Suting, General Secretary, ka la dawa na ka sorkar jylla, ba ia mynta shipor, ka la dei ban khang shwa ka jing wanrah ia ki sniang na shabar ka jylla, namar ba ka la pyn syier eh ia kiba bun ki nongri sniang ha Ri Bhoi, ba ki tieng eh ia kata ka jingpang ha ki sniang bad kaba la tip kum ka African Swine Fever (ASF).
Utei u nongialam ka HYC, u la ong ba seng ka ka la ioh ia shibun ki jingujor na ki nongri sniang, kiba la pynpaw ba ki sngewkhia eh halor ka jingioh laitlan ki sniang na shabar ka jylla, kiba la rung sha ka jylla, khlem da don kano kano ka jingshah peit bniah ha ki doktor mrad.
Nalorkata, kumba ngi la ioh jingtip na ki nongri sniang hapoh ka jylla, ka long ba kat haduh mynta, ka sorkar kam pat lah ban ai ia kano kano ka jingiarap ne ki lad jingiada, na bynta kito ki nongri sniang bad dei halor kane ka nongrim, kaba la pynlong ia ka seng, ba kan dawa na ka sorkar ba ka dei ban khang shwa shipor ia ki sniang kiba wan na shabar jylla, namar ka wanrah jingma ia ki sniang kiba don hapoh ka jylla.
Shuh shuh, u la ong ruh ba bun na kitei ki sniang kiba la bamdoh ha ka jylla, ki dei kiba wan na ka jylla Punjab, kaba dei ruh ka jylla kaba bun ki sniang ha katei ka jylla, ki la shah ktah eh ha ka jingpang ASF.nalorkata ha Assam ruh, ki la don shibun ki jaka, kaba ki sniang ki la shah ktah eh ha ka jingpang ASF bad kaba wanrah jingma ia ki sniang hapoh ka jylla, u la bynrap.
Beijing:Shiteng jong ka Ri China, ka don mynta ha ka jingring tyrkhong kaba jur bad katei ka kynthup ia ki bynta jong ka thain Tibet, ong ka khubor sorkar jong katei ka Ri.
Lyngba katei ka jing rang tyrkhong, kumta ki billion ngut ki nongshong shnong jong ka China, ki mad ia ka jingshit tasam, hynnin ka sngi.
Katei ka Ri, ka la mad ia ka jingshit tasam ha kine ki sngi, ka jingshlei um, kaba jubor tasam bad ka jingrang tyrkhong, ha kaba ki saiantis, ki shim, ba katei ka dei na ka daw jong ka jing kylla ka jingshit jingkhriat jong ka pyrthei.
Ka bynta ba shathie jong ka China, ka mad ia ka jingshit kaba jubor tam ha kine ki sngi, haba ia nujor ha ki 60 snem ba ladep bad la ong ruh, ba kane ka jingshit tasam ha kine ki sngi, kan dei kaba shit tam, haba ia nujor ha ka pyrthei hi baroh kawei.
Ka jingpynmih khubor jong ka National Climate Centre, ka pyni, ba ha ka sngi balang, ka jingrang tyrkhong ha ki bynta ba shathie jong ka China, ba kynthup ia ka Tibetan Plateau, ka dei kaba la ktah jubor ia kitei ki jaka.
La iathuh shuh shuh ba ka wah Yangtze, kaba iaid lyngba ka jylla Sichuan jong ka bynta ba sha sepngi jong ka China, kaba bsa um ia ki 370 million ngut ki nong China lem bad ki karkhana kiba don ha katei ka thain, ka la rngat ha kine ki sngi.
Na ka liang ka tnat peit mariang, ka China Meteorological Administration, ka ai jingkhein, ba ka jingshit, kan iai bteng ban poi sha ka 40 haduh 45 degree Celsius (104 degrees Fahrenheit) ha Chongqing bad ha ka jylla Sichuan, Jiangxi bad Zhejiang, ha ka sngi palei bad ha ki khyndiat sngi ban sa wan.
Tura:Kawei ka Ïingmane Catholic kaba la rim bha ha Daram, North Garo Hills ka la shah kyndang ha ki runar bym lah ban ithuh ha ka sngi palei, taïew ba la leit, kiba la pynjulor dusmon ruh ïa u Mot Jisu, Mother Mary bad u Saint Joseph.
Katkum ka eja har ba la mudui ha Resubelpara police station, North Garo Hills, ïa kane ka kam dus mon ki runar la lap ha ka step sngi thohdieng da ki riew ngeit kiba leit pynlong jingduwai ha Ïingmane.
La ong ba u Parish Priest um shym la don satia ha kane ka Ïingmane ha ka por ba jia kitei ki jingjia.
Baroh ki Parish Priest jong ka Balang Catholic ki ïa don ha Tura ban ïashim bynta ha ka Religious Retreat.
Kine ki runar ki khlem lute pisa satia lane khung ïa ki tiar ba shongdor lane rong ei ïa ka bai kynshew pisa hynrei la shem ba kane ka jingkyndang ïa ka Ïingmane ka dei beit tang ban pynpra dusmon ïa kine ki mot u U Jisu Khrist, ka kmie jong U ka Mary bad u Saint Joseph.
Kine ki runar ki la dkhat ruh ïa ka khlieh jong U Jisu Khrist, ka Mary, u Khunlung Jisu bad u Saint Joseph na u mot.
Kine ki runar kila pyrshang ruh ban pynpra ïa ka u motdur kyntang ba la wah hajrong ka kynroh Ïingmane ba ju pynlong ïa ka Mass Eucharist hynrei kim shym la kot satia bad namar kata, kila shu mait noh ïa la kjat jong une u motdur kyntang jong u Jisu halor ka diengphna.
Ki Pulit kila suba jur ïa uwei u samla ba 25 snem uba don jingduna ha ka bor pyrkhat pyrdaiñ namar u dei uba la ju pynpra teng ïa ki motdur kyntang jong ka Balang ha Daram.
Hynrei ki Pulit ki dang tohkit mynta na baroh ki liang shuwa ban shim ïa kano kano ka sienjam.
Kane ka Ïingmane ha Daram ka dei kawei na ki Ïingmane ba la rim tam jong ka Balang Catholic ha North Garo Hills.
Shillong:Ki nongialam jong ka All Jaiñtia Midday Meal Workers Union, kaba dei ka synjuk jong ki nongshet ja sngi, ha ki skul bapher bapher, mynhynnin ka sngi, ki la pynlong ka jing iakhih ban dawa na ka sorkar ban pyn kiew ia ka tulop jongki, na ka shi hajar sha ka San hajar tyngka.
Ia kane ka jing iakhih, ki nongialam jong kane ka kynhun ki thmu ban iakhih hakhmat jong ka additional secretariat, ha ka step jong ka 29 tarik Nailar 2022, hynrei ki la ong ba na ka daw jong ka jing shah hylla ha ki pulit, kumta ki la mih na Secretariat ban leit shong noh ha khmat Mbose.
Haka jingia kren bad ki longkmie, kiba dei nongshet ja sngi, ha ki skul ki la pynpaw ba ka sorkar ka la lehbeiñ ia ki, namar ka tulop kaba ki ju ioh ka long 32 tyngka ha ka shisngi bad lada kheiñ kyllum ka long shihajar tyngka shibnai bad ruh ba ka tulop kim ju ioh man la u bnai, ha ka shisnem ka tulop ki ioh eh tang kumba shibnai ne arbnai.
Ha ka jingiakren bad ki lad pathai khubor, na ka liang jong u adviser jong ka All Jaiñtia Midday Meal Workers Union u bah Khroo L.Pariat, ula ong ba kim pat ioh ka jingbit na ka sorkar.
Kane ka jingiakhih jong ki nongshet ja sngi, ka long ban dawa na ka sorkar jylla ban kyntiew shuh shuh ia ka jingsiew sa 900 man la u bnai na ka jingioh 100 tyngka man u bnai na ka bynta ka 10 bnai kaba man la u snem.
Ula ong ruh ba kin dangbteng ia ka jingiakhih lada ka sorkar kam pat ai rai ne ban pdiang ia ka jing dawa ka jongki, bad kin sah miet ruh ban da ioh ia ka jingkhot iakren na ka liang jong ka sorkar.
Ula ong shuh shuh ba ka sorkar ka la mut ban pynlut haduh kumba 14 klur tyngka, ha ka tamasa ialehkai, hynrei ha ka jaka ba kan pynlut ha ki tamasa balei kam shym la ai noh ia ki nongshet ja sngi, ha ki skul bapher bapher, u la ong.
Ka jingkuman jong kane ka sorkar MDA ia ki mat ba donkam eh jong ki nonghikai skul naduh ki nonghikai Adhoc,SSA,Deficit pattern haduh ki nonghikai Deficit ka la pynduh mynsiem shisha ia ka lawei jongki bad khamtam eh ia ka jingnang jingstad bad ka thoh ka pule ha ka jylla.
Ki don bun bah ki hok ba ki nonghikai Deficit ki dang dei hok ban ioh hynrei haduh mynta ki ain ki kanun bad ka rukom pyniaid ia ki bor skul ki dang sah kut sah ha ka jinglong umdum.
Ka arrear ba dang sahteng(pending arrears) jong ka tulop thymmai(revised pay) kaba la khmih lynti ba ka sorkar kan siew noh sa ia ka 3rd installment(25 pc)naduh u bnai December 2021,pynban ka sorkar ka shu thok kai ia ki nonghikai deficit.
Kane ka sorkar ka leh shiliang khmat bad leh bym byn hok ruh namar,ka 3rd installment ka la dep siew ia ki nonghikai deficit ha ki kyrdan Primary/Upper primary schools katba ia ki Secondary bad Higher Secondary pat ka dang pynsahteng ban siew haduh mynta.
Mynta te, ym donkam siew installment shuh hynrei ka la dier palat ka por ia ka sorkar wat ban siew lut baroh(full amount).
Lada ka sorkar kan dang pynslem bad pynsahteng biang,,ka Election Commission of India kan sa pynbna noh ia ka tarik ban long election bad ka Model code of Conduct kan treikam ha Meghalaya.
Lada jia shisha kumta,ka arrear ki nonghikai kan sa poi haduh kawei pat ka sorkar thymmai.
Lada kane ka sorkar MDA kam lah pyndep ia kane ka arrear ba dangsah,kata,ka la shah rem(failed) hakhmat ki nonghikai bad ka thoh ka pule ha ka state jongngi.
Ka jingpynkiew ia ka Grtuity(DCRG) kaba la tyrwa naduh u snem November 2018 na u Under Secretary Education Dept sha u Director of School Education and Leteracy(DSEL) bad u Director pat u la phah sha baroh ki DSEOs ha ka 21st February 2019 bad ki DSEO pat ki la phah sha baroh ki skul ha ka 7th May 2019,kane ruh ka la kylla kamkai lut khait mynta.
Ki nonghikai deficit ki dang ioh hi da kajuh ka dor 3.5 lakh kaba dei ka dor 16/17 snem tam mynshwa.
Ka official order/notification jong ka sorkar ia ka Gratuity thymmai ba 10 lakh ka dang sdien ldui mynta ha Secretariat.
Sa kawei pat ka jinglehbein(deprive)jjong kane ka sorkar ka Meghalaya ia ki nonghikai Deficit kalong ba ka khlem ai (grant) ia ka shuti ioh khun ki nonghikai khynthei(Ladies’ teachers).
Ha ka jingshisha,ka kyndon kaba 36 jong ka ‘The Meghalaya Aided Secondary and Higher Secondary Schools Employees Rules,2018’ ka la thoh shai ba dei ban ai(grant) maternity leave ia ki nonghikai kynthei haduh 3/6 bnai hynrei haduh mynta ka jingpyndonkam ia ka maternity leave ka iapher na kawei ka skul sha kawei pat kat kum ki bor pyniaid jong ki skul bapher bapher.
Ki DSEOs kim dei shuh ban khang lad ia ki nonghikai kynthei kiba apply maternity leave hynrei ki dei ban phah beit(forward) sha ka Education Dept.
khnang ba leh ia kaba donkam.
Lada ka sorkar kam pdiang(not entertained) ia ki ain ba ka thaw hi ma ka,kata,ka Kashari(Courts) ka lah ban tuklar ban pynioh(grant legal redressal) ia ka hok jongki nonghikai ba ki dei hik ban ioh(deserving rights).
Ki dang bun bah ki hok jong ki nonghikai ba ka sorkar ka lehkaim kai kum ka jingsiew tulop ba man u bnai,ka retirement benefit scheme,pension,ka MCPC,ka medical re-imbursement,etc kiba ka jingphohsniew jong ki nonghikai kam pat long kam satia.
Lano pat kane ka sorkar kan pyrkhat haba sa tang khyndiat bnai kan pyrkhat noh sa ia ka Election ioh shah rem khlem rain pynban ha ka bor jong ki paidbah ba bun.
Ha Meghalaya ki nonghikai kidei kiba poh na bapoh tam nadong shadong shu paw tang ka nam Sir/Miss Khlem ki facilities.
Nongpoh: Ki la don da ki hajar ngut ki nongkyrshan u Bah Sunshine Makri bad kiba dei ruh ki dkhot ka Umsning Constituency People’s Forum (UCPF), hynnin ka sngi Saitjain, ki la wan ban pyniasoh noh ialade sha ka United Democratic Party (UDP), kata ka la jia hadien ba u Bah Sunshine Makri, u la pyniasoh noh ialade sha ka UDP.Ha katei ka jingialang, kaba la pynlong ha madan Umsning, la iohi ba ka madan Umsning ka la shlei hi mam da ka jingdon jong ki hajar ngut ki nongkyrshan u Bah Sunshine Makri, khun jong u Ma Nehlang Lyngdoh bad uba la shim ia ka rai ban mih shakhmat na ka bynta ban aireng ha kane ka ilekshon 2023 na Umsning Constituency.
Ia u Sunshine Makri lem bad ia ki nongkyrshan jong u, la wan ban pdiang sngewbha da ki heh duh ka Party UDP, kiba kynthup ia u Bah Metbah Lyngdoh, President rangbah ka UDP, nangta u Dr.Jemino Mawthoh uba dei u General Secretary, kiwei ki MLA ka UDP lem bad shibun kiwei pat.
Ha katei ka sngi, kaba u Bah Sunshine Makri lem bad ki nongkyrshan jong u, ki la rung sha ka UDP, la iohi ba ki la don shibun kiwei ki riew ba pawkhmat eh hapoh ka Umsning Constituency, ki la bud ia u ban rung sha ka UDP bad kaba la pynkmen eh ia kitei ki heh nongialam ka UDP ha ka jylla bad ha Ri Bhoi ruh kumjuh.
Watla ha katei ka jingialang, kaba ka jingdon ki paidbah ka la long da ki hajar, hynrei ha katei ka sngi ki heh ka UDP kim pat la pynthikna la ia ka tiket na bynta ka Umsning Constituency.
Ha ka jingiakren u Bah Metbah Lyngdoh, u la ong ba ka Party hi, ia mynta kan sngapjar shwa, namar ki dang ap bad sngap ia ka sur u paidbah halor ka Tiket bad ki kwah ba ka tiket yn ioh da u briew uba hunlang ki paidbah bad uba don jingkyrmen ban poi sha ka thong jong ka jingjop.
Kitei ki heh nongialam ka UDP, ki la pynpaw ba ha kane ka kynti kaba mynta, ka UDP ka don ia ka jingkyrmen kaba khraw ba kan poi sha ka thong jong ka jingjop, namar ki la sakhi da la ki jong ki khmat, ba ki nongkyrshan jong u Sunshine Makri, ki la don da ki hajar ngut bad kiba la kular ba kin trei shitom, khnang ba un poi sha ka thong jong ka jingjop ha kane ka kynti kaba mynta na na Umsning Constituency.
Shillong:Na ka liang jong ka tnat Youth Wing jong ka KHNAM, ka pynsngew ba haba ka sorkar jylla, ka la sdang sa ia ka sien kaba ar, jong ka jingiapynbeit pud hap deng ka Assam bad Meghalaya, kumta ka seng, ka sngewdei ban kren shai halor kane ka phang, ba ha shwa ka jingsoi ia ka MUA-2 hapdeng ki ar ngut ki myntri rangbah bad kata ka long, ba ka sorkar, ka dei ban rah ha iing dorbar jylla, halor ka jingthmu jongka, ha shwa ban ia soi pynbeit pud bad ka Assam.
Ka seng, ka ong, ba ba lada mih ki jingleh bakla lane ka jingleh donbor bad ka jingbymhun jong ki paidbah, ka sorkar kam lah shuh ban ong, ba khlem ai jingmut ha shwa ban soi.
Ka seng ka dawa ba ka sorkar ka dei ban wanrah ha ka iing dorbar thaw ain jong ka jylla, ia ka kaiphot jong ki regional committee shwa ban poi sha ka MoU, khnang ban kiar na ki jingkynrum kynram bad la ong, ba lada donkam ban khot da ka dorbar ba kyrpang ruh, ia ka kaiphot dei beit ban iatai shwa haduh ba poi sha ka jingsngewthuh bad jinghun jong baroh.
New Delhi:Ka National Committee Meeting jong ka seng National People’s Party ka la long ha ka Sngi Saitjaiñ ha Constitution of India Club, New Delhi ha kaba ki nongïalam ka seng ki la ïakren halor ka jingpynkhreh na ka bynta ka elekshon MLA kaban long ha ka jylla Meghalaya, Nagaland bad Tripura.
Ïa kane ka jingïalang la pyniaid da u National President ka NPP u Conrad K Sangma ryngkat bad kiwei kiwei ki nongïalam jong ka seng.
Ha katei ka jingïalang la wan ban ïashimbynta da ki dkhot jong ka National Committee bad ki President jong ki Unit na kylleng ki jylla.
Ki nongïalam ka NPP ki la ïatai sani ha kaba ïadei bad ka jingpynkhreh jong ka seng, ia ki elekshon MLA ki ban long ha Meghalaya, Tripura bad Nagaland.
U Sangma, ula ong ruh ba ka seng NPP, kam ju don ia ka jing ia sngewthuh jingmut bad kano kano ka seng, ha ka elekshon bad ula pynsngew shuh shuh ba katei ka seng, kan iakhun dalade hi, ia ka elekshon sha ki dorbar jylla, ki ban sa long shen ha Odisha bad ha Chhattisgarh ruh.
Haba ïakren bad ki nongthoh khubor, u Conrad K Sangma ula ong, ba ka seng ka la pynkhreh na ka bynta ki elekshon ki ban sa long bad ula ong ka NPP kan ym ïatehlok bad ka BJP ne bad kino kino ki seng saiñ pyrthei, hynrei ka NPP kan ïakhun hi marwei ïa ka elekshon.
“Ngin ym ïatehlok bad kino kino ki seng ne bad ka BJP ha ka elekshon MLA ka ban wan hynrei ngin ïakhun hi," ong u Conrad.
Ha kaba ïadei bad ka jingdon ka seng TMC ha Meghalaya, u Conrad ula ong, ba kila knieh ïa ka jaka jong ka liang pyrshah, hynrei ki la nang pynphiah ïa ka seng jong ki.
“Ka TMC ka la rung hapoh ka jylla bad ka pyrshang ban pynmih ïa ka jingsawa tangba kam long kaba suk ba ka jingpynbna paidbah lyngba ki lad pathai ba kin lah ban ktah ïano ïano ruh," ong u nongïalam ba rangbahduh ka NPP.Ha katei ka jingïalang jong ka National Committee la shim ïa ka rai ban thaw ïa ki committee bapher ban pynkhlaiñ ïa ka seng bad la pynkhreh ruh ïa ki prokram kiba yn sa pynlong.
Shillong:Ka jingjot bad pei thliew ki surok ha ki bynta jong ka Upper Shillong, ka long kaba jur haduh katta katta, ha kaba katei ka la ktah, naduh 7 Mile bad haduh ha 3 Mile, haduh ba wat ka jingkieng Umshyrpi, la iohi, ba ka la pei thliew bad la sdang mih sa ki nar rod sha jrong bad kane ka lah ban buh jingma ia ka leit ka wan jong ki briew bad ki kali ruh kumjuh, kiba iaid lyngba jong katei ka jingkieng.
Kane ka jingjot rathai jong ka surok Upper Shillong, ka la pyn kordit ia ki nongniah kali bad ka la nang wan rah ruh ia ka dheng kali kaba man ka sngi, khamtam ha ka por mynstep, kaba dei ka por, ba ki kali kiba wan na kylleng ka Ri Khasi, ki kiew sha Iewduh.
Ki nongniah kali, ki shem shitom jur ha kine ki sngi, ban pyntyllun ia la ki kali bad ban pyn tyllun ia u steering, ban kynriah ia ki thliew ki syar bad katei ka jingpei thliew, ka pynsohsat bad pynpang met ia ki paitbah kiba shong ha ki kali kamai khamtam ia kiba pang ba shitom bad ia kiba la kham noh ka rta, namar ka jing kynthih ka kali haba poi ha ki bynta ba pei thliew.
Ha kine ki sngi, la iohi, ba ki la jia bunsien, sa ki jingkylla kali ha katei ka thain, kum ka jing kylla lyndang ka Truck kit rnga ha 3 Mile, kaba la jia dang ha kine ki khyndiat taiew, nangta ka jing kylla lyndang kawei ka Truck kit lyntang hajan Umshyrpi bad ruh ka jingjia ia tyngkhuh ki kali wat bad ki thuk thuk ar shaka kiba khah khah.
Shillong:Ka shnong Mawlynnong kaba la paw nam kum ka Shnong ba khuid tam ha ka dewbah Asia baroh kawei, mynta ka kynti, kane ka shnong ka la ioh rah sa ka nam kum ka Jaka shangkai pyrthei ba itynnad tam ha ka ri baroh kawei.
Ia kane ka khusnam la ai ha kti ki nongmihkhmat ka Sorkar Meghalaya ha ka program sam khusnam ba la tip kyrteng kum ka Outlook Traveller Awards function – 2022 ka ba la pynlong ha New Delhi dang shen.
Ia ki nongioh khusnam la jied da ka kynhun ba kynthup ia ki riewstad bad riew shem phang ha kane ka liang na kylleng ka Ri.
Ia kine ki khusnam la sam da u myntri ka tnat Tourism & Culture Development jong ka thain shatei lammihngi jong ka Ri India u G.Kishan Reddy.
Ha kane ka jingsam khusnam la ai khusnam ruh ia ka lynti na Shillong sha Sohra kum kawei na ki lynti ba itynnad tam ha ka jingdon ki lum ki wah ha baroh shilynter ka lynti.
Haba kren ha kane ka jingioh rah nam, u myntri rangbah ka jylla, u Conrad K Sangma u la ong, “Ka jingdon ki jaka shangkai pyrthei ka don ka bynta ka ba kongsan tam ban pynkiew ia ka ioh ka kot haka jylla.
Ka sorkar jylla ka la trei shitom bha ha kine ki saw snem ba la leit ban pynkiew nam iaka jylla sha ki kyrdan ba kham khraw haka pyrthei lyngba ka jingdon ki jaka shangkai pyrthei ba pawnam.
Ka jingioh rah ia kane ka khusnam na ka Outlook Traveller ka dei ka sakhi ia ka ne ka jingtrei shitom ka sorkar ha kine ki saw snem ba la leit.
Nga ngeit bad kyrmen ba ka jylla Meghalaya kan sa ioh ia ka nam ba nyngkong ha ka jingdon ki jaka ba itynnad ban shangkai ym tang ha India hynrei ha ka pyrthei hi baroh kawei.
"Ban pynbiang ia ki jingdonkam ban tei ia ki jaka shangkai pyrthei ha ka jylla, ka long kawei ka mat ba hakhmat eh ban pynurlong da kane ka sorkar ba mynta.
Ka sorkar ba lam khmat da U Conrad K Sangma ka la buh ka plan haduh 1600 klur tyngka na ka bynta ban pynkiew ki kam jngohkai pyrthei ha ka jylla.
Ha pneh ki lum ba pyngngad jong ka East Khasi Hills District, ka Shnong Mawlynnong ka ba la ju pawnam kum ka jaka ba khuid tam, ka la ioh rah ruh ia ka nam kum ka jaka shngkai pyrthei kaba itynnad tam ha ka Ri baroh kawei.
Lah ban pynkynmaw ba ha u snem 2015 ka Sorkar Kmie ka la buh ia ka Mawlynnong kum kawei na ki nuksa ne ka role model village ban bud da baroh ka Ri na ka bynta ka jingkhuid.
Ka Outlook Traveller Awards ka dei ka ba peit ia ka jingbha bad ka jingpaka ka jaka ban shah jied man u snem na ka bynta ki khusnam bapher bapher.
Kane ka jingioh khusnam jong ka jylla ka pyni ia ka jinglong jingman bad ka jingkiew ka thain ha ka liang ki kam jngohkai pyrthei.
Man la u snem kane ka kynhun Outlook Traveller Awards ka jied ban ai ia ki khusnam ba ia dei bad ka kam jngoh kai pyrthei.
Shillong:U nongaibuit rangbah ka United Democratic Party u bah Bindo M Lanong, u la ong ba wat la u la noh ka rta ruh, hynrei un dang lah ban ai ka jingshakri ia ki paid bah ha ka jylla kum u nongialam, sa ar samoi treikam eiei.
Haba ia kren bad ki lad pathai khubor u bah Lanong u la ong “Ngam don eiei ban ong, halor ka jingpynkhreh ka party UDP na ka bynta ka election 2023, namar ba ngam don shuh ha khmat jong ka party UDP bad kiba bun ki kam kim pyntip shuh ia nga".
“Ka jingrai ban ym ai tiket ia nga, nga khlem khmih lynti namar ba ki khlem ai ka daw ba biang ia nga, lada ki ong ba ngim long shuh ngi la tymmen lane ngi don dak lane ngi la bud nam ki donhok ban pynduh tiket lada don kum kita"u la ong u bah Bindo.
“Nga ia lade sa ar samoi treikam ka sorkar ruh nga dang biang lada u Joe Biden u ba la 90 snem ka rta u dang long ban pyniaid ia ka Ri America, nga lei dang 72 snem ka rta hato ngam lah, u Myntrirangbah ka jylla Mizioram ruh u ba la 90 snem, hynrei u pyniaid ia ka jylla"u la bynrap.
“Mynta hi nga dang shait dang khlain, dang biang ka bor pyrkhat, ka jingtip bad ka jinglong kaba biang shibun ban ia kine ki nongialam baroh ki ba mynta bad imat ka dei ka jingduna jingtip lane aka jingbym sngewthuh ia kaei kaba ki leh, ngam sngew eiei"u la ong.
U bah Lanong u la iathuh ruh “U President ka UDP u la kren shai ba un ym ai tiket shuh ia nga, hynrei nga la rai ban iaid shakhmat, hynrei ngam pat lah ban ong la ngan pyniasoh ia lade bad kano kano ka party lane ngan ia khun kum u kyrtong shimet, hynrei sha Nongkrem Constituency hi nga la iaid shait shait, la ki ai ne kim ai tiket ruh namar ngam lah shuh ban lehbein ia ki paidbah bad ia kiba ia trei lang bad nga".
“Naduh u bnai ba ar hi la mih kane ka jingartatien la kin aitiket ne em ia nga, bad nga la ong ba ap ba ka party kan shim rai, namar ba ngam sngew dei ba ka party kan pynduh tiket ia nga, kumba ka long mynta nga dei u ba la rangbah tam ha UDP, nga la don ha ka party APHLC ha u snem 1983 kum u MLA, nga la don ha ka party HPU ha u snem 1994, nga la don ha ka UDP ha u snem 1997 ba seng ia ka ruh"u la bynrap.
“Kino na pdeng kine ki nongialam ba hakhmat mynta ha ka UDP ki la don ha ka UDP ha kato ka por, U bah Jemino Mawthaw, U Bah Paul Lyngdoh, u Metbah Lyngdoh em kim don naduh 1997 ki wan hadien, te kim tip eiei ia kine ki political history,te ki bym tip ia ka political history te kin bakla beit" la ong u bah Bindo.
U bah Bindo u la ong ruh “Ha u snem 2008 ka la don ka jingiapan tiket na ka kynhun u Dr Jemino ban ia khun pyrshah ia nga, ha kaba u nongialam ka UDP u Dr Donkupar Roy u la ong, ba nga dang lah ban duh ia ka Constituency ban ia kaba nga duh ia u bah Bindo, nga la iakhun bad nga jop, kum uta kein u dei u rangbah nongialam".
“Ki nongialam ka UDP mynta ki mut ban ai tiket ia u briew u ba la shang kylleng kylleng, ki mut ban ai tiket ia u briew u ba la ialeh na ka KHNAM, na ka Congress, kum u kyrtong shimet, u bym don ruh ha ka party UDP wat tang ban pyniasoh ruh um treh bad ka party, hynrei ki mut ai tiket ia uta, u ba nga sngewthuh ba un ym lah ban poi shano shano ruh"la bynrap u bah Bindo.
Ki khasi ki kwah ia ki candidate ba dang samla bad shemphang ym kum ka west Khasi hills ba jied ia ki candidate laplah kum u bajop,….
U Joe Biden um dei ban dap 90 snem hynrei 80 snem ha u bnai November.
Shillong:Ki pulit jong ka Ratacherra, ki la ioh kem ia arngut ki khar Bangladesh, kiba ju iarap, na ka bynta ban pynpoi ia ki khar Bangladesh, ba kin wan rung sha India, ha ki ar bnai ba ladep, lyngba ka Kuliang Ratacherra.
Mynta ka sngi, ha ka por 12baje nohsngi, la iohi ia kitei ki khar Bangladesh, kiba rieh ialade ha ka khlaw jong ka Pyrtakuna bad ha ka jingleit thwet biang por, la ioh kem ia ki arngut na kitei ki khar Bangladesh bad kitei ki kynthup ia U Misba Uddin (31) bad U Badrul Alom (30).
U Misba, u dei uwei na ki runar, ba satar bha bad uba ki pulit ki la ju thwet bha ia u, namar kiwei pat ki kam runar jongu.
Nongpoh: Mynhynnin ka sngi ka sngi, ki heh nongialam ka United Democratic Party (UDP), ki la pdiang sngewbha ia arngut ki CEM barim ka Khasi Hills Autonomous District Council (KHADC) bad ruh ia uwei u nongialam ka Ri Bhoi Dorbar, namar ba ki la kwah ialade lem bad ki nongbud jong ki ba kin pyniasoh noh sha ka UDP.Kitei ki arngut ki CEM barim ka KHADC, ki kynthup ia u Bah Rangkynsai R.Makdoh, nangta u Bah C.B Syiem, uba dei ruh u kyrtong ka NPP na Nongpoh ha ka ilekshon 2018, nangta u Bah R.B Shadap,  President ka Ri Bhoi Dorbar, kiba la dei ruh ki briew ki la snar bha ha ki kam Politik ha Ri Bhoi.
Ha katei ka sngi, katei kitei ki CEM barim ka KHADC bad u nongialam ka Ri Bhoi Dorbar, ki la wan ban pyniasoh sha ka UDP, ki la wan ha ryngkat ki katto katne ngut ki riew rangbah kiba la kham paw bha ha Ri Bhoi.
Ia kitei ki riew rangbah kiba la pyniasoh sha ka UDP, la pdiang sngewbha ia ki da ka jingdon u Bah Metbah Lyngdoh, shongknor ka Iing Dorbar Thawain, u Bah Pius Marweiñ, MLA Ranikor, u Bah HDR Lyngdoh, u Bah Balajied rani, MDC Nongpoh lem bad shibun kiwei pat ki heh ka UDP na ka jylla bad Ri Bhoi.
Nongpoh: Na ka bynta ban pynpaw ia ka jingpyrshah kaba jur halor ka jingthmu ka sorkar jylla ban wanrah ia ka Casino ne ka jaka ‘Khalai’ ha Ri Bhoi, ki nongialam ka Synjuk ki Rangbah Shnong Ri Bhoi District, mynta ka sngi ki la khot ia ki heh nongialam jong ki saw seng, kiba kynthup ia ka KSU, FKJGP, HNYF bad RBYF, kata na ka bynta ban pan jingkyrshan halor ka jingthmu jong ki ban pyrshah ia katei ka jaka ‘Khalai’, kaba la thmu wanrah ka sorkar ha Ri Bhoi.
Ha katei ka jingialang hapdeng ki nongialam jong kitei ki 4 seng bad ki nongialma jong ka Synjuk ki Rangbah shnong, ki  la lah ban thaw ia ka kawei ka kynhun pyrshah ‘Casino’ bad kaba la tip kum ka Joint Action Committee against Casino, ia kaba u Bah B.B Makdoh, President ka Synjuk ki Rangbah shnong, u la long kum u Chairman katei ka JAC bad u Bah Ferdynald K.Kharkamni, President ka KSU ha Ri Bhoi kum u General Secretary lem bad kiwei pat ki dkhot ha katei ka kynhun, kiba dei ki nongialam jong kitei ki 4 seng bad ki nongialam shnong.
Haba kren sha ki lad pathaikhubor haba la kut katei ka jingialang, ki nongialam 4 seng ha ryngkat ki nongialam ka Synjuk ki rangbah shnong, ki la pynpaw ba kin iai pyrshah beit ia katei ka ‘Casino’, wat haba ka sorkar ka la thmu ban pynurlong jubor ia katei ka Casino ha Ri Bhoi.
U la pynpaw ruh, ba ha katei ka jingialang, ki nongialam 4 seng bad ki rangbah shnong, ki dang khmieh lynti ba ka sorkar kan wanrah da kino kino ki lad ki lynti, ki ban iarap ia ki khun samla ha ka iohkam iohjam ne ki lad ai jinghikai, kiba long kum ki jaka pule bad ki jaka sumar, hynrei plak, ka sorkar ka thmu pynban ia ka Ri Bhoi ban pynlong kum ka ktem ‘Khalai’.
Dei halor kita ki nongrim baroh, ka JAC hapdeng ki 4 seng bad ki nongialam shnong ha Ri Bhoi, ki la shim ia ka rai ban pyrshah beit ia katei ka ‘Casino’ bad halor kata ka jingpyrshah jong ki, ki la shim ia ka rai ban phah dorkhas sha u Myntri Rangbah ka sorkar jylla, na ka bynta ban pyrshah ia katei ka ‘Casino’ bad ban pynpaw ba ka JAC hi kam ailad ia katei ka jaka ‘Khalai’ ha Ri Bhoi, u la bynrap.
Lada ki paidbah ki don ki khmat baiohi bad don ki shkor ba iohsngew biang biang ,ki ladei ban pynrem kput ne ai jingsneng kaba tyngeh ia Kane ka sorkar khamtam ka NPP bad UDP.Hato ka ‘Casino’ Kan wanrah ia ka jingbha ha ka imlang sahlang? Bad Kan nym don ka shong suk shongsain, Kan pynjot pynpra ia ka ing ka sem.
Ngi dei ban ai ka jingkyrshan ba pura ki 4 tylli ki Seng bad ka synjuk ki rangbah shnong kiba iohi jngai ia ka lawei Jong ka ri bad ka jaitbynriew.
Shillong:Ki Pulit ka West Jaiñtia Hills, ki la kem ïa arngut ki briew kynthup ïa u I Love You Talang, na mar ka jingdonkti ban pynïap ïa uwei u nongñiah taxi kamai ka Sor Jowai dang shen.
Kine ki arngut ki runar, u I Love You bad u Ramesh Dkhar ki la pynïap ïa u Nongñiah taxi kamai na Jowai sha Ladrym bai uba la tip kyrteng u Damehipaïa Pa reng, uba la jah rngai naduh ka 10 tarik Nailar.
Katkum ka khubor ki Pulit, u I Love You Talang u dei ruh u snar pynïap briew uba la don bun ki case ha Jowai Police Station.
Ha ka jingtohkit ki Pulit, u I Love You u la phla ruh ba u donkti ban pynïap ïa uwei u nongñiah kali tourist ba kamai na Jowai sha Shillong uba la tip kyrteng u Fullmoon Kharsahnoh, uba dei na ka shnong Larnai, West Jaiñtia Hills.
La ïathuh ba u Fullmoon uba ñiah ïa ka Maruti Swift Desire ba don u nombor ML04-D-1113, u la jah rngai bad ka kali ha ka 16 tarik une u bnai.
Ïa ka metïap u Fullmoon la lap ha ka mied 16 tarik na Mynkre, East Jaiñtia Hills bad ha ka jingtohkit, la lap ba ki runar ki la teh ïa ka kti ka kjat bad ki la pynïap ïa u da kaba ot na ryndang.
Synei bapli tang ki jingbakla shi khyllipmat,katno ki kthang kiba ha ing ha sem Jong i.
Shillong:U Bah Banteidor Lyngdoh, Myntri ba dei khmih ïa ka tnat kam rep ka Sorkar Jylla u la pan jingkyrshan na ka Sorkar India ba kan theh ïa ki lad jingïarap sha ki nongrep ka Jylla.
Ïa kane u Bah Banteidor u la pynpaw ha ka jingïakynduh bad u Myntri Sorkar India ba dei khmih ïa ka tnat kam rep, u Narendra Singh Tomar ha ka 25 tarik u Nailar, 2022 ha Delhi.
Ha kane ka jingleit ïakynduh, u Bah Banteidor u la pynsngew ruh ïa ka rai ba ki nongrep ka Jylla ki donkam ïa ka dawai sboh na ka bynta ki jingthung jingrep jong ki katkum ka Office Order ka tnat kam rep ka Sorkar Jylla kaba la pynmih ha ka 09 tarik u Nailar, 2022.
U Bah Banteidor ha ka 23 tarik u Nailar, 2022 u la ïakynduh ruh ïa u Myntri Khynnah ba dei khmih ïa ka tnat Chemical and Fertilizers ka Sorkar India, u Bhagwant Khuba ha kaba u la ïakren ban pyllait noh ïa ka bhah sboh dawai sha ki nongrep ka Jylla.
Kane ka jingleit ïakren u Myntri sha ki bor bahalor ka Sorkar India sha Delhi ka long tang shi sngi u la kular hakhmat ki noangrep bad ki nongïalam shnong ha ka jingïalang pynshai bad pyntip paidbah halor ka jingailad ban pyndonkam dawai sboh biang ha ka Jylla kaba la long ha Mawkatheiñ.
Ka tnat kam rep ka Sorkar Jylla ka la pynmih ïa ka Office Order ba ki nongrep kin ïoh biang ïa ka lad pyndonkam dawai sboh kum ka Urea, DAP, MOP bad SSP hadien 8 snem naduh ba ka Sorkar Jylla barim ka la pynsangeh ïa ka subsidy na ka bynta ki dawai sboh sha ki nongrep ha ka 12 tarik u Jylliew, 2014 khnang ban pynduna ïa ka jingktah ki dawai sboh ïa ka Koit ka Khiah ïa ki nongshong shnong.
Ka jingwanrah ïa ka office order ban shah pyndonkam dawai sboh kan long ha ki katto katne ki jaka rep namar la ïohi ïa ka jingdonkam na ka bynta ki mar rep kum u phan, sohsaw, u kubi, u phul bad kiwei kiba ju rep kynrei ha ka Jylla.
“Nga la ïoh ban ïakren bad kyrpad ïa u Myntri ban theh ki lad jingïarap sha ki nongrep ka Jylla", la ong u Bah Banteidor uba dang don ha Delhi ryngkat ki nongïalam ka Hill Farmers’ Union.
U la pynpaw ba ha ka jingïakren u la ban jur bha halor ka jingrep ryngkat ka dawai sboh ha ka Jylla namar ki paidbah nongrep kim lah ban pynmih ïa ki mar rep ban pynim ïa ki.
“U Myntri Sorkar India u la khot lang ïa ki ophisar baheh ka tnat kam rep ha kaba ki la shim khia bha ïa ki jingpynsngew na ka liang jong ngi ka Jylla Meghalaya", u la ong.
Ha kawei pat ka liang, u Bah Banteidor u la ong ba jingrep khlem da pyndonkam dawai sboh ruh dei ban pynshlur ïa ki nongrep bad ki nongrep kim dei ban shu pyndonkam pathar palat ïa ka dawai sboh.
Shillong:Ka Sorkar Jylla ka la ïasoi soskular mynta bad ka National Insurance Company Limited (NICL) ban pyntrei kam ïa ka Megha Health Insurance Scheme (MHIS) Phase-V bad ka Pradhan Mantri Jan Arogya Yojana (MPJAY).
Ïa kane ka soskular la ïasoi hapdeng u CEO ka MHIS bad Additional Secretary ka Tnat ka Koit ka Khiah u Ramkumar bad u L.S Puni Isaac, Assistant Manager ka NICL.La ïasoi ïa kane ka soskular ha ka jingïadonlang ryngkat u Myntri ka Tnat ka Koit ka Khiah ka Jylla James K Sangma bad kiwei kiwei ki Heh Ophisar ka Jylla bad ka Tnat ka Koit ka Khiah.
U Ramkumar u pyntip ba ka Insurance na kane ka MHIS-V-PMJAY ka la kiew na ka T.5 lak sha ka T.5.30 lak bad ka thup jong ki nongiïoh bynta ruh ka la nang kham bun ha kane ka skhim ba mynta.
Ula pyntip ba baroh ki Nongshong shnong ka Jylla Meghalaya laitnoh ki Nongtrei ka Sorkar Jylla bad ka Sorkar Pdeng, ki lah ban ïoh ïa ki jingmyntoi jong kane ka skhim.
U Ramkumar u pyntip ba ka MHIS-V bad PMJAY kan sdang treikam noh naduh ka 1 tarik u Nailur 2022.
Shillong:Ka Ïingkashari Meghalaya High Court hynnin ka sngi Palei ka la tynjuh ïa ka Sorkar Jylla halor ka jingbym lah ban ai jingkheiñ ïa ka jingdon jong u dewïong ba la dep tih shuwa u 2016 bad ba dang ap ban lilam ha kylleng ki jaka jong ka Jylla.
Haba bishar ïa ka PIL halor kane ka kam, ka Ïingkashari Full Bench ba la khlieh da u Chief Justice Sanjib Banerjee ka la ong “Kaba ima, ka Jylla kam shym la lah ban ai jingkheiñ ïa ka jingdon u dewïong ba la dep tih ha shuwa u snem 2016 bad ba dang ap ban lilam ha kylleng ki jaka".
Ka Ïingkashari ka ong ba ka interim report ba lai ba la file da u Justice BP Katakey ha ka 9 tarik Nailar 2022, ka la ong ha ka paragraph 3.5 ba ka jingdon u dewïong ba la dep tih u don katkum ka jinglum jingkheiñ ka NGT ha ki rud surok jong ki 24 tylli ki jaka, ha kaba 12 tylli ki dei kiba ha East Jaiñtia Hills, 2 tylli ha West Khasi Hills, 7 tylli ha South West Khasi Hills bad 3 tylli ha South Garo Hills.
U Advocate General ula pyntip, ha ka jingshisha, u dewïong ba la dep tih kham mynshwa u lah ban don ha ki jaka pyllang dewïong kaba long haduh 1500 tylli ne tam eiei.
Hynrei ka Ïingkashari ka ong ba kam pher haduh katno tylli ki don ki jaka pyllang dewïong, ka Jylla ka hap ban ïeng katkum ka jingkheiñ ba la ai ha u Justice Katakey bad kumba la buh jingthoh ha ka paragraph 3.5 jong ka interim report.
Ka Ïingkashari ka la ong ruh ba lehse ka don ka jingïalehkai hapdeng ka Jylla bad ka Coal India Limited ha kaba ka Jylla ka khmih lynti ïa ka CIL ban leit thew ïa u dewïong katba ka CIL pat ka ong ba ka la thaw ïa ka Committee khlem da pyntip sha ka Ïingkashari ba kumno kan leit ban thew ïa u dewïong.
Haba pynpaw ba ka jingthew ïa u dewïong ba don harud surok ka lah ban nym donkam ïa ki kor ka juk mynta, ka Ïingkashari ka la bthah ba ka Jylla la da ka jingïarap ka CIL ne em, ka dei ban pynthikna ba kan pynpaw ïa ka jingdon jong u dewïong ha man ki jaka katkum ba la kdew ha ka para 3.
