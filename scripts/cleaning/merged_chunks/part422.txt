Haba phai sha ka jingiakhun jong ki shynrang, ka Manipur ka la ioh ia ka kol kaba nyngkong lyngba u S Doungel ha ka minit kaba 6 hynrei tang ha ka minit kaba 12 ka Nagaland kala ioh ban pyniakhaid noh lyngba u Vhoto.
Ka Manipur kaba la shah rem noh ha ka Meghalaya ha ka semi-final ka la ioh biang ban thep kol ha ka minit kaba 33 lyngba u M Simte bad ioh ban lamkhmat tad haduh ban da kut ka kylla step.
Pynban mar ia sdang ka kylla miet, ka Nagaland kaba la shah rem noh ha ka Mizoram ha ka semi-final ka la ioh ban pynphai biang lyngba u Thulunso ha ka minit kaba 51.
Hynrei tang hadien lai minit ei ei ka la shah thep biang lyngba u N Binode Kumar Singh ha ka minit kaba 54 bad na u Doungel ha ka minit kaba 62.
Ka Manipur ka la ioh ban tehlakam ia ka jingiakhun tad haduh shwa ban poi artad ka minit ba khatduh ka Nagaland ka la ioh biang sa shi kol lyngba u Neisede ha ka minit kaba 90+1, kaba kylla long ruh ka kol kaba khatduh ha katei ka jingiakhun kaba itynnad bad mar ia biang bor bha.
Ha ka liang ki kynthei pat, ia ki saw tylli ki kol la ioh ban thep ha ka kylla step ha kaba tang ka Lalrinmawii marwei ka ioh ban thep ar kol kata ha ka minit kaba 10 bad kaba 45+1, katba ka Gladys ka la ioh ban thep lang shi kol na bynta ka Mizoram.
Ia ka shi kol na bynta ka Sikkim la ioh ban thep da ka Simran Gurung.
Shillong:Ka Assam bad ka Arunachal Pradesh ki la iasam ia ki takma ha ka jingialehkai badminton jong ka 2nd North East Olympic Games 2022 hynnin ka sngi ha Jawaharlal Nehru Indoor Stadium.
Ka Assam ka la khur 4 tylli ki takma ksiar, kawei ka takma rupa bad 2 ki takma rnong, katba ka Arunachal ka la khur 2 ki takma ksiar, 3 ki takma rupa bad kawei ka takma rnong.
Ka Manipur bad ka Nagaland ki la ioh ban khur mar kawei ka takma rupa bad 3 ki takma rnong, katba ka Mizoram ka la khur 2 tylli ki takma rnong bad ka Meghalaya ka la khur kawei ka takma rnong.
Ka Assam ka la khur ia ka jingjop ha ka jingiakhun final jong ka mixed team championship da 3-1 pyrshah ia ka Arunachal Pradesh ha ka sngi Saitjain bad hynne ka sngi la lah ban pyndep ia baroh ki jingiakhun para marwei.
Ha ka men’s singles la khur jingjop da u rangialehkai na Arunachal u Laa Tukum pyrshah ia u Hemam Malemnganba na Manipur da 21-18, 21-9.
Ha ka women’s singles, la iakynduh para nongialehkai na Assam kata ka Isharani Baruah kaba la jop ia ka Disha Sarma da 21-3, 21-11 ha ka jingiakhun final.
Ha ka men’s doubles, u Jayram Pegu bad u Tonmoy Bikash Boruah na Assam ki la jop da 21-14, 16-21, 21-15 pyrshah ia ki ar ngut ki rangialehkai na Arunachal kata u Ch Kiyon Manpang bad u Sonam Tamang, katba ha ka women’s doubles la khur jingjop da ki ‘thei ialehkai na Arunachal ka Pinky Karki bad ka Taring Yania da 21-7, 21-14 pyrshah ia ka Debahuti Lahon bad ka Ekumyala kiba na Nagaland.
Ha kaba kut jong ka jingiakhun final mixed doubles, la jop da u Pegu bad ka Baruah na Assam pyrshah ia u Nikhil Chetry bad ka Yania kiba na Arunachal.
Shillong: Ka surok ba itynnad baroh arliang na Shillong haduh Lum Mawthadraishan ka la sakhi ia ka jingshim bynta shitrhem jong ki nongniah cycle na kylleng ka jylla kiba ban shim bynta ha ka lympungbah jong ka 2nd North East Olympic Games 2022, ha kaba ka Manipur ka la ioh ban khur ia ka nam lahduh ha ka liang ki shynrang bad kumjuh ruh ha ka liang ki kynthei.
Da kaba beh ia ka thong kaba 80 kilometer, kane kadei kawei na ki 18 tylli ki jingialehkai ha ka NEOG 2022 kaba la pynlong shabar jong ka nongbah Shillong ha kaba ki nongniah cycle ki ioh ruh ia ka kabu ksiar ban iohi ia ki sawdong sawkun bad ki surok kiba bha naduh dang ngir ha kane ka sngi Ba-ar.
Ha ka jingiakhun, u Konthoujam Bishan Singh na Manipur u la ioh ban khur ia ka nam lahduh da kaba pyndep ia katei ka thong ha ki 2kynta, 28 minit bad 25 sekhon ban khur ia ka jingjop ha ka liang ki shynrang (Open men’s category).
Ia ka takma rupa pat la ioh da u Tajum Dere na Arunachal Pradesh uba poi slem tang hadien shi minit kata ha ki 2.29:19 sekhon katba u Kevinjohn Khyllait jong ka Meghalaya pat u la ioh ban khur ia ka takma rnong da kaba pyndep ha ki 2:30:45 sekhon.
Ha ka thup iakhun jong ki kynthei pat, ia ka nam lahduh la ioh ban khur ia ka Naorem B Devi jong ka Manipur kaba la pyndep ia ka thong ha ki 2:57:18 sekhon.
Katba ia ka kyrdan kaba ar la ioh da ka Arunachal Pradesh lyngba ka Lindum Kia Kia kaba pyndep ha ki 3:01:56 sekhon bad ka Thokchom Helen Devi ka la ioh ban pynbun takma ia ka Manipur da kaba wan ha ka kyrdan kaba lai hadien ba ka la pyndep ia ka thong ha ki 3:04:55 sekhon.
Shillong: Na ka jingioh khur kawei ka takma ksiar ha u 2018, ka Meghalaya ha kane ka kynti ka la lah ban khur haduh lai tylli ki takma ksiar ha ka jingialehkai table tennis jong ka 2nd North East Olympic Games, kaba la poi sha kaba kut hynnin ka sngi ha Indoor Hall jong ka skulbah NEHU.Kane ka kynhun ialehkai ka Jylla ka la lah ban ialehkai bha na ka bynta ban khur ia ka jingjop ha ka final jong ka mixed doubles pyrshah ia ka Mizoram, kumjuh ha ka women’s doubles pyrshah ia ka Mizoram bad ha ka women’s singles pyrshah ia ka Tripura.
Ka Tanushree Dasgupta ka la bat biang ia ka nam lahduh ha ka jingiakhun para marwei jong ki kynthei da kaba bynrap sa kawei pat ka takma ksiar.
Ka Mizoram ka la ioh ban khur ia ka takma ksiar ha ka men’s singles bad kumjuh ha ka men’s doubles.
Ha ka jingiakhun final jong ka women’s bad men’s doubles kaba long hynnin ka miet.
Ka Dasgupta bad ka Camelia Diengdoh na Meghalaya ki la lah ban pynliem noh ia ki nongialehkai ka Mizoram kata ka Lalthansangi bad ka Malsawmtluangi da 11-13, 11-6, 11-8, 11-8 ha ka jingiakhun final jong ki kynthei, hashwa ba u Alberto bad u John na Mizoram kin pynliem noh ia ki rangialehkai na Manipur u L.Bikram Singh bad u Y.Boy Singh da 11-9, 11-5, 11-7.
Hynnin ka sngi, ka Dasgupta bad u Suranjit Dey ki la lah ban pynliem noh ia u Alberto bad ka Lalthangsangi na Mizoram da 11-5, 12-10, 5-11, 11-7 na ka bynta ban khur ia ka takma ksiar ha ka mixed doubles.
Ka Tanushree ka la lah ruh ban pynliem ia ka Sreyashi Chakraborty na Tripura da 11-5, 11-2, 11-7, 11-13, 11-9 ha ka jingiakhun para marwei jong ki kynthei.
Ka Mizoram ka la ioh ban khur ia ka takma ksiar ha ka final jong ka men’s singles, hadien ba u Alberto u la lah ban pynliem noh ia u Lalruatsanga da 9-11, 11-8, 11-1, 11-4, 12-10.
“Phi donkam ei ei ban ong?" kylli ka Sandra bad ka jingkwah tip eh kaei ka jingkylli / jingiathuh ba kan ioh“Em, ka shu long kumne, uto u khun jong phi u kyrteng uei kumto?" kylli kata ka briew“U Hiram" ka iathuh pynstet bad ka lam kyiuh ioh don kaei kaei.
“Balei phi donkam ne phah kylli mano mano?" kylli kwah tip ka Sandra“Shu don ba phah kylli ia nga, nga ruh ba ngam da kynmaw nga hap kylli na phi ka kmie" ong kata ka kong Lumlang“Ni! ka kam aiu kata ne tip u khun jong nga u lah leh bakla ei ei" ong ka Sandra ha ka sur kaba sngewkhia“Tip na kaei ka daw" kylli biang ka Sandra“Nga ruh ngam tip ieh ngan sa phun lashai mynstep ia kato ka briew" ka ong“To to" ngan buh noh.
“To thiah suk" ong ka Lumlang bad ka buh noh ia ka phun“Tang shu buh ka para nongtrei ka Sandra ka la shu bun jingpyrkhat bad ka leit ban thiah noh sha kamra thiah“Kmie, nga lyngngoh ba phi kren kumto mynne" ong u menkpa“Oh! balei kumne jar jar, mynne pat shar shar" ong u kpa ba ka lok ka shu sngap“To thiah noh phi.
Nga ngan thiah noh ba nga sngewktha khlieh" ka ong bad ka khum bha ia ka nep“Kumno kumta tang da ki kynta lah shu kylla noh kumne" thlia biang u menkpa“To seh sngewthuh ba nga lah ong kumta ruh" ong ka menkmie.
“Oh! bad ki kynthei te ym lah sngewthuh.
Lah long pynban kum ha phlim.
Dang kha shiphang lah san noh hi.
Dang iarkhie shiphang lah ia pynat ne iadom noh hi" ong u menkpaKa Lumlang ka la jan lait rkhie ba ka sngew komik kata ka jingkren u menkpa.
Kam pat treh iathuh ha la u lok hynrei ka shu ap kaei ka khubor ka ap ia ka lashai.
Ka shu leh mynleh iohthiah hynrei ka jingpyrkhat jong ka ka her sha u Hiram naduh ba u la leit pule sha ri thor ioh u leh bakla ei ei ne don da kiwei pat ki daw.
Kam treh kylli ei ei na u hynrei ka shu kun halade marwei.
Ka kong Sandra ka sngewthuh ba ka kyrdan jinglong kmie kam dei kaba suk hynrei kaba eh haduh katta katta.
Ha jabieng bad ha dohnud jong ka ki ieng ki jingpyrkhat jait pa ki jait lah long kumba ieng ki phlang ha madan phutbol.
Haba khih phaloh ki jingpyrkhat ha jabieng bad ha mynsiem shano ka met kan iohthiah.
Ka met ka iohthiah bha dei tang haba ngim don kano kano ka jingpyrkhat lane pynbun agenda ha ka jabieng.
Tang kiba ym ju pyrkhat ei ei ki iohthiah kloi bad ki plung ka durkhmat.
Kito kiba pynshad samtawi ha ki jingmut jingpyrkhat ka durkhmat jong ki ka paw ka jingtyrkhong bad i khia jingmut.
“Oh! kumno kumne phim leit trei seh?" ong u menkpa ia la ka menkmie ka bym pat khie thiah haba la dap 9:00 baje ruh“Ka dang biang ka por" ong ka menkmie bad ka khie noh artatNamar ba ka la khie slem ka khreh pynstet bad shu song tiffin khambun.
Wat hapdeng kata ka jingleh kyrkieh hynrei kata ka jingpisa mynsiem kam sangeh ban tip noh ia ka daw“Mei nga la leit ho" ong u Hiram ia la ka kmie kaba dang khreh ha kamra“To khie" ka ong bad khlem peit.
“Kmie nga shu pynsdieh noh da kane ka pylleng saw ba phin song tiffiin" ong u menkpa“Ka biang ka biang.
Ngan sa shu song lang bad kato ka dohsyiar sdieh" ong ka menkmie bad ka dang sad shniuh“Ki ong hana ba bun ki passenger ki sngewtynnad bha ia u Hiram ba u pariah bad bang ktien" ong u menkpa katba u dang khrud kwai“Tangba da lah bang nia eh ruh lah bun sa tang kaba lait suda" ong ka menkmie bad ka song tiffin.
Shillong:U Bah Riban roy Lyngdoh, General Secretary ki trai jong ka Raid Shabong kaba ju tip paidbah kum ka Khun Kur Longtrai Lai Kynthei, Raid Shabong, u pynpaw ia ka jing sngew nguh nyng kong eh ia U Blei Trai Kynrad uba ju don ryngkat ha kiei kiei baroh kiba dei bad u ai khublei ia ki paidbah nongshong shnong jong ka shnong Pynursla kiba stad bad kiba shemphang ha kaba ia dei bad ka jinglong jai jai jong ka Dorbar shnong kaba la pynlong ha ka 14tarik Naiwieng 2022, wat la la iohi, ia shibun kiei kiei kiba mih ha shwa ban pynlong ia katei ka Dorbar ban jied lane ban pynthymmai ia u Rangbah Shnong.
Haba ia kren bad u bah Lyngdoh u la iathuh ba ki paidbah nong shong shnong jong ka Pynursla ki dang bat bad ki dang ieid ia ka riti, dustur ban pynshisha ia katei u la iathuh ba ha Pynursla don ka Dorbar jong ki Kynhun Pynneh riti, dustur kiba khlaiñ nalor jong ka Dorbar Khuntrai kiba ju peit parman ia ka rukom trei kam jong uno uno u Rangbah shnong uba dei katkum ka riti, dustur shuh shuh u bah Lyngdoh u la iathuh ba katkum ka synshar paidbah, hapoh ka Ri yn ym don kawei pat kaba shai kum ka Raid Shabong ba u khlieh nongsynshar la ka long u Rangbah shnong ne u Sordar u dei uba hapoh kiwei pat ki bor bapher bapher, u Rangbah shnong lane u Sordar un ym lah satia ban leh mon thaw mon ha ka imlang sahlang watla u bat kum u khlieh ha ka shynshar khadar, namar bun ki bor kiba peit parman ia ka rukom trei kam jongu, shuh shuh u bah Lyngdoh um kwah pat ban iakren bniah ia ki riew shim kabu kiba khwan myntoi shimet haba ki pyrshang ban ialam bakla ia ki nongsynshar namar ba ia uno uno uba kim lah ban ialam bakla ki pyrshang ban pynbudnam khlem nongrim.
Kumba long mynta ki paidbah nongshong shnong ka shnong Pynursla ki pynthymmai biang da u bah Mudonsing Khongthaw u Rangbah shnong barim kum u Rangbah Shnong ba thymmai ha shnong Pynursla kaba long katkum ka riti, dustur hapoh jong ka shnong ba ki jait kur kiba dei ban shim ia ka kam Rangbah shnong, dei tang ki Kur Khongmawloh, ki Kur Sohkhlet bad ki Kur Khongthaw.
Na ka liang u G.S Laikynthei u kitbok kit rwiang ia ka shnong ka thaw hi baroh kawei ba kan nang kiew irat nangne shakhmat ha ki liang baroh ha ryngkat ka jingkyntu ia u Bah Mudonsing Khongthaw Rangbah shnong thymmai ba un nang trei shitom ban kyntiew ia ka shnong ka thaw ha ki liang baroh.
Ah Blei men pynjot ia uba hok ruh? Kane ka dei ka jingkylli jong u Abraham ia u Blei mynba u Blei ula bitar jur ia ka Sodom bad Gomorrah namar ki pop AWRIA.Genesis 18:23.
Balei ba u Abraham u hap ban kylli kat ia u Blei u Trai? Kadaw ka long ba u Blei ula iohi ba la bun kiba la leh pop hapoh Sodom bad Gomorrah la pynsngewsih kthang ia u Blei, ki pop ka Sodom ki la khia u Blei um banse ban hiar na ka khet na bneng hangtei ha suin , u ong “Ngan leit hiar mynta mynta ngan khmih shisha ne em ki la ialeh kumba long kata ka jingpyrta jong ki kaba la poi haduh ha nga “ Genesis 18:20-21.
U Abraham daka jingsngew artatien u la ong Ah Blei ieh shwa wat pat pynjot ioh lehse dang don tang 50 ngut kiba hok hapoh kata ka nongbah.
U Abraham u ong shuh shuh “Ah Blei to ai kan long jngai na me ban leh ha kane ka rukom ban pyniap ia uba hok lem bad u bymman kat ban pynlong ia uba hok kum u bymman? To ai kan long jngai na me kata, balei u nongbishar ka pyrthei un ym leh hok mo?" Genesis 18:25.
Kane ka long ka jing iakren iasaid jong u Abraham hakhmat u Blei tad haduh ba u Blei ula jubab da kaba ong “ Lada nga shem ha Sodom 50 ngut ki riewhok te kumta ngan pynsah im iakata ka jaka na ka bynta jong ki “ Genesis 18:26.
Ka jing ia kren iasaid ka kham jrong da kaba u Abraham u ud ha u Blei lada dang don 45 ngut ne 40 ngut ne30 ngut ne 20 ngut ne stang 10 ngut kiba hok , khadduh eh u Blei u la rai ban ym pynjot ban m ym thang iaka Sodom Gomorrah lada don tang 10 ngut kiba hok u ong – “ Ngan ym pynjot noh iaka naka bynta ki 10 ngut kein “ Genesis 18 : 32.
U Abraham kum u briew u la nang tharai 10 ngut te don beit uba hok kat kane ka nongbah , phewse ym don 10 ngut.
kumta u Abraham ruh u laleit phai sha la ka jaka.
Kaei kaba la jia ? kum lajan miet ki angel u Blei ki la poi ha Sodom katba u Lot u dang shongkai ha khyrdop (gate), u Lot u la leit pdiang burom Welcome ia kita ki angel jong u Blei kiba wan khmih ia ka Sodom Gomorrah da lade hi ban iohi ia ki kam sniew hapoh kata ka nongbah.
Kaei kaba la jia? Dang step phyrngap ki angel ki la ia kyntu ia u Lot ban mih noh na ing na Sodom ryngkat ka tnga bad ki khun kynthei ar ngut.
Ki angel U Blei ki la ong “To phet iap wat kyrtiang dien wat sangeh haka pyntha (Valley), phet sha utai lum Soar.
Katba ki dang phet kumne, ka tnga u Lot ka kyrtiang dien ka la kylla maw mluh (Statue).
La thang ia ka Sodom Gomorrah namar um don uba hok shuh wat tang 10 ngut, ki them ka Sodom Gomorrah ki la dap da ka tdem ding kalawarding ba shyrkhei.
U Blei ula pynduh thiaw ia ki nongbah bakhraw namar ka pop awria kynthei shynrang, u Blei ula kynmaw ia u Abraham mynba u iasaid la pynkyllon ia ki nongbah ba la ju shongsah u Lot.
Genesis 19: 1-29.
U Blei um don jing isynei shuh, la kthang ngang ka dohnud u Blei namar ki pop klim pop awria jong kata ka nongbah , hynrei u la pynlait im ia u Lot bad ki khun kynthei jong u , kaba mut tang ka longing (family) jong u Lot.
Kane ka juh ka pop ka sang ka hiar pateng haduh mynta bad ka la nang jur shuh shuh khamtam ha kine ki sngi kane ka pop awria ka la pyn matlah ia uba duk bariew spah ne u stad u biej kam riej kam map iano iano haka pateng ba mynta bad ka long ka jinglehrain ban iathuh khana ka don kaba rieh ka don ruh kaba paw tangba u Blei pat u iohi kumba u la iohi ha Sodom Gomorrah.
Ki khubor ba man la ka sngi ki la pynsheptieng ia ki kynthei ki khynnah wat ia ki rangbah ruh namar ka raibi ka Sodom.
Man ka sngi ki khubor ki long beit batbor leh jubor leh beijot jrong kti jrong kjat kum u Soitan.
Hato kane kam dei kata ka Sodom? ka mut aiu ka Sodom? kam dei ka pop ba shyrkhei? Kaba la pynlong ia u Blei un hap ban da thang syndon ia ki artylli ki nongbah bakhraw ka Sodom bad Gomorrah?Kan long kaba shyrkhei lada u Blei un da thang da ka ding hakane ka pateng ba mynta sa katno ngut don kiba hok? U Blei u tip mynta kumba ula tip ha Sodom hyndai.
Donbok ba u Blei ula pynkylla ain thymmai lada dei haki por ki ain u Moses te katno ngut shisha un lynthem maw haban da iap? Ka ain kaba rim ka dei ka ain kaba khor, tang tiak la shah lynthem maw syndon.
Donbok pat ba u Jisu ula wan ban pynlait na ka jingiap ka mynsiem kumba ula pynlait im ia kawei ka riew kynthei kaba klim hyndai, Ioanis 8:3.
Ki nong thoh bad ki pharisi kila ia ong “U Moses u la hukum iangi haka hukum ban lynthem maw ia kiba kum kita “ IN THE LAW OF MOSES COMMANDED US TO STONE SUCH WOMEN (or MEN) Ioanis 8:5.
Hynrei ainguh ia u khun u Blei u la wan ban kit ban bah ban pyllait na ka shah lynthem maw.
Kaei kaba la jia ia kata ka briew? Ka la laitim.
U Jisu u ong “ ko briew hangno kito ki nong mudui jong pha? Ym don ba pynrem ia pha? Ka jubab “ Ym don Ah Trai".
U Jisu u long ha ka “ Nga ruh ngam pynrem ia pha, to khie leit noh bad wat leh pop shuh".
Jesus declared “Go now and leave your life of SIN.Ioanis 8:10-11.
U Jisu u ong “WAT LEH POP SHUH".
Ka hukum u Moses ka ong “LYMTHEM MAW" Te kham lah kano? U khun u Blei u wan ban map bad ba ym dei shuh ban hap biang sa shisien ha kato ka pop awria bad uno uno uba dang iai leh pop ki long ki khun u Soitan ki bym don jngkylla shuh bad ka jongjot kan long bun bun shah ia kaba mynshwa ong ka ktien u Blei.
Ki bym don shuh ka mynsiem tip lem, ki bym don shuh ka mynsiem kylla bamut, u Blei un pynjot thiaw ia ki namar u Blei u la dep phah ia u khun sha ka pyrthei namar kiba pop.
u la ong “ Ngam shym wan ban khot ia kiba hok hynrei ia kiba pop IA KABAN KYLLA KABAMUT “ Mathaios 9:13.
Kumta u Blei un ym pynjot ia kiba hok kumba ha Sodom hyndai, hynrei un pynjot mynta ia kito kiba buhrieh pop bad ki bym kylla bamut.
U Apostol Paul u ong -" To phin kylla kaba mut bad yn pynbaptist ia phi ha ka kyrteng u Jisu Khrist ia kaban ioh map ia ki pop “ Repent and be baptised in the name of Jesus Christ for the FORGIVENESS OF YOUR SIN “ Ki kam ki Apostol 2:38.
Amen.
Shillong: Ka Hynñiewtrep National Liberation Council (HNLC), ka kren pyrshah jur, halor ka jingpynmih hukum, ba dang shen jong ka sorkar jylla, kaba khot hajir, ia u bah Saiñkupar Nongtraw, General Secretary of HNLC, ba un leit shah bishar ialade ha kashari bad kane ka jingkhot, ka dei, ha ka por, ba ka jingiakren, ka dang iaid shakhmat hapdeng ka sorkar bad ki nongialam jong katei ka seng.
Ka HNLC, ka shim, ba kane kam dei ka sien, kaba nyngkong; hynrei kham mynshwa, la khot hajir ruh ia U Chairman bad u Finance Secretary, jong ka seng bad la ong, ba kaba kum kane ka jingleh, ka pynduh noh ia ka jingshaniah jong ka HNLC ia ka sorkar bad kaba lah ruh ban pynthut pynban, ia ka jingiakren iasuk.
Ka kyrwoh jong katei ka seng, ka ong, ba ka HNLC, ka ieng skhem, halor ka nongrim, ban wan rah ia ka jingshongsuk shongsain bad ka sorkar jylla.
La ong shuh shuh, ba ka sorkar jylla, ka la hukum, ba U Bah Sainkupar Nongtraw, General Secretary jong ka seng, u dei ban leit hajir, ha ka 30tarik Nailur 2023 bad kumjuh, ka tnat kam pohiing ka sorkar India ruh, ka la dep khot hajir, ia kiba bun kiwei pat ki nongialam, ba kin leit shah tian bishar ialade.
Ka seng, ka kren shai, ba ki nongialam lane ki shipai jongka, kin nym mih satia dalade shakhmat, tad haduh ba ki jingdawa jongki, kin urlong lut baroh bad la pynsngew, ba ka sorkar jylla, ka dei ban iaid shakhmat, ia ka jingiakren, ha kaba la khlieh da U Vice Chairman jong katei ka seng.
Ka HNLC, ka ong shuh shuh, ba ki soskular iasuk, kim don satia kiba treikam ha ka thain shatei lam mihngi, lait noh ka soskular jong ki Mizo bad la pyni, ba wat ia ka instrument of accession, kaba la dep ia mynjur, naduh 76 snem mynshwa, hynrei, ym shym la pyntreikam satia haduh ha kine ki sngi.
Nangta ka standstill agreement, ruh, la pynkhein jubor da ka sorkar India.
Ka HNLC, ka pyni shai, ia ka mat jongka, ba ka kwah ban phiah ia ka Meghalaya, kumba la leh ia ka Jammu and Kashmir, ha kaba la phiah sha ki ar tylli ki jylla rit bad ka HNLC, ka dawa, namarkata ba dei ban pynurlong noh ia ka Hynniewtrep State, da kaba buh ia ka por pyntreikam kaba shai bad lada kan urlong kumta, katei ka seng, ka sngew, ba ka lah ban shaniah ia ka sorkar jylla bad ka HNLC, ka kren shai ruh, ba kam donkam ia kano kano ka jingiarap pisa, na ka sorkar ia ka HNLC.Ka HNLC, ka ong shuh shuh, ba kam salia ia kino kino ki ain, kiba eh bad wat kiba ialam sha ka jingiap jong ki nongialam jongka, namar ba ka jingtieng, kam ju don satia, ha ka mynsiem jong ki nongialam jong katei ka seng.
La dawa namarkata, ba dei ban weng ia baroh ki kyndon, ia ki nongialam jong ka seng, ban pyniaid beit ia ka jingiakren iasuk bad ka sorkar bad khlem kitei ki kyndon, ki nongialam jong ka seng, kin nym lah ban shim bynta ha ka jingiakren iasuk bad ka sorkar bad la ong shuh shuh, ba ka sorkar jylla, kam shym la pyni ia ki dak ki shin, ba ka kwah ia ka jingiakren ba kan iaid shakhmat bad lada ka long ha kane ka dur, ka HNLC, kam banse, ban weng noh ialade na ka jingiakren iasuk, kaba dang pynkhreh shakhmat, ong shuh ka kyrwoh, na U bah Saiñkupar Nongtraw, General secretary cum Publicity secretary,HNLC.Guwahati: “Ki pulit jong ka Assam ki dei ban pynkylla noh ïa kane ka jinglong jong ki".
Ia kane la kren da u myntri rangbah, ka jylla Assam u Hi manta Biswa Sarma, halor ka jingshah bat noh jong ki hynñiew ngut ki pulit ha kaba ïadei bad ki kam dawa pisa bymhok na ki paidbah.
U Himanta Biswa Sarma u la ong ba “Ki pulit ki hap ban pynkylla ïa ka jinglong jong ki.
Kim lah ban dang bteng ïa kane ka jingmlein jong ki ban pynlong ïa ka jing dawa bymhok na ki paidbah".
Ki CID jong ka Assam police, ki la ïoh bat noh ïa ki hynñiew ngut ki pulit ha ka ophis treikam jong ki ha Ulubari, Guwahati Assam, ha kaba ïadei bad ka jingtrei arsap jong ki ban dawa pisa na ki briew.
Kane ka jingleh jong ki pulit la lap hadien jong ka pynlong ïa ka jingbuddien ha kaba ïadei bad kane ka jingleh arsap jong ki pulit, la pynlong ïa kane ka jingbuddien naduh ba dang sdang jong u bnai nailar halor kawei ka jingujor jong u wei u nongkhaïi supari bad kaba la pynlong ïa ka jingïoh bat noh ïa kine ki pulit.
Nongpoh: Kawei ka samla Khasi bad kaba trei kum ka nongthep Petrol ha kawei na ki Petrol Pump kaba don ha Ri Bhoi, ka la lait thaw na ka jingthmu basniew bad thmu ban thombor ia ka longrynieng jong ka, kata ka dei hadien ba ka la iaksaid bad ba la iohi ruh da kawei ka paralok kaba iatreilang hapoh katei ka Petrol Pump.
La ong ba katei ka jingjia, ka la jia ha ka sngi Palei ha ka 2 baje ei ei janmiet, ha kaba la kynnoh ba uba la thmu ban leh ia katei ka kam sniew, u dei uba la tip kum ka Raj Kumar na ka jylla Rajasthan, uba long kum u Manager ha katei ka Pump.
Haba iadei bad katei ka jingjia, la ong ba utei u Raj Kumar, ba ha kaba nyngkong u la btah ia katei ka samla ban shet jingshet na ka bynta ka bam sngi hapdeng ki nongtrei hapoh katei ka Pump, pynban ha ka por ba baroh ki la dep bam bamja bad ruh ha ka por ba ki dang khreh ban sait ia ki tiar ki tar, u Raj Kumar u la patan jubor ia katei ka samla bad uba la tare ruh ha ki bynta bym dei ban tare ia ka kynthei, nalorkata uba la thmu ruh ban lehsniew ia ka.
Kham hadien jong katei ka jingjia, ki Pulit ki la leit ban kem noh ia utei Raj Kumar, uba la shah kynnoh ba u thmu lehsniew ia katei ka samla, kata ka dei ruh hadien ba kiba haiing ki la ujor bad pyntip sha ki Pulit ka Nongpoh Police Station.
Hynrei ka jingtip kaba la iohlum mynta ka sngi Saitjain, la ong ba ki Pulit ki la pyllait noh ia u Raj Kumar bad kiba haiing ruh ki la ki la weng noh ia ka ejehar, kaba ki la ujor pyrshah ia utei u Raj Kumar.
Ka Twinkle Khanna, ka ia shongkha da ka jingieid bad ka jingiahun mynsiem bad u Akshay Kumar bad lah ban ong, ba ka dei ka kynthei, kaba da donbok sat, ha ka jingim jongka, ba ka iashongsuk shongsain bad utei u khlur ak phlim jong ka Bollywood.
Ka Twinkle Khanna, ka la ia poi kha bad U Akshay Kumar, ha ka 17tarik Kyllalyngkot, 2001 bad haduh ha kine ki sngi, ki iaieid ia thoin bad burom iwei ia iwei.
Ha ki khyndiat sngi ba ladep, ka Twinkle, ka iathuh ha ka jingiakren; ba U Akshay Kumar, ula tyrwa, ban iapoi kha bad ka Twinkle bad mar ia ioh ia katei ka khubor, ka Twinkle, ka iakren bad ka kmie jongka, ka Dimple Kapadia bad ka jubab, kaba ka kmie jongka, ka ai, ka long ba kin iashong lang shwa ar snem kynthih, ban lap ia ka jingshisha, la ki lah ne em ban ia im kum shitnga, da kaba ki ia shong iasahlang hajuh baroh arngut.
“Haba u lok jongnga, ula pynpaw, ba u kwah ban iapoi kha bad nga, I Mei, ila ong, kam don jingwit eiei ruh em, tangba ia shonglang shwa bad u arsnem kynthih bad lada phi lah ban iashong iasah lang, kumta, phi sa ia poikha" iathuh ka Twinkle Khanna.
Katei ka jingai jingmut jong ka Dimple, ia ka khun jongka, ka Twinkle, ka dei, namar ba ka la mad ialade, ba ka jingiapoikha jongka bad U Rajesh Khanna, u kpa jong ka Twinkle, kam long kaba iahun mynsiem bad kaba neh shirta.
“I mei (ka Dimple Kapadia), ila ong ba nga iapoikha bad u kpa jongphi bad nga la mad ia ka jingshisha jong ka poikha poiman bad lada dei ba nga iashong iasahlang bad ki kmie ki kpa jongnga, ngan nym lap ia ka jinglong jingim ba shisha, bad em ngan nym lap satia".
Ka Twinkle Khanna, ka da ai burom jur ruh ia la ka jong ka kmie, ka Dimple Kapadia, kaba la ri, la sumar hok ia ka bad ka da pynsngew, ba kam ju bna hi ruh, ha ka jingim jongka, ia kata ka jingai jait kpa, namar ba ka heh ka san, ha ka jingsumar hi jong ka kmie.
“Ngam ju tip, ia kata ka jingshim jait sha u kpa, namar ba ianga la ri la sumar bad pynheh pynsan hi da ka kmie jongnga bad ngam ju tip hi ruh, ba ka don pleng, kata ka jingai jait jongngi ki khun sha u kpa".
Ka Twinkle, naduh ba ka dang samla rit, ka la imon palat ia U Akshay Kumar bad dei na katei ka daw, ba ka la rung ruh ialade sha ka kam ak phlim; hynrei, ynda ka la ioh ban iapoikha bad U Akshay Kumar, ka iehnoh syndon, ia ka kam ak phlim bad ka pynleit jingmut noh ha ka kam thoh kot.
Shillong:U CEM KHADC u Bah Pynïaid Sing Syiem u la ong ba namar ba u Lat ka jylla u la dep ban ai ka jingmynjur ïa ka Khasi Hills Autonomous District Council of Rules and regulations of Land Act, 2021, ki jaka kynshew pisa ne ki Bank kim lah satia ban kyntait ïa ki kot ki sla ne ki dulir khyndew ba la dep pynskhem da ka District Council.
Ïa kane u CEM u la ïathuh sha ki lad pathai khubor hadien ka jingïakynduh bad ki nongmihkhmat na ki 3 tylli ki Bank kiba kynthup ïa ka SBI, ka Axis Bank bad HDFC, lait noh kiwei pat ki Bank kiba khlem wan na ka daw ba ki la dep ban pyntreikam ïa kane ka jingbthah.
U la ong ruh ba un sa bthah ïa u Secretary jong ka Tnat Land ban phah sha ki bank ïa ki circular jong ka Act bad u la ong ruh ba lada dang lap nangne shakhmat ba ki bank ki dang kyntait ym banse ban pyntreikam beit da ka aiñ Trading by Non tribal act ban phah khang noh ïa kine ki bank.
Lah ban ong ba hadien ba la ïoh jingujor na ki briew ba bun na ki Bank ki kyntait ïa ki kot ki sla ba la pynskhem da ka KHADC na ka bynta ka jingdonkam ban shim ram, kumta ka KHADC ka la khot hajir ïa kitei ki bank.
“Ka jingïakynduh mynta ka sngi ka long ba hadien ba la ïoh jingujor ba don katto katne ngut ki briew ba pan housing loan bad kiwei, ki la rah ïa ki kot ki sla ba pynskhem da ka KHADC kaba la ïaid katkum ka Land Act hynrei ki don ki Bank ki bym ithuh bad ki kyntait, kumta nga kwah ban ong ba katkum Khasi hills rule bad regulation jong ka Act katkum ka Section 8 clauses 9 bad 10, ki pata ba la ai hapoh kane ka act dei kidei ban long kiba la pdiang ban shim ram na ki Bank," ong u CEM.U la ïathuh ba ka Council ka ai ïa kine ki kot ynda ki la dep pynbiang ïa ka jing register ïa ki khyndew ki shyiap bad ki Bank kidei ban ithuh ïa kine ki kot.
“Lyngba kane ka Act ngi la ïoh bor ban ai ïa kine ki kot bad kumta ngi la bthah ïa u Secretary ka Land ka Council ban issue ïa kane ka circular sha baroh ki bank bad kiwei," u la ong.
U la ong ba hadien ba la ïoh ïa kane ka Land Act 2021 ka long ka jingmyntoi ïa ki rukom riti bat khyndew bad kiba bun ki la wan ban wan pynskhem ïa ki jinglong trai ïa ki khyndew ki shyiap.
“Ki jaka ba hab hapoh Sor ki don la ka jong ka dor bai register khyndew kaba long katkum ki square feet, yn sa don ki jingpyrkhat na ka bynta ki ri raid, ri kur bad law kyntang bad ka jingpynjem dor.
Nga pynshlur ïa ki riew shimet ban wan register ïa ki pata ne khyndew.
Ïa ki border area ym donkam jingsiew ban register khamtam kito kiba ïakajia pud.
Kumta kane ka jingkylli ka Lydia ka la pyn jnang ia ka sain pyrkhat jong au Hep kumno ban jubab.
Hynrei jait ba u la wan khnang ban tyrwa u rai ban kren beit katba long.
“Shisien peit te, ngam i kop namar nga iohi ba phi long ka briew kaba shisur bad ruh ba phim salia ban pynlut por bad nga kum mynnin khamtam haba ngi leit sha um.
Nga shu sngewthuh malu mala ba lada la don mano re mano ha ka dohnud jong phi, khlem pep phim mon ne ym sngewtynnat shuh ia kiwei, namar lehse ioh ka don ka jingktah ne shah kynnoh" la pynpaw u Hep  Ka Lydia watla kam pynshai lut ha u Hep; hynrei tang hadien ba u Hep u ong kumta ka wer ia u Hep ban dih shuwa noh da ka sha ba ka la pynkhreh.
U Hep ruh u la shu bud ban leit dihsha sha kamra shet.
Katba dang dihsha ka Lydia ka shu ong ha u Hep “Lada don kano kano kaba phi sngew pyrshah ne sngew mong ia ki jingkren jong nga phi lah beit ban pynpaw ne pynbeit lem"  U Hep u la kyrngah ban don kaba kum kata.
“Peit shane Lydia nga don tang kawei ban ong ia phi bad kata ka long I love you.
Sa ai jubab mo ia nga la phi lah ne em ban ong lang ia nga I love you"  la pynpaw u Hep  Ka Lydia ka la saw kyrang bad ka la shu ong  “Ka por sa batai Hep".
U Hep haba u la ioh ban pynpaw kumta u la sngew hun ka mynsiem bad u la ap shuh sa kaei pat ba kan ong.
Hynrei ka Lydia ka la shu sngap noh shaphang kata ka phang kren bad ka la sdang ban krad sha kawei pat ka phang.
“Kumno Hep ha iing jong phi kim ong ei ei ba phi juh ban wan shane…?" La buh jingkylli ka Lydia  “Em Lydia ngam iohsngew ba kin ong ei ei, lait noh tang kawei ka ktien na i pa hynnin ka sngi ba i ong ia nga, lada me don jingiadei badno badno sa da iathuh ho…         Tang kumta hi.
Balei phi da kylli kumta ?" La pynpaw bad kylli lem u Hep  “Nga shu ong namar lada khein ha ka longbriew manbriew phi bad ngi ka la jngai bha ka jingdon jingem bad ka rukom im.
Ngi ba kumne phi bad ba kumto" la phai ktien ka Lydia  “Wat ong phi kumta, ngam iohi ba ngin iapher ei ei na phi.
Phi lah shu kren lehse phi isih ia nga…" ong u Hep  “Sa da pyrkhat bha mo Hep, namar nga hi ngam sngew iahap kyrdan ei ei bad ka iing jong phi… Nga dei tang ka khun baduk bad ngim don ei ei.
Ka jingeh ka bakhraw ia phi.
" la pynpaw ka Lydia  “To ngin nai kren shuh ia kata mo… Mynta ngin kren noh sha kawei ka phang …" la ong u Hep  “O kaba sah ka long tang ba phin sa ai jubab ia nga mo Lydia" la bteng u Hep     Kumta hi haba u kpa ka Lydia u la wan rung ha iing ki sa ia sangeh noh ka jingiakren shaphang kata.
“Phi wan shane mo.
" la ong u Maheh  “Hooid, Ma, nga wankai shane sngew thait ta ka shong iing.
" la jubab u Hep  “I pa ha iing ne shano.
?" la kylli biang u Maheh  “Mynne i leit sor phi.
I Pa ngi te tang ka leit jingleit beit.
" la jubab u Hep  “Biang kein kumta haba don ka kam te, ym dei kum ngi tang ha shnong bad ha khlaw kumne.
" la phai ktien u Maheh.
Kumta u Kpa ka Lydia u la phah shet sha ha la ka khun.
Bad haba la ih ka sha ki sa ia dihsha lang hangta baroh lai ngut.
“I mei pat shano pa ?" la kylli ka Lydia  “Ito dang bun ka kam, im pat thait nga ruh ngan hab leit biang kein tang dep dihsha.
" la iathuh u Kpa  “Sha kper …" la kylli u Hep  “Hooid kein.
" la jubab u Maheh  “O nga ruh ngan wan bud pyngngad noh bad phi.
" la ong u Hep  “Phin leh kumno Lydia ?" la kylli pat u Hep ha ka Lydia  “Lada phi leit kumta te ngan shu wan synran ia phi.
" la ong ka Lydia  “Ynnai phi ioh tngit ka met ka phad" la ong u kpa ka Lydia  “Ym lei lei Ma, nga kwah ban iohi ia ka jingtrei jong phi.
" la jubab u Hep  Kumta marsien dep dihsha shisha ki mih na iing baroh lai ngut bran ki pynbeit la ki kjat sha kper shaba rep u kpa ka Lydia bad ka kmie jong ka.
Shillong:Ka Sorkar Assam lyngba ka tnat Forest, ka la leit ban kyndang jubor ïa ki paid Khasi-Pnar kiba shong ba sah ha ki shnong Khasi ba la don da ki spah snem, kiba hab hapoh ka Pahar Line jong ka Cachar District.
Kane ka jingleit kyndang ïa ki paid Khasi-Pnar kala jia ha ka sngi Palei kata ha ka 31 tarik Nailar 2023.
Kane ka jingthombor ka Sorkar Assam ka la jia ha ki shnong Khasi ba la tip kum ka Durgacherra, Durbintilla bad Dabinalla.
Katkum ka khubor ba la ïoh lum, la ïathuh ba ki bor District ka Cachar naduh u Superintendent of Police ka District, u Officer Incharge ka Borkhola, u DFO ka Tnat Forest, kila ïalam ïa kane ka jingkyndang ïa ki shnong Khasi.
Katkum ka jingïathuh ki trai shnong, kine ki Shnong kila don palat 100 snem bad ki dei kiba la ïoh ruh ïa ka jingithuh kum ki Revenue Village hapoh ka Silchar Sadar Circle.
Kine ki Shnong kila ïoh ruh ïa u Rangbah Shnong bala ai jingithuh da u Deputy Commissioner ka Cachar naduh ki snem 1954 ter ter.
Ki ïathuh ba ka Tnat Forest ka la wan kam jubor ïa ki jaka jong kine ki Shnong bad ka la ai ruh ïa ka Eviction notice ïa ki 7 tylli ki Shnong.
Na ki video ba la saphriang paidbah, la ïohi ïa ka jingïatai nia kaba jur hapdeng ki Heh Pulit ka Assam bad ki paid Khasi-Pnar kiba dei ki trai Shnong ka thaiñ.
Ka don ruh ka video kaba pyni ba ki briew ka Sorkar Assam kila leit pynngat lut ïa kiba bun ki jingthung jingtep kynthup ki diengkwai ha ki bri jong ki paid Khasi-Pnar.
Na ka liang ki Rangbah Shnong jong kitei ki Shnong Khasi, ki la leit ban mudui da ka mukotduma sha ka Ïingkashari.
Nongpoh:Ki nongkitkam jong ka Party National People’s Party (NPP) kiba don ha 5 tylli ki Konstitwensi ha Ri Bhoi, mynhynnin ka sngi ki la pynlong ia ka jingrakhe kaba kyrpang halor ka jingdap 11 snem ka Party bad ruh kaba dei ruh ka sngi, ban kynmaw burom ia ka lyngkhuh sngikha ba 76 snem jong u (L) Purno Agitok Sangma, uba dei ruh u nong seng ia katei ka Party.
Haba iadei bad katei ka sngi, ki nongkitkam na ki 5 tylli ki Block kiba don ha Ri Bhoi, ki la pynlong ia ka jingrakhe ha la ki jong ki jong ki Constituency, kaba sdang na Nongpoh, Umsning, Mawhati bad ha Umroi, hynrei na kiwei ki jingrakhe, kaba kham shongkun eh ka dei kaba la pyniaid da ki nongkitkam ka NPP Jirang Block, ia kaba ki la pynlong ha Don Bosco Higher Secondary School ha Byrnihat.
Ha katei ka jingrakhe ha Byrnihat, la sakhi da ka jingwan ban iashimbynta, ka Kong Ampareen Lyngdoh, Myntri sorkar jylla, nangta u Bah Damanbaitbha Lamare, MLA Umroi, u Bah Sosthenes Sohtun, MLA Jirang, u Bah Victor Rani, MDC Jirang lem bad shibun ki nongkitkam ba hakhmat ka NPP na ki Block bapher bapher kiba don ha Ri Bhoi.
Lyngba jong katei ka sngi, ha ka jingrakhe ha Byrnihat, na ka liang ki nongkitkam ka NPP Jirang Block, lyngba ka jingiarap u Bah Sosthenes Sohtun, ki la ioh ban pynkup burom ia ki samla pule kiba la pass bha ha ka SSLC examination bad HSSLC bad nalorkata, ki la ioh ban pynkup burom ruh ia u Dominic Sangma, uba long kum uwei u khlur nongshna phlim ha ka jylla bad uba dei na ka shnong Nongthymmai Garo kaba don ha ka thain Byrnihat bad uba la ioh ia ka khusnam National Film maker Award.
Shillong:Ka United Hynñiewtrep Movement Central Executive Council hynne ka sngi ha ka jingïalang ba lah pynlong ha ophis treikam ka seng, ha Law U Sib ha ka por 4:30 Nohphai sngi ka lah ïoh ban pdiang burom ïa ki arngut ki dkhot ba wan pynïasoh bad ka seng, U Samla Rangbah uba lah long teng u Nongïalam ba rim jong ka MIPF Samla Donbok AV Khongsit bad kumjuh ruh u Samla Freddy Kurbah uba dei u Nongïalam jong ka seng kiba dei peit ïa ki nongbylla sngi, ka KJLU.Ha kane ka sngi lah ïoh ïa ki jingkren bad ki jingangnud jong kine ki samla Rangbah ba ka jing wan pynïasoh ka jongki bad ka UHM ka dei ha kiba bun ki nongrim.
Kumta kum ka seng hi baroh kawei khlem da thew ïano ïano ruh ka pdiang sngewbha ban wan rung bad ka seng UHM khnang ban dang lah ban shakri khambha shuh shuh ïa ka jaitbynriew.
La pynïaid ïa ka jingïalang da U President Rangbah ka seng Bah Charlie J Rani bad lah ïoh ruh ban pyntian smai ïa kine da u Vice President ka seng, u Samla Kenneth Jana bad lah ïoh ruh ki kyntien sneng tien kraw naduh u General Secretary ka Seng Bah Teibor Shadap, Joint Secretary ka seng Samla Shepherd Kharsahnoh bad kumjuh ruh na ka liang u Socio and Cultural Secretary ka seng Bah Wellborn Mawkhlieng, bad u Organising Secretary Bah Kharlesbon Nongbri.
Ha kane ka sngi ka seng ruh ka lah shim ïa ka rai ban leit ïakynduh ïa u Symbud Myntri Rangbah ka Sorkar Jylla, ban ïakren halor kiba bun ki mat ki jura ba ka seng hi ka lah kwah ban ïakren bad kane ka Sorkar MDA2 bad ha kajuh ka por ka seng ka sngew ban pynrem jur ïa kito ki kynthei ba mihkhmat namar u mynder shi sngi hadien ka jingleit khynra jong ka KHADC ïa ki dukan ba shong beaiñ ha shi lynter jong ka surok GS road naduh Motphran ter ter haduh Umsohsun, bad ka maham ruh ïa kito ki kynthei ba mihkhmat ba kim dei ban mih bad ïada ïa u khar poi ei tang na ka bynta ka malade ka jong ki.
Kyntang ïawai ka seng hi baroh kawei ka angnud bad ha kajuh ka por kan sa leit ïakynduh ïa u Paiem ka Hima Mylliem bad kumjuh ruh ïa U CEM ka KHADC ban ïakren bad ïa phylliew jingmut halor kiba bun ki mat kiba ïadei bad kiba tyngkhuh bad ka jaitbynriew, ong u President Rangbah ka seng Bah Charlie J Rani.
Nongpoh:Ha ka kyrwoh ba la phah da ka ophis jong u District Transport Officer ka Ri Bhoi District, ki la pyntip ba shen ka ophis u DTO kan sa pynlong ia ka jingkhynra ia baroh ki kali ha Ri Bhoi, kata kiba kynthup ia ki kali shimet kiba kamai paidbah bad kumjuh ruh ia kito ki kali kamai ki bym pynbiang ia ki kot ki sla, namar ka la long kum ka jingpynkhein ia ki kyndon ka Motor Vehicle Act.
Lyngba katei ka kyrwoh, kaba la soi da u Bah I.Kharmon, u la pyntip ba katei ka jingkhynra ia ki kot ki sla kali yn pynlong ha kylleng ki jaka jong ka Ri Bhoi District, ha kaba ki ophisar kin khynra ia ka jingdonkam ban don ia ka Registration, ka Fitness, ka Permit bad kiwei kiwei na ka bynta ki kali kamai bad ruh ia ki kali shimet.
Nalorkata, lyngba katei ka kyrwoh, ba ha katei ka jingkhynra ki briew kiba yn sap hah da ka ophis u DTO Nongpoh, kin sa jurip bad pynngat kyndon ne dain kuna ia kito ki nongniah kali ki pyndonkam ia u Seat Belt, ka jingpyndonkam ia ka helmet ia kiba niah kali ar shaka lem bad ki, ha kaba lada lap ia kiba pynkhein kyndon kin sa ngat ha ka jingshah pynshitom kiba katkum ki kyndon ain jong ka Motor Vehicle Act.
Pynbiang noh ki kali sorkar ha man la ki shnong khamtam ha nyngkyndong, namar don bun bah ki shnong ki bym don kali kamai.
check ia ki kali sorkar bad pulit,bun bha ki bym biang kot shuh bad ki driver jongki ki bym biang license bad ki bym ju deng seat belt.
Dimapur: Kumba arphew tylli ki kynhun jong ki briew Naga bad ki kyn hun sengbhalang jong ka Dimapur, hapoh ka jingïada jong ka Naga council Manipur, ki dawa ïa u Lat ka jylla, u La Ganesan ban buh noh kloi ïa ka jingïa kren halor ka Naga land Liquor Total Prohibition (NLTP) Act, 1989, ban weng noh ia katei ka ain khang kyiad ha Dimapur district, ha ka dorbar, ka ban wan.
Ha ka jing ïakynduh bad u Lat, ha ka jingwan jngoh jong u ïa ka Dimapur ha ka sngibalang, ka Naga Council Dima pur, Dimapur Urban Council Chairmen Fe deration, Naga Women Hoho Dimapur, Dima pur Naga Students Union, Dimapur GB’s Union, Dimapur Cham ber of Commerce and Industry, Business Association of Nagaland, Dimapur District GB’s Association bad ka Dimapur Eastern Naga Students Union, ki la kwah ban tip balei ba ka NLTP Act, ka khlem lah ban tehlakam ïa ka jingdih pynbuaid, kaba pynlong ban mih ki jingsniew ba bun jait hapoh jong ka distrik.
Kine ki kynhun ki la ong ba baroh ki kynhun sengbhalang jong ka Dimapur ki kwah ba kane ka ain kan duh noh, hapoh jong kane ka distrik.
Kine ki kynhun seng ki la ong, ba, kum ban shu pynkynmaw ïa ki riew paidbah bad kumjuh ruh ïa ki briew ba dei peit ïa ki aiñ ki kanun, ki don kumba haduh 1,000 tylli ki dukan ba die ïa ki jingdih pynbuaid, tang hapoh ka distrik Dimapur.
Kine ki kynhun sengbhalang ki pynpaw ruh, ba, ki briew ba kyrni ha u drok, khamtam ha kaba ïadei bad ki samla pule, ki la nangbun bad nangroi dei na ka daw jong kane ka Act.
Haba phai sha ka sorkar jylla, ki la ong ba ha ka jingshisha ka Dimapur ka dei ka pdeng jong ka khaïi pateng bad ka khyrdop bah sha Nagaland, hynrei ki dang shah leh klet ha ka sorkar ha kaba ïadei bad ka roi ka par.
Shillong:U President ka NPP Meghalaya u Dr.WR Kharlukhi ula ong ba ka NPP ka la pynkhreh bha nadong shading ban rah ia ka jingjop na Shillong bad Tura ha ka elekshon Lok Sabha.
Ka elekshon sha ka Lok Sabha kan long ha u snem ban wan, kaban sa long tang da ki bnai.
“Ngin pynia khun ia u kyrtong na Shillong, hynrei ngim pat rai ia u kyrtong", la ong u Dr.WR Khar lukhi mynta ka sngi.
Halor ka jing kylli ia ka jingpaw kyr teng u bah HM Shangpliang uba lah ban mih noh na ka BJP, u Dr.Kharlukhi ula ong ba u shu iohi na ki lad pathai khubor.
“Nga shu iohi ha ki khubor hynrei kam don jingtip na ka party", la ong u President ka NPP.Haba pynpaw ba un jop suk na Shillong Parliamentary konstiwensi, u Dr.Kharlukhi ula ong ba ka NPP ka ioh bun tam ka bun ban ia kiwei ki party bad kam don jingartatien ba kan ym poi sha ka thong ka jingjop.
“Ngi dei ka party kaba ioh bun tam ka vote ban ia kiwei ki party.
Kane ka pyni ba ka party kan sa poi sha ka thong", la ong u Dr.Kharlukhi.
U la kyntait ba kan don kano kano ka jingktah ia ki MLA ne ka party kaba don ha ka bor.
Ha kajuh ka por, ula ong ba ka NPP kan iakhun ha baroh kawei ka Northeast ha ka elekshon MP ban wan.
“Ka NPP ka ieng ia baroh ki jylla ka Northeast bad lada ngi don kawei ka sur kumba 20 ne 21 ngut ki MP na Northeast, ka sur kan khlain ha Parliament", la ong u Dr.Kharlukhi.
Ula bynrap, “Lada ngi jop 15 ngut ki MP na Northeast, ngin don ka sur kaba khlain na Northeast".
Shillong: Ka jingpyrshang jong ka parti BJP ban wanrah noh ia ka bill ban pynlong elekshon tang shisien, ka la pynmih ia ka jingiatainia kaba khluit bad shyrkhei bha haba iadei bad ki sienjam kiba ka la shim.
Na ka liang jong ka seng ba dang don ha ka lynti ban iakren iasuk noh bad ki bor sorkar,ka Hynñiewtrep National Liberation Council ( HNLC), ka la ong ba kane ka jingkwah jong ka parti BJP kan pynkylla ia ka ri india na ka ri synshar paidbah, sha ka ri ba synshar tang ki katto katne bad ban bud ruh ia ki aiñ jong ka Hindu Rashtra.
Ka long kaba donkam ban tip ba ka ri india ka dei ka ri ba la pynlong da bun tylli ki jylla kiba rit, kumba long ka ri Amerika, ha kaba kynthup ruh ia bun tylli ki jylla kiba rit kiba la pyniasoh lang.
Kane ka mat, ka long ban pynphalang jingmut ia ka jing sngew jong kiba bun ki seng saiñ pyrthei, ki sengbhalang bad ki riewshimet kiba don ka jing sngewkhia ia ka long ka man jong ka saiñ hima sima bad ka jinglong laitluid.
Ka jingeh jong ka bill kaba la thmu ban wanrah ia ka aiñ ban pynlong elekshon tang shisien ha baroh kawei ka ri ka la pynkhih ia ka jingmut jing pyrkhat jong kiba bun balang namar ka ktah ia ka sain hima sima jong ki kynhun jaitbynriew bapher-ba-bapher ha ka ri baroh kawei.
Ka don ruh ka jing sngewkhia ba ka bor ka lah ban sah beit noh tang ha ka sorkar pdeng, ha kaba kiwei pat kiba dei ki jaitbynriew ritpaid, kin sa shah khñiot noh ka sur jong ki.
Kane ka lah ruh ban khanglad ia ka jinglong laitluid jong ki paidbah ban ia shim bynta ha ka synshar paidbah.
Kiba bun hi ki kwah ba ka ri ba heh bad bun paid kum ka India, kim dei ban shaniah ha ka sorkar pdeng khnang ban pyntikna ba ka bha ka miat ia baroh.
Kane ka jingkwah jong ka parti BJP, ban pynlong tang kawei ka elekshon ha baroh lawei ka ri ka dei ka thong ban pynsaphriang ia ka thong jong ka Hindutva, kaba thrang ba ka ri india kan dei ha ka lama jong ka jingngeit hindu.
Ka jing sngew khia ka long ia ka hok jong u wei pa u wei u briew kaba kyntiew ia ka jinglong laitluid ka synshar paidbah ha India bad kaba ai jingiada ruh ia ki ritpaid ha ka ri.
Lada phai dien pat sha ki histori ka paw shai ba ia ka ri india ym shem la thawdur ia ka ri india lyngba ka jingbun paid ha ka ñiam, hynrei ka dei ka jingiasnoh lang ki jylla kiba rit katkum ka article 1 jong ka riti synshar jong ka ri, ha ryngkat kiwei-pat ki hima jong ba synshar da ki syiem ki la ia snoh lang.
Hynrei ki dang don ki jylla kiba la shah pynbor ban iasoi ia ka soskular iasnoh bad ka ri india kaba la tip kum ka Instrument of Accession da kaba pynap suloi.
Ka jing thmu ban wanrah ban pynlong ia kawei ka elekshon ha baroh kawei ka ri ka dei ka ba la sngewkhia da baroh, kaba don kam ban iatai sani namar kan ktah shikatdei ia ka ri synshar paidbah bad ka buh jingma ruh ia ki jaitbynriew ritpaid kiba rit ki sur ban pynsngew.
Ka HNLC ka la pynpaw ruh ba ka jingthmu ban kyntiew bad pynphriang ia ka thong hindutva kan sa mih ka thma niam ba shyrkhei hapoh ka ri.
Kumta katba kane ka jingtyrwa kam pat urlong ka long kaba donkam bha ban tip shai ban peit bniah na baroh ki bynta, namar ban pynkylla ia ka rukom pyniaid elekshon ha ka ri ka dei ban long katkum ka riti synshar paidbah bad ka jingbha lang jong baroh.
Nongpoh: Haba shimkhia halor ka jingtip, ba la don kawei ka kali kaba mih na Guwahati ban leit sha Shillong bad kaba la shah suba jur ba la don drok hapoh katei ka kali, mynta ka sngi ki Pulit Ri Bhoi ha ryngkat ki briew na ka tnat Anti Narcotic Task Force (ANTF), ki la pynlong ia ka jingtalasi ia ki kali kiba kiew sha Shillong bad ha kaba kum katei ka por ki la ioh ban bat ia kawei ka kali bad kiba la ioh ruh ban kem ia uwei u briew uba la shah kynnoh donkti ha ka kam khaii beain ia u drok.
Ki Pulit Ri Bhoi, haba ki la ioh ia katei ka jingtip, ki la pynlong ia ka jingkhynra hapoh ka surokbah NH-6 bad kaba hap ha Khongdong Umling, kumta ha katei ka jingkhynra, ki la ioh ban bat ia kawei ka kali kaba ym pat don number, ki la khynra ia katei ka kali bad kiba la lap ia u drok Heroin uba don ia ka jingkhia kumba 29.2 gram bad hadien kata ki la ioh kem ia uwei u briew, uba la tip kyrteng Nurul Huda, uba dei na ka thian Nagaon jong ka jylla Assam.
Hadien ba ki la ioh kem ia utei u briew bad uba dei ruh u nongniah jong katei ka kali, na ka liang ki Pulit ki la kem noh ia u bad ka jingtohkit kaba kham bniah kan dang iaid shakhmat, na ka bynta ban iohkem biang ia kiwei pat kiba donkti lang ha katei ka kam.
Ia utei u Nurul Huda bad uba la shah kem na katei ka jingshah kynnoh ba u la donkti ha katei ka kam, u la shah pyngngat ha ki kam Khaii drok bad uba la shah pynhap ha ki kyndon kyndon aiñ jong ka NDPS Act.
New Delhi: Ka sorkar India, ka la thaw ia ka komiti, ban khlieh da U Ram Nath Kovind, President barim jong ka Ri, ban wad jingtip, halor ka jingpynlong ia kawei ka elekshon, ha baroh ki jylla bapher jong ka Ri, lane ‘One Nation One Election’.
Katei ka rai jong ka sorkar India, ka dei hadien ba ka la mih ka khubor, ba ka sorkar India, kan leit rah ha Parliament, ia ka bill, kaba yn tip, kum ka ‘One Nation, One Election’ bad ba yn leit rah ha Parliament, ka ban long naduh ka 18 haduh ka 22tarik Nailur 2023.
Ia ki dkhot jong katei ka komiti, yn sa pynbna paidbah hadien, ong ka khubor.
Shillong:Hadien ba la mih biang ka jing sngew artatien, haba ïadei bad u pud synshar shnong ka Dorbar shnong Rynjah Shillong, na ka liang u CEM ka KHADC, u Bah Pynïaid Sing Syiem hadien ka jingïa kynduh bad ki nong ïalam shnong ka DS Rynjah, u la kren da kaba shai ba ka RR Colony, kaba myn shwa la tip beit mynta da ka Rynjah.
Kane ka jingmih ka jingkynram ka long hadien ba ki Nong ïalam Shnong ki la ïohi ïa ka jingleit khynra laisen khaïi jong kawei ka sengbhalang sha katei ka shnong ha kaba la lap ba ki kot ki sla ba la ai NOC kadei na kawei ka Seng Relief and Rehabilitation Society na ka bynta ba kin pynïaid ïa ki kam khaïi ha katei ka shnong ym da ka laisen khaïi ka KHADC ne ka NOC ba la ithuh da ki bor pynïaid Dorbar shnong.
Haba ïakren bad ki lad pathai khubor, u CEM ka KHADC u la ïathuh ba naduh u snem 2019 ka Hima Mylliem ka la pynmih ïa ka jingpynbna ba la pynduh pyndam noh ïa ka Refugee Colony ne RR Colony mynshwa bad ïa katei ka jaka la pynïasoh lang noh sha ka dorbar shnong Rynjah bad ïa katei ka jaka mynta la khot noh da ka Them Rynjah.
“Naduh ba la pynmih ïa kane ka notification na ka Hima Mylliem, la bthah ïa baroh ki nongshong shnong khamtam ki bar jylla ba lada ki donkam ïa kino kino ki kot ne syrnot ba kidei ban leit shim beit napoh ka Dorbar shnong Rynjah," ong u CEM.U la ïathuh ba ki kot ki sla ba la ai NOC da katei ka Society sha ki bar jylla ban leh ïa ki kam khaïi kadei naduh ki snem 2007-08 kaba ki lap ha ka jingleit khynra laisen khaïi hynrei kaba ka KHADC ka tip ka long ba naduh u 2019 ïa ka RR Colony la pynhab hapoh ka DS Rynjah.
U la ïathuh ruh ba naduh ba la pynmih ïa ka Mylliem Act, 2007 ym don jingithuh shuh ïa kino kino ki Rangbah Shnong ba shukam.
“Ha kaba ïadei bad ka Rynjah ïa ki kot ki sla ka KHADC kan pdiang beit tang ïa kiba la wan na ka DS Rynjah bad haduh mynta ngim pat ïoh ki jingpynshisha ba ai NOC katei ka society bad lada don kiba pynkheiñ nadien jong u snem 2019 ka KHADC kan pynshitom katkum ki aiñ," ong u CEM.Ïa ka jingleit ïakynduh ïa u CEM ka KHADC na ka liang ka DS Rynjah la ïalam da u Rangbah Shnong ka Rynjah Dorbar Pyllun u Bah Eddie V War bad ki dkhot ka Executive Dorbar bad ki Rangbah Dong, ka Seng Samla bad ka Seng Longkmie.
Shillong:Ka shnong Lapangap kaba hap hapoh ka West Jaintia Hills District, kaba hap ha Nartiang konstitwensi, ka la pyr shah ia ki jaitbynriew Karbi, kiba dei na ka jylla Assam, kiba la wan ban phut jubor ia ki tynrai dieng ba la thung, da ka dorbar shnong Lapangap.
Kane ka jing wan kam trai ki Karbi ia katei ka jaka, ka dei namar kim don jaka ban rep ban riang, namar ki iohi ba ka shnong Lapangap ka don ia shibun ki jaka ban thung ban rep.
Ka shnong ka la dep ban thung haduh palat 50 hajar tylli ki tynrai dieng, kaba ki la thung ha ka 5 tarik u jylliew 2023, kaba dei ruh ka sngi pynneh pynsah ia ka mariang kaba la ai da ka Basin jong ka sorkar jylla.
Ha ka jingiakren bad U Secretary jong ka Shnong Lapangap, u bah Monbha Pyrphet, hynnin ka nohphai sngi, ka 30 tarik u nailar 2023, u la iathuh ba ki jaitbynriew Karbi, ki la wan phut ia kine ki tynrai dieng nyngkong, ka dei ha ka 12 tarik u jylliew 2023 kumba 800 tam tynrai eiei bad ha ka 18 tarik jong mynta u bnai nailar ki Karbi ha ryngkat bad ka seng Karbi Student Association (KSA), ki la phut palat haduh 4 hajar tam eiei ki tynrai dieng.
Da kane la jingleh jong ki Karbi ka la pynlong ia katei ka jaka ban nym shngaiñ shuh bad ka sorkar jylla Meghalaya bad ka sorkar Assam ki la phah pulit ban pahara ha katei ka jaka.
Na ka liang ka shnong hi, ka kren shai, ba lada ki jaitbynriew Karbi ki dang wan biang ban phut ia ki tynrai dieng, kin nym ai lad shuh ba kin wan pynjulor ia ka jaka thung jaka tep jongki, namar kato ka jaka ka dang dei hi ka jong ka shnong Lapangap, la ong u bah Monbha Pyrphet.
U la iathuh ruh ba wat la ki lum ba don kham shaneng jong ka jaka ba ki thung ia ki tynrai dieng, ba la shah kam trai ha ka sorkar Assam bad ba ka sorkar Assam ka la dep ruh ban shna surok kaba dei jong ka shnong Lapangap, hynrei ki kyrmen ba kine ki jaka ba wan kam ki Karbi kin hap beit hapoh ka jylla Meghalaya, ynda la pynbeit ia u pud u sam hapdeng ka Meghalaya bad ka Assam, namar ki kot ki sla, ki biang lut, ong u bah Monbha.
Ka jingshah kam trai noh jong kane ka jaka ba la shna surok da ka sorkar Assam, ka dei ba ka sorkar Meghalaya kam shem la leh eiei, hadien ba ka shnong ka la dep ban pyntip, kumta katei ka jaka ba don surok, la ioh noh ka Assam.
Shillong: U nongialam ka BJP uba dei ruh u Myntri sorkar jylla u bah AL Hek ula ong ba u bah HM Shangpliang u dang don ha ka BJP, bad um tip eiei ia ka jingkam ka NPP.Haba kren mynta ka sngi, u bah AL Hek ula ong ba dang hynnin ka sngi ruh u dang iakynduh bad u bah HM Shangpliang.
“U bah HM Shangpliang u dang don bad ka BJP.Hynnin ka sngi ruh ngi dang iakynduh, iakren.
Ngam tip ia ka jingkam ka NPP ba ula leit sha ka hynrei ha ka jingtip jong nga shimet, u dang don ha ka BJP", la ong u bah Hek.
U bah Hek ula kyntait ba ki nongialam ka party kin mih noh hynrei ula ong ba ka party ka pdiang sngewbha ia baroh sha ka BJP.Ula ong ba u kwah ban pyniakhun MP na Shillong bad na Tura hynrei kata ka shong ha ka jingstad ha ka rai jong ka party.
Ula kyntait ban iathuh ia kiba pan tiket na ka party bad ula ong ba ka party kan sa bishar iano kan ai tiket ynda la dei ka por.
Shillong:Naduh ba la leit jurip ka KHADC ïa ki bynta jong ka surok Ïew Mawlong bad ka thaiñ Bimola kaba ju bun bha ki bar jylla kiba khaïi beaiñ khlem ki kot ki sla ne ki laisen khaïi na KHADC, ka katto katne ki jaka die ba la shah pynsangeh la lap ba ki dangsah thylli.
Ïa kane la ïathuh da u CEM ka KHADC, haba ïakren bad ki lad pathai khubor ha ka sngi Palei da kaba ong ba kitei ki jaka ki dangsah beit khlem da don satia kiba wankam trai.
“Haduh mynta nga la pynmih ïa ka hukum bad nga la bthah ïa u Superintendent of Police ka Enforcement KHADC bad ki officer ka tnat ba kin ïaibteng ban leit khynra beit ïa kitei ki jaka ban ym ailad ïa ki briew ba nabar ban ïoh khaïi laitluid khlem da pynbiang ïa ki kot ki sla ne ka laisen khaïi na ka KHADC," ong u CEM.Hadien ba u la ïohi ba ki don ki thei Khasi kiba la mih shakhmat ban kam trai ïa ki jaka khaïi ba la leh da ki bar jylla ne ki ñiuhmoh ha ka sngi ba u la leit bad lap hi dalade ba ki dang bun ki bar jylla kiba khaïi beaiñ u la ong ba u la bitar ha kaban ïohi ba ki bun ki bym kheiñ snep ïa ki jingbthah ka KHADC naduh mynshwa haba ïadei bad ka aiñ Trading by Non tribal act.
“Nga sngewsih ban ïohi ba ha kato ka sngi ba nga la leit jurip ïa ka thaiñ Bimola ban lap ba ki Thei Khasi jong ngi ki mih ha ryngkatlang bad ki jaiñ kyrshiah shilliang ban kam trai ïa ki tiar bad ki jaka ba khaïi kiwei ki jaitbynriew, kumta nga kyntu ïa ki thei Khasi ba kin long kumta kiba phong ïa ki jaiñ kyrshiah kaban ïada ïa ka burom ka akor ym ba kan long pat kum ka jaiñ kyrshiah kaba ïada ïa u khar poiei shisngi ba un ïoh khaïi laitluid," ong u CEM da kaba ïathuh ba haduh mynta ym pat don satia na kiba kam trai ïa ki tiar bad jaka ba khaïi da kiwei ba kin wan pynshai sha ka KHADC, hynrei na ka liang ka Council ka bteng ban phah ïa ki enforcement ban bteng beit ïa ka kam manla ka sngi.
Shillong:Ka Karbi Students Association (KSA) bad ka Jaiñtia Students’ Movement (JSM) ki la thaw da ka Committee ban wan rah ïa ka jingsuk ha ki shnong khappud ka Khanduli, ban tem noh ïa ka jingïakynad hapdeng ki paid Khasi-Pnar bad ki Karbi kiba sah ha khappud.
Kine ki artylli ki Seng ki la thaw ïa kane ka Committee ba la ai kyrteng ka ‘Students’ Committee for Peace Ititiative’ ha ka jingïalang ba ki la pynlong mynta ka sngi Palei ha Diphu, kaba hab hapoh Karbi Anglong District.
Kane ka dei ka sienjam ba la shim ban lah wanrah ïa ka jingïasuk hapdeng kine ki jaitbynriew (Khasi-Pnar bad Karbi) kiba shong basah ha ki jaka khappud ka West Karbi Anglong, Assam bad ruh kiba na West Jaiñtia Hills, Meghalaya.
Ka jingthmu jong kane ka Committee ka long ban ïapynbeit ïa ki ishu bapher bapher kynthup ki jingïapher jingmut, ki jingïa sngewthuh bakla, ki jingïakajia barit baria bad kiwei kiwei ki kam kiba lah ban thaw ïa ka jingïakynad bad jingsngew ïapher hapdeng ki Pnar bad ki Karbi kiba sah ha khappud.
Shillong: Ki shipai BSF jong ka 193 Bn, ha ka jingdon bynta lang bad ki pulit jong ka Meghalaya, ki la ioh bat ia kawei ka bos bad na katei ka bos, ki la ioh kurup ia bun bah ka jain bad ka shini, kaba shongdor T.9lak bad katei ka dei na khappud jong ka East Khasi hills District.
Haba peit na ka video, kaba la buh ha ka peij twitter jong ki BSF, ka pyni, ba katei ka dei ka bos, kaba leit sha Balat.
Nongpoh:Haba shimkhia halor ka jingujor kaba la ujor da kiba bun ngut ki riew paidbah na ki longiing ba duk na shnong bapher bapher bad ki kiba ym pat pynrung kyrteng ha ka thup Adhaar Card, mynta ka sngi ki nongialam ka Ri Bhoi Youth Organization (RBYO), ki la leit ban kynduh ia ka ophisar kaba dei peit ia ka tnat Food Civil Supply ha Ri Bhoi, na ka bynta ban ioh jingtip kaba janai halor katei ka mat.
Katei ka jingleit kynduh ophisar jong ka tnat Food Civil Supply da kitei ka RBYO bad kaba la ialam da u Bah Baiateilang Lapang, President ka seng, ka dei ruh hadien ba ki la ioh ia shibun ki jingujor na ki riew paidbah bad khamtam kito ki longiing baduh bad ki bym pat don Adhaar Card, ha kaba ki la shah pyntieng eh ba kim don bynta shuh ban ioh ia ka u Khaw Rashon namar ba kim don ia ka Adhaar Card.
Lyngba katei ka jingleit kynduh da ka RBYO, utei u nongialam ka seng, u la ong ba na ka liang ka ophisar kaba long kum ka Inspector jong ka Food Civil Supply, ka la pynshai ba ym don kaba kum kata ka jingpynduh khaw Rashon ia ki bym pat don Adhaar Card, hynrei wat kito ki bym pat don Adhaar Card ruh ki dang don ia kata ka hok ba ki ioh ia u khaw Rashon.
Hadien ba la wan ban kynduh ia katei ka ophisar, na ka liang ka RBYO, lyngba u Bah Baiateilang Lapang, ka kyntu ia ki paidbah bym pat don Adhaar Card, haba ki kynduh ia ka khep ba kim ioh ia u khaw rashon ba ki dei ban pyntip sha ka seng bad ha kajuh ruh ka por ka kyntu ruh ia ki nongsam khaw ne wat ia ki rangbah shnong ha Ri Bhoi, ba kim dei ban pyntieng ne pynbor ia ki paidbah bym pat don Adhaar Card lane ba kin pynduh khaw ïa ki.
Shillong: Mynta ka sngi, ka 31tarik Nailar 2023, ka Jaiñtia National Council, Khliehriat Circle, hapoh ka jingialam u General Secretary Bah Mebanteilang Sukhlain, ka la leit ban jurip ia kawei ka office hapoh East Jaintia hills, ka Tourist Officer and Information centre, hadien ba ka seng ka la ioh jingujor na kiba bun ki nongshong shnong ka thaiñ ba ym ju don nongtrei ha kata ka ophis.
Ha ka jing jurip, ka seng, ka lap ba ka ophis, ka plie tang ka jingkhang, hynrei ym don satia wat tang u peon ruh bad la ioh jingtip ruh ba u ophisar, ba dei peit ia katei ka tnat um juh wan trei la kumba 1 snem.
Halor kane ka seng ka dawa ba u officer, u dei ban pynshai ba na kaei ka daw ba um juh wan, namar kane ka buh jingeh ia ki paidbah khamtam ha ka kam shang pyrthei, ba lada ym don nongtrei kumno yn lah ban kyntiew, ia ka kam shang pyrthei, ha ka thaiñ.
Ka seng ka buh jing jingkylli ruh ba ka sorkar ka ai tulop ne em ia kine ki nongtrei bym ju wan, kumba la paw ba bun ki jaka jngohkai, kiba don ha kane ka thaiñ.
Halor kane, ka seng ka la iakynduh ruh bad u Deputy Commissioner ka East Jaintia hills, U A.Baranwal ban leh ei ei halor katei ka tnat treikam khnang ba kan lah ban ai ka jingshakri kaba pura ia ka thaiñ.
Ka sorkar India, ka la khot ia ka dorbar ba kyrpang jong ka Parliament, ha ka 18 haduh 22tarik Nailur 2023 bad ka jingthmu jong katei ka dorbar, kam pat shai satia; hynrei ka khubor jong ka India Today, ka iathuh ba ka sorkar India, kan leit rah ia ka bill, ka ban tip, kum ka ‘One Nation, One Election’ lane kawei ka Ri, kawei ka elekshon bad nangta, kan wan rah ruh ia ka bill jong ka Uniform Civil Code bad nangta ia ka bhah kyrpang, ia ki kynthei.
U Pralhad Joshi, myntri ka sorkar India, uba peit ia ka tnat Parliamentary Affairs, u pyntip, ba la rai ban khot ia ka dorbar ba kyrpang jong ka Parliament, ka ban sdang naduh ka 18 haduh ka 22tarik Nailar 2023 bad kan don 5sngi, ka jingshong dorbar.
Ka jingmut jong ka ‘One Nation, One Election’ ka thew, ba dei ban pynlong ia ka elekshon Lok Sabha, ha ryngkat bad baroh ki elekshon dorbar jylla ruh kumjuh bad katei ka dei ka jingai jingmut, kaba la leh da ka Law Commission of India.
Mynta ia ki elekshon, la pynlong, la ka jong ka jong, ha kaba ka elekshon Lok Sabbha, ka don la ka jong ka por bad ki elekshon sha ki dorbar jylla, ki don la ka jong ka jingkut jong ka por treikam jongki bad ka iai tyllun ha katei ka dur.
Kawei pat ka ain, kaba lah ban pyntreikam noh, ka dei ka Uniform Civil Code, ha kaba katei ka ain, kan treikam salonsar ia baroh, khlem da khein ia ka jinglong niam, ka dustur ka riti bapher, ka rukom im rukom long jong ki briew bad nangta ka jingiapher jaitbynriew ne ka jingiapher jong ka jinglong shynrang bad kynthei ruh kumjuh.
Shillong:U President ka All India Trinamool Congress (AITC) ha Meghalaya uba dei u MLA na Nongthymmai, u Bah Charles Pyngrope u la ong ba ka National Education Policy (NEP), 2020 kan pyn jot ia ki samla ha ka pule puthi.
U la ong ba ha shwa ban pyntreikam ia ka NEP ha ka Jylla, dei ban da pyrkhat biang shwa bad katba ym pat lah ban pynbeit lane pyrkhat bha ka bha ba ynnai pat pyntreikam ia kane ka policy.
U la ong ba ka Jylla ka don ia ka Education Commission, bad u don ka jingngeit ba ka Meghalaya ka don ia ki riew shemphang kiba lah ban ai jingmut kaba bha tam.
U Bah Charles uba dei u MLA na ka liang pyrshah ha Meghalaya u la ong ba ka NEP, 2020 kam long bad kane kan pynjot ia ka lawei ki samla ha ka pule puthi.
“Kane ka policy kaba la wanrah da ka Sorkar India ka lah ban ktah ia ka jingnang jingstad jong ki samla hadien habud, bad donkam ban pyrkhat bad kumjuh ka jingai jingmut na ki riew shemphang", la ong u bah Charles.
haoid ka Shem jing eh bha ia ngi ba wan na ka long ing ka ba Duna khyndiat ban pule lyngba ka ne ka national education policy NEP namar ngi ia bylla sngi bad myn step ngi ia leit class ka lah Shem jingeh khyndiat ban ia siew bai class tang ka wei semester ruh da ki phew hajar sah ban siew lei duh 4 snem te lah ia dap ram bad nangta ngi lah jynjar shuhshuh ban ia beh ia ka bylla namar ka lah seng subject kham bun bad ka class ka lah wai slem.
Shillong:Ka Trinamool Congress (TMC), ka la phaikhmat sha u MLA barim ka Umroi Bah George B Lyngdoh ban long kum u kyrtong ka party ban ïakhun ha ka ilekshon MP Lok Sabha na Shillong Parliamentary seat ka ban long ha u snem ban wan.
Ïa kane la pyn paw da u President ka Meghalaya Trinamool Congress Bah Charles Pyngrope, haba ïakren bad ki lad pathai khubor hynnin ka sngi Balang ha Shillong.
“Ha nga shimet hi, nga sngew u Bah George B Lyngdoh u dei u kyrtong uba biang eh, hynrei ka party kan sa shong bishar bniah halor ki kam ba ïadei bad ka elekshon MP Lok Sabha 2024," ong u Bah Charles.
Une u MLA ka TMC na Nongthymmai, ula pyntip ba ha duh mynta, ka Party kam pat shim satia ïa kano kano ka rai halor ka kam ilekshon MP-Lok Sabha hynrei kum ka party kan sei kyrtong na baroh artylli ki parliamentary seat-ka Shillong bad Tura parliamentary seat.
“Nga la dep ban ïakren bad u General Secretary ka TMC ba khmih ïa ka Meghalaya u Manas Bhunia bad nga la pan por ban ïakynduh ban ïakren kham bha la kan long ha Shillong ne ngan leit nga sha Kolkata," ula pyntip.
Haba kylli, ula ong ba ïa ka Shillong Parliamentary seat hi, u kwah ban pynïakhun ïa u Bah George B Lyngdoh hynrei ïa ka Tura Parliamentary seat, u ieh ha ka jingstad u nongïalam ka TMC Parliamentary party, u Dr Mukul Sangma ban leh ïa kaba donkam.
Shillong:Ka jingialang jong ki paidbah, ki nongialam bapher bapher, ha kane ka sngi Balang ha Smit, ki la rai ban pyrshah dohiap dohim ia ka jingthmu ka sorkar India ban pyntreikam ia ka Uniform Civil Code ne UCC ha ka ri khamtam ha kane ka jylla namar lada ka treikam ka UCC, ka bor bad ka ding ka sixth Schedule kan lip noh soit syndon.
Ia kane ka jingialang la khot da u MDC ka Mawkynrew u bah Martle N Mukhim lem bad kiwei, ka la iakren sani bha halor ka jingktah ka UCC, lada ka sorkar India ka thombor ban pyntreikam namar ba kan khynra naphang ia ka riti dustur, ka khein jait khein kynja, ka synshar khadar, ka khyndew ka shyiap bad ka lah ban pynlip syndon ia ka Sixth Schedule kaba la ai kyrpang ban iada ia ki riewlum.
Ki nongkren kynthup u nongiasaid ain u bah Erwin K Sutnga, u bah Martle N Mukhim bad ki rangbah shnong, ki nongialam ki kynhun bapher bapher kiba la iashim bynta ki la pynpaw ba ka UCC ka dei kaba ma haduh katta katta, na bynta ka jaitbynriew, namar ba kan pynmadan lut khlem da burom shuh ia ka jinglong kyrpang ka jaitbynriew.
Ki la kdew ba ha kine ki shiphew snem ba la synshar ka BJP ha ka ri, ka jingthmu jongka ka long ban pyrshah beit ia ki rit paid ha ka ri.
Ka la pyndam ia ka artikil 370 kaba ai bor kyrpang ia ka Jammu bad Kashmir bad ki la thaw ia ka Union territory ia ka Jammu bad ka Ladakh.
“Kane ka dei ka jingialang jong ki nongmihkhmat, ki riew rangbah kiba hap ha Mawkynrew, Nongkrem bad Mawryngkneng area, bad ka jingialang ka la rai ban pyrshah ia ka rai ka sorkar India ban pyntreikam bad ban pynlong ain ia ka Uniform Civil Code", la ong u bah Martle.
Haba pynpaw ba ka UCC, ka dei kaba thmu ban pynduh ia ka jinglong kyrpang ka jaitbynriew, u bah Martle uba dei u MDC ka Mawkynrew, u la ong ba ka UCC kan pynmadan ia ki riti dustur kiba ka jaitbynriew ka la iateh ha ka Instrument of accession kaba la wanrah ia ka Sixth Schedule hapoh ka artikil 244 (2) bad 244 (1).
“Hapoh ka Sixth Schedule ka sorkar India kam lah ban shna ia ki ain kiba ktah mat iong ia kane ka Schedule", la ong u bah Martle.
U la iathuh ba ka KHADC, ka la rai ban pyrshah jur ia kane hynrei kam pat hun bad ka la khot lang ia ki nongsynshar ha ka ri Khasi bad ki la rai ban pyrshah ia kane ka UCC bad kumjuh ka JHADC bad ka GHADC kiba la mynjur ban pyrshah jur ia kane ka ain ka sorkar India.
“Ka UCC ka ktah mat iong ia ka riti dustur, ka ktien ka thylliej, ka shongkha shongman, ka jait ka kynja", la ong u bah Martle.
Ka jingialang ka la rai ban thoh sha ka sorkar India, sha ki bor bapher bapher, ki nongialam ha ka jylla bad ka thain shatei lammihngi ba kin iakyrshan lang pyrshah ia ka UCC.“La thaw ia ka Committee kaba kyrpang ban pyntyllun ia ki rai jong kane ka jingialang", la ong u bah Martle.
Shillong:Kumba 22 tylli ki College napdeng ki 75 tylli, kiba la pynïasoh ïalade bad ka North Eastern Hill University (NEHU), kin dang bud ïa ka 4-year Undergraduate course jong ka National Education Policy-2020, wat hapdeng ka jingbuh por khatduh jong ka University Grant Commission (UGC).
Ka synjuk ki nonghikai College, ka Meghalaya College Teachers’ Association (MCTA) ka dang bteng ïa ka jingsangeh shim klas (boycott) ïa ki first semester, kum ka jingpyrshah ïa ka jingleh kyrkieh ka NEHU ban pyntreikam ïa ka NEP-2020.
U General Secretary ka MCTA, Dr Airpeace W Rani, ula pyntip ba 22 tylli ki college ba la ïasoh bad ka NEHU, ki la kyntait ïa ki klas ka first semester bad kim treh satia ban shim ïa kino kino ki kam (assignment) ba la ai katkum ka Policy ba thymmai.
Ka Association ka la phah jingthoh sha u Vice Chancellor Prof PS Shukla, ban weng noh ïa ka jingpynbna (notification) ba 12 tarik Nailar, kaba buh por ban pyntreikam noh ïa ka NEP 2020 ïa baroh ki college ba la pynïasoh bad ka NEHU.U Dr Rani, ula pyntip ba ka MCTA, ka la dep phah ïa ka shithi ha ka 21 tarik Naitung, hynrei namar ka jingïai sngap mynthi, ka synjuk ka la sdang ïa ka jingïakhih da kaba kyntait ban ïatreilang (non-cooperation movement) naduh ka 1 tarik Nailar.
“Ngi la ïakhih la jan shibnai.
Ngi kyrpad ïa u Vice Chancellor ban wengnoh ïa ka jingpynbna bad pynkut ïa kane ka jingïapynibor," ong u Dr Rani.
U Dr Rani ula ong ruh ba ki mat ïakren jong ka Academic Council ka NEHU, kim shym la kren eiei ruh em, halor ka jingpyntreikam ïa ka NEP-2020.
Ha kajuh ka por, u VC ka NEHU, ula ïaroh ïa ka rai jong kiba bun ki College ban pyntreikam noh ïa ka four-year undergraduate programme (FYUP) kumba la pruid dak ha ka National Education Policy 2020 (NEP 2020).
Nalor kane, u VC ula kyntu ruh ïa ki nonghikai college kiba ïakhih ba kin ïakren sani ha kaban ïapynbeit noh ïa kino kino ki jingeh bad khot ruh ïa ka MCTA ba kan wan ïakren na ka bynta ban lah shim ïa ka rai kaba mynjur lang.
Shillong:U nongiasaid ain ka jylla, u bah Erwin K Sutnga, u la ong ba ka Supreme Court ka la pan jingshai na ka sorkar pdeng ia ka jingdon jong ki jylla, kiba khlem soi ia ka Instrument of Merger, hadien ba ka la pynduh ia ka artikil 370 jong ka Jammu bad Kashmir.
“Shisien ba la treikam ka UCC, ngi kiba ai jait kmie, ngin long kumno, ka dei ka jingkylli kaba eh tam.
Hynrei ki don ki rai ka Supreme Court kiba ong ba ki ain kiba shna ka Parliament kim lah ban treikam ha ki jaka ka Sixth Schedule jong ka para 3, bad kane ka dei ka jingiakhun bad u paidbah u dei ban tip ia kane ka hok jong u", la ong u bah Erwin haba kren ha ka jingialang ha Smit, mynhynnin ka sngi.
Haba pynpaw ba ka UCC kan long pyrshah ia ka riti synshar, u bah Erwin u la ong , “Ngim kwah UCC, wat pyrshang ban tuklar ban lushia ia ka riti synshar ka ri India, khamtam ia ka hok jong ki rit paid, bad ngi hap ban peit biang ia ka Instrument of Merger ba ka sur jong u paidbah ka la sawa jam, ba ngi rung shapoh ka ri India ryngkat ki riti dustur jong ngi, ka jinglong kyrpang ka rukom khein kur, ka riti dustur".
U la pynpaw ia ka jingsyier ia kane ka sorkar BJP ba ka lah ban weng noh ia ka Sixth Schedule, kumba leh ia ka artikil 370 ia ka Jammu bad Kashmir, namar ba ka Sixth Schedule kan long kum u shiah ba thar ia ka UCC.“Ka Sixth Schedule ka long uta u shiah ha ka jingthmu jong u ban wanrah ia ka UCC, phi tharai ka eh ba kin weng ia ka Sixth Schedule haba wat ia ka artikil 370 ia ka Jammu bad Kashmir kaba soi ia ka Instrument of Accession bad ia ka Instrument of Merger kila weng.
Te, kaei kaban jia ia ngi, kata ka dei ka jingkylli", u la ong.
Ki don 7 lak tylli ki dorkhas kiba la aiti ki riew shimet, ki kynhun bapher bapher ha ka ri sha ka National Law Commission halor ka UCC.“Kaba sngewsih ka long kiba bun kiba ai dorkhas ki ong ba ngi donkam ia ka UCC", la ong u bah Erwin, ‘khamtam kiba dei na jaitbynriew Hindu, ki bym tip eiei ia ka jinglong ka jaitbynriew jong ngi’.
“Ka ktien phira ka BJP ka long kawei ka ri kawei ka ktien, kawei ka ain, don kiba ong kawei ka niam.
Kane ka dei ka jingma kaba ap", u la bynrap.
Nongpoh: Ki nongialam ka HYC Ri Bhoi District, ia kaba la islam da u Bah Hercules Suting, President, nangta u Bah Tony Shylla, General Secretary ha ryngkat ka jingdon ki dkhot ka seng, mynta ka sngi ki la hiar sha Nongpoh bad kata ka long ba ki la leit ban kynduh ia baroh ki briew kiba don ia ki dukan die Dewbilat, kata ka long ban kyntu ia ki ba kim dei shuh ban die ia ka Dewbilat TOP-CEM ha ki dukan jong ki.
Katei ka jingleit kynduh da kitei ki nongialam ka HYC ia kitei ki nongdie Dewbilat, ka dei ruh hadien ba ki la don ki riew paidbah ha East Jaintia HIlls, kiba la shah shoh ha ki bor pulit ha ka por ba ki thmu ban pyrshah ia ka Public Hearing, kaba iadei bad ka jingthmu jong ka Company TOP-CEM Cement ban pyniar shuh shuh ia ka tnat treikam jong katei ka kompani.
U Bah Hercules Suting, haba kren sha ki lad pathaikhubor, u la ong ba katei ka jingleit ki dkhat ka seng ban buh ia ki jingmana bad kiba la tah ia ki kynja jingthoh ha baroh ki dukan die Dewbilat, ka long kum ka jingmaham ia ki ba kim dei shuh ban pyndonkam lane wan rah ia ka Dewbilat TOP-CEM na ka bynta ban die sha ki riew paidbah.
Shuh shuh, u Bah Hercules Suting, u la ong ba ka seng ka dap da ka mynsiem kaba sngewkhia halor kaei kaba la jia pyrshah ia ki paidbah ha East Jaintia Hills, kiba la leit ban pyrshah halor ka Public Hearing jong ka TOP-CEM, nalorkata ka seng ka pynrem ruh ia ka sorkar, ba ki la pynsangeh da ka bor ia ki paidbah, ki ba thmu ban pyrshah ia ka Public Hearing, namar ka la wanrah shaduh u pud ba shah shoh shah bom ki Longkmie.
Nalorkata ka seng, kam hun ban shuh weng kam lane pynkynriah kam ïa kito ki bar jylla kiba pynshit bad nang ai dieng shuh shuh ïaki pulit ban bom ïaki paidbah ki ba pyrshah ïa katei ka public hearing ha katei ka sngi, ka seng ka dawa naka sorkar bad naki bor pulit ba ki dei ban kem mardor ia ki bar jylla, kiba la don kti ban pynshit bad ba ki dei ban ioh ia kata ka jingpynsaja kiba katkum ki kyndon ain.
Namarkara, na ka liang ka seng ka kyntu ia ki paidbah ba kin iasnohkti lang bad ka seng, na ka bynta ban pynpaw ia ka jingpyrshah halor ka jingshah shoh ki Longkmie na ki bor pulit bad halor ka jingleh jong ka company Cement TOM-CEM da kaba sangeh shipor ban die lane pyndonkam ia ka cement TOP-CEM, u la bynrap.
Shillong: Mynta ka sngi, ka 30tarik Nailar 2023, ka KSU Narpuh circle, hapoh ka jingialam u bah KS Suchiang President, ki dkhot lem bad katto katne ngut ki nongialam napoh District unit, ki la leit ban buh da ka ejahar (FIR) hapoh ka ophis U Superintendent of Police, ban pynshitom ia ki pulit kiba don kti ban shoh briew ha ka jingialang paidbah, jong ka Meghalaya Cement Ltd, Thangskai kaba dang shu dep long shen kata ha ka 24tarik Nailar 2023.
Ia kane ka ejahar, la buh ha u SP East Jaiñtia Hills District.
Lah ban pynkynmaw ia ka jingjia ha katei ka sngi ba ki pulit ki la shoh bad kawang lathi khlem jingmap wat ia ki kynthei khynnah ruh.
Kat kum ka hok longbriew man briew (Human Rights), ym lah satia ban pdiang ia kane ka jingleh riewkhlaw (police brutality), da ki briew ba bat ia ka aiñ.
Ka aiñ ka dei ban pynshitom ia baroh kito kiba don kti, ka aiñ kam dei ban thiah shiliang, ka dei ban long mar katjuh (Equal) la uba rit ne ba khraw.
Ka seng ka pynrem ruh ia ki MLA jong ka thaiñ kiba sngap jar jar, khlem kren eiei, ban iada ia ki paidbah lane ban dawa ia ka hok jong ki paidbah kumba ki kren kob ha ka por ba ki ialap elekshon, ban iadon ryngkat bad u paidbah lada ki shah thombor pyrshah ia ka hok jong ki.
Shillong:Ka dorbar synrai jong ka dorbar jylla, kan sdang naduh ka 15tarik Nailur 2023 bad ka jingshong dorbar, kan long san sngi kynthih bad katei ka dorbar, kan kut, ha ka 22tarik Nailur 2023.
La mang ar sngi, na bynta ki private members business kum ki bills, ki motions, ki resolutions bad sa ar sngi, na bynta ki kam jong ka sorkar jylla, kum ki supplementary demands for grants bad kiwei kiwei.
Ha ka jingialang, kaba long ha Pilibhit, ha ka Constituency, kaba u mihkhmat, U Varun Gandhi, MP, ula kren biria, ia kitei kiba don ha katei ka jingialang, da kaba ong “Sngewbha wat ju pynthut ia u sadhu, uba don hangtei hajan, namar ba phim tip lypa, lano, ba un sa long myntri rangbah jong ka jylla".
U Gandhi, ula kren ia katei ka kyntien, haba u iohi, ba u don uwei u sahu, uba ieng hangtei hajan, ba u kren ha ka jingialang ha katei ka Constituency.
La iathuh, ba katba ka jingialang, ka dang iaid, ka la riew kynsan, ka phone jong uwei U Sadhu bad kiba shong  hangtei hajan, ki la sngewwit ia katei ka phone jongu bad ki la bthah, ba un pynlip ia katei ka mobile phone; hynrei ha katei ka por, U Varun, ula ong “Sngewbha wat pynthut ia u, phim tip lypa, lano, ba u maharaaj ji, un sa long u myntri rangbah bad kaei ka ban sa jia, iangi".
Bun kiba iohi, ia katei ka video bad ki shim, ba ka dei ka jingkynthah jong U Gandhi, ia U Yogi Adityanath, myntri rangbah ka Uttar Pradesh bad uba ju riam beit ialade, tang da ka riam sadhu.
Shillong:U Adviser ka tnat pule puthi ka sorkar jylla u Bah H.M Shangpliang ula ïathuh ba shen ka sorkar kan sa pynbna ïa ki dkhot jong ka Text Book Review Committee ban twad jingmut haba ïadei bad ki lynnong (Syllabus) bad ka Curriculum ha ki kot skul.
Haba kren sha ki lad pathai khubor u Bah Shangpliang, ula ïathuh ba ka sorkar ka thmu ruh ban kynthup lang da ki kot NCERT na ka bynta ban pyndonkam ha ki skul.
“Hadien ba la thaw ïa ka State Education Commission, ka sorkar ka sngew donkam ruh ban thaw ïa ki committee bapher bapher kum ka Textbook Review Committee, ka ban ai jingmut ba kum kino lynnong lane syllabus donkam ban bsuh ha ki kot skul," ong u Bah Shangpliang.
U Bah Shangpliang ula ong ba ka sorkar ka thmu ban kynthup shibun ki lynnong lane syllabus shaphang ka History bad ka Geography jong ka Meghalaya bad kiwei kiwei de ha ka jingïatreilang bad ka NCERT bad ka MBOSE.“Kum shi bynta ban pynïaryngkat bor bad kiwei ki khynnah hapoh ka ri, ka sorkar lyngba ka Textbook Review Committee ka don jingthmu ban wanrah ka jingkylla da kaba pynthymmai ïa ki lynnong lane ki syllabus bad ki curriculum haki kot skul hapoh ka jylla," ula ong.
U Bah Shangpliang ula ong ba ka sorkar kan ai por ïa ka Textbook Review Committee ban leh ïa kaba donkam bad hadien kane, yn sa lah ban shim ïa ka rai halor ki lynnong lane ki syllabus bad ki curriculum thymmai ban pyndonkam haki skul.
New Delhi:Kum shibynta ban khring ïa ki nongthep vote ha kaba ïadei bad ka election Lok Sabha 2024, ka BJP kaba synshar ïa ka sorkar pdeng, kan sa pynduna noh ïa ka dor jong ka LPG cylinder.
Katkum ka jingtip ba la ïoh lum, ka sorkar BJP ha ka sngi baar ka 29 tarik u nailar, ka la rai kan pynduna noh ïa ka dor jong ka LPG cylinder kaba don 14 kilo sha ka dor kaba 200 tyngka kawei.
Ka sorkar BJP, ka la ong ba ka jingpynhiar dor ïa ka gas cylinder ka long ban pynduna ïa ka jinglut ksan jong ki paidbah na ka daw jong ka jingkiew dor palat jong ki mar ki mata.
Hynrei kane ka jingleh jong ka sorkar BJP, ka long pynban kum shibynta ban pynbiej ïa ki nongthep vote ha kaba ïadei bad ka election ha ki jylla bad ruh ha ka election Lok Sabha.
Ia ka dor jong ka LPG cylinder, yn sa pynduna na ka bynta ki nongthied nongpet bad kumjuh ruh ïa ki oil marketing companies kum ka Indian Oil Corporation (IOC), Hindustan Petroleum Corporation Limited (HPCL) bad ka Bharat Petroleum Corporation Limited (BPCL).
New Delhi:Ka ri China ka la pyllait biang sa ia kawei pat ka map ha ka sngi nyngkong, ha kaba ha katei ka map ka la kynthup ruh ia ka jylla Arunachal Pradesh, ia ki jaka ba kynthup ia ki bynta jong ka Akasin,Taiwan bad ki jaka ba don ka jing iakajia ha ki bynta shathie jong ka duriaw South China.
Katei ka map kaba kaba don lut ia ki pud ki sam ki jaka ba marjan ba la pynithuh, ha kaba la pyni ruh ha ka map jong ka, kaba la pyllait da ka Tnad Ministry of Natural Resources bad ha social media X ruh la pyllait.
Kane ka map, la pynwandur bad dro ia ka katkum ki pud ki sam kiba hap ha ri China bad ki ri, ba marjan jong ka pyrthei.
Shillong:U CEM ka KHA DC u Bah Pynïaid Sing Syiem, u la pyn paw ïa ka jingbitar, hadien ba u la lap da la ki jong ki khmat ba ki bar jylla, kiba wan naei naei ki dang ïoh ban khaïi laitluid hapoh ki thaiñ ïew Mawlong bad kumjuh ruh ki thaiñ ka Bimola.
Ha kane ka jinglap ïa ki bar jylla, kiba dang die jingdie hapoh ki rud surok jong ka Ïew Mawlong u la ther tyngeh bad u da bthah ruh mardor ïa ki Pulit Enforcement ka KHADC bad ki bor pynïaid district ba la wan synran lang, ki Sector Officer napoh SP Office ba ki dei ban leh eiei ïa kine kiba wan khaïi beaiñ.
Katba hapoh ki thaiñ Bimola pat u la lap ba ha ki jaka badie juti madan la don ki bar jylla, kiba la khaïi beaiñ, hynrei ym da ki Khasi.
“Ka long kaei kaei kaba pyndom, haba ïohi ba don pynban da ki dkhar ñiuhmoh kiba die juti ha kane ka thaiñ Bimola bad nga la ai hukum ïa u Superintendent of Police ka Enforcement ka KHADC, u Bah A Lanong ban phah weng beit ïa baroh namar la lap ruh ba ki wan khaïi khlem trading license ne ka laisen khaïi bad nga kren beit da kaba shai ba lada don ki Kynthei Khasi kiba kam trai ïa ki mar ne tiar ba ki die ki dei ban wan ai jingpynshai sha KHADC, ym ban pynshai ha kane ka jaka ba la leh ki kam khaïi," ong u CEM haba ïakren bad ki lad pathai khubor.
Ha kane ka jingjurip kaba kynsan, khamtam ha ka thaiñ Bimola, la lap ba la don ruh katto katne ngut na ki thei Khasi kiba la wan mareh ban kam trai ïa ka jaka die bad ïa ki tiar bad ki die, hynrei na ka liang u CEM u la kren beit da kaba shai ba ki dei ban wan pynshai sha KHADC, lada don ki kynthei Khasi kiba kam trai ïa ki mar ne ki tiar ba ki die ha kitei ki jaka.
Katba ha ka jingleit jurip sha ki thaiñ Ïew Mawlong, na ka liang u CEM ha ryngkatlang ka jingsynran ka EM Market ka Kong Grace Mary Kharpuri bad u Bah Carness Sohshang EM Development, haba ïohi ba ki don tang ki Khasi kiba shong ha ki jaka ba ju die shana ki bar jylla, mynshwa, ki la sngew kmen hynrei ki ïai kylli pat ïa ki jinglong trai jong ki.
“Kan long ka bym shngaiñ shuh mynta naba la bun palat ki nongkhaïi kiba nabar jylla bad kane kan long ka jingma ruh namar ngim tip shano ki sah, naei ki wan bad ki jinglong jong ki, kiba kumno bad lada ki leh kano kano ka kam ba sniew shano ngin leit kem ne leit wad ïa ki, kumta ym dei ban ai lad satia bad lada ki wan wad laisen khaïi na KHADC na ka bynta jong ki kan ym long kaba suk ba kin ïoh mardor," pynkut u CEM ka KHADC.La ïohi ruh ba ki bar jylla kiba khaïi ha ki thaiñ Ïew Mawlong bad kiwei ki jaka ki la hap ban lum kyrkieh ïa ki mar khaïi jong ki hadien ba ki la shah hukum ha ki pulit ban leh ïa katei ka kam.
Shkyeh u Pyniaid singh.
Shillong:Ka sorkar ka ieh ha ka jingstad u Vice Chancellor (VC) ka skulbah NEHU ban pynbeit noh ïa ka jingïasngewthuh bakla bad ka Meghalaya College Teachers Association (MCTA) halor ka rai jong ka University ban pyntrei kam noh ïa ka National Education Policy (NEP).
Ïa kane la pyn tip da u Adviser ka tnat pule puthi ka sorkar jylla u Bah H.M Shangpliang haba bynrap ba ka sorkar ka ïeng ha ka nongrim ban pynïaid shakhmat ïa ka NEP.Haba kren sha ki lad pathai khubor u Bah Shangpliang ula ban ba ka sorkar ka ïeng ha ka nongrim ban pynïaid shakhmat ha ka jingpyntreikam ïa ka NEP bad haduh mynta bun ki College kila ïaid shakhmat ban pyntreikam ïa kane ka policy ba thymmai.
“Nga la ïoh sngew ba u VC ula khot ïa ka MCTA ban wan shaka miej ïakren na ka bynta ban pynbeit ïa ki jingbym ïasngewthuh jingmut hapdeng kine ar mamla bad nga kyrmen ba shen yn sa lah ban pynbeit ïa ki jingeh ba ki MCTA ki kynduh haba ïadei bad ka jingpyntreikam ïa ka NEP ha ki College," ong u Bah Shangpliang.
U Bah Shangpliang ula ong ruh ba nalor ki College, ki kyndon jong ka NEP ki kdew ruh ba ïa kane ka Policy donkam ban pyntreikam naduh ki skul khnang ban kyntiew ïa ka pule puthi ha baroh kawei ka jylla.
Ula ong ruh ba ka sorkar ka dang ïaid shakhmat ban pynbha bad tei thymmai ïa ki jingtei (Infrastructure) bad ban thung nonghikai thymmai ha ki skul bad ki jaka pule.
Shillong:U Adviser ka tnat pule puthi ka sorkar jylla u Bah H.M Shangpliang ula pynthikna ba u snem 2026, un ym dei u snem ba khatduh ban pynkut ïa ka jingshakri jong ki nonghikai SSA, hynrei u dei u snem ba ka Sorkar Pdeng ka la buh ïa ka jylla ban pynurlong ïa ki katto katne ki thong jong ka project SSA.Haba kren sha ki lad pathai khubor u Bah Shangpliang ula ong, “Ki don katto katne ki nonghikai SSA bad ki riewpaidbah kiba sngew artatien ba hadien u snem 2026 baroh ki nonghikai SSA kin sa duh kam noh namar ka sorkar pdeng ka mut pynkut noh ïa ka project SSA hapoh Meghalaya".
Halor kane, u Bah Shangpliang, ula ban ba ki nonghikai SSA ne ki riewpaidbah kim dei ban kheiñ ba u snem 2026 u dei u snem ban pynkut ïa ka project SSA hapoh Meghalaya.
“Haoid, ka don ka jingsngewthuh bakla ba hadien u snem 2026 ki nonghikai SSA kin sa duhkam noh hynrei kam long kumta namar hadien 2026 ka sorkar Pdeng kan shong bishar, haduh katno ka project SSA ka seisoh ha Meghalaya bad hadien kane ka sorkar kan sa buh biang haduh katno snem ka jylla kan lah ban poi sha ka thong ban pynurlong ïa ki katto katne ki thong jong ka SSA," ong u Bah Shangpliang.
U Bah Shangpliang ula ïathuh ba ka sorkar Pdeng man la ki 10 snem ne 20 snem ka buh por ïa ki jylla ba kin poi shaka thong ban pynurlong ïa ka jingpyntreikam ïa ka project SSA bad hadien 2026 ruh ka sorkar kan leh kumjuh, katta ban ai por biang ïa ka Meghalaya ban pyntreikam ïa ka project SSA ban kyntiew ïa ka pule puthi hapoh ka jylla.
Ka Hill’s Farmer Union West Jaintia Hills District, ka pynrem jur iaka jing kren tohmet jong u wei u briew u ba kyrteng u Henry Dkhar u ba kam ialade ba u dei u nongkhaii jhur, da kaba kynnoh ‘Dalal’ iaka synjuk ki nongrep ka Hill’s Farmer Union.
Ha ka video ba la pylait ha ka 28-08-2023 laioh I iaka jingkren tohmet jong une u nongkhaii iaki nongialam jong ka seng halor ka nongrim baka HFU kaieng ban pynduh noh iaka ‘ Jingot kilo’ iaki mar rep, ia kaba la pdiang da ka sorkar jylla bad ruh ka Khasi Hill Autonomous District Council (KHADC).
Lyngba kane ka kyrwoh na u president ka Hill’s Farmer Union, West Jaintia Hills District u bah Mutshwa Thabah, ka seng ka sngewthamula, hana ba une u briew u sngew don mynsiem ban iarap iaki nongrep, da kaba ‘Ot kilo’iaki mar rep bad ong ruh ban ym ‘Ot kilo’ lada ka ktah iaki nongrep.
Ka seng ka don ban pynshai,ba kane ka jing ‘Otkilo’ka ktah ia ka ioh ka kot u nongrep,bad ka dei ruh ka jing ban bein ia u nongrep.
Ngi ki nongrep ngi sngewduh nong namar ha man ka shiton ba ngi die ia ki mar rep,ki nongrep ki shah ot 100 kilo, bad kane ka 100kg ki nongrep ki shu ai ei ia u nongkhaii bad hato kata kam dei ka jing duhnong? buh jingkylli kylla ka HFU na West jaintia hills distict iau ne u Henry Dkhar.
Ha kine ki sngi, ba ka bai symbai, bai sboh, bai nongtrei bad kiwei kiwei ki la rem lut nadong shadong.
Kumta ban ‘AI EI’ iaki nongkhaii 100 kilo naka shiton kadei ka bymlah ban pdiang bad kadei ruh jingduh nong bakhraw ia ki nongrep.
Kumta ngi na kaliang ki nongrep na West jaintia Hills Dist ngi phah ka khubor kaba shai bad ngi iatylli mlon ban pyrshah ia ka jingot kilo,bad ngi sngew duh nong haduh kata kata ban shu ot kilo iaki mar rep jong ngi ki ba ngi la trei shitom da ka umsyep.
Ngi kyrpad ba ki bor ka ain naka sorkar ki dei ban pynduh pyndam ia kane ka jingot kilo da ka ain kaba khlain ka ba yn lah shisha ban weng ia u shah uba thar iaki nongrep jong ngi.
Kumta lyngba une u kyrwoh,ngi kren da kaba shai ba la da phi kwah ban iohi iaka jingiatylli jong u nongrep ban pyrshah iaka jingot kilo,ngi long kiba kloi ban mih da ki lakh ngut ha madan.
Kumta da kane ngi pynrem jur ia une u briew u ba shu kynnoh ‘Dalal’ khlem nongrim ia ka seng, khlem da tip tikna iaki nongrim treikam jongka Hill’s Farmer Union.
Bad ngi dawa ba une u briew u dei ban pynshai halor ka jingkynnoh khlem nongrim jong u, lym kumta ka seng kan ai da kaba tyngeh.
ka jingot kilo kadei ka jingtuh im im – peit peit iaki nongrep, ai khublei iaka KHADC kaba Wanrah ia kane ka ain.
Kadei ka jingjop iaki Nongrep ( Jai Jawan Jai kisan).
Shillong:Ka kompeni Meghalaya Cement Limited (Topcem) mynta ka sngi Ba-ar, ka la weng noh shisyndon ïa ki arngut ki nongtrei kiba mih ïa ka ktien sih ïa ki riew paidbah, kaba lam sha ka jingkulmar ha ka Public Hearing ban pynheh ïa ka project jong ka kompani ba long ha Thangskai myn ha ka 24 tarik.
Kine ki arngut ki Nongtrei ki dei u Arun Kejriwal bad u Umesh Kumar.
Katkum ka hukum ba pynmih da ka HR Department ka Meghalaya Cements Limited, la pyntip ba ka kompani kala weng kam shisyndon ïa kine ki arngut ki Nongtrei naduh mynta ka sngi.
Lah ban kdew hangne ba ki kynhun Sengbhalang bapher bapher, ki la dawa ban wengkam ïa kine ki nongtrei bar jylla haba kynnoh ba dei ma ki, kila pynshit bad pynkha ïa ka jingkulmar da kaba bthah ïa ki Pulit ban thombor ïa ki paidbah kiba pyrshah ïa ka Public Hearing.
Ka kompeni ha ka jingpyllait khubor hynnin ka sngi, kala sospon ïa kine ki nongtrei halor ka jingïohi ïa ki video ba la saphriang ha ki social media ba ki kren ïa ki ktien sih ïa u paidbah.
Namar ka jingjur ka jingdawa ki kynhun Sengbhalang, kiba la mudui ruh da ka ejahar sha ki Pulit, ka kompeni kala shim ïa ka sienjam ban wengkam shisyndon ïa kine ki arngut.
Shillong:U Myntri sorkar jylla u bah Paul Lyngdoh u la lyngngoh, ba kumno ka kompeni ka lah ban wanrah ia la ki jong ki paidbah ha ka jing sngap paidbah dang shen ha Thangskai, East JaintiaHill.
“Ka la don ruh ka jingkynnoh ba wat ki sengbhalang, ki iashim bynta ban kyrshan ia ki kompeni bad kane ka dei kaba jyrwit jyrwat bha", la ong u bah Paul.
Ula ther ia ka bor district ka bym lah ban pynneh ia ka jingjai jai haba pynlong ia ka jingsngap paidbah ha katei ka sngi.
“Ka jingmih ka huri hura ka paw ba ka bor district kam long kaba la pynkhreh", ula ong.
Lah ban kdew ba ka Meghalaya State Pollution Control Board ka la pynlong ia ka jingsngap paidbah ha ka sngi Thohdieng ha Thangskai ban pan ia ka jingmynjur jong ki paidbah halor ka jingpan jingbit ka kompeni TopCem Cement ban pyniar ia ka par tih mawshun, haduh ba ka la wanrah ia ka jingpyni bor hapdeng ki paidbah ba pyrshah bad ki pulit bad, la don ruh bun kiba la mynsaw.
U bah Paul u la takrain ia ka bor district, ba kam long kaba la pynkhreh haba pynlong ia kum kane ka jingsngap paidbah kaba ialam sha ka jinghuri hura bad mynsaw.
Na ka jingpynpra ki paidbah ia ka pandal kaba la pynkhreh ban pynlong ia ka jingsngap paidbah, la pynlong noh ia ka jingsngap paidbah ha hall ka kompeni kaba la iaid beit bad bun kiba kyrshan, katba ki paidbah ba pyrshah kim ioh lad ban iashim bynta.
Ko bah Paul.
,kumno lah ban wanrah jai jai ki bor district haba wat DC ruh u dang long kum u khynnah ban rah daka kti.
,ngim lehrain mo haba kumne, haka jingshisha ki bor district ki dei nongpyniasuk hynrei ki long pynban kum ki nong pynhuri hura.
nalor baki tip ba dei paitbah ruh.
Shillong:Ka Khasi Jaintia Fresh Vegetables Suppliers Association, Shiliangum Gingers Association, ka Khasi-Pnar Iewduh Association bad ka Fresh Green Gingers Ri-Bhoi district hapoh ka lama ka Joint Action Committee (JAC) ki la pan jingshai na u Chief Executive member ka Khasi Hills Autonomous District Council u bah Pyniaid Sing Syiem halor ka ain khang ot kilo ia ki mar rep ne ka Khasi Hills Autonomous District (Establishment, Management and Control of Markets) (Second Amendment) Regulation, Act 2021.
Haba kren sha ki lad pathai khubor mynta ka sngi, u chairman ka JAC u bah Bristar Mawthoh, u la iathuh ba ka long kaba sngew tynnad ban ioh ia ka jubab na u CEM uba la iathuh ba ka dei ka amendment bad ka Council, kan sa shna ia ki rule ha kaba ka JAC ruh kan sa ai jingai jingmut da ka jingthoh sha ka Council ba kan peit ia ki jingeh jong ki nongkhaïi.
“Ngi wan iakynduh ia u CEM ban pan jingshai halor ka ain khang ot kilo hynrei na ka liang u CEM ula pynshai ba ka dei tang ka amendment bad ka dang donkam ban shna ia ki rule", la ong u bah Bristar.
U la iathuh ba la iakren ruh ia ki jingeh jong ki nongkhaïi, ha kaba ka JAC kan sa phah sha ka Council ban aiti sha ka KHADC ba kan peit lem ia ki jingeh jong ki nongkhaïi.
“Ka jingeh ki nongkhaïi ka dei ka jingbym shah ban ot kilo namar ba teng teng ki nongrep don kiba leh shutia kiba thep ia ki mar ba sniew, bad lada ym shah ban ot kilo, ki nongkhaïi hap jied ia ki mar bad kane kan buh jingeh, ka jingpyut jhur, ba shah ot kilo ba shalan shabar", u la ong.
U la ong ba ka JAC ka donkam ban iasngewthuh lang, namar ba ki don ruh ki nongkhaïi ki don kiba leh shutia bad ki nongrep ruh.
Haba iadei bad ka jingot kilo, u bah Bristar u la iathuh ba ka jing ot kilo ka dang don, hynrei na ka liang ki nongkhaïi ka kwah ban iapynbeit bad ki nongrep.
Ka dor jhur ka kiew mynta ka dei namar ka jingduna ka jingpynmih jhur na ka daw jong ka bor mariang.
Ia ki jhur, la shalan sha Upper bad Lower Assam, Silchar, Agartala, Siliguri, Mizoram, Manipur bad Nagaland ruh.
Shillong:U Vice-chancellor jong ka Skulbah North Eastern Hill University (NEHU), u Prof.Shankar Shukla, u la ai khublei ia ka jingjop jong ka jing pyntreikam ia ka NEP 2020 FYUP Scheme, ha kaba la shim bynta da ki kolej bapher-bapher kiba la pyn iasnoh bad ka skulbah NEHU.Ha ka almanak jong u snem 2023-24, ka jingpyniaid kam jong ka skulbah NE HU bad ki kolej kiba la pyniasoh ka long ban wanrah ka jingkylla ha ka pule puthi bad ban kyntiew ia ka pule ba kham shalor ha jylla Meghalaya.
Ha ka jingialam jong u briew u ba shemphang u Prof Shankhar Shukla, ka skulbah NEHU ka la wanrah ia ka jingsdang jong ka FYUP Scheme bad ka NEP 2020, ha ryngkat kawei ka thong ban ioh ia ka pule puthi kaba iahap kyrdan, katkum ka juk shai mynta, ha ki samla pule.
Ha kine ki 45 sngi kiba la dep ban iaid, u prof Shukhla u la pynpaw ia ka jing sngewhun ia ka jingpdiang jong ki kolej ia ka jingwanrah ia ka jingkylla bad ula ong, ba kam don wat tang kawei ruh ka kolej kaba dawa ba dei ban weng ne pynsahngeh treikam ia ka NEP 2020, hynrei dei lyngba ka jingiatreilang ka jong kine ki kolej ba sa lah ban kyntiew bad iaid shakhmat.
U Prof.Shukla u pynpaw ruh ka jingsngewnguh ia ki bor pyniaid jong ki kolej, kiba la iatreilang ban pyntyllun ia ka jingpyntreikam ia ka FYUP Scheme.
U la pynpaw ruh ia ka jingtrei shitom jong ki Principal jong kine ki kolej kiba la bishar bniah ha shwa ban shim ia ka rai ban pdiang ia ka FYUP Scheme.
Ka jingtreishitom jong ki, ba ki thrang ban kyntiew ia ka pule puthi ba kham shalor ha ka jylla Meghalaya bad kiwei ki bynta ban iada ia ki samla pule.
U Prof Shukla, u la batai bniah ia kiei kiba donkam, kiba dei ban bud ryntih da kine ki kolej, kiba la pyniasoh bad ka NEHU.U prof Shukla u la shim ruh ia kane kabu ban pynpaw ia ka jingbymtreh jong ka Meghalaya College Teacher’s Association bad na ka jingbha lang jong baroh ki samla pule jong ka thaiñ shatei lammihngi, u vice chancellor jong ka NEHU, u la kyrpad ba ka MCTA ka dei ban pynshongnongrim bad pyrkhat janai bha, ha kaba u la kwah ruh ban don ka jingiatai hapdeng ka kynhun nonghikai bad ki bor pyniaid jong ka NEHU.U Prof.Shukla u la kitbok ruh ia ki kolej kiba don ha ka shatri jong ka skul bah NEHU bad ka kynhun jong ki samla pule, ha kaba u la ong ruh FYUP Scheme, ka dei ban kyntiew ia ka pule puthi bad ban kyntiew ruh bad pynkylla bad ai lad na ka bynta ka lawei ba phyrnai jong ki samla pule.
Shillong:Ki samla pule jong ka Tura Goverment college,ha ka shatri jong ka Tura Goverment college students union (TGC SU), ki la mih sha khmat ban ai lem ka jingkyrshan ia ka jing dawa jong ka kynhun ACHIK ban don noh ia ka nongbah jong ka jylla ha ki por tlang ha Tura bad ban shim beit ba ka snem mait kyrteng na bynta ban pyntreikam ia ka roster system kan dei beit na u snem 1972.
Ha ka jing pyllait khubor ha ka sngi nyngkong u pre sident jong ka TGSCU, u Anand CH Momin u la ong,ba ki nongialam jong ka Tura College Students Union, kum ka kyn hun jong ki samla pule ka pynpaw bad ka ïeng skhem ba ka kynhun hi ka ai ka jingkyrshan ia ka kynhu ACHIK haba iadei bad ka jing dawa ka jong ki ia ka nongbah jong ka jylla ha ki por tlang bad shim ia u snem ot kyrteng ban pyntreikam ia ka roster system kan dei na u snem 1972.
Haba buh ka jing dawa na ka sorkar, haba iadei bad ka nongbah jong ka jylla ha ka por tlang ha nongbah Tura, u la iathuh ba ka dei ka jingphohsniew jong ki kpa tymmen ki jong ki, kiba ha shwa naduh ba la ioh ia ka jylla lajong ha u snem 1972 bad dei ban pynurlong ia ka jingiohi jngai jong kito kiba la saiñdur ia ka jylla ha ki por kiba mynshwa.
Kane ka kynhun kam don satia kata ka jingartatien ba ka nongbah tlang ne ka nongbah ba ar jong ka jylla, dei ban ia mynjur lang da baroh ki nongialam jong ka jylla naduh ba la thaw ia ka jylla, u la bynrap.
U Momin u la kam ruh ba ka daw ba pynlong ia ka jingbym ia sngewthuh jingmut hapdeng lai tylli ki kynhun jaitbynriew ha ka jylla, ka dei namar ka jing bym pyntreikam ia ka Tura kum ka nongbah jong ka jylla ha ki por tlang.
U la iathuh shuh ruh ba ka nongbah Tura, kan long kum ka nongbah ba ar jong ka jylla ha ki hynriew bnai, kata naduh u bnai Risaw haduh u bnai Lber bad ki bnai ba dang sah pat ka nongbah kan dei beit ha Shillong.
Kumta, ka jingdawa jong ka kynhun ka dawa ia ka jingpyntreikam mardor ia ka nongbah Tura, kum ka nongbah jong ka jylla ha ka por tlang bad ka seng ka ai ruh ka jingkyrshan ba pura haba iadei bad ka jingdawa jong ki ACHIK halor kane ka mat bad kin iatreilang haduh ba kane ka jingdawa kan urlong, la pynpaw u momin.
Nga shu ong rah syndon iaka Nongbah baroh shirta sha Tura ruh m lei lei, namar ka Shillong kan dei ka Nongbah ba thymmai ka Hynñiewtrep State.
Shillong:Ki lai tylli ki Autonomous District Council kiba don ha ka jylla, kiba kynthup ia ka KHADC, JHADC bad ka GHADC, ha ka sngi nyngkong, ki la pynpaw ia ka jing pyrshah ka jong ki ban pynrung ia ka kyntien unrepresent tribe lane ki jait briew, ki bym lah ban long ki nongmihkhmat bad ka Village council haba iadei bad ka jingtyrwa ban pynkylla thymmai noh ia ka sixth schedule jong ka riti synshar jong ka ri.
Ha ka jingialang jong ki lai tylli ki Autonomous District Council ha nongbah Shillong, u Chief Excutive Member (CEM) jong ka KHADC,bah Titostarwell Chyne, u la iathuh ba ki lai tylli ki Council, kin sa kren sani ia kane ka kam hadien ba ka sorkar pdeng ka la pan biang ia ka jing ai jingmut na ki District Council.
U la ong ruh “Ngi ïeng pyrshah jur ban pynrung ia ka kyntien unrepresent tribe bad ka sorkar jylla ruh ka don ryngkat lang bad ki lai tylli ki ADC, haba iadei pat bad ka Village Council, ngi la buh ka jingtyrwa ba dei ban thaw noh da ka Village Development Council".
U la ong ruh ba kine ki mat ar tylli, kata ka unrepresented tribe bad ka Village Council, ki dei ki mat kiba la sahteng bad donkam ban iatai bniah bha.
“Ngi la iatai sani bad bniah bha ia kane ka kam, ha kaba ngi la pynsngew lang ruh ia ki paralok ki jong ngi na jaiñtia hills bad Garo hills ruh, ba ha KHADC ngi la dep ban shim ia ka rai bad mynjur ia ka Village Development Council bill bad ngi kwah ruh ba ki artylli ki autonomous district council kin shimlang ka jing mynjur ia kane ka bill, khnang ba ka Village Council kan ym treikam, namar ngi la don la ka jong ka council" la iathuh u bah Titostarwell.
U bah Titostarwell Chyne, u la ong ruh “Namar katkum ka jing tyrwa ban pynkylla bad pyntreikam ia ka Village Council hapoh ka jylla kan sa pyntlot ia ka bor treikam jong ki dorbar shnong, namar ngim kwah ban iohi ba ki dorbar shnong kin jah noh, hynrei ngi kwah beit ba kin neh, dei na kata ka daw ia kane ka kam ngi la rai ban iakren sani bha ha la ki jong ki jong ki konsil".
Nalor kitei ki artylli ki mat, ki lai tylli ki Autonomous district council ki la rai ruh ban pyrshah ia ka rai jong ka sorkar pdeng ban pyntreikam ia Swamitva Scheme namar ba ka jylla ka don ia la ka jong ka riti ka dustur bad ka rukom bat ia ka khyndew ka shyiap.
Na ka liang jong u CEM, jong ka KHADC, u la iathu ruh ba ki Autonomous district council, ki la buh ka jing dawa na ka sorkar ba kan aiti noh biang ia ki kam ba ka dei bad ka jing ai ia ki schedule Tribe certificate, sha ki lai tylli ki Autonomous District Council, kumba la leh ha ki por ba la leit.
U la ong ruh ba ka jingai ia ki PRC da ki Deputy Commissioner jong ki district ka dei ka mat kaba la iakren.
U la ong ruh ba ki bor pyniaid distrik ki dei ban ioh shwa ka jingpyntikna na ki Autonomous District Council, ha shwa ba kin ai kano kano ka PRC.Imat don ki  jingma kiba lah ban pyntlot:1.
Ki dak ki kdew shai ba ia ka jingdie pateng ia ki khyndew ki shyiap, la paw ba ka Bor ki Shnong la pyntlot, namar la sdang bun kiba thied jaka da kaba pynshong nongrim ha ka Land Transfer Act , bad la nang bun ki Dulir ha kaba ka Shnong(lyngba ka jongsoi ki Khlieh Shnong ) kam don bynta shuh; namar ba la pyndep ia ka thoh dulir ha Court.
Kiba thied ruh kidei kibym dei ki Khasi ; kiba pyndonkam ruh ia ki jingpynsur ia ka Land Transfer Act ; kata kaba ailad kum ia ki 1.
Companies(shna dewbilat kum ka nuksa) bad2.
Ki kynja seng/authority kum ki University , ki Skul ; kiba la nang jur (khamtam ha New Shillong).
Donkam phi ban pynsngewthuh ia kiba thied jaka (bym dei Khasi), ba kan bha ba kin seng ia ki “Institution " ha la kajong ka Autonomous District Council Area, namar dei tang ma ki ba lah ban shakri kham janai.
Ngim dei ban klet ba 50 snem tam mynshuwa , ka don tang kawei ka " United Khasi and Jaintia Hills Autonomous District Council ; namar katba dang teh kur bad burom ia kaei kaba ki longshuwa ki la leh , ngi dei kawei ka jaitbynriew( one ethnic group).
Shillong:U President rangbah ka United Democratic Party (UDP) u bah Metbah Lyngdoh u la ong ba ka jingsngew lem bad ka jingieid jong ki paidbah ia u Maheh HDR Lyngdoh bam kwai ha Duwar u Blei, kin dei ka rai ha ka 10 tarik Jymmang ban ioh ia ka result ha ka 13 tarik Jymmang.
Haba kren ha ka jingialang paidbah ka UDP thain Rang shken mynta ka sngi ha shnong Rangsh ken, u bah Metbah, u la ong ba ki paidbah ka Sohiong ki tip kham bha ia ka konstitwensi jongki, bad ym donkam ban wan batai stad kiwei kiba nabar.
“Ki paidbah jong ka Sohiong konstitwensi, kin ai ia ka vote jong ki ha ka mynsiem ka jingsngew lem bad ka jingsiew kylliang ia kiei kiei baroh ba u bah HDR Lyngdoh bam kwai ha Duwar u Blei, u la leh kum u nongmihkhmat ka Sohiong konstitwensi", la ong u bah Metbah.
U la ong ba don shibun kiba pyrshang ban iakren elekshon shane shatai ban ong ba ka vote sngew lem kam treikam eiei, hynrei ka jaitbynriew Khasi ka dei kaba tip Briew Tip Blei, kaba tip ban sngewnguh ia ki briew kiba leh bha khamtam haba ki la khlad na ka pyrthei, hynrei kita ki bym lah ban treikam wat ha ka por ba dang im ruh ki kyntait noh.
U la ong ba kawei pat ba ki paidbah kin ai vote ia u kyrtong ka UDP ka long da ka mynsiem ka jingieid, namar ba u kyrtong u dei uba la biang pura.
“Ka Sohiong konstitwensin kan ai ka jingkyrshan ha kane ka khyllipmat da ka mynsiem ka jingieid ba u kyrtong jongka u la ong uba biang pura bad ka mynsiem jong ka jingshaniah ha ngi", la ong u President ka UDP.Ha kajuh ka por, u la maham ia ki paidbah ka Sohiong ban ym shah ialam bakla ha ka jingpyrshang jong kiwei.
“Ngi wan hangne kam dei ban batai ia ka politik jong ka Sohiong, hynrei maphi ki trai ki nongshong shnong ka Sohiong phi tip kham bha ia uno u kyrtong uba phi dei ban kyrshan namar ba kiba nabar ki shu wan bad tang shu dep ka elekshon kila leit", la ong u ong.
U la ong ba ha ka jingshisha, lada dei ban ioh iathep vote ha ka 27 tarik Rymphang, la thikna ba ka UDP kan jop na Sohiong hynrei kiei kiei baroh ki dei ki jingpyniaid jong u Blei najrong.
U la ong ruh ba ki don ki bym kyrshan ia u bah HDR Lyngdoh ha ka 2018, hynrei ha kane ka kynti ki la rai ban ai ka jingkyrshan radbah ia u kyrtong ka UDP, u bah Synshar uba dei ruh u pyrsa jong u.
U la ong ba ha ka elekshon ba la dep, u bah HDR Lyngdoh u la iarap ia u ha ki bynta ba hap ha Mairang konstitwensi bad ha kane ka kynti, un iarap kylla da ka bor baroh ban siew kylliang ia kaei kaba u maheh Don u la leh ia u.
Kohima:Ka Working committee jong ka Naga National Political Group (NNPGs) ka la pynpaw ka jingpyr shah jur ia ka jingthmu ban ia soi soskular hapdeng ka sorkar jylla jong ka Assam bad Nagaland na bynta ban sam umphniang bad ban pynbeit noh ia u pud u sam.
Ka NNPGs, ka dawa na u myntri rangbah jong ka jylla Nagaland, ba un weng noh ia ka jingiasoi soskular bad ka jylla Assam haba iadei bad ka jing pynbeit ia u pud u sam bad ka jing pyrshang ban wad umphniang, namar kan ktah ia ka histori jong ki Naga bad kam shong hok bad um lah satia ban pdiang, da kito kiba ia don bynta lang.
Ka la iathuh shuh ruh ba ka sorkar jylla jong ka Assam bad Nagaland kam don satia ia ka bor ban iakren ne ia pynbeit da ka jing sngewthuh jingmut haba iadei bad ka umphniang bad ka jing iasoi haba iadei bad ka jing pynbeit ia u pud u sam, namar kitei ki mat ki dei ba hap ban iakren hapdeng ka WC, NNPGs bad Sorkar India(GOI).
Kane ka mat ka dei ka bynta ba khatduh jong ka jingiakren hapdeng ka Indo Naga, kaba dang ap ia ka jing mynjur ba khatduh na ka sorkar India bad na ka kynhun seng jong ki Naga, la iathuh ka NNGPs.
Ki nongialam kim dei satia ban shim ia ka lynti jong ka jingiasuk kum ka laisen, ban leh katba ki mon haba iadei bad ka khyndew ka shyiap bad ki marpoh khyndew.
Ki dei pat ban shim ka jingkitkhlieh, lada don kano kano ka jingjia ha ki bynta ba ia kajia.
Kumban shu pynkynmaw ba ha ka taiew ba la dep ki artylli ki sorkar jylla, ki la ia mynjur lang ban sdang noh ia ka jing wad umphniang ha shi lynter jong kito ki jaka, ba ia kajia hapdeng ki artylli ki jylla.
U Myntri Rangbah jong ka jylla Nagaland, u la iathuh ba la ia mynjur lang ban iasoi ia ka jingiateh ban wad umphniang ha kito jaka ba ia ka jia hapdeng ki artylli ki jylla.
Kane ka jingkren na u myntri rangbah jong ka jylla Nagaland ka la wan hadien ba u la ia kynduh ia u myntri rangbah jong ka jylla Assam, u Himanta Biswa Sharma, ha ka sngi palei ka 21 tarik Iaiong ha nongbah Delhi.
Ka sorkar Assam bad Nagaland ki la shim ruh ia ka rai ban pynbeit noh ia u pud u sam hapdeng ki artylli ki jylla, da ka jing ia mynjur lang bad suk lang na baroh arliang.
U Peter u dei u samla uba i kynjai haba peit bad u jem sur bha.
Um ju dom kulmar hynrei uba kloi pat ban sngew lada kum kren kaba ktah ia ka jingsngew jong u khamtam ia ka bym dei.
Ka rynieng ryniot kaba pdeng briew bad uba ksah bha ka met.
U mih khmut mih khmat bha ha ryngkat ka saw doh ka dur.
Ki tmain kiba mih ha durkhmat jong u ka pyni main rangbah shisha.
“Bah bah ngin ia bam ja noh?" la kylli ka para jong u“I mei ruh in bam lang noh ong" u ong ia ka“Hooid kein ngin ia bam lang syndon" ka jubabKa Banisha ka la rung sha kamra shetja ban pynkhadja.
Katba ka dang khad ja u Peter u la pur khana ia ka jingiakynduh bad uta u briew uba kam ba u ithuh bha ia i pa jong ki.
Haba la dep duwai u Peter u la bteng biang ia kata ka jingiathuh.
Haba u la pynkut ka kmie ka la kylli.
“Batai khyndiat ka dur ka dar uta u briew khun"U Peter u la iathuh thik kumba u iohi da la ka jong ka khmat.
Haba ka kmie ka la sngap bha ka lam kynmaw kumba ithuh ia uta u briew namar u dei u paralok u lok jong ka“Lada ngam bakla un dei beit u bah Bok" ong ka kmie“I ong in sa wan mih ha kano kano ka por" iathuh u Peter“Nga kynmaw ba i dei u contractor uba bha bad uba ki sngewtynnad haba iadei kam bad u" iathuh ka kmie“Ka biang eh lada i don jingmut ban wan mih.
Imat i pa jong phi khun watla im don shuh hynrei ka paw ha ka jingphohsniew uto u bah Bok" ong biang ka kmie bad ka ieng ban leit thet kti noh“Lada u Blei u kren ha ka mynsiem jong ito i bah, nga tharai in pain kam ia nga" ong u Peter“Ynda i la wan shongkai kan sa mih beit kaei kaei" ong ka Banisha.
“Ngam bakla in dei beit ito i bah" kren pynthikna ka kmieKa por ka iaid ka por ka tyllun bad lap ba iohsngew hi ba shi taiew thik uto u bah u la wan mih sha iing kmie u Peter bad u wan da kajuh hi ka kali.
Hamar ba ki dang dep dihsha la wan tied iing mano-re-mano“Wa i bah Bok" ong ka kmie bad ka ai khublei“Wat sngew ei ei kong nga lah paw leh sarong ba naduh ba wan ontep ia i bah khlem ioh wan mih shuh" ong pynstet u bah Bok“Em, ym dei phi kumta bah.
Phi dei u riew bunkam yn leit lap shaei ban wan man ka por" ong ka kmie u Peter“Kata ruh ka dei hi tangba toi, nga dei ban wan la kumno kumno ruh" kren kyrda burom u bah Bok“Kumne kong mynshem taiew nga iakynduh ha lynti ia u khun jong phi bad nga tharai u la ithuh khana ha phi" ong u bah Bok“Hooid, u la iathuh" jubab ka kmie u Peter“Nga wan khnang shane ban iakynduh bad phi ka kmie ban iakren ei ei" la pynpaw u bah Bok“Phi mut ban ong shaphang kaei bah?" la kylli bniah ka kmie.
“Nga donkam u briew ba i biang ban niah kali na ka bynta jong nga.
Ngam kloi pyrkhat ba u Peter u lah heh katne.
Lada phi treh ngan ai kam ma nga ia u Peter mo kong.
Ngam ju klet ia ka jingbha u kpa u Peter.
Na kata ka daw shwa ban tyrwa sha kiwei nga kwah ban iakren shwa bad phi kum ka dak ka jingkynmaw ieit ia la u paralok (kpa u Peter)" ong u bah Bok“Nga sngewtynnad ba phi don kum kata ka mynsiem leh isynei ia ngi" ong ka kmie u PeterKa Banisha ka la wanrah sha 2 tylli kawei na ka bynta u bah Bok bad kawei pat na ka bynta la ka kmie.
Katba ki dang dihsha, ki la iapur khana shibun kiei kiei.
Kata ka jingiashongkai jong ki ka la iaid kumba shi kynta shiteng“Ia kata ka kam ba tyrwa ieh ngan iathuh shwa ia u khun bad nangta ngan sa pyntip" ong ka kmie u Peter bad ka ai kwai artat“Oh! kynmaw sa ai u number phon jong phi mo bah" ong ka kmie.
U bah Bok u la ai 2 tylli ki number phun, kata u Vodafone bad Jio.
Hadien ba ki la shongkai sa ar kyntien kwai, u bah Bok u la leit noh“Sngewtynnad bha ito i bah" ong ka Banisha“Ym dei tang ba sngewtynnad hynrei i long ruh i briew iba sbun" ong ka kmieHaba la dap 7 baje janmiet, u Peter u la wan na ka jingbylla.
Ka Banisha ka la pyntheh sha ia u.
Ka la iathuh ka jingwan u bah Bok ha la u hynmen“I ong kumno, hep?" bniah u Peter“I wan mih mynne sha iing bad i la iakren shibun kiei kiei bad i mei" iathuh ka Banisha.
Ki nong Mumbai ki ju ong ba ki lain rel, ki dei ki lain jingim jong ki.
Hangne ruh ka wah Umiam bad ka jingkieng dam, ki dei ki jingim jong ka jylla.
Kane ka wan hakhmat duh ba ka sorkar ka dei ban shim khia noh kloi, namar ym lah ban tip ba ka dang khlain ne em, khamtam lada wan u jumai ba jur.
Bun tylli ki dam ha kiwei ki Ri, ki pra kynsan kynsan.
Ka Ri jong ngi ka mad ia kum kine ki jingjia ba sngewsih ha ki snem ba lah leit.
Dang shen ha Uttarakhand ha u snem 2021, kaba ishyrkhei bha.
Mynta ka don ka Act kaba thymmai bad ba pyrkhing bha ba tip kum ka Dam Safety Act, 2021.
Lah dei ban shna noh da kawei ka dam kham sha trai ia kaba ka don mynta, khnang ban ioh pynlang kham bun ka um.
Khlem bor ding, lah kut ka jingim, hap shong ha ka jingdum, baroh ki karkhana kin khang lut, ka pule puthi, ka rep ka riang, ka koit ka khiah bad kumta ter ter kin hiar lut.
Ki jingtei ba ka sorkar ka thmu, kum ka ropeway kin pulom lut, bad ym don shuh ba kwah ban wan sha ka ri jingdum.
Lada dei ban shim da ka ram ruh biang beit, ym don ban kynthoh na ka bynta ka bha ka miat, bad khlem pep ka Sorkar Kmie, kan kyrshan beit, namar ka ruh ka don ka jingkitkhlieh.
Ka election bad ka bam smai ki MLA bad myntri ki la kut, namar kata ym donkam shuh ban duwai lait noh ka Sohiong.
To baroh ngin ia duwai naduh ka dohnud ba U Blei Un don ryngkat bad kane ka Sorkar, ba kan lah ban pyndep ia kiei kiei baroh, bad ba Un iada ia ngi na ki jimgma kiba ngim lah ban iohi.
Nga te ngan ong ka song kit nongkhrong bad hijra sha u lum 7trep.
Ka Meghalaya ka dei kawei na ki jylla ha ka thaiñ shatei lam mihngi jong ka Ri India kaba U Nongbuh Nongthaw u la kyrkhu bad theh kyrhai ha kiba bun ki liang la ka long ha ka jingseisoh ka khyndew ka shyiap, ka jingbun ki khana pateng u mynbarim ne ha ka jingitynnad ka Mei Mariang kaba la khring bad ktik ia kiba bun ki nongwei ban wan tang ban ioh iuhkjat ha kane ka Jylla jongngi.
Ka kam jngohkai pyrthei ka dei ka lad jingmyntoi kaba lah ban wanrah ka jingkiew stet ha ka ioh ka kot bad ka roi ka par ha ka imlang sahlang ne ka lad iohkam iohjam ki khynnah samla khamtam ha kum kine ki por kyrduh kam mynta.
Ym tang katta, ka kam jngohkai pyrthei ka saiñdur ruh ia ki rukom pyrkhat pyrdaiñ ki paid nongshong shnong ka jylla jong ngi khamtam ia kito ki ba sah ha ki thaiñ nongkyndong namar ka iarap ban pynpur stet ia ka jingnang jingtip bad jingshemphang ha ki ba bun ki liang naduh ka ktien ka thylliej, ka rukom im rukom ieng, haduh ki jingkylla ha ka jinglongbriew manbriew.
Ka kam jngohkai pyrthei ka ai jingtngen ia ka mynsiem bad ka pynaram ruh ia ka jabieng jong ki briew kiba ju pyllut por ban leit bam lyer pynngad sha kylleng ki lum ki wah khamtam kito ki jaka kiba don ha ka Ri Khasi-Jaiñtia jongngi namar ngi iohi ia kiei kiei kiba phylla ki ba itynnad ba ka mariang ka don, kum ki krem, ki lum ki wah, ki syntiew ki skud bad ki kshiad ba ithiang kiba u Blei Trai Kynrad u la buh janai.
Kawei na ki thaiñ ha ka jylla jongngi kaba ki briew nabar ki ju smat ban wan bam lyer bad sah pyngngad ka dei ka thaiñ Riwar naba ka don bun ki jaka jngohkai ba phylla kiba ymju iohi koit ha baroh kawei ka Ri, kum u Mawryngkhang ha Wahkhen, ki jingkieng jri ha Nohwet, Nongblai bad Nongriat (double-decker living root bridge), ka Kongthong (Whistling Village), ka Mawlynnong (ka shnong ba khuid tam ha Asia), ka Wah Umngot bad kiwei kiwei de.
Watla ngi shem ba ki bun bha kine ki jaka jngohkai pyrthei ha kane ka thaiñ tangba ngi iohi ba ki surok ban poi sha kine ki jaka ki long kiba sniew shikatdei bad ngi iohi na ki por sha ki por ba ka ju don ka jingtwa khyndew kaba khah khah ha kine ki thaiñ khamtam naduh ka shnong Pomlum ter ter haduh Dawki.
Kane ka jinglong jingman ka jaka, ka pynartatien bad pynsyier khamtam ia ki bar jylla ban wan tur sha kane ka thaiñ, bad ka pynlong ia ka jinghiar arsut ia kane ka kam Jngohkai Pyrthei (Tourism) ha kane ka jaka.
Kat nang mih ki snem, u khun bynriew u la nang kharoi bad ki nongleit nongwan ki la nang bun.
Ha ki khyndiat snem ba la leit, ka la don ka jingpyrshang na ka liang ka Sorkar Jylla bad Sorkar Kmie ban pynbha bad pyniar ia ki surok ha man la ki shnong ka Meghalaya naba ki surok ki long u budlum jong ka ioh ka kot ka Jylla / Ri.
Ka surok kaba ngi iakren hangne ka dei ka surok bah Shillong – Dawki kaba la mih khubor man ki por na ki jingtwa jong ki lum khamtam ha ka jaka Rngaiñ.
La ioh jingtip ba ka daw jong ka jingtwa kam dei na ki bor ka mariang, hynrei ka jingleh beaiñ hi da u Khun Bynriew.
Kham mynshwa, kata ka jingleit kai sha ki thaiñ Riwar khamtam ha ki por lyiur, ka da long shisha kata ka jingtngen bad jingjah thait ia ki khmat lada phai sha ka mon ne ka diang haba iaid ha lynti namar ka jingjyrngam bad jingsawa ki wah bad ki kshaid; hynrei mynta ia kita baroh la mih bujli da ka jingdon ki puh shilum bad ki kor tylliat maw kiba pynpang ia ki khmat bad kiba isaid met ban peit.
Kane ka jingtih ne khlong beaiñ ia ki maw ki shyiap ka ktah ia kiba shong basah hajan jong kine ki jaka.
Na kane lah ban wanrah ka jingmynsaw bad lah ban mih ruh ki jingpang bapher bapher na ka bym khuid shuh ka lyer kaba ia ring mynsiem bad kane kan ktah bha ia ka koit ka khiah ym tang ia kine ki nongshong shnong, hynrei wat ia ki briew kiba nabar ruh.
Uei u ban kwah wan sngewbha sha ki jaka ba dap da ki pum pum, ki jaboh jabaiñ bad ki jingsawa na ki kor pynpait bad tylliat maw?Sa kawei na ki jingktah ka jingtih maw beaiñ ia ka kam jngohkai pyrthei ka dei ka jingpynduh noh ia ka jakpoh jong kito ki briew kiba die jingdie harud surok namar ynda ka jaka kamai jong ki ka la kylla long ka parmaw, yn ym don hi kata ka jingsngew sbun na ki nongthied ban sangeh thied jingthied na ki.
Ym tang katta, ka jingkhlong ia ki maw ka pynjaboh ruh ia ki um bad pynlong ruh ia ki jingiap noh ki dohkha dohpnat bad kiwei kiwei ki jingim ha ki um.
Kan pynduna ruh ia ki kam pynjahthait met bad phad kum ki kam jngi, khwai dohkha bad shong lieng namar ba la pynisih ia ka dur ka dar bad jingitynnad ki wahbah bad wahrit.
Ngi kum ki paidbah ngi sngewsih bad bynniaw ban iohi ia kum kine ki kam ba pynjulor ia ka Mei Mariang.
Ka jingkyrpad ka long sha ki tnat Sorkar bapher bapher kum ka Tourism, PWD (Roads), Forest & Environment bad ka Meghalaya Pollution Control Board ba ka dei ban buh kyndon kaba tyngeh khamtam ia ki briew kiba leh ne iaid tam na ki kyndon ba lah buh.
Ka dei tangba ka education department ka dei kawei na kiba dkoh tam ka ka jylla jong ngi.
Ka jingstad jong ka saian ha kine ki sngi, ka la pynmih ia ka buit ban iakren ne ialeh samla, da ki robot bad katei ka jingstad, ka dei kaba ki la tip, kum ka AI technology bad kitei ki robot, ki lah lut ban iakren ieid ne wat ban iakren shaphang ka jingkwah tnga jong u shynrang ne ka kynthei ruh.
Ki stad wad bniah, ki la pyrshang ban wad bniah halor ka jingtrei kam jong kitei ki robot, kiba la tip, kum ka Replika, kaba dei ka jaka ia chat samla bad nangta, ki don pat sa ki robot, kiba lah ban pyndonkam mar met, ha kaba iakren, ia kdup, ia thiah bad kiba bun ki jingdonkam jong u ne ka briew.
Hynrei, ha kawei pat ka liang, ka don ka jingsngewkhia, da kiba bun ki riewshemphang, ba kane ka jinghikai, kan lah ban pyn iajngai noh hapdeng u briew bad ka briew, ha ka jing iadei samla bad ha kiba bun ki jingiadei ha ka shongkha shongman, namar ba kin kham sngewtynnad ban iakren ia khana bad ia phylliew jingieid bad ki robot, ban ia kaba kin pynlut por ia ki para briew.
Rupang nyngkong basdang kumtakamtu tyngkreng kamnu yoosuk ge bru ka ni robot phi.
Shillong:Ka kynhun Rashtriya swayam sevak Sang (RSS) ha ka sngi u blei ka 23 tarik iaiong, ka la pynlong ia ka jingiaid paidbah ha nongbah Shillong jong ka jylla Meghalaya.
Haduh kumba 500 ngut tam ei ki dkhot jong kane ka kynhun na East khasi hills District bad na ki bynta jong ka jaiñtia hills District ki la ia wan ban shim bynta ha kane ka jingiaid ralli ha nongbah Shillong.
Kane ka ralli jong ka seng RSS kaba la tip kum ka path -sanchalan, ka la sdang na hindi balika vidyalayan sha madan gorkha pathshala, Garikhana lyngba ka police bazar jong ka nongbah Shillong.
Kane ka jingiaid ralli jong ka kynhun RSS ka dei shibynta ban pynkhreh ia ka jing dap shispah snem jong kane ka seng ka ban pynlong ha u snem 2025.
Kane ka ralli jong ki RSS ha nongbah shillong ka la sdang ha ka por 8.30 mynstep bad kut pat ha ka por 11baje mynstep.
Ki nongialam ba hakhmat jong ka RSS na ka jylla Meghalaya ruh ki la ia wan ban ia shim bynta lang ha kane ka ralli.
Na ka liang jong ka ophis u deputy commissioner jong ka East khasi hills District ki la bthah ia ki nong pynlong ia kane ka ralli ba kin pyntikna ba kan ym don satia kano kano ka jing pyrta ba long pyrshah ia kiwei ki jaitbynriew da kine ki nong shim bynta ha kane ka ralli.
Weilyngkut:Ka jingialap elekshon ha Sohiong ka la sdang shit bha mynta bad ha kane ka sngi Saitjain, ka NPP ka la pynskhem ia ki nongkitkam jong ki samla ha kaba la wan sakhi lang u national vice President ka NPP u bah Prestone Tynsong, u kyrtong ka NPP u bah Samlin Malngiang bad kiwei.
“Ha ka 7 tarik Lber 2023, ngi iathaw sorkar, bad u shabi uba heh tam la bat ki 26 ngut, bad hadien ka 13 tarik ngin sa bynrap sa uwei bad uta u dei u bah deng Samlin", la ong u bah Prestone.
Haba kren ha ka jingialang kaba la wan ki nongkyrshan ka thain Weilyngkut hapoh Sohiong kon stiwensi, u la kyntu ia ki nong kyrshan ban iawer ia kiwei pat kiba dang artatien ban ym sngewthuh bakla shuh.
Da kaba kam kum u trai ia ka NPP kaba ialam ia ka sorkar, u bah Prestone u la ong, “U trai te u trai, ki kliar te ki kliar, lada phi kwah da ka sha dud phah ia u bah Samlin, lada phi kwah ia ka sha dud kaba khlem shini, jied iano iano ruh biang beit hynrei lada phi kwah ia ka sha dud kaba bang, ka dud kaba khlein kaba shngiam, ka shini ruh phi kwah shiphew shamoit ruh ioh hi, jied ia u Samlin".
U la bynrap, “Balei, namar une (Samlin) u long u para khadduh jong u Conrad bad u Prestone, un don ha syndah jong ngi".
U vice president ka NPP uba dei ruh u Symbud Myntri Rangbah u la ong ba ka Sohiong ka dei kaba la kha donbok u Blei namar ba ha kane ka kynti ka NPP kan tam don burom.
“Hooid lada thep vote ha ka 27 tarik Rymphang 2023 ngi la thikna ban jop tangba ka jingjop ka long kaba salit hynrei mynta ngi dei ban jop don burom ym duna ia ka 6 hajar vote.
U ther ia kito kiba la thmu ban wanrah ia ka jingsngew wat ha ka iap ka im ruh.
“Ngi kwah ban jop don burom, ngi phah ka jingsngew lem ia I Late HDR Lyngdoh, u Blei u la ibit ban shimti noh sha lade bad u Blei pat u la ibit ia u bah Samlin ban shimti ia ka kam naduh u 2018.
Kane ka dei ka jingpyniaid jong u Blei, kam dei ka jingpyniaid u briew, kaba ishyrkhei ka long teng teng ia ka kam kaba u Blei u leh, kynnoh sha u briew haduh teng teng ban ong bym shah ban leit sha ba iap ba im ka long mo.
Wat pyniakhleh ia ka kam u Blei bad kam u briew.
Ia ka jingim jong u briew ka shong ha lynhoh kti jong u Blei".
Haba kyntu ia kiwei kiba ialeh ia ka elekshon ban ym ialam bakla, u bah Prestone u la ong, “Don kiwei kiba ong ba ka NPP ka dei kaba isih ia ki rit paid, hynrei nga kwah ban ong, sngewbha kren beit ia ka jingshisha, ynnai ialam bakla ia ki paidbah namar ba ia ka sorkar la dep thaw naduh 7 tarik Lber 2023".
Ha kajuh ka por, u la ong, “ka sorkar NPP hapoh ka jingialam u Conrad K Sangma bad u bahduh Prestone, ngi la buh ia ki mat ba kongsan ka rep ka riang, ka pule puthi, ka koit ka khiah, ka jingai kam ia ki samla 5 lak ngut hapoh san snem kynthup ka kam sorkar bad kam lajong".
Shillong:U kyrtong jong ka parti National People Party (NPP) na Sohiong constituency, u bah Samlin Malngiang ha ka sngi saitjaiñ ka 22 tarik iaiong, haba ai jingkren ha ka jingialap elekshon ka jong u bad pynskhem ruh ia ki nongkitkam jong ka Youth wing bad Women wing jong ka area Weilyngkut, u la ong ba ki la tip bad don lypa ia ka sorkar ha ka kti, mynta ki donkam sa tang u shabi.
“Nga ap ia u shabi na phi paidbah jong ka area Weilyngkut bad ka Sohiong constituency hi baroh kawei".
Haba ai jingkren ha katei ka sngi, u bah Samlin Malngiang u la iathuh, ba ka Sohiong constituency ka dei ka constituency kaba lashai bad kaba stad namar ha kine ki snem kiba la dep ki don katto katne kiba dang bakla, hynrei mynta ki la sngewthuh hadien ba ki la iohi ba kiwei ki parti, ki la ong ba kim donkam shuh ban phah agent da kiwei ki parti ban join sha ka NPP.U kyrtong jong ka NPP,u la ong ruh ba ka parti NPP ka la shimkhia ban pynbeit ia u pud u sam hapdeng ka Meghalaya bad ka Assam bad ka don ruh ka mynsiem ban pynkynriah noh ia ka themmetor.
U la iathuh ruh ba ka jing rung ka jong u sha ka parti NPP ka dei halor ki nongrim bad mynta ka kynti ruh u pyntikna ia ki paidbah bad u leit sawdong jong ka Constituency bad rung man ki shnong ban pynkhlaiñ ia ka parti NPP.U la ong ruh ba ka Sohiong constituency ka dang donkam ia shibun ki kam pynroi haba iadei bad ka roi ka par, ka pule ka puthi, ka lynti ka syngkien,ka rep ka riang, ka umbam umdih bad ka iohkam ioh jam.
Kum u nongialam u ba la don ka jingshenphang, ha kaba u la ialam ruh ar snem tam kum u MDC bad san snem kum u MLA, khnang ba ki paidbah kin ioh ka jing mymtoi bad ban iohi ruh ia ka roi ka par ia ka Sohiong constituency hi baroh kawei.
U la ong ruh ba ki dang don shibun bah ki jing donkam na bynta ka Sohiong constituency, kum ka secondary school (10+2),ka Bank ban kynshew pisa ban wanrah noh ia ka Bank ha kane ka thaiñ, ha kaba u la iamir jingmut bad thawlad lang ban wanrah ia ka Bank kynshew pisa ha ka area Weilyngkut, kaba dei ruh ka jing angnud jong ki 24 ngait ki rangbah shnong.
U bah Samlin Malngiang, u la ong ruh ba ha kane ka kynti ba mynta lada un jop un sa pyndep ia ki kam kiba la sahteng bad ia kiba thymmai pat un sa pyniaid shaphrang bad trei arshah ban ia kaba u la trei haka san snem ba la dep.
U la ong ruh ba kiwei ki parti ki lah ban kop ba ki la jop lypa, hynrei mynta pat thep te nang jop maphi, ynda lah dep ñiew ngin sa jop ma ngi, kata ka juh long ha Sohiong jongngi.
Kata ka dei kaba ngi ap ia ka bor jong u paidbah namar ka bor bad ka sur jong u paidbah ka dei ka sur ka jong u blei.
Nongpoh:Ki la don da ki hajar tylli ki dohkha kiba im hapoh ka wah Umtrew ha Byrnihat, myn sngi saitjain, ki la ïap bad per ha sla jong katei ka Wah.
Ïa ka por jong ka jingïap bad jingper ki Dohkha hapoh katei ka Wah ym don kiba tip bad kiba ïohi, hynrei ki riew paidbah na ka thaiñ Byrnihat, ki la ïohi ïa ka jingper ki Dohkha, ha ka step sngi saitjain.
Ki riew paid bah na ka thaiñ Byrnihat, tang mar ïa ïohi ïa ka jingper ki Dohkha ha katei ka Wah, ki la leit ban kem bad tong ïa kitei ki Dohkha kiba laipjew jait kiba la per ha sla jong katei ka Wah.
Ïa ka daw jong ka jingïap bad per sla um jong kitei ki Dohkha ym lah ban tip, hynrei na ka jingkren ki riew paidbah jong katei ka thaiñ, ki la ïathuh ba ki suba jur ba dei ka jingpyntuid jaboh jong ki karkhana kiba don ha katei ka thaiñ.
Ki la don ki riew paidbah na ka thaiñ Byrnihat, kiba la ïoh ban kem ïa ki Dohkha kiba la don ïa ka jingkhia 15 haduh 20 kilo ka jingheh nalor kiwei kiwei ki dohkha kiba kham rit kiba la per da ki hajar tylli ha katei ka wah.
Kum ba la pynmih ha U Mawphor ha ka 22 tarik u Iaiong, 2023, “Ba pynksan ka HC ia ki nonghikai kolej, ai mokotduma ka Sorkar ban bishiar biang".
Kane ka pyni ba ka Sorkar Jylla (NPP+BJP+UDP+HSPDP+PDF+Independent) ki la sheptieng ia ka Voice of the People Party, hynrei ka Gongress bad ka TMC, ki shu peit kai nabar namar ba ki don ha ka liang pyrshah, kine ruh ki sheptieng.
Haba ka Iingshari ba donburom, ka dang shu dep pynksan ia ki nonghikai kolej dang khyndiat bnai (5 Nohprah 2022), leit mareh ban bishar biang.
Ym ju hun bad ym ju bud ia ki jingbthat/jingrai jong ka Iingshari.
Ka dei kaba shisha ba kin sheptieng namar ka dei kaba phylla ba ka VPP ym tang ba ka kiew stet shi taiew shuwa ka election ba dang shu dep, hynrei ka kiew shaphrang hadien ka election ruh.
Ym pat ju iohi kum kane.
Haba ka sorkar ka leit sha Iingshari, ka pynlut da ka pisa u paidbah, kam dei kaba tat.
Ka VPP pat kam donkam pisa shibun, namar ka don la ki jong ki nongiasaid, ryngkat bad ki riew shemphang kiba tip bha ia ka constitution bad ki ain.
Katba pyrshang ban tangon katta ka nang kiew.
Ym lah ban klet kumno U Bah Adelbert Nongrum, MLA, u shah tangon marwei.
U lah ban shah rem, namar ba 59 ngut ki jop tang ha Iingdorbar thaw ain.
Hynrei, u jop pat hakhmat ki paidbah.
Ha ka Kitab Exodos 18:21 – Ruh putet men jied na uta u paidbah baroh ia ki briew ki banang basian, kiba sheptieng ia U Blei, ia ki briew kein kiba hok, kiba isih ia ka jinglalot.
Ka jaitbynriew, ka thrang ba ka kin mih kum kitei ki briew, ka la sdang ban kohnguh ia kiei kiei baroh kiba la thoh, ym don ba lah ban pynkylla ia kiei kiei baroh ba U Blei U la buh beit buh ryntih.
Don bun bah na ka jaitbynriew Garo ruh kiba kohnguh ia kitei ki kyntien, hynrei kim pat iohlad.
Kan sa paw ha u snem 2024.
Naduh basdang ka pyrthei, bun ngut ki syiem ki kiew bad ki jot, ki daw ba U Blei U la pynkhyllem ia u Nebukhadnessar syiem, lah thoh shai ha ka Kitab Daniel 4.
Shillong:U Chief Executive Member (CEM) jong ka Khasi Hills Autonomous District Council (KHADC), u bah Titostarwell Chyne, hadien shi sngi, ba u la wan ban leit jngoh ia ka iewduh u la iathuh, ba ki don bun bha ki bym don ia ka Trading license, khamtam lei kito ki bar jylla, kiba shu shong die madan, wat kito kiba shong ha ki dukan kiba dang thymmai ruh kim pat don ia ka trading license,kumta na ka liang jong ka Council, hi ka la bthah ba ki dei ban khang shwa ia ki dukan katba kim pat don ia ka trading license.
U CEM, u la iathuh ruh ba ki don pat kiba la shong slem kiba la don ia ka trading license kiba biang bad ki wan ban pynthymmai ruh ia ka trading license ka jong ki, manla ka por.
Na ka liang jong u CEM, u la buh ruh ka jingkyntu ia u Syiem jong ka hima Mylliem ba um dei shuh ban ai ia ka non objection certificate (NOC) ia kito ki bar jylla, kiba plie hi ia ki dukan ki jong ki khlem ki trading license bad ki dei beit ban pynduh ia ka NOC.Haba iadei pat bad ka jingphah shithi jong kawei ka seng kaba la tip kum ka Meghalaya Greater Shillong Progressive Hawker and Street Vendor Association, kaba dei ka seng jong kito ki nong shongdie madan, ha kaba la soi kyrteng ruh da ki ar ngut ki nongialam jong katei ka seng kata ka kong S Thabah bad ka kong Biolin Pyrtuh kiba la kynnoh ba ka don ka jing pynkheiñ ia ka court order ha ba iadei bad ka jingleit kyndang ia kiba shong die madan da ki bor jong ka KHADC.Na ka liang jong u CEM u la pynshai, ba ka konsil ka khlem leit ban kyndang ia kito kiba shong die madan, hynrei ki leit ban kyndang ia kito ki bym don laisen, la ki shong ha madan ne ha dukan bad haba kim don ia ka trading laisen ka konsil kan beh beit.
Haba iadei pat bad kito kiba shong die jing die ha ki madan u bah Titostarwell Chyne, u la iathuh ba ka konsil kam don bor, hynrei ki dei ki bor pyniaid distrik ban peit ia kito ki nong shong die madan.
U bah Titostarwell Chyne, u la buh ruh ka jingkylli ia kane ka seng hato ka kwah ban iada ia ki briew kiba nabar ne ia ki briew lajong? Ki kwah ban iada iano u la buh jingkylli.
U la iathu shuh shuh ruh ba ka konsil hi ka pyndonkam ia ka aiñ kaba la don lypa, ba kito ki bar jylla, la ki shong ha ki madan ne dukan ruh kim lah ban khaïi khlem ka Trading license, kata ka dei kaba ki hap ban sngewthuh, la ong u bah Chyne.
U bah Titostarwell Chyne, u la shim ruh ba kane ka jing phah jingthoh jong kane ka seng, ka long ka bym don nongrim bad kam don jingiadei ei ruh em bad kata ka court order, namar ka court order ka khlem ong ban ia shong katba mon bad leh katba mon, hynrei hap bud ryntih ia ki aiñ kiba la don.
Ki mendie die ri kiba iashah is u bar jylla baroh argut ki to ba dei na ka seng ki nong die madanKa ain la buh khnang ym tang ki mynder ri hynrei ia baroh kiba die kiba thied.
Lada ki nongialam bad ki nongdie kim bud ia ka, Kan mih ka jingiakajia para ma ngi ba shong ba sah ha ri lajong hi.
Baroh ngi hap ban ia sngewthuh ba ym lah ban shu shong die jingdie kat ha ba ioh jaka namar ba dei ka ri lajong.
Ngi dei ruh ban burom ia ki lynti ban iaid ki briew bad ki kali  khamtam eh ki jaka ba dei ki jaka sah (residential area).
Nga kyrpad ia ki nongpeit ain ba kin peit ia kane ruh kumjuh.
New Delhi: Ka jingshah kem jong U Amritpal Singh, ka dei namar ba u bynnud palat, ia la ka tnga, ba kam dei satia ban shah kem ialade bad dei na katei ka daw, ba um shym la nud satia ban phet ialade na India ruh, namar ba u shim, ba u tang shu lait phet ialade, kumta ka tnga jongu, kan sa shah kem lane shah pyndik ha ki pulit.
Ka Kirandeep Kaur, kaba dei ka nong UK, ka don mynta ha India bad ka dei kaba la shah thwet jur ha ki pulit jong ka Punjab, hadien ba U Amritpal, ula jah rngai ialade, naduh U Lber 2023.
Ka Kirandeep, ka shong ka sah ha India bad ka visa jongka, ka la kut ha U Naitung 2022 bad dang shen, ka la shah khang lynti ha Amritsar, katba ka dang mut ban leit phai sha London.
Ka Kirandeep Kaur, ka wan phai sha India, ha shwa ba kan ia poi kha, kumba shitaiew bad U Amritpal Singh bad dang shen, ka la shah tohkit lem bad ka kmie jong U Amritpal, ha ka shnong Jallupur Khera.
Kumba ka long, ka jingmut jong U Amritpal, ka long, ba ka tnga jongu, ka dei ban leit phai, shwa da kaba suk sha la ka jong ka Ri.
Ha kine ki shibnai tam, U Amritpal,  ula phet rieh na ki pulit, ha kaba ula poi sha Ludhiana, sha Kurukhshetra, ha Haryana, Delhi, Pilibit ha Uttar Pradesh, Rudrapur ha Uttarakhand bad nangta, ula leit poi sha Hoshiyarpur jong ka Punjab bad sha Moga ha Jalandhar.
U Amritpal, ula shah kem ha ka step jong ka Sngi U Blei, hadien ba ki pulit, ki la kerkut ia ka shnong Rode ha Moga District, hadien, ba ki la tip, ba U Amritpal, u don ha katei ka jaka, ha ka miet jong ka sngi thohdieng.
U Bhagwant Mann, myntri rangbah ka Punjab, u peit hi dalade, ia katei ka jingthwet ia U Amritpal, ha kaba ha ka por 4baje mynta ka step, la pyndep, ban kerkut ia ka shnong hi baroh kawei.
U Mann, ula bthah ia ki pulit, ba kim dei ban rung sha kano kano ka jaka mane blei lane ka  Gurudwara, landa U Amritpal Singh, u rieh ha kitei ki jaka mane blei.
La iathuh ba U  Amritpal Singh, u buh pisa, ha ka kyrteng jong ka tnga jongu, ha kaba ka pisa, ka don ha ki Bank ha UK.Ka Kirandeep, ka iakynduh ia U  Amritpal Singh, da kaba ki ia ithuh ithaw ha Instagram bad ar snem mynshwa, ka la wan jngoh ia ka jylla Punjab, wat la ka iing jongka, ka la phet naduh u snem 1951 sha UK.Ka Kirandeep, ka la ia poikha bad U Amritpal Singh, ha ka 11tarik Rymphang 2023.
U Amritpal, u don mynta ha ka jingshah set, ha ka kyndon jong ka National Security Act (NSA), ha kaba uba shah kem, un shah set haduh shisnem, khlem shah bishar.
Shillong:U Symbud myntri rangbah jong ka jylla Meghalaya,u bah Prestone Tynsong, u la ong ba ka jingdawa jong ka kynhun Harijan Panchayat Commitee (HPC) ka long ka bym iahap bad ym lah satia ban pdiang.
Haba iathuh ia kane, u bah Prestone Tynsong, u la ong ba katkum ka jingdawa jong ki Harijan ka sorkar kan ym lah ban leh eiei ne ban pynhun namar ka jingdawa ka jong ki ka long haduh 200 square metre ka jaka ia kawei pa kawei ka longïing bad ka jingdawa ba ar ka jong ki, ka long 20 lak tyngka ka pisa, ha kaba na ka liang jong ka sorkar kumno kan pynshong nongrim ia kata.
U la ong ruh “Naduh ka jingiashong jingialang kaba nyngkong ngi la kren shai ba ngin don ka jingtyrwa blueprint, kaba lah ban pdiang da ki artylli ki kynhun, namar kumba long mynta kam long kaba suk ban ioh ia ka jaka".
U la iathuh ruh “Na ka liang jong ka sorkar ki la dep ban phah ia ka blueprint, ha kaba la tyrwa ruh ia ka jaka kaba biang bha kaba hap ruh ha European ward, hynrei haba la ioh pdiang pat ia ka shithi ka jong ki ngam dom eiei ban kren".
Na ka liang jong ka sorkar kin phah noh ia ka affidavit sha ka High court ba don burom haba iadei bad kane.
U bah Prestone Tynsong, u la ong ruh ba lada peit ia ka jingkren jong kitei ki briew (harijan) ki kam ba ki lah don hangne la palat 160 snem “Hato phi lah ban ngeit,hato phi sngew iahap ba ki lah don hangne 160 snem?"U symbud myntri rangbah jong ka jylla, u la ong ruh ba um da kwah than ban kren eiei, hynrei lada ki kwah ban iakhun ai kin iakhun.
Haba iadei pat ba ka bynta ba ka sorkar kan leh eiei haba iadei bad katei ka bynta u bah Prestone Tynsong, u ba long ruh kum u chairman jong ka High level committee (HLC), u la iathuh ba u dang shu ioh pdiang ia ka shithi mynhynnin ka sngi bad ki hap ban ia shong jingialang shwa ban shim rai, namar ba ka jubab jong ki ka long ba kim la ban pdiang ia ka jingtyrwa jong ka sorkar bad imat kim kwah ruh ban don ka jing iakren sani ban tip u ei uta u plus bad u minus.
Nalor ba ka Kam ji ki la ioh sa ki quater katta sa ka pan main ki dei kiei….
balei ki briew jong ngi Kim lah no ban trei haka jaka jong ki nalor ba ki la knieh ja kpoh jong ngi sa ka pan heh beh noh iaki lait kaei ² baroh  ai ia ngi ki para doh para snam ngim donkam jaka,ne Pisa tang ka Kam la biang lada ioh bad ki quaters lei te…beh noh iaki.
Shillong:U Paul Leong, uba dei u trai jong kawei ka iing bun mala, kaba la tip kum ka Kimly building kaba don ha them Iew Mawlong, u khlem wan mih satia sha ka kamra treikam, U Chief Executive Mem ber jong ka KHADC, wat la ka la don ka jing pynbeit mynhynnin ka sngi ba une u briew ba un wan mih ha ka 21 tarik iaiong 2023.
Haba iakren bad ki nongthoh khubor u CEM jong ka Khasi Hills Autono mous District istrict Council (KHADC), u bah Titostarwell Chyne, u la iathuh ba na ka liang jong u Paul Leong, u khlem lah satia ban poi, hynrei u la phah pat da uwei u briew ban phah ia ki kot ki sla kaba dei ka court order, sha ka ophis treikam ka jong u, haba ia dei bad katei ka jaka jong u Paul Leong, kaba don ha them Iew-Mawlong.
U CEM jong ka Council, u iathuh ruh ba katkum ka jingiathuh jong u tei u briew ba wanrah ia ka shithi sha u, ka long ba dei na ki daw ki bym lah ban kiar, kiba la pynlong ia u Paul Leong ban shu phah tang ia u briew ban wan buh ia kitei ki kot ki sla, namar ba u hap ban leit sha Guwahati.
Haba iadei bad ka jingkam jong u Paul Leong ba ka jaka ka jong u ka hap hapoh ka jingbishar jong ka ïingkashari, na ka liang jong u bah Titostarwell Chyne, u la iathuh ba katkum ka court order ba u la ioh kopi na u Paul Leong kaba dei naduh u snem 2014, haba iadei bad ki nongshong dukan ha kato ka jingtei ka long kaba shai ba kato ka jingtei, ka dang hap ha u pud u sam bad ka jingpeit jong ka KHADC.U la iathuh ruh ba katkum katei ka court order, uno uno u trai ïing u don ia ka hok ban ai wai iano iano bad ban aiwai ia kito ki bym dei ki khasi ne ki bar jylla, hynrei ki dei pat ban bud ryntih ia ki aiñ jong ka district council, katkum ka Khasi Hills District Council Trading By non Tribals Act 1952 lada ki dei ki bar jylla bad ki hap ruh ban ai ia ka trading license sha kitei ki nong shong dukan lada ki applai ia ka trading license hapoh shinbnai, kata ka long katkum ka court order ha u 2014.
U bah Titostarwell Chyne, u la iathuh shuh ruh da kaba ong “Ba lada kim applai pat kumno ngin ai ia ka trading license", u la ong ruh ba lada kitei ki briew kiba shong dukan ha ka building jong u Paul Leong ki applai ia ka trading license naduh ba ka order jong ka court ha u snem 2014, katta ki lah dei ban ioh.
U bah Titostarwell Chyne, u la pynshai ruh sha u Paul Leong ba ka court order hi ka pynshai ba uno uno u non tribal uba leh ia ki kam khaïi pateng ha ki jaka ba hap hapoh u pud u sam jong ka district konsil, u dei ban ioh ia ka trading license.
Shillong:Ki khubor bapher, ki la mih ha ki khyndiat sngi ba ladep, halor ka jingthmu jong U Mukul Sangma, nongialam ka seng Trinamool Congress, ban leit rung sha ka BJP, ha ryngkat bad ki 4ngut ki MLA jong katei ka seng, lait noh U bah Charles Pyngrope, uba dei ruh U President jong katei ka seng, ha ka jylla.
Halor katei ka khubor, haba la wad jingtip, da U Rupang, la sngewthuh, ba ka thong jong U Mukul Sangma, ka long, ban iakhun ia ka elekshon Lok Sabbha 2024 na Tura Constituency, na ka tiket jong ka seng BJP, lada katei ka seng, ka mynjur, ban ai tiket ia u bad ka jingiakren, ka dang iaid halor katei ka phang hapdeng U Sangma bad ki nongialam ba ha khlieh jong ka BJP.Kumba long mynta, ka BJP, ka don ia arngut ki MLA bad lada ki 4ngut ki MLA, kin iasoh sha ka seng, kumta ka jingdon briew jong katei ka seng, kan kiew sha ka 6ngut bad ha katei ka jingkhein, ka BJP, kan lah ban pynkhynniuh ia ka seng NPP bad ia ka sorkar synrop MDA, ha ka jylla.
Ki 5ngut ki MLA jong ka seng AITC, ki kynthup ia U bah Charles Pyngrope, uba jop na Nongthymmai, U Md Miznur Rahamankazi na Rajabala, U Rupa M Marak, na Dadengre, ka Miani D Shira na Ampati, U Mukul Sangma na Songsak.
New Delhi: Ki lad khubor, ki iathuh ba U Amritpal Singh, uwei na ki riewniam, uba la phet rieh ialade, naduh ka 18tarik Lber 2023, ula pyndep noh ialade ha ki pulit, mynta ka step ha Moga bad la kem noh ia u, da ki pulit jong ka Punjab.
Halor katei ka jingjia, ki pulit ka Punjab, ki khot ia u paidlang ka jylla, ba kin long jai jai bad ba kin nym ngeit satia ia ki khubor shu thaw.
La iathuh ba la kit noh mar mar ia U Amritpal Singh sha Dibrugarh, ha Assam ban set phatok ia u.
Ki don sa phra ngut, na ki nongbud jongu, kiba don mynta ha ka jingshah set, ha ki kyndon jong ka    National Security Act bad kiba shah set hi ha Dibrugarh.
U Amritpal Singh, ula shah kynnoh, ba u dei u briew, uba ia shah ia ka Pakistan bad u kam ialade, ba u dei uwei na ki lehnoh bad u nongbud jong u  Jarnail Singh Bhindranwale bad ia u, la ju tip, kum ua  “Bhindranwale 2.0" da kito ki nongbud jongu.
Moscow:Kawei ka jet thma sukhoi-34 jong ka ri Russia, ka la kum pynhap bakla ia u bom ha ka nongbah Belgorod, kaba don kumba 40 kilometer na khap pud jong ka ri Ukraine, ha kaba une u bom u la pynjot ia ki katto katne ki jingtei bad pynmynsaw ruh ia lai ngut ki briew.
Katkum ki tyl long khubor na ka BBC une u bom ba khlaiñ bor bha, ha kaba u la rah ruh ia kawei ka kali sha jrong jong kawei ka dukan.
Na ka liang jong ki bor ba dei peit, ki la shim ia ki jingiada ban pynkynriah noh ia kitei ki ïing ki sem kiba la shah pynjulor.
Ka tnat iada ri jong ka ri Russia, ka la pyntip ba kawei na ki jet thma sukhoi-34, ka la bakla ban kum pynhap ia u bom ha ka por 22:15 minit ha ka sngi palei ha Belgorod, ha kaba ka la wan rah ruh ia ka jingbthei kaba jur bha.
Ha kane ka jingjia kam don satia ka jingiap briew, hynrei tang ar ngut ki longkmie, la rah noh sha hospital ban ioh ia ka jingsumar.
Katkum ka dur na ki CCTV, la iohi ba kine ki nong shong shnong ki donbok bad lait salit namar ba u bom u la bthei tang hadien 18 second, ba u la hap bad ailad ia ki kali ba iaid ba kin iaid sha jngai.
Kane ka jingjia ka la pynlehrain shibun ia ka kynhun shipai Russia, hynrei ki heh ophisar pat ki ngeit ba kan ym ktah than ia ka Russian haba iadei bad ka jinghiar thma jong ka kynhun shipai.
Dang ha u bnai Nohprah, kawei ka jet thma sukhoi-34 ka la bthei ha ka nongbah yeysk, ha kaba la iap ruh haduh 13 ngut ki briew.
Haba iadei bad ka jingjia ha Belgorod ka kynhun shipai kan sa tohkit bniah ban lap ia kaei kaba la long.
Ka jingtrei na bynta ki jingtei kiba la shah pynpra ha ka jinghap jong u bom, la kyrmen skhem ba yn pyndep noh ha ka sngi nyngkong.
Wat la ka dei ka miet kaba jynjar, u lat jong katei ka jylla pat u la pyntikna ia ki paid nong shong shnong, ba yn sa lah ban pyndep noh ia ki kam baroh.
New Delhi:Palat 400ngut ki briew, ki la iap ei bad sa 3,500ngut ki la mynsaw, ha ka jing ialeh thma, kaba jur bha, ha kine ki sngi ha Sudan, ong ka khubor, na ka Margaret Harris, ka nong aiktien jongka World Health Organization (WHO).
Ka Harris, ka iathuh ba ki don 413 ngut kiba iap bad sa 3,551 ngut kiba mynsaw.
Ka khubor, na ka UNICEF jong ka United Nations, ka iathuh ba ki don 9ngut ki khynnah, kiba la iap ha kane ka jingialeh thma.
Haduh mynta, ki don 3hajar ngut ki nong India, kiba don ha ka jingma jong ka shong ka sah jongki, lada jia, ba kan nang jur, ka jingialeh ha katei ka Ri.
Kane ka thma, ka dei, na ka jing ia pyni bor hapdeng ki ar kynhun ki shipai jong ka Sudan.
Ki shipai Sudan, ki kam, ba ki la pynkhlain bha ia ki shipai ha surok, na ka bynta ban pyndem ia ki shipai jong ka Rapid Support Forces (RSF), kaba dei ka pyrton ki shipai military.
Ha katei ka jingialeh, ki don ar ngut ki nongialam, kiba iaknieh bor iwei ia iwei pat bad kitei ki long U General Abdel Fattah al-Burhan, uba ialam ia ka kynhun ki shipai Sudan bad nangta sa U Mohamed Hamdan ‘Hemedti’ Dagalo, uba ialam ia ka kynhun RSF bad la iathuh, ba ka don ka jingthmu ban pynlong kawei noh ia kine ki ar tylli ki kynhun, hynrei ka RSF, ka ieng pyrshah ia ka bad kumta, ka lum ia la ki jong ki shipai ban ialeh da ka thma.
U Gen Burhan, u don ia ki shipai kiba 120,000 ngut, katba ka RSF, ka don 150,000 bad ka dei ka kynhun, kaba ju mlien bha, ha ki kam ialeh thma bad ia umsnam.
Haba ïa dei bad kane ka mat ba nga kren nga tip ba ki don kiba kyrshan bad sngew ïahap hynrei kin sa don ruh ki ban sa kren bad kynthoh ïa nga halor kane ka mat.
Hynrei kum u samla rangbah uba don ka jingsngew ngan pynpaw Beit wat lada ngan sa shah kren ruh ngam sngew eiei haba nga kren ïa ka jingshisha.
Ka long kaei ka bym lah ban pdiang kum ka jaitbynriew Khasi ne kata ka jaitbynriew Hynniewtrep ba ngi ju khot ban ai jait sha u Kpa.
Kumba nga la pynpaw ha kato kawei ka phang ba nga la kren bad pynmih shakhmat ba kum ka jaitbynriew Khasi naduh basdang ngi ai jait sha ka kmie ne ka kynthei bad ka la ïaid haduh kine ki sngi ba mynta.
Te namarkata kam long shuh ba ngin Pynkylla mynta namar ba ka ap jingma ïa ka pateng ban wan tang hadien 2,3pateng da ym don shuh ki tymmen kiba tip ïa ka tynrai ka lah ban poi wat ban ïa shongkha shipara arkmie lai kmie kiba neh ha kajuh ka jait.
Nuksa Lada nga na ka jait Thongni bad I lok jong nga supposed I dei na jait Lyngdoh watla ngam pat don lok mynta hynrei nga buh kum ka nuksa ban shai Lada ïa ki khun jong nga baroh bad kynthei bad shynrang nga ai noh bad thoh noh jait Thongni ïa ki.
Lada ma ngi ki tymmen ngim don shuh lehse hadien 3pateng 4pateng la ki tymmen kim don shuh.
Lada don sa tang ki khynnah Kim tip shuh ïa ka tynrai nangno ki mih te ki khun ki ksiew pateng jong nga na ka kmie Lyngdoh hynrei ïa ki nga la ai beit Thongni te kim tip ba ki dei na ka kmie Lyngdoh namar ki la kheiñ Beit ba ki dei jait Thongni kumba la ai wat ha ki jingthoh.
Te namar ba ki Thongni ki don hok ban shong ha ki lyngngoh te ki kheiñ ba ka dei ka lynti ban shongkha namar ba kiwei na ka jait Thongni ki shong ha ka jait Lyngdoh ki ruh ki leit shong sha ki para arkmie lai kmie na ka jait Lyngdoh ruh.
Ka long kaba ma ban Pynkylla kylla mynta ïa ka pateng bynriew ka ban sa wan hadien.
Kumta ngi dei ban ai Beit sha ka kmie khnang ba kan nym mih kaei kaei ba sniew hadien.
Ki phareng ki dkhar lei te ynnai iakren, ki la ia shong beit shikur, lada ym iadei kur ruh hap pynkylla shikur beit, te phi I kari kaba jia, kaba kham ma ka long ioh iashongkha shidoh shisnam.
Sa ka kur te hanga kam leilei, lait noh shi doh shisnam.
Nga mynjur ia kane bad dei hangta ban sa mih ki khun anna kum.
Ki jakoid bad kiwei kiwei ki jingduna haki dkhot met namar ka jingshong sang haka shongkhascientists imat u ne u guy… This is Hilarioustip shuh leh da peit ia ki phareng pat ki bhabriew ki nang ki stad bha.
Ban ong kumta te ka mut baroh ki lah anna lut.
Nga te ngeit ba kiba anna hi ki dei bt kiba leh tam.
Hato m don jingshongsang mo ha ri khasi jaintia jongngi kiba ai jait kmie.
Lada ai kmie ne kpa ruh uta uba shongsang hi dei uta lane kata kiba leh tam hi.
Scientists leh u ne u guy imatScientists leh u ne u guy imat….
This is Hilariouskita koiba khun jakoit ne ki khun Anna ki juh mih wat la ym shong kha sang ne sha kur.
,.
“Ka rukom kheiñ jait ne ai jait ka dei tang ban tip ia ka burom ka akor " u dkar u khein sang Lada ia poi kha bad ki bym dei ka juh ka snam ( Dei ban ia poi kha ka juh ka snam)u khasi pat u khein sang Lada ia poi kha ka juh ka snam (ym dei ban ia poi kha ka juh ka snam)u khasi u ai jait kmieu dkhar ai jait kpaTe ka ei ka ba kham bha/ Biang hangneHaka biej haka shlur.
Shillong: Mynta ka sngi, ka jinghap slap ha Sohra, ka long 32.0mm, katba hynnin ka sngi, ka jinghap slap, ka long 20.8mm.
Ha katei kajuh ka por, kam don satia ka jinghap slap ha Shillong lane ha Umiam.
Ka tnat peit mariang jong ka sorkar India, ka pyntip, ba kan don ka jinghap slap, ha kiba bun ki bynta jong ka nongbah Shillong bad ki jaka ba marjan lashai ka sngi.
Ha kiwei ki bynta jong ka jylla, kan don ka jingkhie eriong bad ka jingtied pyrthat, ha kaba ka jingstet jong ka lyer, kan long hapdeng ka 30 haduh 40  Kilometre ha ka shi kynta.
La iathuh ruh, ba kan don ka jinghap slap, kaba jur, ha ki katto katne ki bynta jong ka jylla.
Shillong:Katba ki bor jong Khasi Hills Autonomous District Council (KHADC) ki dang pynlong ia ka jingkhynra ia ki dukan bar jylla ki bym don Trading license ha ki thaiñ iewduh bad Iew Mawlong, la mih uwei u briew uba la tip kyrteng kum u Paul Leong, uba dei ruh u trai jong kawei ka jingtei, kaba la tip kyrteng kum ka Kimly Building ban pyrshah ia kane ka jing khynra, ha kaba u la iathuh ruh ba kane ka dukan ka dang sah hapoh ïingkashari, namar ym pat tip satia; la kane ka dukan ka hap ha jaka jong ka Municipal ne ka KHADC.Na ka liang jong u Paul Leong, un sa leit kynduh ia u khliehduh jong ka konsil haba iadei bad kane ka mat lashai ka sngi.
Lah ban pynkynmaw, ba kham mynshwa, ha ka 26tarik Naitung 2014, ki don 5ngut ki pulit jong ka Khasi District Council, kiba la shah shoh, ha ka jingleit khynra laisen jongki, ha katei kajuh ka jaka.
Ha katei ka jingjia U Leong ruh, ula shah kem bad u khun jongu, U Kimfa Marbaniang.
Shillong:Ka kynhun jong ki nongtrei jong ka MeECL kaba la tip kum ka Coordination Committee of regis tered MeECL (em ployee) association & union (CCORMUA), ki don ka hok ban pyn sngew haba iadei bad ki ba bun tylli ki jingeh ba ki nongtrei jong ka MeECL ki ia kynduh, haba iadei bad ka jingpynmlien ban siew slem ia ka tulop kaba dei ka hok jong ki nongtrei.
Katkum ka section ba 17 jong ka code of wages 2019, ka la batai shai ba ki nongtrei ki dei ban ioh ia ka jingsiew ha ka shibnai shitaiew hadien ba la wan u bnai ba thymmai.
Katei ka seng, ka dawa namarkata na U Chairman Cum Managing Director, ka MeECL, ha kaba la dawa ban pyllait noh ia ka tulop.
Hynrei ka seng, ka sngew babe ban tip ba wat la ki la buh jingkyrpad na ka por sha ka por, hynrei haduh mynta, kim pat pyllait satia ia ka tulop jong u bnai lber 2023 bad kumta ka CCORMUA ka la shong ia ka jingialang ba kyrkieh ha ka 20 tarik iaiong 2023 ha kaba la shim ruh ia ki katto katne tylli ki rai.
Ki rai ba la shim ha katei ka jingialang ki long ba ia ka tulop jong u bnai lber, dei ban pyllait noh lashai ka sngi 21 tarik iaiong 2023,ka dei ruh ka sngi ba khatduh bad lada kim pyllait ia ka tulop ka kynhun, hi kan pynlong da ka jing shong kyllaiñ myngngor ha ki ophis treikam ki jong ki, ha ki sngi ba long trei.
La shim ruh ia ka rai ba ka jing siew tulop ha kito ki bnai ka dei beit ban long katkum ka code of wages 2019, lada ym bud ia kane ka kyndon ka jing shong kyllaiñ myngngor ha ki ophis treikam ha ka sngi long trei yn sa pynlong.
Tang shi bnai slem tulop ruh ki la kyrthad ban dei kum ki nonghikai slem 4 bnai ne 5 ta te ki la iap syndon.
Shillong:U Chief Executive Member (CEM) jong ka Khasi Hills Autonomous District Council (KHADC), u bah Titostarwell Chyne, ha ka sngi palei ka 20 tarik iaiong, u la leit hiar sha iewduh ban leit jngoh ia ka iewduh.
Haba iakren bad ki lad pathai khubor, u bah Titostar well Chyne,u la iathuh ruh ba ka long kaba isaitmet ban iohi ia ka jing don jong ki briew kiba nabar kiba die madan, ha u pud u sam jong ka Iewduh khlem ki kot ki sla kiba biang, ha kaba na ka liang ka jong u ha kane ka sngi, u la ialam lang ia ki pulit enforcement jong ka konsil ban beh noh ia kine ki briew, namar ki dei tang ki nong shong madan ki bym don satia ia ki kot ki sla kiba biangbad ki bym don ia ka trading license ruh.
Naka liang jong u CEM, u la iathuh ba u la bthah ia ki nongtrei ki jong u, ba kin pyntikna ba kine ki briew kiba la dep ban beh kim dei satia ban shong biang ha ka juh ka jaka.
U bah Chyne, u la iathuh ruh ba nangne shakhmat ka jing khynra kan long na ka por sha ka por, ym tang ia kiba shong die madan, hynrei wat ia kiba don ha ki dukan ruh namar la lap ba ki don katto katne ki dukan, ki bym don satia ia ki kot ki sla kiba biang.
U bah Titostarwell Chyne, u la pynpaw ruh ba mynta ka sngi kim pat lah satia ban khang ia ki dukan ki bym don ia ki kot ki sla, hynrei ki don pat ki kyndon kiba ki hap ban bud, ban ai shwa ka showcase ha shwa ban khang khyrdep noh lut ia kito ki dukan kiba ki lap ba kim don ia ka trading license.
Haba iadei bad ka jingbun jong ki briew ba nabar ki ba shong die madan ha iewduh, khlem ki kot ki sla kiba biang, na ka liang jong u bah Titostarwell Chyne,u la iathu ba baroh ki hap ban shimlang ka jing kitkhlieh, ka Hima Mylliem, ki myntri bad ka tnat enforcement jong ka konsil ruh kumjuh.
U CEM, u la iathuh ruh ba na ka liang jong ka Executive Committee ka jong ki, ruh kin pyntikna ba ki enforcement ki dei ban treihok, ym ban shu kmen tangba lah ioh kam lah biang, hynrei ki dei ban treikam hok ia ki Enforcement, khnang ba ki briew ba nabar kin ym iohlad ban khaïi ha kane ka ri jongngi, khlem ka trading license.
U bah Titostarwell Chyne, u la pynshai ruh ba na ka liang jong ka Executive Committee, kam kwah pat ba baroh ki briew ba nabar kin ioh lut ia ki trading license, hynrei ka jingmut ka long ban pynduna.
U la ong ruh ba ka long kaba beaiñ ia ki briew ba nabar ban wan khaïi khlem ka trading laisen bad na ka liang jong u ha ryngkat u EM ba dei peit ia ka Trade kin pyntikna ba kine ki briew ba wan khaïi khlem ki trading license, ki dei ban duh ruh ia ka laisen, namar ba ki la dep ban pynkheiñ lypa ia ka aiñ.
Na ka liang jong u CEM, u la iathuh ruh ba nangne shakhmat ka tnat enforcement jong ka konsil, hi kan khynra noh na ka por sha ka por ia kito ki bar jylla kiba khaïi khlem ki kot ki sla kiba biang, namar ba ki la jyllei palat.
Ha kane ka jingleit jngoh ia ka iewduh u CEM jong ka KHADC, u la pynpaw ruh ia ka jing sngewtynnad pat ban iohi ba ha ki por ki ba la dep bun na ki kyndong kynshrot bad ki katto katne ki jaka la shong beit da ki briew kiba nabar hynrei mynta ka kynti la iohi pat da ki briew ki jong ngi u la iathuh.
Ha kane ka jingleit jong u CEM sha Iewduh, u la ioh ruh ban leit jngoh ia ka jing pyntrei ia ka jingtei ha iew dielang kaba dei na bynta jong ki nongrep, ha kaba u la iathuh ruh ba ka jingpyntrei ka la iaid shait shait, ha kaba la ioh ruh ban iakren bad u nongpyntrei ia katei ka jingtei ba la kumno kumno hapoh u bnai jymmang, yn sa lah ban pyndep noh.
U la ong ruh kane ka jingtei kan dei ka jingkyrkhu ia ki paidbah nongrep ki jong ngi kiba juh shah ha ka sngi u slap, hynrei ki la ioh ia kane ka ïing, ha kaba na ka liang jong ka konsil ruh lada ka don ka lad ka lynti kin sa peit ba kummo yn bteng shuh ia ka jingtei, namar mynta la tei tang ia ka mala ba nyngkong.
Ha ka jingleit jong u CEM ia ka iewduh la synranlang da u Syiem ka Hima Mylliem,u paiem Ainam Manik Syiem, ki EM jong ka KHADC, ki myntri ka Hima Mylliem, lem bad ki Enforcement jong ka KHADC.Jurip shi jurip ka kam khlem paw Ishu election suda.
Shillong: Ka Harijan Panchayat Committee (HPC), ka kren shai, ba ka kyntait ban leit sah ha ka jaka sah, ba la tyrwa da ka sorkar jylla, ha kaba ka shim, ba katei ka iing, ka long kum ka iing shong phatok pynban, ia ki khar metor.
Kumba ka long mynta, ka sorkar jylla, ka la tyrwa ban ai jaka sah ia kitei ki kharmetor, ha ka ophis jong ka Shillong Municipal Board, da kaba ki la pynkhreh, ban tei ia ka iing kaba 5 mala, ba kin shong kin sah ki khar metor.
Mano ban jop ngi.
peitkai la hato yn jop u Conrad bad u Prestone ne jop ki khar khat eit ha Iew Shillong.
? lada jia ba nud shisha Kane ka sorkar ka jingkyrmen ka dang don hynrei da ka shah rem sa mynta kamut MDC 2024 lah leit lupa lah syllad lut U Prah bad kumjuh ruh ha u 2028 kumba u ia pynsdien bus mynta u 2023 ia lade lei hap beh nadien nadien wat tang na bus ruh shah kynjat.
Shillong:U President jong ka Voice of the people party (VPP) u ba long ruh ha ka juh ka por kum u MLA jong ka Nongkrem constituency,u bah Ardent Miller Basaiawmoit, haba ai jingkren ha ka jingialang paid bah ha Jaiaw pdeng u la iathuh ba um juh duwai na bynta ban ialam ia ka seng saiñpyrthei, hynrei u juh duwai na bynta ka ri bad ka jaitbynriew naduh ba u dang khynnah.
“Haba u Blei u iohi ia ka dohnud jong nga, imat u sa pynlong ia nga kum ne",u la iathuh.
U la ong ruh ba ha ka por ba u dang samla, ka jing pyrkhat ka ba bun ka jong u ka long ban seng noh ia ka seng lehnoh bad um juh pyrkhat ia ka kam elekshon, hynrei u kham pyrkhat ban seng noh ia kawei ka seng lehnoh kaba khlaiñ bad la juh pyrshang ban ia shna tiar bad ki paralok.
“Hynrei u pynpoi ia nga sha kane ka bynta, namar u i ba ka dohnud jongnga ka beit beit ia ka ri bad jaitbynriew" ong U bah Ardent.
U la kam ruh ba u lah ban duna kum u briew, hynrei um pat ia peiñ satia bad ka nongrim jong ka jaitbynriew.
“Long katba long ngan ym kynran dien, lada ngam poi sha ka thong ruh ngan ym kynran dien na kane ka lynti kaba nga la sei sha ki paidbah bad ngi la pynlong ia kane ka nongrim naduh u snem 1999".
U la iathuh ruh ba ha ka por ba u long u president jong ka seng federation of Khasi Jaintia & Garo people (FKJGP) bad ha shwa ban iakhlad lok noh bad ka spah snem ka barim bad ba thymmai ka la don ka jingialang hakhmat YMCA, ha kaba ha kane ka jingialang, la khot ia ki Pastor,ki bussinessmen bad ki sengbhalang,ha katei ka sngi la buh ia ka phang “Ka hok sha ka hajar snem kaba thymmai".
“Namar ngi sngewthuh ba dei tang ka hok kaba kyntiew ia ka jaitbynriew naduh ka snem 1999 haduh mynta ngi ïeng halor ka nongrim jong ka hok, dei namar kata ngi kwah ban wanrah ia ka synshar ka khadar kaba khuid" ula ong biang.
“Lada kam don ka hok hapdeng jong ngi, lada ki sengbhalang kim trei hok, ki nongialam Balang kim trei hok ki bussinessmen kim trei hok, ka ri ka jong ngi kan ym lah ban poi shano shano, kumta ngi dei ban iaineh ha kata ka nongrim" ong U bah Ardent.
“Ki paidbah ba ieid jongnga ngi don kam eh ia ka jingkyrshan ba shit rhem ka jong phi naduh ka met, ka mynsiem bad ha ryngkat ka jingiasaid bad u blei nongbuh nongthaw" ula ong shuh shuh.
U la pynpaw ruh ba u don ka jing sngew skhem ba yn jop ha kane ka kynti kaba mynta, ha kaba u la ong ruh ba yn ym kylla dien trai, katba ym pat ioh ia ka hok.
“Ki daw te ki bun phi mei lada bishar.
Ka pyrthei mynta ka la rit palat namar ia ka pyrthei la bat tang ha ka sla kti jong ngi.
Peit nuksa tang kane kawei – kata ka mobile phun.
Lyngba kane ka kor kren ka la pynkylla khongpong lut ia kiei kiei baroh" ong ka Banisha“Ka dei kaba phi ong khun" mynjur ka kmie.
“Ban iakren ia kine kiei kiei te ym don jingkut shuh phi mei namar ki ia thain syrdoh kawei ia kawei pat" kren pynkut ka Banisha“Ia ka pyrthei hi ym lah hynrei nga kren eh tang ia la ka iing lajong" bteng biang ka kmie“Ka dei mei namar kiei kiei baroh ki sdang na la iing.
Ka imlang sahlang ka khia shibun haba ki longiing ki jot ki pra hynrei haba ki longiing ki bha ka imlang sahlang ruh ka don tang ka jingbha suda" ong ka Banisha“To tang ka jingkyrmen ha u Blei hi ba un ktah bad pynsngewthuh ia ka dohnud briew" ban ktien biang ka kmie“Sa tang kata hi mei" ong ka khun.
Hadien katto katne bnai la mih khubor ba kito ki khynnah kiba ju wer leit jingleit bad u Peter ki la shah kem namar ki die ia ki jingdih basniew.
Kata ka khubor ka la pyndik shisha ia u Peter bad ka long shisha kumba u la mutdur lypa.
U kmen namar u la lah ban kiar na kita ki paralok.
Ka hynmen (Banisha) ha ryngkat bad ka kmie katno ki dap da ka jingkmen ba u Peter u la lap ba kiar noh hynrei kum ka iing ki la ngat ha ka jingeh kaba khraw.
Kane ka jingjia ka la pynstad shisha ia u Peter namar ban shu shaniah paralok kulmar kan poi ha ka jingeh.
Ha ka janmiet jong ka sngi palei jong u bnai Nailur haba ka kmie ka la wan na iew ka la thied kot khubor khasi ban pule.
Ba ka dei ka longkmie kaba kit khia bad pyrkhat janai ia la ki khun ka la pule ia kawei ka Article kaba la thoh shaphang kumno ban tei ban sharai ia la ka longiing khamtam kum ka kmie.
Kata ka jingthoh ka la iarap ia ka shibun eh ban ioh jingmut ban iajan bad la ki khun.
Ka da buh record syndon ia kata ka kotkhubor ban pule man ka teng ba ka sngewdonkam.
“Nga ainguh eh ia u Blei ko Banisha, ko Peter ba u Kynrad u da ieid eh ia ka longiing jong nga" ong ka kmie“Haba ngi shaniah ha u Blei bad aiti ha u um ju pynlehrain ia ngi" ong ka Banisha“Ka dei khun" mynjur ka kmie“Me Peter, khun da pynshongnia bha ia ki kyntien sneng kyntien kraw jong nga bad da pynshongdor ia ki khamtam ba me dang don hapdeng ka thma ka jingim" ong ka kmie bad ka peit pyrshah ia la u khun“Hooid, to mei" la ong u PeterLYNNONG – 2Ha kawei ka sngi katba u Peter u dang iaid lynti ban leit trei bylla shna iing ha ka shnong kaba marjan u la iakynduh bad uwei u briew uba dei u kynja contractor uba ithuh bha bad u kpa jong u.
“Phi dei u Peter em?" la kylli uwei u briew uba niah Bolero“Hooid, nga dei" la jubab u Peter ha ka jinglyngngoh“Wat tieng Peter" la ong uta u briew“Nga dei u paralok i pa jong phi" u la pynithuh ialade“Oh! kumta wat sngew ei ei namar ngam ithuh ia phi" la jubab donakor u Peter“Phin ithuh shaei haba phi dang rit" la ong uta u briew“Ka mut phi lah tip ba i pa im don shuh?" la buh jingkylli u Peter“Nga ruh nga wan te ha por ba tep ia i" la jubab uta u briew.
“Tharai phi lah kyrkieh Bah Bah.
Ngan sa wan mih sha iing jong phi ha kano kano ka por" u la ong bad iaid noh“To mama" la kren donburom u PeterU Peter u shu bun jingpyrkhat ha kata ka sngi watla u don ha jaka bylla.
U kum pyrkhat tip u dei shisha uba ithuh ia u kpa jong u ne tip uto u briew u don da kawei pat ka jingmut.
U ap beit tang ka por ba un wan uta u briew.
U iai kynmaw ia ka dur jong uto u briew uba i kop riewspah naduh ka main ha ka dur ka riam jong u.
