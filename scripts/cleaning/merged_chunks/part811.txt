Ka Israel ka ktah ia ka pyrthei baroh kawei, ka ktah ia ka bneng bad ia ka khyndew, namar ka la don hapoh ka Jingkular ka ktien u Blei.
Ki sngi ba khadduh tam ngi im, ka shong mynta ha ka por (Timing) jong u Blei.
“Kaba kut kiei kiei – ka la jan kein.1 Petros 4:7.
“Ki 7 tylli ki Jingkhawai (feasts), ki long ki DAK sha ka pyrthei" Amen.
Shillong: Kiba ioh pang covid thymmai, mynta ka sngi, ki don 514ngut bad kiba jem na ka jingpang, ki don 585ngut bad kiba iap, ki don 5ngut.
Kiba dang don ha ka jingpang, ki long 4,743 ngut bad baroh kiba iap, ki long  776ngut.
Mynta ka sngi, ka East Khasi hills, ka don 163ngut bad ka West Jaintia hills, ka don 115ngut.
Shillong: Ka Ramakrishna Mission, Sohra, ka la ai jing iarap, da u khaw 25kilo bad u dai 5kilo sha kawei ka longing ba duk, ha kaba la ai  sha ki 200 tylli ki long ing ka thain Namdong, kiba kynthup ia ka Shnong Namdong – B, Madanrtiang, Mukhnang , Thadmukoh, Kremmyrsiang, Ladmyngngor bad Sanaro, ha ka 18tarik Jylliew 2021.
Ki nongialam shnong (Waheh Shnong) bad ki paidbah ki dap da ka jingsngewkmen bad sngew nguh ban ioh pdiang ia kane ka jingiarap jong ka Ramakrishna Mission Sohra na ka bynta jong ki kum ha kane ka por ba ki mad ia ka jingeh ha ka jingim briew manla ka sngi, namar ba kim ioh shuh ia ka kamai kajih ka ba biang.
Kumta ka jingiarap ka RKM ka long ka jingkyrkhu na ka bynta jong ki, bad na liang jong ki Waheh Shnong jong ki tei ki shnong lyngba ka khubor kaba la phah da u D S War Waheh SHnong Namdong – B ki la ai khublei kyrpang ia u Maharaj, Ma Manbha Lyngdoh bad ia kiwei kiba ia donlang ha kane ka sngi na ka bynta ka jingleh isynei jong ki iaki briew ka thain.
Shillong: Ka Hill’s Farmer Union, Thadlaskein Block Unit, West Jaintia Hills District ka ai khublei kyrpang ia ki ophisar bad ki nongtrei jong ka tnat Horticulture jong ka West Jaintia Hills District naduh ki Nongtrei jong District bad ka Thadlaskein block, kiba la sam ei ia ki symbai naduh u Sohsaw, Sohkhia, Kubi bad Shynrai bad kiwei de sha ki nongrep.
Na ka liang u President ka HFU Thadlaskein Block, U bah Mutshwa Thabah, ha ka sngi ba sam ia ki symbai sha ki nongrep na ki shnong bapher bapher jong ka Thadlaskein Block, u la kyntu ia ki nongrep ba ki dei ban long ki ba trei shitom bad ban rep katkum ka juk stad thymmai ba mynta khnang ba kan pynioh nong shuh shuh ia ki nongrep.
U la pynshlur ruh ia ki nongrep ban ia leh katba lah ban rep da ka sboh organic khnang ba kan iada ia ka khyndew.
Ka tnat Horticulture, ka la sam ei haduh 15 ton u Symbai Shynrai (Lakadong Turmeric) sha ki nongrep na ki shnong bapher bapher lyngba ka Hill’s Farmer Union Thadladkein Block.
U Secretary jong ka HFU Thadlaskein Block U bah Chanbor Rymbai, u la kyntu ia ki nongrep ba ki dei ban pynmlien ban iit ia ki jingthung ki ba lah ban pynmih pisa khambun bad ruh kiba lah ban rep khlem da pyndonkam ia ki dawai ba long bih ia ka khyndew khang baka khyndew jong ngi kan ym sniew.
Lyngba une u kyrwoh u la kyntu ruh ia ki nongrep ba ki dei ban pyntip sha ki bor sorkar ba dei peit lada ki kynduh jingeh kum ha ka jingshah pynjulor ha ki khniang bad kiwei de, ong ka kyrwoh na u President ka HFU Thadlaskein Block, bah Mutshwa Thabah.
Ka England, ka ia khaid pyrshah ia ka Scotland, da kaba ki khlem ia ioh ban thep kol mar kylliang, ha ka jing ialehkai Euro Cup, ha ka Group D, hynnin ka miet sngi thohdieng, kaba la long ha Wembley Stadium, ha England.
Ka jing ialehkai jong ka England, ka khlain bha, hynrei ka Scotland, ka pyneh hi triang, ban ailad ia ka England, ba kan ioh ban pynrung jar bad kumta ka jing ialehkai, ka kut hi kumta, ha kaba kitei baroh ar, ki ia ioh kamai tang mar shi point.
Ha kawei pat ka jing ialehkai jong ka Group D, ka Croatia, ka ia khaid  pyrshah ia ka  Czech Republic, da mar shi kol, ha ka jing iakhun ha  Glasgow.
Ia ka kol, na ka liang jong ka Croatia, la ioh thep da U Ivan Perisic, ha ka minit kaba 47, katba ia ka Czech, la ioh thep da U Patrik Schick, ha ka minit kaba 37, da ka jingshut penalty.
Nongpoh: Ka jingkieng nar ha Dwar Ksuid, kaba ka sorkar jylla ka shaniah ha ki shipai Border Road Organization (BRO) ban shna ia katei ka jingkieng, la lap ba kam dei ka jingkieng kaba ai jingshakri kaba paka ia ki kali kitkhia kiba iaid lyngba ka surok Shillong By-pass, namar la lap bad iohi ba manla ka por ka don jingthut bad kaba donkam ban maramot.
Lah ruh ban kdew hangne, ba ia katei ka jingkieng nar, ka sorkar jylla ka la pynmang pisa haduh T.3 klur tyngka, ha kaba la shna ia katei ka jingkieng ka dei hadien ba ka jingkieng ka NHAI, la ong ba ka la don jingthuh bad kaba ki riew shemphang ha ki lain jingkieng, ki pynpaw ba katei ka jingkieng kam long shuh kaba shngain na ka bynta ban iaid ki kali kitkhia.
Katto katne sngi hadien ba la plie paidbah ia katei ka jingkieng, ka la don jingthut bad kaba la donkam ia ka jingmaramot kumba katto katne sngi, lait nangta pat katei ka jingkieng, ka la shu don jingthut la jan man ka taiew bad kaba la pynsyllang hi khait ia ki nongniah trok, khamtam eh ia kito kiba kit ia ki marbam, kiba long kum ki jhur ki jhel bad kiba ym long bam buh slem ha kali.
Ha ka sngi ka la plie ia katei ka jingkieng, ym shym la don uwei ruh na ki heh sorkar bad kumjuh ruh na ka liang ki shipai BRO, kiba pynshai paidbah halor ka rukom shna, ki tiar kiba la pyndonkam bad ka bor jong katei ka jingkieng, hynrei ki la shu ong ba katei ka jingkieng ka dei kaba yn pyndonkam tang shipor, kata katba ka jingkieng jong ka NHAI kam pat dep.
Halor katei ka jingkieng, ki riew paidbah kiba sah marjan bad katei ka jaka ba la shna ia katei jingkieng nar, ki la ong ba ki nar kiba la pyndonkam ha ka ban shna ia katei ka jingkieng, ki dei ki nar kiba la sarang bad ka jingshna ia katei ka jingkieng ym shym la shna shisha da shipai, hynrei ki shipai ki la ai kontrak sha ki riew shimet bad la shna da ki riew paidbah.
Shillong: Kiba ioh pang covid  thymmai myn hynnin ka sngi, ki long 650ngut.
Kiba jem 431ngut bad kiba iap, ki long 9ngut.
Baroh kiba don ha ka jingpang, ki long 4,819 bad kiba iap, ki la poi sha ka 771ngut.
Myn hynnin ka sngi, ka East Khasi hills, ka don 220ngut kiba ioh pang thymmai, nangta ka West Garo hills, 109 ngut bad ka West Jaintia hills, ka kiew bha, da 101ngut bad ka Ribhoi 92ngut.
Na kitei ki 650ngut, ki kynthup ia 47ngut ha East Garo hills, 8ngut ha East Jaintia hills, 220ngut ha East Khasi hills.
Na kitei ki 220ngut, ki kynthup ia 13ngut ha Golflink, 6ngut ha Laitjem, 6ngut ha Laitumkhrah, 8ngut ha Marbisu, 12 ngut ha Mawkdok, 19ngut ha Mawlai, 6ngut ha Mawpat, 6ngut ha Mylliem, 13ngut ha Nongthymmai, 14ngut ha Sunny hill, 9ngut ha Umkrem, 10ngut ha Umtngew.
Ha North Garo hills, ki don 7ngut, ha Ribhoi 92ngut bad na kitei ki kynthup ia 7ngut ha Lumsohphoh, 5ngut ha Mawbri, 6ngut ha Nongrim Nongladew, 5ngut ha Pilangkata, 14ngut ha Sohliya, 7ngut ha Umiam, 7ngut ha Umsning.
Ha South Garo hills, ki don 18ngut, ha South West Garo hills 19ngut, ha South West Khasi hills 25 ngut bad na kitei ki kynthup ia 6ngut ha Mawlangwir, 16ngut ha Mawbidong.
Ha West Garo hills 109ngut bad nangta ha West Jaintia hills 101 ngut.
Na kitei ki kynthup ia 39ngut ha Bakur, 4ngut ha Dongmihsngi, 6ngut ha Lailyngdoh Amlarem, 4ngut ha Mihmyntdu, 11ngut ha Nongtalang; nangta ki don pat 4ngut ha West Khasi hills.
Shillong:Kumba 386 ngut ki nongshong dukan hapoh Ïewduh, ba kynthup ruh ïa kiba die jingdie hapoh madan, ki la wan ban ai injek tika hapoh khlieh Ïewduh, hapoh thanat jong ki pulit jong U Syiem ka Hima Mylliem.
Lah ban pyn kynmaw ba kane ka jingai tika salonsar bad kyrpang ruh na ka bynta kiba shongdie jingdie ha Ïewduh bad kumjuh ruh kiba die jingdie hakhmat Motphran ka la sdang naduh ka sngi Balang, ka 16 tarik mynta u bnai bad kaba la ïai bteng haduh mynta ka sngi ha kaba katkum ka jingkheiñ haduh lai sngi mynta ka jingpoi kiba leit ai injek hapoh Ïewduh ka la jankot duna ïa ka shi hajar ngut.
Katkum ka jingïathuh jong ki bor pynïaid distrik ka East Khasi Hills bad kumjuh ki nongtrei ka tnat ka Koit ka Khiah la ong ba ha ka sngi Thohdieng kiba ai injek tika ki la poi haduh kumba 386 ngut.
Na ka liang ki bor pynïaid distrik ki la ïathuh ruh ba kane ka jingai tika hapoh Ïewduh kan dang ïai bteng bad ki kyntu ïa kiba die jingdie hapoh Ïewduh ban wan shakhmat ban ai injek tika khnang ban ïada ïalade bad kumjuh ruh ïa ki nongthied na ka jingpang khlam Coronavirus ne Covid 19 hynrei ki la pynpaw pat ba kim pynbor ïano ïano ruh ki bym kwah ne don ka mon sngewbha ban ai injek tika.
Ki la ïathuh ruh ba kumba long ha ka sngi Thohdieng malu mala na ki Khasi kiba la poi ban ïoh injek tika ki la long kumba 10% bad khambun dei hi ki bar jylla.
Ym dei ai injek tika, hynrei shim injek tika.
Bun ki Khasi kim sngewthuh ban kren.
Ka sorkar ka ai, ki paidbah ki shim.
Nangta, phi buh punctuations bakla man ka sngi ha kotkhubor jongphi.
Tang kine shuwa ki jingpynbeitNamar ha iewduh ki khasi ba die dukan ki don tang 10 percent hi.
Shillong:U Myntri ka tnad ka koit ka khiah, u bah Alexander L Hek u la iathuh ba ban wad ia ki lad ki lynti ban pynduna ia ka dor bai sumar ia ki briew ba iohpang Covid ha ki hospital jong ki riew shimet la shim ia ka rai ban thaw da ka Consultative Commitee.
U bah Hek u la iathuh ba ia kane ka Commitee, yn khlieh da u Pricipal Secretary ka tnad ka koit ka khiah, ha ryngkat ki dkhot na ki hospital jong ki riew shimet ka ba la ai por ban wad ia ki lad ki lynti tang hapoh shitaiew.
U bah Hek u la iathuh ba mynta ka sngi na ka liang jong u, u la pynlong ia ka jingialang bad ki nongpyniaid ia ki hospital jong ki riew shimet ban ia kren sani halor ka jingrem ka dor sumar ia ki nongpang covid ha kine ki hospital.
“Ha kane ka jingialang la shim ia ka rai ban thaw ia ka consultative committee, ban lad ban wad ia ki lad ki lynti ban pynduna ia ka bai sumar covid ha ki hospital jong ki riew shimet" u la ong.
U bah Hek u la kyntait ruh ia ka jingkynnoh ba ka sorkar ka la pynbor ia ki briew ba kin shim Vaccine.
"Ngim lah ban pynbor iano iano ruh ba kin shim vaccine hynrei ka dei ka mon jong ki bad na ka liang ka sorkar ka shu kyrpad ia ki briew ba kin shim vaccine" u la bynrap.
Shillong: Ka jingpynmih hukum jong ka Sorkar Jylla, ha kaba la kyntu ba baroh ki nongleit trei leit ktah, ki nong shong dukan bad ki ningniah kali kamai kin hap ban ai shwa ia ka dawai tika hashwa ba kin plie ia ki dukan jong ki bad hadien ka jingmih kane ka hukum ki paidbah ka jylla ki la mih shakhmat ban ong ba ka sorkar ka la shu leh donbor ia u paidbah khlem ai satia ia kata ka mon ba laitluid ba u paidbah un jied ne un nym jied ban ai ia katei ka tika.
Halor kane, na ka liang jong u Dr Mukul Sangma u ba dei u nongialam jong ka liang pyrshah hapoh ka iingdorbar thawaiñ ka jylla, u la thalaiń tyngeh ia ka Sorkar MDA kaba la pynbor ia ki paidbah ba kin shim beit ia ka dawai tika ha ka jaka ba kan pynsngewthuh shwa ia ka dawai tika ka ban iada ia ki na ka khlam Covid-19 da kaba u la ong ka jingrai jong ka Sorkar ban nym shah ban kamai ne ban plie ia ki dukan jong kito ki bym shym pat la ai satia ia ka tika ka pyni shai kdar ba kane ka sorkar kaba synshar mynta kam don satia ia ki buit treikam jong ka ban pynsngewthuh paidbah halor kane ka dawai tika.
Haba kren sha ki lad pathai khubor, u Dr Mukul Sangma u la ong ba kane ka khlam ka long kum ka por thma ha kaba donkam ba baroh ki paidbah kin iasnohkti lang bad ka Sorkar khnang ban jop ia kane ka nongshun ka bym shym la paw shynna shabar.
U la ong ba kum ha kane ka por thma kam don satia kata ka lynti kaba lyngkot ban poi sha ka jingjop hynrei donkam ban ialam ia baroh da kata ka jingshlur.
U Dr Mukul u la ong ruh namar ba ka sorkar kam shim la lah ban pynkohnguh ia ki paidbah ba kin shim ia katei ka dawai tika kumta ka la shu pynbor da ka bor ia ki bad kata ka jingpynbor ka long pynban kum ka jingshah jingrem jong ka sorkar.
Shuh shuh u la ong ba ka Sorkar ka dei ban wad ka daw ba balei ki paidbah kim treh ban ai ia kane ka tika bad lada la ioh ia ka daw ka Sorkar ka dei ban leh katba lah ban weng ia kine ki jingartatien jong ki paidbah da kaba ka pynsngewthuh shai shwa ia ki halor kane ka dawai tika.
Shillong:Ka jing ialang ka kynhun myntri, myn hynnin ka sngi, ka la iakren halor ki hynriew tylli ki mat.
Kawei na ki rai, ka long ba la shah ban pynneh ia ka number jong ka kali kaba rim, ha ka kali kaba thymmai, hadien ba la dep die lane la pynjot noh ia katei ka kali kaba rim.
La ong ruh, ba don ki riew paidbah, kiba thied khnang, ia ki number, katba kum ki jingkwah jongki bad kumta, la rai ban shah, ba ia ki number kiba rim, ruh dei ban ailad ba kin pynneh, haba ki sngew donkam.
La buh dor, ba lada pynneh ia utei u number, ha ka kali thymmai, kumta yn buh dor, ban siew T.10 haduh T.15 hajar ha ka shisnem.
La ong ruh, ba lada ia utei u number, ym shym la tah satia ha ka kali thymmai, kumta ka khajna, kaba T.10 haduh T.15 hajar, yn hap ban siew, tangba lada ym siew ia katei ka khajna, kumta katei ka number, kan hap noh ha ka jing long trai ka sorkar Jylla.
La pdiang ruh ban thung ia U UN Madan, Chief Engineer (Projects), uba la shongthait, ba un bteng kum U Officer on Special Duty (Technical), na ka bynta lai snem kynthih lem bad kiwei de ki jingsiew kumba de ban siew.
La rai ruh ban pyn kylla ia ka Meghalaya Civil Service Rules 1975 bad kata ka long, ba kito ki ophis MCS, kiba leit shah hikai pyntbit ialade, hapoh MATI bad kat ia ki marks, ba ki ioh, ha kitei ki jingshah hikai, yn khein lang, ha ryngkat bad ki eksamin, ba pynlong da ka MPSC, na ka bynta ba kin kiew kyrdan ha ki kam jongki.
La mynjur ruh ban nang pynbha ia ka jaka sorkar kaba don ha Police Bazar Shillong bad ban ioh ram na ka housing and urban Development Corporation Bank (HUDCO), ban pynbha ia katei ka jaka.
Shillong:Ka long ka ba sah umdum na ka bynta ki nongpathai khubor, hadien ka jingap ka ba 6 kynta ba ki myntri ka sorkar MDA ba la ialam da u Conrad K Sangma, ki la kyntait ban kren halor ka rai jong ki kynhun Myntri kaba la long mynta ka sngi thohdieng.
Kum ba ju long ka rukom ba u Myntri rangbah lane uno uno u myntri u ba la ai bor u ju kren bad ki nongpathai khubor, ynda la dep ka jingialang ban batai kham bniah halor ka rai ba ki shim hynrei mynta ka sngi ka la pynsah umdum ia ki nongpathai khubor namar baroh ki la kyntait ban kren ia ki.
Ka jingialang jong ki kynhun myntri kaba long mynta ka sngi, ka la sdang naduh ka 12:30 baje shiteng sngi, ha kaba bun na ki nongpathai khubor ki la poi naduh 12:30 ban ap ia kane ka jingialang ki kynhun myntri.
Haba la wai ka jingialang ki kynhun myntri na ka liang u myntri rangbah u la kren hi ia ki nongpathai khubor da ka ba ong “Ngin sa kren yn da la dep ka jingialang review halor u Covid".
Hynrei ynda la ap haduh 6 baje u myntri ka tnad ka koit ka khiah, u la wan ban ia kren bad ki nongpathai khubor, halor ka jinglong jingman jong ka Covid ha ka jylla.
Hadien kane ha ka por kumba 6:30 baje eiei ki la pyntip ba ia ka rai jong ka kynhun myntri ka ophis jong u myntri rangbah kin sa pynpoi hi da ka jingthoh sha ki ophis trei kam baroh.
Wat la na ka liang jong ki electronic media, ki la leit ban ia kynduh ia u Symbud myntri rangbah ban kren halor ka rai jong ki kynhun myntri hynrei na ka liang jong u ruh u la kyntait ban kren da ka ba ong “Kylli na u myntri rangbah".
Shillong:Ki 9ngut kiba iap covid ha ka Sngi thohdieng bad kitei ki longKa Bomi Dkhar, 67 na ThangskaiSumar ha Supercare Hospital ha ka 3-5-2021Khlad ha ka 17-06-2021Cause of Death: Severe Covid PneumoniaU Liiu Pathae, 53 na NongmynsongSumar ha Woodland Hospital ha ka 10-6-2021Khlad ha ka 18-06-2021Cause of death: Covid-19 Positive with co-morbiditiesU Baskhemlang Makdoh, 35 na QuinineLeit rah ha Dr.H.G.Roberts Hospital ha ka 17-06-2021Cause of death: Covid-19 Positive with co-morbiditiesU Derison M Sangma, 54 na DakkopgreSumar ha Tura civil Hospital ha ka 10-06-2021Khlad ha ka 18-06-2021Cause of death: Covid-19 Positive with co-morbiditiesKa Srelina Kharbani, 42 na NongstoinSumar ha Dr.H.G Roberts Hospital ha ka 07-06-2021Khlad ha ka 18-06-2021Cause of death: Covid-19 Pneumonia with co-morbiditiesKa Thrian Lyngdoh Nonglait, 86 na Mawlai SyllaikariahSumar ha Dr.H.G Roberts Hospital ha ka 12-06-2021Khlad ha ka 17-06-2021Cause of death: Covid-19 Pneumonia with co-morbiditiesKa Tredsidian Sohtun, 67 na Mawlai Kynton MassarSumar ha Shillong Civil Hospital ha ka 14-6-2021Khlad ha ka 18-6-2021Cause of death: Covid-19 Pneumonia with co-morbiditiesU Tusin Ch.
Marak, 65 na Saluagre Rangsakona, South West GaroKhlad iing ha ka 17-6-2021Cause of death: Covid-19 Pneumonia with co-morbiditiesU Lamphrang Passah, 86 na Mynthong, West JaintiaSumar ha Woodland Hospital Shillong ha ka 15-06-2021Khlad ha ka 17-06-2021Cause of death: Covid-19 Pneumonia with co-morbidities.
Nongpoh: Shi bos ki bar jylla, kiba la shong ha kawei ka bos na ka jylla Assam bad kiba thmu ban leit bylla sha Nongbah Shillong, ki la shah bat noh ha ki dkhot ka KSU, ha ka por ba katei ka bos ka dang poi ha Shangbangla.
Haba ki KSU ki la ioh ban bat ia katei ka bos kaba shi ia kitei ki bar jylla kiba thmu leit bylla sha Shillong, kim shym la ailad ba kan kiew sha Shillong, hynrei ki la phah phai biang sha Assam ia baroh kitei kiba shong ha katei ka bos.
Haba iadei bad katei ka jingiohbat ia katei ka bos na Assam, u Samla Baiashanlang Kharshanlor, nongialam ka KSU ha Nongpoh Circle, u la ong ba ka seng ka la ioh ia ka jingtip kaba thikna halor katei ka bos kaba kit shibun ki bar jylla, da ka jingthmu ban pynpoi ia ki sha ka jaka kaba ki thmu ban leit bylla, kata wat haba ki ioh ia kano kano ka jingbit na ka sorkar jylla bad khamtam ha kum kane ka por ba dang iakhun pyrshah ia ka khlam COVID-19.
Utei u nongialam ka KSU, u la ong b aka seng ka pyrshah ba ki briew kiba nabar kin ioh ban rung sha ka jylla, namar ka sorkar ka la dep ban khang pyrshah ban iaid na kawei ka jylla sha kawei pat (Interstate Movement).
Ha kajuh ruh ka por u la pynpaw ia ka jingsngewlyngoh ba kumno kitei ki bar jylla ki ioh jingbit ban rung sha ka jylla, na ka bynta ban leit bylla sha Shillong.
Kumba la lap da ka seng, la lap ba kitei ki bar jylla kim shym la test satia ha Umling bad ki la rung beit sha ka jylla, ha kaba kum ka seng ka sngew ba kan don jingma haba ki briew kiba nabar kin ioh rung da kaba suk.
Namarkata ka seng ka kren ruh da kaba shai ba nangne shakhmat kan dang iai peitngor bad kan ym ialad satia ba ki briew nabar kin ioh rung da kaba suk sha ka jylla bad khamtam eh ha kaba kum kane ka por.
Nongpoh: Ka District Magistrate jong ka Ri Bhoi, ka la pyntip paidbah ba ka jingkieng nar kaba don ha Dwarksuid ka la don jingthut bad kumta ia katei ka jingkien yn khang shwa shipor, ka ban treikam naduh ka 18 haduh 23 tarik mynta u bnai.
La khang shipor ia katei ka jingkieng ha ryngkat ka jingpynjari da ka kyndon ain 144 CrPC, kaba la maham tyngeh ba ki kali kim bit ban iaid lyngba katei ka jingkieng, kata ha ka por ba ki briew ki dang maramot ia katei ka jingkieng.
Ha kawei pat la liang, la pyntip ba tang ki kali ba hapoh ka 10 MT ki lah ban iaid lyngba ka jingkieng rim bad kane ka hukum kan treikam tad haduh ban da pynbna pat da kumwei.
Shillong: U Sub Divisional Officer, jong ka Pynursla Civil Sub Division, ula pynbna ban khang dam ia ka Nongjri Tluh, kaba hap ha ka Nongjri Elaka, East Khasi hills District.
Lyngba katei ka kyndon, la khang ban ia rung ia mih ha katei ka dong, naduh mynta ka sngi, ka 18tarik Jylliew 2021.
Katei ka jingkhang dam, ka dei, namar ba ki don kiba ioh pang covid bad nangta, sa kiwei de kiba don jing ia jan bad kitei pat kiba ioh pang.
U MLA jong ka Mariani, U Rup Jyoti Kurmi, hynnin ka sngi, ula hiar shuki noh kum U MLA jong ka seng Congress, na ka bynta ba un pyn iasoh ialade sha ka seng BJP.U Rup Jyoti Kurmi, hynnin ka sngi, ula phah ia ka shithi iehnoh kam sha u lamphang dorbar, U Biswajit Daimary.
U Kurmi, un pyn iasoh ialade sha ka seng BJP, ha ka 21tarik Jylliew 2021, ha ka jing ialang, ka ban long ha Lakhimpur.
U Kurmi, u kynnoh ba ki nongialam ba ha khlieh jong ka seng Congress, kim donkam shuh ban trei bad u iathuh ba ka don ruh ka jingleh thombor, ha ka rukom trei kam jong ki nongialam ka seng Congress ha ka Jylla bad ula ong shuh shuh “Ka Congress, ka long kum u dieng bah, ha kaba ki sla jongka, ki la nang hap bad iap stai".
U da iaroh ruh ia ka jingtrei kam U Himanta Biswa Sarma, myntri rangbah ka Assam bad na kata, ka daw, ba u sngew kwah ban pyn iasoh ialade sha ka seng BJP.Shillong: Mynta ka sngi ka 18 tarik u bnai Jylliew 2021, ka Sorkar Jylla ka la khot jingialang ia baroh ki nongpyniaid jong ki jaka sumar shimet ban iakren halor ka bynta ka jingkiewdor palat ka bill ia ki nongpang Covid-19 kiba la phah sumar ha kitei ki jaka sumar shimet bad hakajuh ka por ki la thung noh da ka Consultative Committee hapdeng ki jaka sumar shimet bad ka Sorkar khnang ban ioh iakren bad pyrkhat na ka bynta ka jingbha bad ka jingbit jingbiang jong ka jingdonkam jong u paidbah.
Ka Sorkar Jylla ka la ai bor ha ki Deputy Commissioner jong ki distict kiba pher ba pher ban rai halor ki jingdonkam ban pynngat containment areas ia kino kino ki shnong kiba ibit ban don kumjuh ia kiwei kiwei ki rai kiba donkam ban rai hapoh ki distrik jong ki.
Haba pyntip ia kine ki jingpyntip, u Bah AL Hek u ba dei u Myntri ka tnad ka koit ka khiah jong ka Sorkar Jylla u la ong ka Sorkar hi ka khlem shim la pynbor satia iano iano ruh ban ia ka dawai tika hynrei la shu kyrpad ia ki paidbah ba kin leit ai ia ka tika bad lada ki briew kim treh ban ai ia ka tika ruh ka long beit ka mon jong ki hi.
Ka jingbuh pisa, da ki nong India lem bad ki kompeni, ha Swiss Bank, ka kiew sha ka T.20,700 klur lane  T.2.55 billion Swiss francs ha u snem 2020.
Kane ka dei lyngba ki shnat trei kam kiba don ha India lem bad kiwei ki jaka lum pisa, kiba don ha India.
Katei ka pyni, ba ka kiew bha, ka jingthep pisa ha katei ka Bank, wat la ka jingthep pisa, da ki nongbuh pisa, ka la nang hiar, ong ka khubor jong ka Central Bank ka Switzerland, ha ka 17tarik Jylliew 2021.
Katei ka jingkiew jong ka jingbuh pisa, ka dei kaba bun tam, ha ki 13 snem ba ladep, hadien ba ka don ka jinghiar ha kine ki ar snem mynshwa.
Ha kaba kut jong u snem 2019, ka jingthep pisa, ka long  899 million Swiss francs, lane T.6,625 klur.
NEW DELHI: Ka jinglap ki riew shemphang, ka iathuh ba ka jingleit shah sumar sha ki hospital, ia kito kiba la dep shah injek iada corona, ka  duna haduh  75-80 per cent, wat la u briew, ula ioh ia ka jingpang corona virus bad  la iathuh ba wat kito kiba la dei ban ioh oxygen, hynrei, la lah ban pynduna da kumba 8 percent, na kaba long kito ki bym pat ioh injek ialade, ong ka khubor sorkar, ha ka sngi thohdieng.
La iathuh ba ka jinghiar kiba ioh pang, ka long haduh 85 percent haduh mynta, naduh ba ka la kiew jubor tam, ha ka 7tarik Jymmang.
Shillong: U bah AL Hek, myntri ka koit ka khiah ka sorkar jylla, u pyntip, ba  nangne shakhmat, kan nym don shuh ka jing pakhang shnong ba pura, ha baroh kawei ka jylla.
Ha kajuh ka por, la rai ban bteng da ki jing khang dam, ha ki bynta ba i donkam, katba ia katei ka rai, la aiti ha ki Deputy Commissioner bapher jong ka jylla.
Ahmedabad: Ka jing tohkit, da ki stad la lap, ba kane ka jingpang corona virus, ka don wat hapoh um ruh bad katei ka dei hadien ka jingtih bniah jongki, ia ka wah Sabarmati, kaba ha Ahmedabad.
Ki stad jong ka IIT, Gandhinagar bad ka  Jawaharlal Nehru University’s School of Environment Science, ki kam ba ki la lap nuksa ia ka jingdon jong katei ka jingpang, ha ka um, kaba don ha  ka pung ha Kankria bad ha Chandola.
Haba kren ha ka India Today, U  Professor Manish Kumar jong ka Earth Sciences department ha IIT, Gandhinagar, u iathuh ba la thikna ia ka jingdon jong katei ka khlam  SARS-CoV-2 ha ki pung bad ki wah, kaba lah ban nang buh jingma, ha ki sngi ki ban wan ia u khun bynriew.
La iathuh ba la lum ia katei ka um, man ka taiew, naduh ka 3tarik Nailur haduh ka 29tarik Nohprah 2019 bad la shim nuksa ia 694 bitor na ka wah  Sabarmati, 549 bitor na ka pung Chandola bad 402 bitor na ka pung Kankria.
Kitei ki stad, ki kwah ban test shuh ia ki um bapher, ha kiwei de ki wah jong ka Ri India bad ban lap kham bniah, la katei ka khlam corona virus, ka don na em ha kitei ki wah ruh, kiba don sha kylleng ka Ri.
La ong da kitei ki stad ba ka khlam, ka lah ban im kham slem shibun ha ka um kaba tuid.
Mynta ka sien nga kwah ban wanrah ha ki nongpule ba tista jong kane ka Kotkhubor khasi ban tip kyllum shaphang ka Shnong Tynrong Mawsaw kaba don hajan ka shnong Mawsyrpat kumba 5 km na shnong Sinduli.
Kane ka shnong Tynrong Mawsaw ka don kumba 33 km shatei lam sepngi na Nongstoin hapoh ka Elaka Nonglang Sirdarship ka ba kynthup ia ki 48 tylli ki shnong rit.
La seng ia ka shnong Tynrong Mawsaw ha ka snem 1970 da u Hin Dkhar, u bah In Myrthong, kong Brialla Sangriang, u bah Cyril Khawmaw, u bah Phinian Thongni, ka kong Brigida Syiemlieh, I Kong Rosina Dkhar bad ki Khun ki kti jong ki.
Kine ki la mih na shnong Kharew, Pawphlang, Phodtdei bad Siejiong na hima Maharam bad hima Nobosohphoh Elaka.
Ka Tynrong Mawsaw ka dei ka nongkyndong kaba rit kaba dang sahdien bha kumba 5 km na ka surok bah Two Lane Shillong-Nongstoin-Shahlang- Rongjeng-Tura.
La ka shnong ka dang don tang 52 tylli ki tnum iing bad ki khlieh briew kiba naduh ki bym pat dap snem ka rta haduh kiba la kot 90 snem ka rta ki don 344 ngut, 179 ngut ki shynrang bad 165 ki kynthei.
Ki kur ba kham bun ha Kane ka nongrit ki dei na ki jait Dkhar, Sangriang, Syiemlieh, Myrthong,Iawphniaw bad Kharmaw.
Kane ka shnong kaba hap ha ka Mawshynrut Constituency kiba duk ki don 47 tnum iing bad kiba kham bit kham biang ki don 5 tnum iing.
Kiba la don Card Ration ha shnong; kiba la ioh Card lieh ki don 2 tnum iing u khaw ba la ioh ka long 14 kg shibnai, Card syiang 17 tnum iing u khaw ba la ioh 700 qtl shibnai, Card stem 20 tnum iing u khaw ba la ioh 800 qtl shi B’nai, ka Umphniang sharak 95 litre shibnai, u khaw iohei dang ion 5 kg shi khlieh ha u May mynta ka snem, u khaw AAY 2 tnum iing kiba la ioh 14 kg.
Kiba la pass HSSLC ha shnong ki la don 17 ngut, BA 2 ngut, MA 1 bad Engineer 1.
Wat lada kane ka shnong ka la shah iehnoh khunswet ha ki bor sorkar bad ki MDC, MLA bad MP barim jong ka Mawthengkut (mynshuwa) mynta la jer noh Mawshynrut Constituency hynrei ha kine ki snem ba la dep, hadien, ki la kham phaikhmat khyndiat sha ki jingdonkam jong Kane ka shnong.
U Bah Witting Mawsor, MLA barim u la kner T.50,000/- bad 9 band ka tin tap iingskul ban maramot ia ka L.P skul ba la tor, MDC u bah Morningstar Mawsor pat u la noh T.1 lak ia ka jingdonkam ka L.P skul bad T.50,000/- ia madan ialehkai, u bah Gigur Myrthong, MLA / MDC u la noh T.1.5 lak ia ka L.P skul bad T.50,000/- ia ka madam phutbol katba u MP, Vincent Pala u la ai na ka bynta ka madan ialehkai jong ka shnong T.85,000/-.
Shuh shuh Kane ka shnong ba kham sharing lum ka la ioh skhim 100 sngi (MNGERY) na ka Block Mawshynrut; IWDP na ka Soil; ki symbai jhur bad riewhadem na ka Agriculture, khyndiat tylli ki thliew pyntuid jaboh na ka SBM, ka Asha na ka Health bad na ka Social Welfare ka la ioh ka nongtrei Anganwadi.
Ka PHE ka la ai umkor bad ka PWD ka la pynjan da kaba ai surok haduh Mawsyrpat kumba 2 km na shnong hynrei kiwei ki tnat sorkar kim pat pynjaw ei ei wat haduh 49 snem naduh ba la seng ia ka shnong.
Kumba 99 per cent na ki nongshongshnong ki dei ki nongrep kiba rep ha ki khyndew lajong bad ha ki khyndew ba shu repwai.
Ki mar-rep ba kham kongsan ki dei u kba, u Sying bad u Synsar.
U khaw lajong u dap bam tang kumba saw haduh San B’nai ha ka shisnem.
Kiwei pat kiba shu rep bynrap ki dei u riewhadem, ka shriew, u phankaro, malu mala ki jhur, sohkhia bad kiwei ki kam kum ka ri syiar shnong, syiar broiler bad koroiler hynrei bun ka jingduh namar ba jur ka jingiap khlam.
Bun kiba ri sniang, khyndiat eh kiba ri masi bad muid namar ki pynjulor ia ki jingthung jingtep khamtam ia ki lyngkha Synsar.
Ka kam ri ngap ruh ka don ha bun ki longiing hynrei kim pat pynkhlain ia ka ban long kum ka Industry.
Ka kam ri dohkha ruh ka la don hynrei kam pat khlain.
Ia mynta dang ri tang u bah Phinian Thongni, u bah Luwis Syiemlieh, Gilbert Dkhar, Kong Mildred Syiemlieh, Kaldinus Dkhar, u bah Tarsus Lyngkhoi, u bah Nober Sangriang bad u bah Kalbinus Sangriang.
Khlem da klet ban kynthoh ia kawei pat ka kam ba trei jur kiba bun na shnong bad na ka thain ka dei ka kam “Thang Rnga".
Kane ka dang dei kaba jyllei bha ha kane ka thain jong ka elaka Sirdarship Nonglang, Sirdarship Jyrngam, Hima Myriaw, Hima Rambrai, Hima Nongmynsaw, bun ki bynta jong ki Hima Nongstoin, Langrin, khyndiat eh ha ki hima Mawiang bad hima Nobosohphoh bad ka long ka daw bakongsan jong ka jingduh noh ki khlaw ki btap kiba pynitynnat ia ka mei-mariang, kiba iada ia ka jingdkhaw ka mariang, ki nong Ai Oxigen, ki nongpynneh ia ka jingtngen bad jingsngem ka khyndew bad khring ia ka jynhaw um bad ki Lyoh slap.
Napdeng ki nongshongshnong ki don bun ngut kiba dang bylla shabar shnong bad shabar thain hynrei ka khlam Corona ka la pynsdit shyrkhei ia ka shang bylla bad ki kam khaii pateng ha ki iew kum ha iew Nongstoin(33 km), Riangdo (20 km) bad wat ha iew Sinduli (5 km) kaba kham jan bha.
Ka bainong sngi ki nongbylla ha shnong bad ka thain ruh ka long tang T.300 shi sngi ia ki shynrang ba la imnong bad T.200/- ia ki kynthei hynrei kyrduh bha kiba Ai bylla.
Shuwa ban khylliap noh ia mynta, ka khubor kaba sngewtynnat ka long ba ha ka shnong don kumba 5 ngut ki misteri dieng, 2 ngut ki nongkhem bad ki nongai dawai kynbat.
Bun ki Samla na shnong bad jong ki marjan shnong ki iapoikha ynda ki la biang rta bha bad kham niar kiba iaphet tnga.
Nangta, ki nongshongshnong hangne ki long kiba tipbriew tipblei, kiba la shai, kiba iaburom markylliang, kiba iatylli, kiba iakit Lang ia ka khia ka shon ha shnong ha thaw, kiba iaryntih Lang ha ki kam shnong, kiba iarap kloi ia kiba ngat ha kino kino ki jingshem lanot jong ki parashnong.
Ki im shisur im palei, kam don satia ka thok ka thak, ka tuh ka them.
Kim ngeit ha ka jingaiksuid bad menshohnoh.
Wat la ki long kiba tlot bha ha ka ioh ka kot hynrei ki long kiba treishitom.
Ka Dorbar shnong ka long shisien shisnem, lait tad lada ki mih ki kam bakyrkieh, bad ha kane ka dorbar la iatuklar halor ki kam shnong bapher bad halor ka report jong ki jinglut jingsep.
Ha kane ka shnong ki don tang kiba long ki dkhot jong ka Balang Katholik bad ha ka Balang U Blei (Assam-Meghalaya).
(La pynshong Nongrim ia kane ka jingthoh katkum ka jingiakren bad u Sordar, u Bah Tarsis Lyngkhoi bad u Secretary shnong, u bah Kohelet Dkhar bad u bah Phinian Thongni, uwei na ki dkhot barim eh jongka shnong).
Shillong: Kiba ioh pang thymmai mynta ka sngi, ki long 650ngut.
Kiba jem 431ngut bad kiba iap, ki long 9ngut.
Baroh kiba don ha ka jingpang, ki long 4,819 bad kiba iap, ki la poi sha ka 771ngut.
Mynta ka sngi, ka East Khasi hills, ka don 220ngut kiba ioh pang thymmai, nangta ka West Garo hills, 109 ngut bad ka West Jaintia hills, ka kiew bha, da 101ngut bad ka Ribhoi 92ngut.
Ha ki 24 kynta ba ladep, ka India, ka don ia  62,480ngut kiba ioh pang corona virus bad kiba iap, ki don  1,587 ngut.
Haduh mynta, kiba dang don ha ka jingpang, ki la hiar sha ka 8lak ngut ha ka Ri baroh kawei.
Ka Kerala, ka dei ka jylla, kaba bun eh ki nongpang, ha kaba ki don 12,468ngut bad ka dei ka jylla, kaba bun tam ki nongpang, ha ki 24 kynta ba ladep, kaba poi palat ia ka shiphew hajar ngut.
Ki shijur, kiba la teh da ka jingieid, na ka bynta 123 sngi, hynrei, ki la ia pra noh, mar ia lait na u kynjri jingieid.
Kitei ki shijur, ki la teh baroh arngut, da u kynjri nar, ha ka sngi  Valentine bad utei u kynjri nar, ula syrdoh ia ki baroh arngut, haduh 123 sngi.
Ka Viktoria ‘Vika’ Pustovitova, 29, bad U Alexander ‘Sasha’ Kudlay, 33, na  Kharkiv ha Ukraine, ki ia shong ia sah, ia bam ia dih, ia thiah ia dem syndah, na ka bynta 123 sngi, hadien ba ki la teh ialade da u kynjri nar, uba skhem bha.
Hynrei hynnin ka sngi, mar ia ot noh, ia utei u kynjri, kitei ki la ia pra noh syndon khlem pynslem shuh.
“Nga la kwah ban im, ia la ka jong ka jingim laitluid bad ban iaid ha la ka jong ka mon" ong ka Vika bad ka da pyrta hi ruh “Hurray" mar ia ot ia utei u kynjri nar, uba teh ia ki ar tylli ki kti jongki.
Kitei ki ia pra noh, mar ia ot ia utei u kynjri nar, uba heh bha, ba ki la teh ialade, ha u mot jong ka jingieid ha Kiev, la 123 sngi mynshwa.
Uba ieid jongka, U Alexander, u ong “Peit mynta, ngi la ia hun bad ngi la ia jngai noh iwei na iwei pat bad ngi sngew kmen ba ngi la mad ia ka jingim, kaba kum kane" bad ki da sngewkmen ruh, ba ki la buh ia ka khana ban sah kynmaw ha ka Ri Ukraine.
Kitei ki iathuh ba ka jing ia dei than, ha kaba ym don shuh ka jing ia long buhrieh iwei ia iwei pat, ka la pynsniew noh pynban, ia ka jing ieid jongki bad ka la pyn pulom ruh ia ka jingthmu, ba kin iathoh.
“Haba ngi lap ia kawei ka mat, kaba sngew ieid ban iakren, hynrei mar kumta, ki wan noh, sa ar tylli kiwei pat ki mat, kiba pyn ia shrut ia ngi" ula ong.
U Alexander, u iathuh ruh, ba ula jlep tasam, ban shu iai don ha syndah jongka, ha ka por ba ka riam ka beit ialade bad ula ong ruh ba um lah shuh ban ioh sngew ia ka sur ba sawa, ha ka por ba ka shet jingshet, ha ka por ba ka kren phone bad um kwah ruh ban pynlut por, kumba ka leh, ban don ha khmat jong ka iit man la ka step.
“Ka don ka jing ia mai, kaba neh haduh 4 kynta ha ka shisngi bad ki lad ban ia beit kim don lynti shuh" ula ong shuh shuh.
Haba ngi leit iew, ngi sngew iajan iwei ia iwei bad ngi sngew pyngngad la kumba dih umsoh".
Shillong: Hadien ba ka ophis jong ka Deputy Commissioner ka East Khasi Hills District ka la pynmih ia ka hukum ba baroh ki nongshong die dukan, ki nongshong iew, ki nongdie madan bad ki nongkamai kali ki hap ban leit ai injek tika shwa ialade hashwa ban kin sdang biang ia ki kam ki jam ki jong ki bad hadien ba la mih kane ka hukum ka la pynlong ia ki paidbah ba kin mih shakhmat ban pyrshah ia kane ka hukum jonga ka Sorkar ha kaba ki la ong ba ka Sorkar la shu leh donbor ia ki paidbah khlem ai satia ia ka mon ba laitluid jong u paidbah ba un jied hi la u mon ne um mon ban ai ia ka dawai tikna khlem kano kano ka jinglehdonbor.
Kumta halor katei ka jingpynbor jong ka Sorkar ki la don laitylli ki kynhun kiba la mih shakhmat ban pyrshah ia kane ka hukum jong ka Sorkar ha kaba ha ka 6 tarik u bnai Jylliew 2021, ka seng Khasi Students Union(KSU), ka Federation of Khasi Jaiñtia and Garo People(FKJGP) bad ka Hynniewtrep National Youth Front(HNYF) ki la phah da ka jingthoh sha u Myntri Rangbah ka Sorkar Jylla, u Conrad K Sangma ba ka Sorkar ka dei ban weng noh mardor ia katei ka hukum kaba mih namar katei ka hukum ka pyni ba ka long salonsar ba ki paidbah ki dei beit ban leit ai ia ka tika hashwa ba kin sdang biang ia ki kam ki jam ki jong ki.
Kitei ki lai seng ki la ong ruh ba kane ka hukum ka ktah shikat dei eh ia ka mon laitluid jong u paidbah kiba shu im jakpoh da kine ki kam khamtam lei lei ba kim shym la ioh leit trei leit ktah shuh naduh ba la wan lynshop kane ka khlam bad kane ka la buh jingeh lypa ia ki.
Ha katei ka shithi ba ki la phah ki la ong ba na ka liang jong ka Sorkar Jylla kadei ban pynshai paidbah shwa shaphang kane ka dawai tika Covid-19.
Ki la ong ruh ba katkum ka jinglong jingman mynta, ki dawa ia ki doktor kiba tbit jong ka Jylla ba ki dei ban mih shakhmat ban pynshai sha ki paidbah halor ki jingioh jingmyntoi bad ki jingdkoh jong ka tika Covid-19 bad kum ki paidbah kiba don hapdeng ka jingartatien ki donkam ban ioh jingpynshai na ki ki nongsumar kiba tbit ym ka jingpynshai na ki nongtrei sorkar.
Shuh shuh katei ka shithi ka la thoh ruh ba ka Deputy Commissioner kam lah ban pynbor ia ki paidbah ba baroh ki dei ban ai tika namar kane ka pyni shai ba ka don ka jingpynkheiñ ia ka aiñ ba kynthup ia ka aiñ kaba long ka jingmon na lade lada wan poi sha kino kino ki jingshah sumar bad ka Sorkar hi kam lah ban iuhroit ia ka hok jong u paidbah kiba don ia ka mon laitluid.
Kitei ki laitylli ki seng ki la pynrem jur halor kane ka hukum bad ki dawa ba ka Sorkar ka dei ban weng noh mardor ia kane ka hukum.
Shillong: Kiba bun na kiba shong dukan hapoh Ïewduh, myn hynnin ka sngi palei, ki la bteng biang ban leit shim token napoh ki bor pynïaid distrik bad ki nongtrei jong ka koit ka khiah kaba ki la sam ha khlieh Ïewduh kaba la pynlong hapoh thanat pulit jong U Syiem ka Hima Mylliem.
Katei ka jingai token ban ïoh tika ne vaccine na ka bynta ka jingïada ïalade na ka jingpang khlam Coronavirus ne Covid 19 ka la sdang naduh ka sngi Balang ka 16 tarik mynta u bnai bad kaba la ïai bteng biang biang ha ka sngi Palei ka 17 tarik mynta u bnai.
Katkum ka jingïathuh jong ki heh ophisar jong ka ophis East Khasi Hills distrik, ha ka jingdonlang u Incident Officer, ha ka sngi Balang ki la don haduh 250 ngut kiba lah wan shim token bad la pynbud pat sa ka jingai tika ïa kiba la dep shim token.
La ong ruh ba ha ka sngi Palei naduh mynstep ki nongshong dukan hapoh Ïewduh ba kynthup ïa kiwei kiba die jingdie harud surok Motphran, ïew Mawlong bad kiwei ki la wan ban ïeng laiñ ban shim token ban ïoh ïa ka dawai tika ban ïada ïalade na ka khlam Coronavirus bad don ruh kiba la hap pynsangeh shwa ban phah wan shim pat ha ka sngi babud namar ka jinglut noh ka stock ba la wanrah.
Ha kaba ïadei bad kane, la ong ruh ba kane ka jingai tika hapoh Ïewduh kumba long mynta ka la long kaba jop namar bun bha kiba shong dukan ki la ïamih (response) ïa ka jingkyrpad ka sorkar ïa ka jingdonkam kyrkieh ban ai tika kaba long kum ka lad ban ïada ïalade bad kumjuh ruh ïa kiwei kiba wan thied napoh ki dukan.
La ïathuh ruh ba kito ki trai, kiba shim wai bad kumjuh kiba trei hapoh ki dukan shisien ba ki la shim ïa ka tika kaba nyngkong (1st dose) la shah ba kin plie ïa ki dukan.
Kumba la ïohi, kiba bun hi na kiba la leit shim tika kidei hi na ki bar jylla, kiba la poi kumba 80% eiei, haba ïanujor pat bad ki trai jylla kiba la shu kheiñ kyllum ba ki Khasi kiba poi ki long kumba 20% eiei.
Ha kaba ïadei bad kane na ka liang ki bor pynïaid distrik ki la ïathuh ruh ba kane ka jingai tika kan dang ïai bteng, hynrei ha kawei pat ka liang kin ym pynbor pat ïa kiba shong dukan ban shim tika lada kim don ïa ka mon ba laitluid bad kumba long haduh mynta ka sngi la palat 5 spah tam kiba ïoh tika ha Ïewduh.
Jowai:Ka Seinraij Jowai ka la rai ban map noh ïa ka bai wai dukan bad bai skul na bynta u bnai Jymmang (May) bad Jylliew (June) namar ka khlam Covid 19.
U President ka Seinraij Jowai u ma OR.Challam haba kren sha ki lad pathai khubor, myn hynnin ka sngi haka jingiadonlang ki dkhot jong ka Seinraij Jowai ba kynthup ïa u Bah Lammat O Laloo bad u Bah H Passah u la pyntip ba ka Executive Committee jong ka Seinraij Jowai haka jingïalang kaba la long haka 15 tarik une u bnai ka la pyrkhat ïaka jingshah ktah jong ki nongshong shnong haba ïadei bad ka jingwan lynshop ka khlam COVID-19 bad la shim ia ka rai ban map noh ianka bai dukan bad bai skul.
Haba ïadei bad ka bai skul jong ki khynnah haka Seiñraij Secondary School bad Seiñraij Higher Secondary School kumjuh ka Creche bad Play school ba la pynïaid da ka Women’s Welfare Organisation ka Seiñraij Jowai la rai ban map Ar bnai.
Shuh shuh u la ong ba ha kaba ïadei bad ki ïew naduh ka 15 tarik une u bnai la plie katkum ka jingpynïaid ka bor shynshar district bad ki nongdie ne nongkhaii baroh kiba shong wai haka jaka jong ka Seinraij ki hap ban pynthikna ba ki la dep ai tika COVID-19 ban ïoh shongdie ha ki jaka jong ka Seinraij Jowai.
Pynursla: Hadien ka jingujor na ki paidbah na ki 3 tylli ki shnong kata ka shnong Pomlum, ka shnong Mawkajem bad ka shnong Mawkhap, halor ka jing pyntuid ia ki khyndew ki maw sha ka wah umsong kaba dei kawei ka wah, ha kaba juh pyndonkam ban sum ban sait bad ruh ban tan um bam um dih na kane ka kwah ym tang kata ki tan ia ka um sha ka jaka rep ia u tympew ia kaba ka shnong Mawkhap ka ju rep bun ia u tympew.
Ha ka 15 tarik mynta u bnai ka HYC Riwar Mihngi Circle ha poh ka jingialam u President Samla Edmund K Khongngai ha ryngkat ka jingiadon lang U Rangbah shnong ka shnong Mawkhap u Bah Tophas Umsong, u Rangbah Shnong ka shnong Mawkajem, u bah Edward Mawkon, U Rangbah Shnong ka shnong Pomlum u bah Borsha Majaw bad U Sordar ka Raid Mawkhap bah Jerius Majaw, ki la leit jurip bad lap ia ka jingshisha ba ka Company ARSS, kaba pyntrei ia ka surok 2 lane Shillong Dawki, kaba hap ha ka raid mawkhap ka la lap ba kane ka company ka pynhap ia ki maw bad pyntuid ia ki khyndew sha ka Wah Umsong, lyngba kine ki riat kiba don sha ring ha kaba bun ki nongshong shnong na ka shong Mawkhap, ki ba don ka rep ka riang kumjuh ki tyllong um ki la julor lut na kane ka jingpyn ia ki kyndew bad ki maw.
Na ka liang ka Seng ka la iakynduh ia ki nongpyniaid jong kane ka company bad ka la maham ba lada kane ka company kan dang iai pyn julor ia kane ka um bad ia rep ka riang jong ki briew, kam banse ban pynsahngeh ia kane ka company.
Shuh shuh na ka liang u nongialam jong kane Seng ha ryngkat bad ki rangbah shnong ki la shim ruh ia ka rai ban u jor sha u SDO ka pynursla Civil Sub division bad kumjuh ruh sha ka Deputy Commissioner jong ka East Khasi Hills halor jong kane ka jingleh jong ka company.
Shillong:Kiba ioh pang myn hynnin ka sngi, ki don 478 ngut bad kiba jem, ki don 329ngut.
Kiba iap, ki don 4ngut.
Kiba dang don ha ka jingpang, ki long 4,609ngut bad baroh kiba iap, ki long 762 ngut.
Ka East Khasi hills, ka don 189ngut kiba ioh pang thym mai.
Na ki 478ngut, ki kynthup ia 43ngut ha East Garo hills, 19ngut ha East Jaintia hills bad kitei ki kynthup ia 6ngut ha Byndihati, 3ngut ha Jalaphet Pyrdung bad saw ngut ha Sutnga.
Ka East Khasi hills, ka don 189ngut bad kitei ki kynthup ia 8ngut ha Lachumiere, 5ngut ha Laitkor, 6ngut ha Lumparing, 30ngut ha Mawlai, 6ngut ha Mawlynrei, 17ngut ha Mawshbuit, 6ngut ha Nongkrem, 10ngut ha Nongmynsong, 7ngut ha Nongthymmai, 5ngut ha Pynursla, 6ngut ha Sohra, 16ngut ha Tyrsat, 5ngut ha Umsawmat Mawphlang, 8ngut ha Wahingdoh.
Ha North Garo hills, ki don 20ngut, ha Ribhoi 17ngut, ha kaba ha Mawdiangum, ki don 4ngut, ha Umkynsier ki don 4ngut.
Ka South Garo hills, ka don 35ngut, ka South West Garo hills 15ngut, ka South West Khasi hills 24ngut bad kitei ki kynthup ia 7ngut ha Kensohsan, 7ngut ha Shngimawlein.
Ka West Garo hills, ka don 60ngut, ka West Khasi hills, ka don 19ngut bad kitei ki kynthup ia 11ngut ha Tiehsaw Nongstoin.
Ka West Jaintia hills, ka don 37ngut bad kitei ki kynthup ia 5ngut ha Demthring, 4ngut ha Khimmusniang, 5ngut ha Nongbareh, 3ngut ha Mihmyntdu.
Shillong:Wat la ki nongshong die jingdie ha madan kiba don ha Iewduh, ki la ioh biang ia ka lad ban die ia ki mar rep ki jong ki hadien shibnai kynthih ba ka Sorkar Jylla ka la pynjari da ka jingkhangdam ha East Khasi Hills District, hadien ba ka khlam Covid-19 ka la wan ban lynshop tyngeh ha ka kynti kaba ar, hynrei ki briew kiba wan ban thied ban pet pat ki duna shaba palat bad kane ka la pynlong ia ki nongdie ba kin shu bret kai noh ia ki jingdie ki jong ki ynda la dei ka por janmiet.
Kitei ki nongshong die jingdie ki la iathuh ba ki ioh ban plie ia ki dukan jong ki tang arsien shitaiew bad ynda la dap 10 baje mynstep, ki la hap ban khang noh pynsted ia ki dukan jong ki, namar la wan hylla ki pulit bad ki magistrate bad baroh ki nongdie nongthied ki hap ban kohnguh bad mih pynstep namar ba don ka jingkhang khyrdop kylleng sawdong ka Iew.
Na ka liang jong kitei ki nongshong Iew ki la ud shi kat dei eh ia ka jingshem jynjar ka jong ki, namar tang shong ym pat ioh shong bha hap ban khang noh bad don khep ruh ba tang ban lut ka jingdie ka jong ki bad ban lait ka bret kai kim banse ban die duhnong noh bad tang ban ioh ban thied ban pet haiing hasem.
Jowai: Wat lada ka jingpyrshang ban sei sa ia kawei pat ka met jong u nong bylla dewiong ha Um-yule, Umpleng, East Jaintia Hills myn hynnin ka sngi da ki shipai pyllait im kiba kynthup ia ka kynhun NDRF, SDRF, Fire and Emergency Service ha ryngkat ki shipai duriaw (Indian Navy), hynrei ym la lah satia, namar ba ka met ka la shah tep khyndew ha trai jong katei par dewiong.
Ka khubor na ka bor District ka la iathuh ba mynta sngi ruh, la tan ia ka um napoh katei ka krem dewiong bad ka la hiar mynta ka sngi haduh 20 phut.
Lah ban kynmaw ba hynnin ka sngi la ioh ban sei ia kawei napdeng ki 6 ngut ki nongbylla, kiba la shah tep ha ka um kaba la shlei kynsan, ha katei ka krem dewiong kaba don ha Elaka Sutnga.
Ka jingpyrshang jong ki shipai Indian Navy ban ngam biang shapoh katei krem ban ioh sei ia katei ka met, kaba la iohi kan bteng lashai ka sngi.
Shillong:U bah Vincent H Pala, u MP jong ka Shillong, u la iathuh ba ka jingioh ia ka Environmental Clearence jong ka Star Cement Meghalaya Limited ka long, hadien ba ka Ministry na Delhi ka la ioh ia ka jingkyrshan na kiba bun da ka ba shu thoh.
Haba iakren bad ki lad pathai khubor u bah Pala u la iathuh ba na ka liang jong u,u la iakren bad u ophisar jong ka ministry of Environment na Delhi ha kaba u la iathuh ba ka jingai ia ka Environmental Clearence ia ka Star cement ka dei hadien ba bun na ki briew, ki la ai ia ka jingkyrshan jong ki, da kaba shu thoh.
U la iathuh ba ka jingthmu ban pynlong ia ka public hearing ka la long haduh lai sien bad baroh laisien, kane ka jingthmu ka la pulom noh na ka jingmih ka jingkulmar, hynrei ka don ka aiñ ba lada don jingwit ha ki public hearing ki lah ban shu shim ia ka rai da kaba ki shu thoh.
“Ka jingpynlong ia ka public hearing ka long ban sngap ia ka rai jong ki nongshong shnong la ki kyrshan ne ki pyrshah bad ki ju ai lad ia baroh, ba kin pynpaw ha u Deputy Commissioner u ba wan ban pynlong ia ka public hearing bad nangne kin sa phah sha ki ministry of Environmental ban bishar bniah halor kane ka bynta"“Hynrei ha ki public hearing kaba la thmu ban pynlong la iohi tang ki jingkulmar baroh lai sien, hynrei ka jingai ia ka Environmental Clearence jong ka sorkar India ka dei halor ka rai ba bun na kiba wan ha ka public hearing ki la kyrshan ia kane lyngba ka jingthoh jong ki"u la bynrap.
U bah Pala u la ong ba ka sorkar jylla ka kyrshan pura ia ka Star cement la 10 snem mynta namar ba ka Star Cement ka dei ka karkhana pynmih dewbilat kaba la slem bah bad ka kwah tang ban pynheh ia ka capacity jong ka.
U la ong ruh ba ka star cement ka la dep ban ioh ia ki clearance, naduh ba dang sdang ban seng ia ka karkhana kaba T200 klur ha ka jylla, namar khlem ki Clearance ba pura na baroh ki tnad kane ka karkhana ba heh, kan ym lah ban sdang ia ka kam ha kane ka jylla.
Shillong:Kiba iap corona mynta ka sngi, ki long U bah Morit Swer (48) na Khliehriat East, U Siljrang D Sangma (9), na Dopgre, West Garo hills, U Ma Kmenlang Sutnga (58), na Sutnga Pohshnong bad nangta sa U Ma Dawanmi Mulieh (32), na Ialong, Jowai, West Jaintia hills.
Nongpoh: Ki pulit ka Khanapara Police Station, mynta ka sngi ki la leit ban tam ia ka metiap jong uwei u samla,uba la tip kyrteng kum u Prestone Khymdeit (25) snem, kata hadien ba la lap ia u ba u la thiah lyngktar ha kawei ka jaka, kaba hap ha shnong Jorpul Killing ha Ri Bhoi.
La ioh jingtip ba utei u samla, u dei na ki thain Umden, ha kaba u trei bylla ha kawei ka karkhana shna Yummy, kaba don ha 10mer bad sahwai hajan katei ka jaka kaba u trei, hynrei hynne ka step la lap ia ka metiap na katei ka jaka, na katei ka jaka la la lap ia ka metiap, la lap ia ki thyrnia injek drok bad umsoh.
Ia ka metiap jong utei u samla, la lap nyngkong da ki riew paidbah, ha kaba mardor hi ki la leit pyntip sha ki pulit ka Khanapara Police Station, ki pulit ruh ki la leit mar mar sha katei ka jaka, na ka bynta ban leit tam ia katei ka metiap, la lap ba ki don ki dak mong ha ki bynta ka khlieh utei u samla, ia ka met la rah noh sha Civil Hospital Nongpoh, na ka bynta ban pyndep ia ki jingdonkam baroh.
Shillong: U MP jong ka jylla Meghalaya, u bah Vincent H Pala, u la buh ia ka jingkylli ia ka party UDP kaba ia synrop lang ha ka sorkar MDA halor ka jingsngap jar jong ka ia ka jingshah kynnoh bam sap ha kaba ia dei bad u khaw ba shah kem ha ki pulit Assam.
“Lada halor ka kynrum kynram kaba don ha ka tnad bording ki lah ban pan da ka jingtohkit, balei ka UDP ka sngap jar ha kane ka jingshah kynnoh bamsap ha ka ba iadei bad u khaw ,namar kane ruh ka dei ka mat ba ktah ia u duk u suk"la ong u MP ha ki lad pathai khubor,mynta ka sngi palei.
U bah Pala u la ong ba ka party UDP, ka dei ban wad ia ka jingshisha bad ka dei ban wanrah ia ka jingshisha halor kane ka tnad, namar ba ia kane ka tnad la bat da u myntri na ka party UDP.U MP u la ong ba kat kum ka jingtip, ka long ba uwei uwei u khynnah u dei ban ioh 1 grm u khaw ha primary bad 1.50 grm ha upper primary bad ha ka jylla ki don haduh 3.85 lak ki khynnah ha primary bad 1.5 lak ha upper primary bad lada khein lang haduh 2560 tone u khaw u poi ha ka shi quarter.
“U khaw la pyllait beit na ka sorkar India, hynrei mynta hi ki skul baroh ki khang bad haba ka tnad ka kam ba u dei jong ki hi, kumta ka mih ka mat, haei ki pyndonkam ia une u khaw"u la bynrap.
U la buh ruh ia ka jingkylli ia ka party BJP, ha ka jylla ba balei ka shu sngap halor kane ka jingbamsap bad ka tnad social welfare ka buh shaei u ne u khaw, namar kat kum ka jingwad jingtip jong u, na u secretary ka Food supply  jong ka sorkar India, u la iathuh ba ka allotment jong u khaw na ka bynta ka supplementary Nutrition Programe bad na ka bynta ka Midday meal ka iaid beit katba ki skul khang.
U bah Pala u la ong ba halor ka jingpynshai jong u myntri rangbah ka jylla, um kwah ban ong eiei, hynrei ban sei madan ia ka jingkynnoh bamsap ha ka MeECL ki lah ban buh ia ka jingtohkit, balei ha kane ka tnad pat ki sngap jar.
“Tang ka jingtohkit ba laitluid hi ka ba lah ban wanrah ia ka jingshisha halor kane ka bynta la ka jingkynnoh bamsap ka dei ne em ka jingshisha bad u myntri rangbah kum u khlieh nongialam u dei ban buh da ka jingtohkit ba laitluid" u la ong.
Shillong: Katba kum ka jingbthah jong ka sorkar jylla, ha kaba yn lah ban shah ia ki kali kamai, ba kin iaid kumba 20 percent; kumta ka Deputy Commissioner, East Khasi hills, Shillong, ka la khot jing ialang mynta ka sngi, ia ki nongniah kali kamai, lane ka Commercial Vehicles Association, kiba iaid kamai ha East Khasi hills District, na ka bynta ban pynbeit ia ka jingiaid kamai ki kali, ka rukom thep briew, ka dor bai kali.
Ha katei ka jingialang, la wan shim bynta, da ki nongniah kali kamai Taksi, ki auto rickshaw bad ki bos kamai ruh.
La iathuh ba ka Deputy Commissioner, East Khasi hills, ka la pynsngew, ba wat lada yn ailad , ia ki kali ban iaid kamai, hynrei yn shah tang khyndiat , ba kin iaid bad katei kan long, katba kum ka jing ai number lane da ka odd bad even number.
Nangta la iakren ruh halor ka jing donkam ban ai injek ia ki nongniah kali, namar ba ki dei kiba ia kynduh paidbah man ka sngi, na ka bynta ban iada ia ka jingkoit jingkhiah jongki ne jong ka iing jongki hi.
La batai kham bha ruh, halor kane ka bynta da U District Medical and Health Officer lem bad ki briew jong ka ophis jongu.
Ha kawei pat ka khubor, la iathuh ba ki kali kamai, kin sdang ban iaid kamai noh, naduh ka 24tarik mynta u bnai, katba kum kitei ki kyndon, ba la pynbeit da ki bor District.
Ka jingshah kurup ia ki 1 lak byrni khaw na kudam ha Assam ka la pynshaiong ngain ia u paidbah khamtam ha kum kane ka por ba bun na ki nongshong shnong ka Jylla ki la shah ktah jur ha ka liang ka kamai ka kajih jong ki namar ki jingkhanglad na kane ka jingkhangdam kaba la shi bnai tam.
Ngi la iohi bad iohsngew ia ki jingpynshai bad ka jingthet kti na ki Myntri jong ka Sorkar halor kane ka jingjia ban pynpaw ba ym shym don ka jingbymsap na une u khaw hynrei kine baroh ki dei tang ki jingsngewthuh bakla.
Katkum u Myntri Rangbah ka Jylla, u la ong ruh ba ka Continental Milkose Pvt Ltd kaba dei ka kompeni kaba la ithuh da ka Sorkar ban pynbiang ïa ki mar ba tei met ïa ki longkmie bad khyllung khynnah kat kum ka skhim SNP ka la dep pynbiang ïa kine ki mar sha ka jylla naduh ka Quarter kaba nyngkong jong une u snem mang tyngka ba mynta.
Lada ngi wad shaphang ka Continental Milkose Pvt Ltd ngin shem ba ka dei ka kompeni kaba lah don jingthohbria ha bun ki khep ym tang ha ka Jylla ka jong ngi (ha u snem 2012, ki song bam ha Laitmawsiang AWC, Sohra kim don ia ka manufacturing date) hynrei ha Kerala, Uttar Pradesh, Manipur ha ka liang jong ka jingsam ia ki mar bam ba la song hadien ba la dep khleh (fortified food) ha ka rukom kaba biang ha ka jingdon jong ki jnit ki jnat ba tei met (nutrients composition recommended) katkum ka skhim ICDS lyngba ka Supplementary Nutrition Programme (SNP).
Ka National Institute of Nutrition (NIN) hapoh ka jingkyrshan jong ka Indian Council of Medical Research (ICMR) ka la lap ia kane haba ka la shim ia katto katne ki nongmuna na ki jingbam kum ka dud powdar ba sam ia ki khyllung ba dang buin ha ka Jylla ba la wanrah na kane ka kompeni kaba duna ia ki calories ba donkam ban ai bor (energy deficit), ki bam ba duna ia ka jingdon ki proteins bad ki Vitamins A, C & K bad kumta ter ter.
Lah bunsien ruh ka Supreme Court ka la kyntait ban ailad ia ka jingbsuh khlieh jong ki kontraktor shimet lyngba ki jingkhang dien ha kane ka skhim jong ka Sorkar kmie.
Ka Jylla ka jong ngi la bunsien ka la shah kynthoh halor kane ka jingiaibteng ka jong ka ban ailad ia kane ka Continental Milkose Pvt Ltd ba kan pynbiang ia kine ki fortified food, watla ka tip shai kdar ia kitei ki jingduna.
Don aiu mo ha lyndet ba ka Meghalaya ka dang iateh bad kane ka kompeni ha ka jaka ba kan pynkhlain ia ki Anganwadi Centres (AWC), ban pynkupbor ia ki Anganwadi Workers (AWW) lyngba kane ka skhim ICDS kaba na ka bynta ka SNP jong u snem 2020-21 ha ka Jylla ka don ia ka mang tyngka kaba 60.37 klur tyngka? U bah Kyrmen Shylla lada u sngewthuh shisha ia jingkitkhlieh kum uta u Social Welfare Minister, u la dei ban wanrah ia ka ka jingkylla, ym ba un shu sngap bad kyrsum ktieh lang, ynda lah pawpen ryngkew kine kam tuh kam thiem un thet kti noh kum u Pilat.
Ka jingkhlad jong ki khunlung (infant mortality rate) bad ki longkmie ha ka por pun por kha (maternal mortality rate) ka long kaba maian ha ka Jylla ka jong ngi, bad bunsien ym dei na ka jingduna ki jaka sumar hynrei dei namar bym biang ki jingbam ba tei ba ki dei ban bam ha kum kine ki por.
Donkam ban ai ia ki jinghikai (awareness) khamtam ia ki briew sha nongkyndong, kum kiei ki jait bam ba ki dei ban bam ba donkam lyngba ki jhur ki jhep ki soh ki pai ba ioh ha la ka Jylla, kumno ban shet ia ki bad ka ia ban bam khnang ba kin ioh ia ki nutrients katkum ka jingkwah jong ka met.
Lehse kan long ka lad ai kam ai jam ia ki samla kiba la dep ia ki course bapher kum ki Dietician.
Kane ka skhim ICDS lada pyndonkam ia ka ha ka rukom kaba dei, kan long ka jingmyntoi kaba shikatdei eh ia ki longing longsem kiba donkam ia ka jingkyrshan na ka Sorkar.
Donkam ban wanrah ia ka jingkylla ha ka rukom pyniaid bad u Myntri u dei ban peit bniah ia kane haba la bynshet ha u ban peit ia ka bha ka miat ki nongshong shnong.
Ngim tip kaei ba dei bad kaei ba lait hynrei ha nga shimet, kan jin da la bha shikatdei eh ban nym iai bteng ban aiti ha kane ka kompeni na ka bynta kita ki fortified bad ready to eat food kiba ngim tip satia la ki bha shisha ne em lane ka shu dei tang ka jingpynlutksan khlem phoida ia ki khunlung khynnah, ki nongkha nongpun bad ia ka Jylla hi baroh kawei.
,,.
Nongpoh: Namar ba la nangkiew ki briew kiba la ioh Covid-19 ha ka shnong Umdamli, kaba don ha ki thain Umsning, ka District Magistrate jong ka Ri Bhoi, ka la pynbna paidbah ba katei ka shnong ka la hap ha la thup Containment Zone, ne ka jaka kaba la maham pyrshah ia ki briew ba kim dei ban rung bam mih sha katei ka shnong, kata naduh ka 16 tarik haduh 23 tarik mynta u Bnai.
Ia katei ka shnong, kaba la pynhap ha ka thup Containment Zone, la maham pyrshah ia ki briew bad kim dei ban leit sha katei ka jaka bad kumjuh ruh ki briew kiba sah ha katei ka shnong, ba kim dei ban mih na la iing bad lada lap kino kino kiba leh pyrshah, kin sa shah pynshitom katkum ki kyndon Ain.
Shillong: U Bah Prestone Tynsong u ba dei u Symbud Myntri Rangbah jong ka Jylla, mynta ka sngi ka 28 tarik u Iaiong 2021 u la ong ba kiba ioh thymmai ia kane ka jingpang Covid 19, ki don kumba 159 ngut bad kiba koit pat na kane ka jingpang ki don kumba 138 ngut.
Kat haduh mynta ka sngi ka 28 tarik u Iaiong 2021, kiba dang don ia kane jingpang ha ka jylla Meghalaya baroh kawei ki don kumba 1,475 bad kiba la khlad noh mynta ka sngi na kane ka jingpang ki long 2 ngut bad kine baroh arngut ki dei na East Khasi Hills.
Kiba iap mynta ka sngi, ki kynthup ia ka kong Uginia Rymbai (52) kaba na Saser, Nongpoh, Ri Bhoi.
Ka longkmie, ka leit shah sumar ha Civil Hospital, Shillong ha ka 27tarik Iaiong 2021 bad ka la khlad noh ha kajuh hi ka sngi, na ka khlam corona.
Nangta ka Sunita Limbu (54), kaba na Jhalupara, Shillong, East Khasi Hills, ka leit shah sumar ha Civil Hospital, Shillong, ha ka 25tarik mynta u bnai bad ka khlad noh ha ka 27tarik, na ka khlam corona.
Ka Seng All Meghalaya Karbi Association (AMKA) ka dap da ka jingsngewkhia bad jingsngewsih ban tip lyngba ki lad pathai khubor ba ka la don ka jingshah thombor ia ki dkhot ka Seng United Hynniewtrep Movement (UHM) ha ka por ba ki leit ban tohkit ia ka jing wan shna ka police Outpost ha ka shnong Saba kaba don ha khappud ka Meghalaya bad Assam.
Ngi na ka Seng AMKA bad kiwei kiwei ki Seng Karbi kiba don ha Meghalaya, kum ka Karbi students Association of Meghalaya (KSAM) bad All Meghalaya Karbi Women Asssociation (AMKWA), ngi sngew ba lada la don shisha ka jingshah thombor ia ki dkhot ka Seng UHM, ngi pynrem jur ia kum kine ki kam runar ba leh pyrshah ia ki dkhot sengbhalang na Meghalaya kiba ngi sngew kum ki hynmen bad para Jong ngi hi.
Ngi dawa ba ki bor Jong ka Ain ki dei ban thwet bad Kem ia ki runar kiba don kti ha katei ka kam leh riewkhlaw bad ban pynshitom Kat kum ka ain.
Ha ka juk ka por ka Seng AMKA ka kyntu ia ka sorkar jylla ba Kan shimkhia ban pynbeit noh kloi ia u pud u sam batikhna bad ka jylla Assam khnang ba kan ym mih shuh kino kino ki jingjia ba sngewsih hadien habud.
Ka seng ka kyrpad ruh ia ka Seng ka kyrpad ruh ia ka Seng UHM bad kiwei kiwei ki sengbhalang kiba don ha Meghalaya ban sngewthuh ba Kam don satia ka jingiashun para jaidbynriew, hynrei ki jingjia ha khappud kiba mih hateng hateng ka dei beit na ka daw ka jingiakajia khappud (border dispute).
Ki Karbi ki ieit bad burom ia ki Khasi Pnar kiba ngi la shong iasah lang ryngkat naduh hyndai hynthai bad ngi sngew iaphi kum ki hynmen Rangbah jong ngi.
Kumta ngi kyrpad ia ki paid Khasi Pnar ba ngin pynneh ia ka shnong suk shong sain kumba ngi ju long baroh shi katta.
Ngim lah shaniah shuh iaki karbi naduh mynta.
namar ban pom naphang iaki dkhot ka seng uhm khlem ka jingialeh kalong ka bymlah ban pdiang daleilei.
ngim lah ban shu sngap kumto ngi hap hi ban leh eiei naka bynta ka jait briew jong ngi wat lada ngin hap jaw snam da ki phew sien hynrei ngi long kiba la khreh ban ialeh hakano kano ka khyllipmat.
Shillong:U jumai, uba ka jingkhlain bor jongu, ka long 6.4 ha ka Richter scale, ula pyn khynniuh ia ka nongbah Shillong bad ia ki bynta jong ka jylla baroh kawei, ha ka por 7.51 baje mynstep.
Katei ka jingkhynniuh, ka trei jubor bha ha Assam, ha kaba ki iing ki sem, ki la julor bad ki la don ruh ki briew kiba mynsaw.
Ki lad khubor, ki iathuh ba ka jing julor ha Assam, ka dei namar ba ka jingkhie jumai, kam wan tang shisien, hynrei, ka iai bteng biang ban khih, haduh 10 sien, hadien jong ka jingkhih u jumai.
Ka National Center for Seismology (NCS), ka iathuh ba katei ka jingkhih, ka don ha ka thymmei jongka, ha Sonitpur ha Assam, ha kaba ka jaka pdeng jongka, ka long 26.690 shatei bad 92.360 sha mihngi bad ka jing jylliew, ka long 17 Km.
Katei ka jaka pdeng ka don mar khappud bad ka plate ba marjan bad ka don kumba 80 Km shatei ka Guwahati, 132 shatei jong ka Shillong bad 180 Km sha sepngi ka Jorhat, ong katei ka khubor jong ka NCS.Hadien jong katei ka jingkhih, la ioh sngew biang sa hynriew sien, ki jingkhie jumai, kiba long hapdeng ka 3.2 bad 4.7 ha ka Richter Scale, ha kaba ki iai bteng haduh ar kynta shiteng, hadien ka jingkhie jumai.
Kane ka jingkhie jumai, la shim, ba ka dei kaba la khlain bor bha, hadien u jumai, uba 6.0 ha ka richter scale, kaba la jia ha ka 29tarik Naitung 1960 ha Assam.
La iathuh ba shibun ki iing, ki la julor ha ka jingjngai kaba haduh 100 Kilometre, ba kynthup ia ka Sonitpur, Nagaon, Guwahati.
Nangta, la iathuh ba ki don 5ngut ki briew, kiba mynsaw ha Darrang district jong ka Assam, na ka jinghap ka sad,ka jinghap ka kynroh bad kiwei de ki jingjia kiba la iohi, ia ki iing kiba la kad arliang, na ka daw jong ka jingkhie jumaiNalor ki iing kiba kad arliang bad pei thliew, ki don ruh ki jaka kiba la ngam shapoh bad pynmih da ki umpohliew, ong shuh ka khubor.
Shillong: Ka sorkar jylla mynta ka sngi, ka la shim ia ka rai ban khang noh ia ka jing khaii shabar ri, ha baroh ka wei ka jylla, la iathuh da u symbud myntri rangbah ka jylla u bah Prestone Tynsong hadien ba la kut ka jingialang kyrpang ban peitngor ia ka long ka man ha ka jylla.
Haba ia kren bad ki lad pathai khubor u bah Prestone Tynsong, u la iathuh ba wat la ka sorkar jylla ka la pynjari ia ka Containment Measure, tang ha ki lai tylli ki nongbah, hynrei ka sorkar ka la shim ruh ia ka rai ban khang ia ki katto katne ki kam ha ka jylla baroh kawei naduh ka 1 tarik u Jymmang haduh ka 10 tarik Jymmang 2021.
La iathuh ba ka sorkar jylla ka la shim ia ka rai ban khang shuwa naduh ka 1 tarik haduh ka 10 tarik ia ka International border trade ha ka jylla baroh kawei.
La iathuh ruh ba ka sorkar ka la shim ruh ia ka rai ban ai bor ia ki Deputy Commissioner ban pyrkhing ia ki iew ba ju long shisien shitaiew ha ki thain nongkyndong bad kumjuh ia ki border hat baroh, kat kum ka jinglong jingman.
Ha kaba ia dei bad ki jaka pule ha baroh ka wei ka jylla lait noh ha Shillong,Jowai bad Tura ka sorkar ka la ai bor ia ki Deputy Commissioner ban shim ia kano kano ka rai lada ki sngew donkam ban khang ne ban plie ia ki jaka pule ha ki district jong ki lada ka don kano kano ka jingkiewsted ki ba iohpang Covid-19.
Ka sorkar ka la shim ruh ia ka rai ba ha baroh kawei ka jylla, kan khang ia ki jingialang paidbah kynthup ia ki (meeting /Social/religion/political), kaba long naduh ka 1tarik haduh ka 10tarik Jymmang 2021.
U la ong ruh ba ka sorkar, ka shah tang lada don ka jinglehniam shong kurim bad ka jingialum briew ha ing iapbriew, hynrei ia kine kin hap ban ioh ia ka jingbit na ki Deputy Commissioner.
Shillong: U Symbud myntri rangbah ka jylla u bah Prestone Tynsong, u la iathuh ba ka sorkar ka la shim ia ka rai ban pyntrei kam da ka Containment Measure na ka bynta ki lai tylli ki nongbah, kata ha Shillong, Jowai bad Tura naduh ka 1 tarik u jymmang haduh ka 10 tarik u Jymmang 2021.
Haba ia kren bad ki lad pathai khubor na ka liang u bah Prestone, u la iathuh ba namar ka jingkiewsted jong ka khlam Covid -19 ha kine ki lai tylli ki nongbah ka sorkar ka la shim ia ka rai ba kan pyrkhing shuh shuh ha ka ba ka la rai ban pynjari da ka Containment Measure ha nongbah Shillong,Jowai bad Tura na ka bynta 10 sngi.
Ula iathuh ba kane ka jingpyntrei kam ia ka Containment measure kan sdang na duh ka 1 tarik jymmang 2021 naduh ka 5 baje mynstep haduh ka 5 baje ka 10 tarik u jymmang 2021.
Da ka jingpyntrei kam ia ka Containment measure la khang ia ka jingialang paidbah ka ba kynthup ia ka jingpynlong jingiaseng, jingpynlong jingialang paidbah, jingialang ialap election,lait noh tang ka jinglehniam iathoh shongkurim bad haba iap briew, hynrei kane ka donkam ia ka jingioh jingbit na ka Deputy Commissioner.
La khang ia baroh ki jingialehkai (Sport) ,baroh ki jaka pule ha kine ki 3 tylli ki nongbah yn khang dam na duh ka 1 tarik haduh ka 10 tarik mynta u bnai lait noh tang ki jaka pule ki ba don ki Examination Center ki bteng ia ka jingleh exam jong ki.
La khang ruh ia ki ophis jong ki riew shimet lait noh tang ki ophis ki ba hap hapoh ka essential services, la khang ruh ia ki non essential central Goverment institution.
Ia ki kali jong ki riew shimet ym shah ban iaid bad kali kamai la shah tang ban kit 1/4 ki briew bad kin dei ban kit tang ia ki briew ki ba leit shim dawai bad shim vaccine, ia ki khynnah pule ki nonghikai bad ki staff ha ki skul hynrei kin hap ban ioh ia ka jingbit na ka Deputy Commissioner.
La khang ruh ia ki briew na kine ki lai tylli ki nongbah kata na Shillong Jawai bad Tura ban ia leit ia wan na kawei ka District sha kawei ka District hynrei lada donkam kin hap ban ioh jingbit na ki Deputy Commissioner.
U symbud myntri rangbah ka jylla u la ong ba na ka liang ka sorkar ka sngewthuh ia ka jingeh ka ba ki paidbah ki mad, hynrei ban teh lakam ia ka jingpursted jong ka khlam Covid -19 ha ka jylla ka sorkar kam banse ban shim ia ki kyndon ban pyrkhing shuh shuh bad ka kyrpat ruh ia ki nongshong shnong ba kin bud pyrkhing ia kine ki jingbthah jong ka sorkar.
Nongpoh: Kawei ka Longkmie kaba shong dukan ha Umsning, ka la mynsaw ha ki bynta ka durkhmat bad katto katne ki bynta ka met, hadien ba ka la kynnoh shah ktah kti ha uwei u bar jylla, uba la shong la sah mynta la katto katne snem ha shnong Umsning Patarim.
Katei ka jingjia ka la jia hynnin ka miet ha ka por 7:30 baje ei ei mynmiet, kata ha ka por ba katei ka longkmie ka dang thmu ban leit ai ia ka pisa bai tiar dukan, kaba ka dei ban siew sha utei u bar jylla.
Katei ka longkmie, ka la iathuh ba tang mar ia poi ma ka ha katei ka jaka kaba u don, utei u bar jylla uba la tip kyrteng kum u Sonu Kumar, u la ktah kti beit beit, da kaba u kura, thap bad kynjat ruh ia katei ka longkmie, kaba la pynlong ruh ia ka ba kan mynsaw.
Haba iadei bad katei ka jingjia, katei ka longkmie ka la ujor da ka Ejahar ha Umsning Police Outpost, da kaba kyntu ruh ia ki bor ka ain ba kin leh da kaba tyngeh ia utei u briew, uba la ktah kti ia ka riew kynthei.
Kiba iap, na ka daw jong ka khlam covid, ki la poi sha ka 2lak ngut ha India, da ka jingiap jong ki 3hajar ngut ha ki 24 kynta ba ladep.
Kiba ioh pang, ha ki 24 kynta ba ladep, ki la poi sha ka 3.6lak ngut bad baroh kiba ioh pang ha India, ki la poi sha ka 1.79klur ngut.
Ka jingbun kiba pang ha Maharashtra, ka poi sha ka  66,358 ngut ha ki 24 kynta ba ladep.
U Jumai uba khlain bor, uba don ha ka jingthew kaba 6.4 ha ka richter scale, ula khynniuh mynta ka step, ha ka por 7.51 baje mynstep, ha ka nongbah Shillong bad ha kiba bun ki bynta jong ka jylla.
La iathuh ba utei u jumai, ula khynniuh ha Assam ruh kumjuh bad ula pur sha kiwei de ki bynta jong ka thain shatei lam mihngi, ong ka khubor.
Ym pat ioh ia ki jingtip kiba kham bniah.
Katei ka jingkhih, ka don ia ka thymmei jongka ha Tezpur, ha kaba ka jingkhih, ka la pur ruh shaduh sha ki bynta jong ka North Bengal.
Hadien jong ka jingkhih jumai, ka la don biang sa kawei pat ka jing khynniuh, ha ka por 7.55 mynstep, ong ka khubor jong ka India Today.
Ka jingkhih, kaba nyngkong jong u jumai, la antad, ba ka neh, kumba 30 sekhon eiei.
Nongpoh: Ha ka sngi kaba u Bah Sosthenes Sohtun, MLA Jirang, ha ryngkat u Bah Victor Rani lem bad shibun ki riew rangbah ka thain Byrnihat, ki la leit sha Byrnihat PHC na ka bynta ban shah Injek ialade ban iada na ka khlam Covid-19, u Bah Sosthenes Sohtun, u la pynpaw ia ka jingsngewkhia kaba jur ban iohi ba ki briew kiba dei na ka jaid bynriew Khasi bad kiba sah ha khappud ka Meghalaya-Assam, kim long kiba kloi ialade ban leit shim bynta ha katei ka Injek iada na ka khlam Covid-19.
Haba pynpaw ia ka jingsngewkhia halor ka jingbym shimkhia ki briew na ka jylla ban shah ia katei ka Injek iada Covid-19, u Bah Sosthenes Sohtun, u la ong ba ki paidbah kim dei ban tieng ne syier mynsiem, hynrei ki dei ban shim ia ka kabu, da kaba leit shah Injek ialade ha ki jaka kaba ka sorkar ka la buh ia ki briew ka koit ka khiah ba kin injek ia ki paidbah.
“Nga lyngoh ba tip ba bun ki briew kiba dei na Meghalaya kiba sah ha khappud kim treh ia katei ka Injekshon, hynrei ki briew kiba sah ha ka liang Assam pat ki kloi ban shah ialade ia katei ka Injekshon".
Ha kajuh ruh ka por utei u MLA ka Jirang, u la ong ba u la ioh jingtip ki briew kiba dei na ka liang ka Assam, ki da kyrpad na ki briew ka koit ka khiah na ka bynta ban ioh ia katei ka Injek bad don ruh na ki kiba tyrwa da ka pisa.
Haba iadei bad ka injekshon Covid-19, u MLA Jirang, u la kyntu ia ki paidbah hapoh ka Konstitwensi, Distrik bad jylla ba kim dei ban kyntait ia katei ka Injekshon, namar kan long kum kawei na ki lad jingiada na ka khlam Covid-19, ym tang ia ne ka ba la ioh ia katei ka Injekshon, hynrei kan long ruh kum kawei na ki lad ban iada na kaba saphriang sha kiwei pat.
Nongpoh: Ka kynhun ki nongtrei ASHA hapoh ka kynhun Meghalaya ASHA Worker Union, ki la ujor da ka ejahar pyrshah ia arngut ki briew na ka shnong Umjarasi ha Ri Bhoi Distrik, halor ka jingkynnoh ba kitei ki briew ki la ktah kti ia kawei na ki nongtrei ASHA, kata ha ka por ba ka dang don ha ka kamram ban pynshai paidbah halor ka Covid-19.
Lah ruh ban kdew hangne, ba katei ka jingjia shah ktah kti pyrshah ia katei ka Nongtrei ASHA, ka la jia mynha ka 24 tarik mynta u bnai.
Halor katei ka jingjia na ka liang ka kynhun ki nongialam ki ASHA, ki la leit ban pynsngew sha ka DC Ri Bhoi, na ka bynta ban kyntu ia ka ba ka dei ban shimkhia ban pynlong ia ka jingtohkit halor katei ka jingjia.
Shillong:Tang hapoh ar taiew, ka sorkar jylla, ka la pynmih hukum, ban nang pynrit shuh ia ki jing ia seng bad kata ka long na kaba mar shiteng, hynrei mynta lei, sa kaba tang shi powa syndon, na ka jingdon ki jaka shong, ha ki iingmane.
Myn hynnin ka sngi ka 27 tarik u Iaiong 2021, ka Sorkar Jylla ka pynmih biang ia ki jingpynbna ban pyrkhing ia ka jingleit sha ki jaka mane blei lane ki jingiaseng ka ban long noh tang kumba 25% ka jingbun briew ha Sor Shillong bad 50% sha kiwei kiwei ki jaka.
Ia kane ka jing pyrkhing la pynmih kum shi bynta ban tehlakam na ka jingsa phriang jong u khniang jingpang Covid 19 u ba la sar naphang ia ka jingim jong ki briew ha kane ka Ri bad u ba la sdang ban wan lynshop biang ha kane ka jylla.
Dang ha ka 13tarik mynta, u bnai, ka sorkar jylla, ka pynmih ia ka jing pyntip, ba yn shah ia kito kiba leit sha ki iingmane, tang mar shiteng lane 50 percent, na ka jingdon ki jaka shong ha ki jaka mane Blei.
Kham mynshwa, ha ka 2tarik Rymphang 2021, U Symbud myntri rang bah ka jylla u bah Prestone Tynsong, u la iathuh ba ka sorkar jylla ha ka jingialang bishar bniah (review meeting) ka la shim ia ka rai ban pynjynsur shuh shuh ia ki kyndon kiba la buh ha kaba iadei bad ki jaka mane Blei bad la iathuh ba ha kaba iadei bad ki jaka mane Blei la pynjynsur ia ki briew ban leit sha ki ing mane sha ka 75%.
Nongpoh:La ioh jingtip ba myn hynnin ka sngi, ki la don shibun ngut ki briew na ka jylla Assam, kiba sah ha khappud bad ka Meghalaya ha Baridua, ki la thmu ban leit shah Injek ialade ha kawei ka jaka, kaba ki briew ka koit ka khiah na Meghalaya, ki la buh kyrpang na ka bynta ban ai injek ia ki briew kiba dei beit thik na Meghlaya.
Ka jingtip kaba la iohlum da u Nongthoh khubor, la ong ba tang mar ia poi ki briew ka koit ka khiah na Meghalaya ha Baridua, ki la don ki briew kiba dei na ka jylla Assam, ki la ap lypa bad kiba la kwah palat ban ioh ia katei ka Injekshon, hynrei namar ba ki briew ka koit ka khiah na Meghalaya lem bad ki briew na Baridua, kim shym la ailad ia kitei ki briew na Assam, ka la pynlong ia kitei ki briew ba kin leit noh sha la ka jong ka jaka bad kim shim la ioh satia ia ka Injek na ki briew ka koit ka khiah na Meghalaya.
Shillong: Ha ka 27 tarik u Iaiong 2021, u Symbud Myntri Rangbah jong ka Sorkar Jylla, u Bah Prestone Tynsong u la ong ba ka Sorkar Jylla ka lah ban pynjari biang noh da ka lockdown ne ka jingkhangdam ia ka jylla baroh kawei lada ka jingpang Covid 19 ka dang iai saphriang bad ka dang iai wan lynshop katba dang iaid ki sngi.
Haba kren sha ki lad pathai khubor u Bah Prestone Tynsong u la ong ba ka Sorkar Jylla kan sa hap ban shong ia ka review ha ka 28 tarik u bnai Iaiong 2021 bad dei hangne ba kin sa iakren sani bha la ka Jylla ka donkam ne em ban pynjari da ka jingkhangdam biang ha ka jylla baroh kawei.
U Bah Prestone Tynsong u la ong,"Ha ka 28 tarik ngin sa don ia ka review meeting ha ka por 10 shiteng.
Marsyn dep ka review meeting, ngan sa wan biang sha phi bad ngin sa don ka jingiakren kaba bniah bad ki press hadien ka review meeting.
Te ngin sa ia peit bha namar mynta kane ka jingpang ka la nang jur.
Kumba nga la ong ba ki la don katto katne ki nongshong shnong kiba kmen ban leh thok ialade bad kiba ai thok ia ki jingtip ha ki entry gate, te ngan ong shuh kumno ia kata.
Lada kane ka jingpang ka dang iai kiew bad ym don lad shuh da kumwei, ngim banse ban pynjari da ka jingkhangdam".
U Bah Prestone Tynsong u la ong ruh ba ia mynta hi un nym pat ong eiei shuh hynrei un sa ong pat ynda ki la dep ban shong ia ka review meeting.
Shuh shuh u Bah Prestone u la ong ba kino kino ki briew kiba shu ai da ki jingtip kiba thok ha ka entry point tang ban ioh rung sha kane ka jylla ki dei ki runar bad ki riewsniew.
U Bah Prestone u la ong, “Ki la don katto katne tylli ki positive cases kiba la jah noh kaba mut ba ki ai ia ngi da ki phone nombar kiba thok, ki jaka sah kiba thok hynrei ka khubor ka jong nga sha kito ki briew kiba leh kumto ka long ba phi dei ki runar kaba mut phi lah pynkheiñ ia kaei kaei ka jingbakla kaba jur bha bad da kane ka jingleh ka jong phi da kaba phi leh thok ha entry point kata kadei ka jinglehtuh ka jong phi.
Ngim lah ban shu lehkai ia ka jingpang khlam namar ka khlam kadei ka khlam.
Nga kwah ban ong sha kito ki briew baroh la ki don shano shano ruh, kito kiba ai thok ia ki jingtip ki jong ki ba ki dei ban shongkhop haei haei kaba ki don bad wat iakhleh shane shatai bad sngewbha shong la ka jong kumba 10 sngi eiei, khie leit biang sha ki jaka test ban pyntikna ba phi la long negative namar kane ka long kaba kongsan bha.
"Shuh shuh u Bah Prestone u la ong, “Kim lah ban shu lehkai kumne bad kim lah ban shu leh bym patiaw kiba bym don shuh tang ia ka jingkitkhlieh ruh.
Ym don mano mano ba lah ban kynnoh ia ka sorkar hynrei mynta hi hap ban kynnoh ia ki paidbah hi namar kadei ka kamram ka jong ki ban ai ha ngi ia ki jingtip kiba dei, ngi pan ia kine kine ki jingtip ruh namar kan long kaba shngaiñ ia ki paidbah, ia ki bahaing hasem jong ki hi bad kumjuh ia ka shnong ka thaw hi baroh kawei.
Kata ka long ka khubor ba nga kwah ban ai sha baroh ki paidbah kiba don ka jingkitkhlieh kiba wan ban rung sha kane ka jylla, ba sngewbha wat nym leh shuh kum kine ki kam buittuh kam thok nangne shakhmat namar ngim kwah ba ka jingleh thok ka jong uwei kan ktah pat ia baroh".
Ka niang dpei ka long sa kawei pat kaba lah ban mih ha ki katto-katne ki jaka haduh ba ka lah ban pynjulor ia u kba.
Kane ka long ka khniang kaba kham rit ia katei ka mowa poka bad lah ruh ban pyniapher ia ka na katei ka khniang , namar kane ka long kaba kynthih na kawei ka sla sha kawei pat ka sla lada pynwit ia ka.
Ka rong jong ka ka blad jyrngam lane ka lah ban iasriem rong ia u dpei.
Ia ka yn shem barobor hapoh ki sla; kata sha ka dong ka bym dei sngi bad ka ju kjit ia ka um jong ka sla najan u thied bah jong ka sla.
Kane ka khniang ka iabeh ia ka jingshai mynmiet.
Kumta lah ban pyniap ia kane ka khniang da kaba thang da ki ding kiba rit sharud pynthor; kane ka khniang ka leit tur sha kine ki ding bad kumta ka thang ialade.
Ka jingpang kaba kham don eh ha u kba ka long katei kaba nga la khot haneng ka pang sarang.
Kane ka jingpang ka shait ktah eh ia ki mat jong u jyntang kba.
Haba ka jingpang ka dang sdang ka ktah shuwa ia ki sla, bad kine ki sla ki don ki jing thoh dak kiba saw bthuh bad napdeng pat ki don ka rong kaba jngut dpei.
Ynda ka jingpang ka la jur bha kine ki jingthohdak ki la ban iapur lang haduh ba ka sla baroh kawei ka shu saw bthuh.
Kane ka jingpang ka lah ruh ban ktah ia u ryndang, kata ha ka jaka ha kaba u kob kba u iasoh bad u jyntang kba; kumta ba teng-teng u kob kba u khein noh namar kane ka jaka.
Haduh mynta ki riewstad kim pat tip ia ka buit ban pynduh ia kane ka jingpang; hynrei imat kaba bha eh ka long ban thung ia u jaid kba rice variety uba kane ka jingpang kam lah ban ktah ia u.
Ha Madras don kine ki jaid kba kiba kane ka jingpang kam lah ban pynjulor, hynrei ngim lah ban ong lada kine ki jaid kba kin iadei ne em ha ri Khasi-Jaintia; kita ki long kine: GEB.24, Co.1 bad Co.4.
Ki don bun jaid kiwei pat ki khniang bad ki jingpang kiba pynjulor ia u kba ha kiwei pat ki bynta jong ka ri India, hynrei ngam lah ban ong haduh katno kine kiwei pat kin pynlutksan ia u nongrep ha ri Khasi-Jaintia.
Kumba nga la ong haneng, u kba um da donkam shibun eh ka jingsumar ynda u la mih kumba shiphut ne.
Kaba donkam ka long tang ban pynduh ia ki niut bad ban ai ka um kaba biang.
Ha ri Khasi-Jaintia don kyrhai ka um, bad kane ruh ka long kaba tad namar ka shu tuid arsut na ki lum (gravity water).
Ka jingrep kba ha ri Khasi-Jaintia namarkata, ka long kaba suk shibun ha kawei ka liang.
Ka Jingot Kba Bad Kaba Buh Ia UYnda u kba u la jan ih ka bha ban pynrngad noh ia ka um na ki hali, khnang ba u kba un ih ryntih.
Hadien katto-katne sngi u kba u la bit ia ka ban ot.
Ha ri Dkhar ki ot kba da ka rashi (Sickle).
Ynda la ot u kba, ki ju ieh ia u haduh ba un da rkhiang shuwa ban shoh ia u.
Lah ban shoh kba da ki dieng rit ne khnap kumba ki ju leh ha ri Khasi-Jaintia, lane lah ban shu pyniuh da ki masi kumba ki leh ha ri Dkhar.
Ha ri America ki shoh kba da ki kor.
Khnang ban pyniakhlad ia u khaw na u skop kba pat, ha ri Khasi-Jaintia ki shu dung ha u thlong; hynrei ha bun ki jaka ha ri Dkhar mynta ki pyndonkam da ki kor kaba ki khot ka ‘huller’ (kynnoh hollar).
Kane ka kor ka donkam ia ka enjin (engine) lane ka elektrik.
Kan long ka jingkyrkhu kaba khraw ia ki kynthei Khasi-Pnar jong ngi lada ki rangbah kin pyrkhat ban pyndonkam kum kine ki kor khnang ba ki kynthei kin lait na ka kam dung kba.
Ha ri Khasi-Jaintia ki ju buh kba ha ki thiar ne sub (ki shang kiba heh).
Lada buh slem u kba u lah ban bam khniang.
U khniang uba u kham pynjulor eh u long u niang hati bam khaw (rice weevil-Calandra oryzae).
Une u khniang u long uba rit bad uba don ka khmut sriem ia u luta hati, bad ki thapniang jong u ki long lam byriong.
Kaba bha eh ban pyniap ia une ka long da kaba thad ia u kba ha ka sngi; hynrei lada um iap da kaba leh kumne, lah ban pyndonkam da ka kynja dawai kaba ki khot ka karbon baisolphaid (carbon bisulphide), kumba shi ounce kane ka dawai ha man la ka 15 cubic phut ka jaka buh kba.
Hynrei dei ban kynmaw ba kane ka dawai ka long kaba kem ding bad kaba bthei haba kem ding, kumta dei ban da tip bha kumno ban pyndonkam ia ka.
Ki Jingbam Na u KbaNa u kba ngi ioh, kumba nga la ong haneng, u khaw uba long u jingbam uba kongsan tam jong ki briewjong ki ri mihngi; u long kumta u jingbam uba kongsan eh jong ki 700 milian ki briew, (kata ka mut kumba marshiteng na ki jaidbynriew jong ka pyrthei baroh kawei).
Hangne ha ri India ki nong Assam ki long kiba bam kham bun u khaw ban ia kiwei-kiwei pat ki nong India.
Katkum ka jingkhein ki nong Assam (kine ki kynthup ia ki Khasi-Pnar ruh) ki bam kumba 19 oz (auns) u khaw shi-sngi shi-sngi, (kata haba khein lang bad baheh bad barit baroh).
Ha Bengal ki bam kumba 10 oz; ha Bihar bad Central Provinces ki bam kumba 9 oz; ha Bombay ki bam kumba 5 oz; ha United Provinces ki bam kumba 4 oz; ha Punjab ki bam khaw duna shibun ban ia kitei baroh.
Bad namar ba u Khasi-Pnar, kum u nong Assam baroh, u pyndonkam shibun eh u khaw ha ka jingbam jong u, kumta ngi ngeit ba ka long kaba dei eh ia u nongrep Khasi bad Pnar ban sngewthuh bha aiu ngi ioh na u kba bad na u khaw lane na ki jingbam baroh kiba shna na ki.
U khaw uba ngi ioh na ki mill (ki karikhana) kiba dung khaw na u kba u long uto uba ki la pyniakhlad ym tang ia u stait, hynrei uba ki la shim noh kattokatne ia i jingsop (pericarp) jong i symboh kba bad ia i khmat kba (embryo or germ), kiba long ki bynta kiba don shibun ka jingbam kaba donkam na ka bynta ka jingkoit-jingkhiah jong u briew.
U khaw dkhar (milled rice) namarkata um da long uba bha eh na ka bynta ka met u briew kum u khaw Khasi uba ngi ioh tang da kaba ngi shu dung ha u thlong.
Dei na kata ka daw ba kiba bam khaw dkhar bunsien ki shait ioh ka jingpang at (beri beri).
La kumta ruh u kynja khaw baroh u duna ka kalsiom (calcium), ka met tynrai kaba donkam shibun na ka bynta ka met u briew bad kaba iarap ban tei ia ki shying.
Shillong: U  Sahip A Sangma (26), uba na  Kharukol Jalaigre, Baghmara, SG Hills,  ula leit shah sumar ha Tura Civil Hospital, ha ka 26-04-2021, ha ka por 5.20, ha kaba ula ioh ia ka khlam  Covid Positive.
Ula khlad ha kajuh hi ka miet, ha ka por 9.30 mynmiet.
Ka kong Tympang Maya Tariang (58) kaba na Nongtalang, Mission Village, WJ Hills, kaba shong ba sah ha Jaiaw Langsning, ka leit shah sumar ha  Bethany Hospital, Shillong ha ka 25-04-2021 bad ka don ia ka jingpang covid bad ka la khlad noh ha ka  27-04-2021.
Ka kong Saralin Mylliem Umlong (45), kaba shong ba sah ha  Umlyngka, EK Hills.
Ka la leit shah sumar ha  Woodland Hospital, Shillong, ha ka 27-04-2021 bad ka don ia ka jingpang khlam covid bad ka la khlad noh ha kajuh hi ka sngi.
Ka kong  Lomena Lyngdoh Mawlong (59), kaba shong ba sah ha Mawlai Mawkynroh, Umshing, EK Hills, Shillong, ka leit shah sumar ha  Supercare Hospital, Shillong, ha ka 26tarik Iaiong bad ka khlad noh ha ka 27tarik Iaiong 2021.
Nongpoh: Ka District Magistrate, Ri Bhoi District, ka la pyntip paidbah ba ka Orchid Lake Resort Umiam bad ka MeECL Secondary School, Umiam, la pynbna ia ki kum ki Containment Zone ne ki jaka kiba ym long ban rung ban mih, kata kaba la treikam naduh ka 26 tarik u Iaiong haduh ka 1 tarik u Jymmang.
Ka nongrim kaba la pynlong ia ka DM Ri Bhoi ban pynbna ba kitei ki artylli ki jaka ki la shah pynhap kum ki Containment Zone, ka dei hadien ba la don ki briew na kitei ki jaka, kiba la shah ktah ha ka khlam Covid-19.
Ha kitei ki jaka kiba la shah pynhap kum ki Containment Zone, la khang pyrshah ia ki briew ba ki rung kin mih bad lada don kino kino kiba leh pyrshah, kin sa shah pynshitom katkum ki kyndon Ain.
Ha kajuh ruh ka por, ka DM Ri Bhoi District, ka la pyntip paidbah ba kawei ka iing kaba don ha shnong Nartap, ka la shah pynhap ha ka thup Micro-Containment Zone, kaba sdang naduh ka 27 tarik haduh ka 2 tarik u Jymmang mynta u snem, la pynhap Micro Containment Zone ia katei ka iing, ka dei hadien, ba la lap ba uwei u briew na katei ka iing u la shah ktah ha ka khlam Covid-19, namarkata na ka bynta ban iada na kaba saphriang shawei pat, la pynhap noh ia katei ka iing ha ka thup Micro-Containment Zone.
Shillong: Ki don 147ngut kiba ioh mynta ka sngi, ia ka khlam covid ha ka jylla.
Ha East Jaintia hills, ki don 7ngut bad ha East Khasi Hills, ki don 90ngut bd kitie ki kynthup ia 19ngut kiba wan phai na shabar jylla bad nangtas sa 22 ngut ki high risk contact.
Ha Jaiaw, i don iwei, ha Jail Road 2 ngut, Jhalupara iwei, Laban 2ngut, Laitumkhrah 4 ngut, Mawlai 4 ngut, Mawprem iwei, Nongmynsong iwei, Nongrah 3, Nongrim Hills iwei, Nongthymmai 3, Police Bazaar 3, Polo 2, Rilbong 1, Rynjah bad Umpling mar 2 ngut.
Ka Ribhoi ka don 12 ngut bad kitei ki kynthup ia 7ngut kiba wan phai na shabar, ka West Garo Hills, ka don 22 ngut, ka West Jaintia Hills 4ngut bad ka West Khasi hills 5ngut.
Kiba iap, ki don 4ngut, ha kaba 3ngut na East Khasi hills bad iwei na South Garo hills.
Kiba jem na ka jingpang, ki long 90ngut.
Baroh kiba dang don ha ka iingpang, ki long 1,456 ngut.
Shillong: Mynta ka sngi ka 27 tarik u Iaiong 2021, ka Sorkar Jylla ka pynmih biang ia ki jingpynbna ban pyrkhing ia ka jingleit sha ki jaka mane blei lane ki jingiaseng ka ban long noh tang kumba 25% ka jingbun briew ha Sor Shillong bad 50% sha kiwei kiwei ki jaka.
Ia kane ka jingpyrkhing la pynmih kum shi bynta ban tehlakam na ka jingsaphriang jong u khniang jingpang Covid 19 u ba la sar naphang ia ka jingim jong ki briew ha kane ka Ri bad u ba la sdang ban wan lynshop biang ha kane ka jylla.
Shillong: U Lat ka jylla, U  Satya Pal Malik, ula ia kynduh mynta ka sngi, ia U Conrad K Sangma, myntri rangbah ka jylla bad kumjuh ia U bah AL Hek, myntri ka koit ka khiah, ha ka jingdon ryngkat U Dr Amar Warr, DHS MI bad U Ram Kumar, Mission Director NHM, ban iakren halor ka jinglong jingman ka khlam corona ha ka jylla.
U myntri rangbah, ula iathuh halor ka jinglong jingman ka jingpang khlam corona ha ka jylla, nangta sa ka jing pynkhreh ia ki jaka sah jong ki nongpang, ki kamra ICU bad nangta sa ki  oxygen.
Nangta, ula iathuh ruh ia ka jingthmu jong ka sorkar jylla lem bad ka tnat ka koit ka khiah ban iakhun pyrshah ia kane ka khlam.
La iathuh ba ki don mynta 1,456 ngut kiba don ia ka jingpang khlam corona, kaba kiew bha, haba ia nujor bad ki lai bnai ba ladep.
La iathuh ba 1,200ngut na kitei kiba pang, ki dei kiba don hapoh 45 snem ka rta bad ka lad ban iada, ka long tang da kaba injek ia ki paidbah.
La iathuh ruh ba ki don pahuh ki dawai bad nangta sa 65 percent, la mang ia ki jingthiah ICU bad 700 tylli ki jingthiah, kiba don bad ki oxygen, lada ka mih ka jing donkam.
U Lat, u pynpaw ia ka jing sngewhun jongu, halor ka jing pynkhreh jong ka sorkar jylla bad u ai jingmut ruh, ban nang pynkhlain ia ka jing ai injek bad ban pynsngew thuh ia uba bun balang.
Ula ai ijngmut ruh ba ia kito ki bym paw dak jingpang lane kiba shitom malu mala, ba kin lah ban sah hi ha la iing ban nym khia than, ka jingtrei kam ki hospital.
La ai jingmut, ba ki doktor, ki lah ban leit sha iing ban peit ia kitei ki nongpang.
Shillong: Ka Khasi Students’ Union upper Shillong circles ka dap da ka jingsngewlyngngoh kaba khraw ban iohsngew ia ka jingpur khana shaphang ka jingpyrshang jong ka sorkar Meghalaya ban die jaka lyngba ka tnad Khlaw (Forest) ha Mawñianglah Upper Shillong sha ka tnad shipai suiñ Eastern Air Command (EAC).
Ka KSU upper Shillong circle ka pynpaw ïa ka jingpyrshah kaba jur lada kane ka jingpur khana ka dei kaba shisha, kum ba ka seng ka ba ju kyntu na ka por sha ka por lada dei ïa ki Shnong, ki Kur, Hima ne ïa ki tnad ba pher jong ka Sorkar ba kim dei ban lilam ïa ki jaka ki puta sha ki tnad shipai namar kum ba ngi la ju ïohi naka por sha ka por ba ka jingdon jong ki ktem shipai khamtam ha Sor Shillong ka pynthut shibun eh ïa ka ïaid ka ïeng jong ki nongshong Shnong bad khamtam lei ka tnad Sorkar kaba dei peit ïa ki khlaw, ka ban pynen pynsah ia ki khlaw ki btap jong ka jylla ki ba ai shibun ki jingmyntoi ia ki nongshong Shnong jong ka jylla ba kin lilam noh sha ki tnad shipai ka ba lah ban wanrah ïa shibun ki jingeh bad ka jingthut ka iaid ka ieng jong ki trai Shnong bad ki Shnong ki ba marjan bad kumjuh ruh ka lah ban wanrah ia ka jingsyier bad ka jingmynsaw ia ki nongshong Shnong ki ba iaid lyngba kine ki jaka, namar kumba ka paw ba ki tnad shipai ki ju byrngem wat ban siat iap ia ki ba bakla iaid sha ki jaka jongki la ka long da ka ktien ne da ki jingthoh.
Na ka liang ka seng kan nym shong kli kti ha kaba iadei bad kane ka kam ka seng hi, kan sa bud dien na ka tnad khlaw(Forests) ioh lehse katei ka jingthmu ka dei kaba shisha, ong ka kyrwoh na u Samla Shngaiñlang Sohklet President KSU upper Shillong circle bad u Samla Shelkitbok Kharbani general secretary KSU upper Shillong circle.
Sultanganj: Don bun bah kiba sngew ieid bha, ban peit ia ka phlim hindi, ha u snem 1999, kaba la ai kyrteng ‘Hum Dil De Chuke Sanam’ ha kaba U Ajay Devgan, u leit ialam ia ka tnga ba ieid jongu, ka  Aishwarya Rai shabar ri, ba kan ia kynduh ia uba ieid thep mynsiem jongka, U  Salman Khan.
Katei ka khana, ka la urlong shisha mynta ha Bihar, ha kaba u lok, u iarap lem ban pyn ia kynduh ia ka lok jongu bad uba ieid thymmai jongka.
Katei ka jingjia, ka dei ha  Sultanganj jong ka Bhagalpur district, jong ka jylla Bihar.
Ka Sapna Kumari, ka dei kaba shong ba sah ha  Khagaria bad ka la ia poi kha bad U  Uttam Mandal ha u snem 2014 bad ki la ia ioh arngut ki khun.
Hynrei ha kajuh ka por, ka Sapna, ka shoh jingieid sa ia U  Raju Kumar, uba dei shi ba ha iing bad U  Uttam, uba ki ia sah ruh marjan.
Mar ia tip, ia ka jing ia ieid jong kine ki arngut, U Uttam, ula sngew pyrshah jur bad ula khang tyngeh, ia katei ka jingleh jong ka tnga jongu, hynrei kat nang mai U Uttam, ka Sapna, ka nang jylliew ka jingieid jongka, ia U Raju bad katei ka khubor, ka la poi sha ki kmie ki kpa ka Sapna, ha kaba ki la khang horkit hor dang, ba kam bit ban pynjot ia ka jing ia shong kha jongka, tang na ka daw jong uwei pat u briew; hynrei hangta ruh kam sngap satia.
Haba um lah shuh ban khaglad, U Uttam, ula ailad noh ia ka Sapna, ba kan nang iajan iajuh bad U Raju bad kumta, ula shimti hi noh dalade, ia katei ka kam bad ula leit ban ialam hi ia ka Sapna bad pyn ia shong kha noh bad U Raju.
“Nga la sngew bitar shisha, hynrei, nga la rai ba ngan wan rah, da ka mat kaba kham bha.
Ka jingim jong ki lai ngut ki briew, kan shu jot ei khamakha, lada jia ba ngam shim ia ka lynti ban poi sha ka jing ia sngewthuh lang.
Mynta, da kane ka rai, ngi baroh lai ngut, ngi la ia hun lang" ong U Uttam.
U Uttam, ula pyn iathoh ia U Raju bad ka Sapna, ha  Durga temple ha Sutanganj, ha kaba ki la ia wan lang ki lok ki jor ban sakhi ia katei ka jing ia thoh kaba kham phylla bad U Uttam, u da kitbok ia kitei ki shijur, da kaba u ong “Ka kam ia poi kha, ka dei kaba la buh bynta da uba na jrong".
La iathuh ba ka Sapna, kam treh ban ialam lang ia ki khun ruh ar ngut bad kitei ki don mynta ha ka jingri jing sumar jong u kpa, U Uttam.
New Delhi: Ki don sa 3,23,144 ngut, kiba ioh ia ka khlam corona, ha India, ha ki 24 kynta ba ladep.
Kiba iap, ki long 2,771 ngut ha ki 24 kynta ba ladep bad baroh kiba iap, ki la poi sha ka 1,97,894ngut haduh mynta.
Mynta ka sngi, ka la don ka jing shah shoh, ki doktor bad ki nos ha ka Apollo hospital ha Sarita Vihar ha Delhi bad ka daw ka dei namar ba kawei ka nongpang, kaba don ia ka jingpang khlam covid, kam ioh satia ia ka jingthiah ha kamra ICU.La iathuh ba la wan rah ia katei ka briew, kaba 62 snem ka rta sha kate ka hospital, ha ka step jong ka sngi ba ar bad la pynthiah ia ka, ha ka kamra emergency, ban ap, ba kan ioh ban rung ha ICU, hynrei, kam shym ioh satia ia ka kamra ICU bad kumta ka iap noh ha katei ka kamra emergency.
Kiba ha iing, ki la bitar shla bad ki la shoh ia ki nos bad ki doktor, ha ka por 9baje mynta mynstep.
La iohi, ba la bom ia ki doktor, da ki dieng bad ki lynthaw ruh ia ki jingdon jingem katei ka hospital.
Ka Apollo hospital, ka iathuh ba katei ka dei ka nongpang, ba la wan ialam ha ka por mynstep bad kaba la shitom jur bha bad la iathuh ba na ka daw jong ka jingduna jingthiah, la ai jingmut ban kynriah noh ia katei ka nongpang sha kawei pat ka jaka, hynrei, ka la khlad noh pynban, ha ka por 8baje mynstep.
GUWAHATI: Ka khlam corona, ka la nang kiew stet ha Assam bad hynnin ka sngi, U Himanta Biswa Sarma, myntri ka tnat pule jong ka sorkar Assam, ula pynbna ban khang noh shwa ia baroh ki skul ha  Kamrup (Metro) district, na ka daw ba ka khlam, ka la poi sha palat ka  1,000 ngut ha ka shisngi.
Hynnin ka sngi, ki don 3,137 ngut kiba ioh ia katei ka khlam bad na kitei ki kynthup ia 1,153 ngut na  Kamrup(M) bad sa 15ngut kiba iap.
U Sarma, u thoh ha ka tweet jongu, hynnin ka miet, ba ula ai jingmut ia U DC Kamrup Metro, ban khang shwa ia ki skul bad ki hostel, na ka bynta 15 sngi kynthih.
Ha Assam, ka jing leit skul, ka la sdang, naduh ki Class 6 shaneng, ha kaba la shah ia ki khynnah skul, ba kin leit mar shiteng na ka jingdon jongki.
Lada ngi iakren hi shaphang u corona virus khamtam eh ha kine ki sngi ngi iohi ba wat naduh ki khyllung khynnah ruh ki iatip hi uei uta u corona virus.
Une u khniang um shym la ktah tang ia ki katto katne ki ri jong ka pyrthei hynrei u la jam kylleng satlak ka pyrthei hakaba u lah pynklumar jingmut hi khoit naduh ki nongshynshar haduh ki nongtrei sorkar khamtam eh ia ki nongtrei jong ka tnad ka koit ka khiah bad kumjuh ruh ia ngi ki paidbah.
Kaba nyngkong hi ngim lah ban len ia ka jingshisha bad ngi la sakhi ruh da la ki jong ki khmat bad lyngba ki social media jong ka pyrthei hi baroh kawei ngi iohi ba ki don ruh kiba shim kabu ha kaba iadei bad ka khaii ka pateng, bad kane kam shym la ktah tang iaki ba riewspah hynrei ka ktah khamtam eh iaki ba duk namar ba ka sorkar ka hap ban khangdam noh kum shibynta ban ialeh pyrshah bad une u khniang jingpang (covid-19).
Ki briew kiba ju im sngi da kaba bylla ban pyndap ia ka iing ka sem , haba la khangdam ki duh noh ban leit bylla.
Nalor kata sa ki mahajon kiba supply mar bam mar dih, don napdeng jong ki kiba shim kabu hakaba ki pynkiew dor iaki mar ki mata; kane ka buh jingeh ia ngi ia kiba duk kiba kyrduh shikatdei nalor bym ioh ban kamai, kane ka long kaei kaei kaba pynklumar jingmut shibun ia kiba duk.
Nangta ngi ruh, ba shisien ong ba kata ka jingiatiplem para briew ruh ka duh noh tang naka daw une u khniang jingpang (covid-19).
Ka daw ka long ba teng teng ki khubor hamsaia ruh kim ju pynbha tang namar ba shu tharai ba u/ka ba kiwan na ki jaka ba long containment area bunsien hi ngi ju peit matdong bad wat ban beh ia u/ka ba ki wankai ne wangrung ha ki shnong ki thaw ruh ym long shuh.
Hooid ngi dei ban kiar ban iada na une u khniang jingpang tangba kum ki para briew pat ngim dei ban kiar wat haduh bym long shuh ban iakren para shnong para thaw bad wat ia kito ki bapli kiba ngat positive ruh ngim dei ban leh kiar ne pynduh jingkyrmen ia ki hynrei kaei kaba donkam ka long ngi dei ban ai mynsiem bad pynshlur ia ki khnang ban ym tieng ban ialeh ia une u khniang jingpang.
Ngi dei ban iasnoh kti lang ban ia ai ka kti kamon ka kti kadiang jong ngi ban iatylli lang kawei khnang ba ngin lah ban ialeh pyrshah bad kane ka khlam.
Sa kawei ruh, hooid don katto katne ki briew ha pyrthei bad wat ha kane ka ri jong ngi ruh kumjuh kiba don ka jingartatien ne kiba don ar jingmut bad kiba buh ruh ia ki katto katne ki jingkylli, kawei hi ka long ba katkum ka jingleit interbiw da ki media bun ki riew paidbah ki ong ba u corona virus u dei u corona politics bad ka sorkar ka phah ia ngi ki paidbah ban ia leh social distancing, ban sanitize ia ki kti bad ban deng mask khamtam ha ki jaka paidbah ba bunbriew, bun hi la iohi mynta kim ju ia bud satia ia kine ki jingbthah jong ka sorkar, kane ka pyni ba don kiba ngeit bad bym ngeit ruh ia ka jingdon une u khniang jingpang.
Te ym lah shuh ban tip ia ka daw balei? Kane ka jingsngew jong u paidbah ka don haduh mynta khamtam eh sha ki thain nongkyndong bad kane ngi iohi ka jia haduh ki iew ki hat ruh kumjuh.
Kane ka buh jingeh ia ngi u paid bynriew ka pyrthei lada une u khniang jingpang u ioh ban saphriang kylleng kylleng wat haduh ki jaka nongkyndong na ka daw ki jingleh sting ki jong ngi.
Kaei kaba donkam ka long ba la kadei kano kano ka jait jingpang ruh ngi dei ban phikir bha khnang ba ngin lait na kino kino ki jingeh hadien habud.
Tangba kaei kaba pynlyngngoh ia ngi u paidbah ka Ri hi baroh ka long ba haba ngi peit ia ka jinglong jingman ha ka rukom synshar khadar hapoh ka jingialam ka seng BJP ka la buh ia ki paidbah jong ka Ri ha ka jingeh bad ki jingjynjar ngi iohi ba ia ki report ha ki national media ba ki paidbah ki donkam bun ia ka oxygen bad ka vaccine, tangba u Myntri Rangbah jong ka Ri u ong ba lah duna u vaccine bad ruh ki oxygen (shortage of vaccine and oxygen) bun ki briew ki iap ei na ka daw ka jingduna une u dawai ban iada ia kane ka jingpang bad ruh ki tyndong lyer.
Kane kadei ka jingduna ka jong ka sorkar India bad ka jingleh politics da ka seng BJP ha kaba ka lah buh ia ka jingim ki briew ha ka jingma.
Bad lah ruh ban ong ba ngi kynthoh jur ia ka seng BJP ba ka leh politician ka jingim ki briew kiba lui lui, bad kab sngewphylla ka long ba wat haduh ki shitniam RSS ki nongbud jong ka seng BJP haduh ba kim sngewthuh shuh ia ka jingdonkam jong ki hospital ki jaka sumar, ki skul, ki surok, ka roi ka par hi ha ka Ri baroh kawei lait noh tang ka Ram Mandir kaba ki kwah ban tei ia u mot statue uba jrong tam ha ka pyrthei.
Kane ka dei ka jingpynlut phut ia ka pisa jong u paidbah ha ka jaka ba kin tei ia ki jaka sumar ban iada ia ka jingim ki briew ki leh politics pynban ban pynhun ia ki shitniam RSS bad ki nongkyrshan jong ki, ym ban peit ia ka bha ka miat ka shongsuk imsuk u paidbah jong ka Ri hi baroh.
Mynta naduh ki jaka mane Blei da ka mynsiem jong ka jingiatiplem ki nongsharai niam bapher bapher ki hap ban pynkylla hospital iaki iingmane ne ki jaka mane Blei jong ki na ka bynta ka koit khiah ki paidbah jong ka Ri.
Ka jingkylli ba ngi hap ban kylli ia ka sorkar India kalong ba ka leh aiu namar ka Ri? Bad ia ki paid nongshong shnong jong ka? Jin lada ki tei da ki hospital, ki iingskul , surok ha jaka ka Ram Mandir ne Statue of Unity katno kan long ka jingm yntoi ia u paidbah nongshong shnong jong ka ri.
Ka jingshukor jong ka sorkar u Modi ia u paid jong ka hi baroh kawei hakaba iadei bad ka price hike jong u vaccine ne ka dor jong u vaccine bad ka jingbym kitkhlieh ia la ka jong ka Ri ha kaba ka sorkar jong u Modi ka shalan shwa sha kiwei pat ki Ri katba ha Ri lajong ai daw bad duna vaccine.
Kum ki paidbah jong ka Ri ngi lah dei ban kyndit bynriew noh haba ngi jied ia ki nongialam la kadei ha kano ka bynta ruh ngi dei ban da peit thuh bha khnang ba ngin ym buh jingeh ialade hi hadien habud.
Myn shisngi, ka dang mih ka khubor, halor ka jingiap ei jong ki 4ngut ki nongpang ha ka hospital ha Rewari, jong ka jylla Haryana; namar ba kim ioh ring bad pynhiar mynsiem, namar ba ym don oxygen, hynrei hynnin ka sngi, ka la mih sa kawei pat ka jingtip bad kata ka long, ba ki don sa 5 ngut kiba iap ha Hisar bad ka daw, ka long ba katei ka hospital, ka la lut khoit ka oxygen, ha ka step jong ka Lah Sngi U Blei.
Kiba ha iing jong kitei kiba iap, ki bitar shla ia ka hospital, ba ka shim sting ia katei ka kam iap kam iing, katba ki bor pyniaid hospital, ki kynnoh, ba ka dei ka jing leh sting ki bor pyniaid distrik, ha kaba kim shym la ai oxygen satia ia katei ka hospital.
Katei ka jingiap jong ki 5ngut, ka dei ha ka Soni Hospital, kaba don ha Hisar, ong ka khubor.
Ka hospital, ka la thylli lut ki buiam oxygen jongka, ha ka miet jong ka Sngi U Blei bad ha ka step jong ka sngi nyngkong, la pynioh oxygen, tang ar burim, hynrei, katba yn lah ban pynpoi sha ki nongpang, kitei ki 5ngut ki la iap noh, ong ka khubor.
Shillong: U MLA ka seng BJP u bah Alexander L Hek u la pynpaw ba na ka liang ka party BJP, kan don hapdeng ka jingkmen bad kan leh shitom bha lada u bah Ernest Mawrie un mih ban ia khun na ka Mawryngkneng Constituency.
Haba iakren bad ki lad pathai khubor na ka liang u bah Hek u la ong ba na ka liang ka party ki la iakren ban buh kyrtong ban ia khun na ka bynta ka by-election Rajabela bad ha Mawrynkneng constituency.
Halor ka khubor ba lah ban iakhun u President ka state BJP u bah Ernest Mawrei na Mawryngkneng Constituency u bah Hek u la ong ba ka party kan kmen bad kan leh shitom, lada u bah Mawrie un ia khun ia ka bye election na Mawryngkneng constituency.
Ula ong ruh namar ba u bah Mawrie u dei u trai shnong ka Mawryngkneng bad u dei ruh u nongialam ka State BJP kumta kan bha lada u mih ban ia khun ia ka bye election.
Kum ban shu pynkynmaw ka Mawrynkneng Constituency ka la thylli hadien ka jingkhlad noh u MLA ka thain u bah David Nongrum bad ka Rajabala ka la thylli hadien ka jingkhlad u Azad Rehman bad kine ki dei na ka party Congress.
Shillong: Haba ia dei bad ka jingshah shoh ki dkhot ka seng ha Saba Mukroh, ba ka seng ka la shim khia bad ka la ia kren bad ka sorkar ba kan leh tyngeh, haba ia dei bad kane ka sorkar ka la phah ia u DC ban wad jingtip bad mynta ki dang ap ia ka kaiphot na u DC jong ka West Jaintia Hills.
Ha kane ka jingiakynduh ka seng ka la dawa na ka sorkar ba ka dei ban iarap ia kiba mynsaw bad ban pynioh biang ia ki tiar kiba la jah, na ka liang jong ka seng ka phah ia ka khubor sha ki karbi ba ki dei ban pan map ia kaei kaba ki la leh ia ki dkhot ka UHM hapoh shitaiew lem kumta ka seng ruh kam nym burom shuh ia ki Karbi.
Na ka liang jong ka seng kan phah ruh ia ka jingujor sha ka sorkar khamtam sha u myntri kam poh iing bad ban phah da ka jingthoh sha ka Meghalaya Human Rights Commission halor katei ka jingjia pyrshah ia ki briew jong ka seng.
Shillong: U myntri rangbah ka jylla, u Conrad K Sangma, myn hynnin ka sngi u la iathuh ba jylla kan ioh sa 3 tylli ki karkhana shna Oxygen bad ka jylla kan don don haduh 6 tylli ki jaka shna Oxygen, na ka bynta ban shalan shaki jaka sumar ha kylleng ka jylla Meghalaya.
Haba kren bad ki lad pathai khubor u myntri rangbah u la iathuh ba dang shen ka sorkar kmie lyngba ka skhim PM- Care ka la ioh ka mang pisa ban shna 3 tylli ki jaka shna Oxygen bad mynta ka sngi ka sorkar jylla kala shim iaka rai ban shna sa 3 tylli ki jaka shna Oxygen.
“Ia ki 3 tylli ki jaka shna Oxygen yn bei pisa lyngba ka skhim UNDP naka bynta ka sorkar jylla bad naka liang ka tnat ka koit ka khiah ka dang wad ki jaka naka bynta ban shna ia kine ki 3 tylli ki jaka shna Oxygen" la ong u Conrad K Sangma.
U Conrad K Sangma u la iathuh ba ki jaka shna Oxygen kin shalan iaki Oxygen shaka tnat ka koit ka khiah bad na ka liang ka tnat ka koit ka khiah kan sa shalan shaki jaka sumar katkum ka jing donkam ban sumar iaki ba donkam jing sumar.
U myntri rangbah u la ong ruh baka sorkar jylla ka la shim iaka rai ban pynwandur ia kine ki jaka shna Oxygen hapoh 3 ne 4 bnai naka bynta ban pynbiang iaki jaka sumar naduh ka jing donkam jingthiah ne ka jing donkam Oxygen.
Nalor kane u myntri rangbah u la ong ba ki paidbah ki dei ban pyrshang ruh ban buddien ia ka koit ka khiah jong ki ha la ing bad lada donkam ki lad sumar ki dei ban wan shaki Hospital.
Shillong:Ki dkhot jong ka Federation of Khasi Jaintia and Garo People, myn hynnin ka sngi ki la wan ban ia kynduh ia u myntri ka tnad bording u James PK Sangma ban ia kren halor ka jingshah pynlip bording kaba khah khah ha ka jylla.
Haba iakren bad ki lad pathai khubor na ka liang u General secretary ka FKJGP u bah Dondee C.Khongsit, u la iathuh ba na ka liang ka seng ka la wan ban ia kynduh, na ka daw ba ka jylla ka mad ia ka jingshah pynlip bording kaba khah khah, ha kaba ki la kyrpad ia u myntri ba kane ka jingmad ia ka jingshah pynlip bording kam dei ban ktah ia ki khynnah pule kiba don examin.
U bah Dondee, u la iathuh ba na ka liang u myntri u la iathuh ia ki ba ka daw hi kaba ka jylla ka mad ia ka jingshah pynlip bording ka dei namar ka jingshah ram ka ba la slem bad na ka liang ka sorkar ka la ialeh ban wad ia ki lad ki lynti ban weng ia kine ki jingeh.
Ka seng mynta ka sngi, ka wan ruh ban buh ia ka jingkylli ia u myntri ka tnad bording, halor ka jingthung ia U Chettri kum u Director ka Distribution ha MeECL, namar ba une u briew u dang dei u ba rit kyrdan, haba ia nujor bad ki ophisar khasi kiba la trei slem ha kane ka tnad,ha kaba na ka liang u myntri u la kular ba un sa bishar bniah halor kane ka bynta.
Ki dkhot ka seng ki la buh ruh ia ka jingkylli halor ki nongtrei jong ka Annual Maintenance na ka bynta ki sub station, namar ba kat kum ka jingtip jong ka seng baroh shi katta la ju pynbha da ka tnad hi ia ki sub station, hynrei mynta ka sorkar ka thmu ban ai noh ia kane ka kam sha ki Company ba shabar bad na ka liang u Myntri u la iathuh ia ki nongialam ka seng ba yn sa peit bha ia kane bad yn pynthikna ba ki nongtrei, ha kane ka tnad kin ym duh kam lada ai noh sha ki company ruh.
Ki nongialam ka FKJGP ki la iathuh ruh ba kawei kaba ki la iakren  bad u myntri ka tnad bor ding ka dei halor ki contractual ophisar, ha kaba ka sorkar ka dei ban pynrung ia kine ki ophisar ha ka Reservation policy bad na ka liang u myntri u la kular ba yn sa pynmih da ka order, ban pynrung ia kine ki ophisar ha ka reservation policy.
Shillong:Myn hynnin ka sngi, ki nongialam bad ki dkhot jong ka seng Hynniewtrep Youth Council(HYC) Laimer Area Unit hapoh ka jingialam jong u President ka seng, u Bah Shiningstar, ki la leit ban khynra ia ki nongbylla bar jylla hapoh ka shnong Mawpun, Umlyngka kaba hap hapoh ka thaiñ Upper Shillong ki bym biang satia ia ki kot ki sla bad ka Labour License.
Katkum ki tyllong khubor kiba la ioh lum la iathuh ba ka seng hi ka la pynrem jur ia ki trai kiba ai kam bad wanrah ia kine ki bar jylla ki bym biang satia ia ki kot ki sla kiba biang, khamtam lei lei ha kum kane ka por ba ka khlam Covid 19 ka la sdang ban wan lynshop biang ha kane ka jylla Meghalaya baroh kawei.
Haba kren sha ki katto katne ki lad pathai khubor, u nongialam ka seng u la ong, “Na ka por sha ka por ngi pynpaw ka jingsngewkhia kaba jur ha kaba iadei bad kane ka jingialam jong ki briew jong ngi ia kine ki nongtrei bar jylla.
Mynta ruh ngi la wan jurip hangne hapoh Mawpun bad ngi lap ia ki nongtrei bar jylla kiba ki kot ki sla kim biang ha kaba iadei bad ka Labour License ruh kim don.
Te ngi pynpaw na ka liang ka seng, ngi pynpaw ka jingsngewkhia kaba jur ha kaba iadei ruh bad ka jingpyrkhing jong ka Sorkar ia ki protocol ha kaba iadei bad une u khniang jingpang Covid 19, ngi sngew ba wat ki dukan ha ki kyndong kynshrot ruh ki hap ban khang hynrei kine ki nongtrei bar jylla ki dang ioh ban wan trei ha kane ka bri u hynniewtrep.
Nga sngew ban phah kane ka khubor ban kyrpad jur ha kaba iadei bad ki rangbah shnong ba kin ia trei ryngkat ryngkat bad ngi kum ka seng ruh na ka bynta ka jingbha jong ka thaiñ hi baroh kawei, ym tang ka jingmyntoi jongno re jongno shimet.
Ngi sngew ba kane ka jingwan ialam ia ki barjylla ha kane ka dong ka thaiñ, na ka liang jong ki riew paidbah lane ki kontraktor ki la dei ban pynkut noh shisyndon namar ngim kwah na ka jingdon jong kine kin long ki mawjynthut namar ngi iohi ba na ka por sha ka por ki don ki jingjia ba khyllah khyllah, ka jingshah shoh shah dat jong kine ki trai ri trai muluk ki jong ngi kumta ngim kwah shuh kin don kum kine kiei kiei ki ban jia biang nangne shakhmat".
Shillong:U myntri ka tnad ka koit ka khiah, u bah Alexander L Hek, u la iathuh ba ka jylla mynta ka dang pan, sa kumba 5 lak tam ki dawai injek covid na ka sorkar pdeng.
Haba iakren bad ki lad pathai khubor, u bah Hek u ka iathuh ba sorkar mynta ka dang don sa kumba shilak tam ki dawai, hynrei ka jylla kan dang donkam sa 5 lak tam ki vaccine ban pynbiang ia ki nongshong shnong baroh.
Ha kaba na duh u bnai jymmang ka tnad ka koit ka khiah kan sdang ruh ban ai injek, ia kiba 18 snem shapoh u la iathuh.
Ula iathuh ruh ba ki briew kiba 45 snem ka rta shajrong, ka tnad ka koit ka khiah ka ioh ban ai injek, ia 10,000 ngut man ka sngi kane ka kynthup na baroh kawei ka jylla.
U bah Hek u la iathuh ruh ba ki ba bun na ki briew ki ba wan phai sha ka jylla, ki dei ki ba don ia ka jingpang Covid ha ka ba la wanrah ia ka jingkiewsted kane ka jingpang ha ka jylla bad u la ong ruh ba kam shem la don kano kano ka jingiakren ban hap thied ia ki dawai, na kano kano ka company.
Ha kaba iadei bad ka jingkynnoh ba don ki briew ki ba ialeh ban lait na ka jaka test ha Umling, u bah Hek u la iathuh ba ki don kum kita ki jingjia, ha ka ba mynta ka sorkar ka la kham pyrkhing ia ka entry point bad pynkhlain ia ki bor pahara ban khanglad ia kum kine ki briew.
Shillong:U President ka seng United Hynniewtrep Movement (UHM) u Bah Charlie Rani, u la ong ba myn hynnin ka sngi, ki la leit ban ia kynduh ia u Symbud Myntri Rangbah ka jylla u bah Prestone Tynsong ban dawa na ka sorkar ban ai ia ka jing register ei ia ki jaka sha khappud.
Ha kane ka jingiakynduh ka seng ka la sngewthuh shai, ba baroh ka shnong hapoh jong ka District Council, namar ka dei ka khyndew bad ka khlaw ha don hapoh jong ka khyrnit kaba hynriew jong ka Riti Synshar jong ka Ri India naduh ba la pynlongdoh long snam ia ka Sixth Schedule.
La iathuh ba hapoh kane ka khyrnit kaba hynriew mynta ki dang wan rah ia ka Land Bill bad ki la dep ban shong ia ka standing Committee mynta u bnai bad la dei ban pynbor ia ka District Council ban pynkloi noh wut wut, namar hangto la pynrung ia ki bynta kiba ka seng ka daw ban ai register ei ia ki jaka ha khappud bad ka Assam.
Haba ia dei bad kane ka kam na ka liang jong u Symbud Myntri Rangbah ka jylla u bah Prestone Tynsong, u la ong ba lada lah ban ong ia ka District Council ba kin shong noh ia ka dorbar ba kyrpang ban pdiang ia ka Land Bill ha kaba ki la lah ban leh tang hapoh shi sngi ruh hapoh jong ka KHADC.La ong, ba lada la lah ban pdiang ia kane, ka la suk ba kiwei ki District Council ha ka jylla, kin shu shim ia ka jong ka KHADC bad kaba sah kaba long mynta ka seng kan leit sha KHADC ban ia kynduh ia kane ban ia kren.
Ha kane ka jingiakynduh ka seng, ka la ia kren ban dawa ia ki police out post sha ki khappud bad ka jylla Assam khamtam eh ha kito ki jaka ba ka jingiakynad kum kato ka jingjia ha Saba Mukroh; haba ia dei bad kane u synbud myntri rangbah ka jylla u la kular ban khot ia u myntri kam poh iing ban ia kren ia kane.
Shillong:Halor ka jingkiew sted eh jong u khniang jingpang Covid 19 ha ka jylla, ka Sorkar jylla lyngba ki bor pyniaid district jong ka East Khasi Hills, ka la pynmih ia ka hukum ban phah khang shwa shipor ia katto katne ki dukan ha Nongbah Shillong, kiba kynthup ha Iewduh ki bym die satia ia ki mar bam mar dih kaba la sdang naduh ka sngi nyngkong kata ka 26 tarik u Iaiong 2021, hynrei la iohi pat ba na ka liang jong ki nongshong dukan ha Iewduh kiba im jakpoh da kane ka kam, mynta ka sngi nyngkong ki la leit ban tur sha thanat pulit Syiem jong ka Hima Mylliem ban dawa ban ailad ia baroh ki dukan ban plie da kaba pyniaid da ki odd bad even nombar.
Katkum ki tyllong khubor kiba la ioh lum, la iathuh ba mar syn tip ia kane ka jingdawa jong ki nongshong Iew, na ka liang jong ki bor pyniaid district ki la leit sha ka thanat jong u Syiem ka Hima Mylliem ban pynsngewthuh ia ki paidbah bad na ka liang ka ADC, ka Kong B Rani, ka la pynshai ba ka jingphah ia kine ki dukan kan long tang shipor ha kaba ki bor district kin peit thuh shwa ia ka jinglong jingman ha kine ki ar sngi ki lai sngi, ki ban dang wan bad ka la ong ruh ba kane ka jingpynbeit jong ka Sorkar kan dang don ka jingkylla.
Shuh shuh na ka liang ka Magistrate ka la kyntu ia kine ki nongshong dukan ha Iewduh ba kin iaishah lem shipor bad kane ka jingpynbeit jong ka Sorkar, namar yn nym lah ban plie ia ka Iew da kaba khapngiah bad ka la ong ruh ba yn sa pynsngew sha ki bor kiba halor ia ka jingdawa ban ailad plie ia ki dukan da ki odd bad ki even nombar na ka bynta ban ioh plie lang baroh ki dukan.
Na ka liang ki nongshong dukan ha Iewduh ki la pynpaw ia ka jingsngewduhnong kaba khraw, namar ka jingshah phah khang bun tylli ki dukan khamtam ki dukan jong kiba shong die ha madan.
U Myntri jong ka Hima Mylliem, u Bah MB Kharlukhi u la kyntu ia ki nongshong Iew ba kin iaishah lem shipor bad ki bor pyniaid, namar ba um kwah shuh ban khang ia ka Iewduh kumba la leh ha u snem u ba la dep ha kaba u la kular ba ka Hima kan sa peit ia kaba bha tam na ka bynta ki paidbah.
La ong ba ia kito kiba leh pyrshah, yn pynhap ha ki kyndon jong ka  Meghalaya Epidemic Diseases, COVID-19.
Shillong:Kum ka jing ia trei lang ban iada na ka khlam vovid-19 bad ruh ka jing ia trei lang ryngkat ka tnad ka koit ka khiah ka sorkar India bad sorkar jylla bad ban pynthikna ia ka Bangladesh, kumta kan don ka jingialang ai jingmut, ha ka 30tarik Iaiong 2021, ha ka por 11baje mynstep, ha ka jaka ieng ki trok ha Madanlyntad, harum Pynursla.
Na ka liang jong ka Covid-19 Committee jong ka RMEIA & RMTODA, kaba peit ia ka bha ka miat jong ki drivers, ki trai kali bad ki nong khaii, kan pynlong biang ia katei ka jing ialang ban ai jinghikai bad katei ka dei hadien ba ka iohi, ia ka jing kiew ka khlam covid-19 hapoh ka Ri India.
Kumta, na ka liang jong ki ar seng, ki kyntu ia ki paralok sha ka thain pynursla ba kin sngewbha ban kyntu ia la ki driver ba kin long ki ba bud ryntih lang ia baroh ki jing bthah ka tnad ka koit ka khiah ka sorkar khang ban lah ban lait na ka jing eh bad jingma na kane ka khlam kaba lah shim ia bun bah ki mynsiem ba kordor, ong ka kyrwoh na U Bah Nestarlin Khongkhlad, Secretary bad U bah Shiningstar Khongthohrem, Chairman Covid 19 Committee.
Shillong:Kiba pang khlam corona mynta ka sngi, ki don 130 ngut bad na kitei ki kynthup ia 15 ngut ha East Jaintia hills, ha kaba 14 ngut, ki dei kiba wan phai na shabar jylla.
Ka East Khasi Hills, ka don 92ngut, ha kaba 24 ngut ki dei kiba wan phai na shabar jylla bad ki high risk contact, ki don 30ngut.
Ka Ribhoi ka don 11ngut, ha kaba 7ngut, ki dei kiba wan phai na shabar jylla bad ka West Jaintia hills, ka don 10ngut.
Don ruh iwei iba iap mynta ka sngi bad nangta kiba jem ki long 114ngut.
Baroh kiba don ia katei ka jingpang, ki long 1,403 ngut haduh mynta, ha kaba ka East Khasi Hills, ka don 1,021ngut.
Nongpoh: Ha ka step sngi Nyngkong, kata ha ka por 2 baje eiei mynstep phyrngap, ki paidbah ka shnong Pahamrioh, ki la ioh ban bat ia ar-ngut ki briew nabar jylla, kiba la shah suba jur ba ki don jingthmu ban tuh ia kawei ka kali kaba la pynieng harud surok ha katei ka shnong.
Ka khana halor katei ka jingioh bat ki paidbah ia kitei ki ar-ngut ki bar jylla, la ong ba ki la wan da kawei ka kali, kaba la shong da lai ngut ki briew, haba ki la poi ha katei ka shnong ar-ngut ki la hiar na kali bad ki la leit ban khura ia kawei ka Mahindra Pick up, kaba la pynieng harud surok ha katei ka shnong, katba uwei napdeng jong ki u la shong hapoh kali.
Haba ki katto katne ki briew na katei ka shnong, ki la iohi ba kitei ki briew ki la khura ia katei ka Mahindra Pick up, ki la mih ban leit kren ia kitei ki briew, hynrei ha kaba kum katei ka por, kitei ki bar jylla ki la pyrshang ban phet bad kaba la pynlong ia ki paidbah jong katei ka shnong ba kin iamih paidbah ban beh ia kitei ki briew, namar ba ki la ishankhmat palat ba ki lah ban dei ki briew kiba thmu tuh kali.
Kumta ha ka jingiabeh paidbah, na kitei ki ar-ngut kiba la mih shabar bad khura ia katei ka Mahindra Pick up, ki paidbah ki la ioh ban bat tang ia uwei, katba uwei pat u la lait phet noh sha khlaw, hynrei ki paidbah ki la ioh ban bat noh ia uwei uba shong hapoh katei kali kaba dei na Assam.
Haba la ioh ban bat ia kitei ki bar jylla kiba la shah suba jur ba ki dei kiba thmu tuh kali, ki paidbah na katei ka shnong, ki la pyntip noh sha ki Pulit ka Nongpoh Police Station bad ki Pulit ki la leit ban shimti ia kitei ki ar-ngut ki briew bad ruh ia ka kali, kaba kitei ki briew ki la pyndonkam ia katei ka kali.
La ioh jingtip ba kitei ki ar-ngut kiba la shah bat ha ki paidbah ka shnong Pahamrioh, uwei udei na Nongbah Guahati bad uwei pat u dei na Silchar, katba uwei pat uba la lait phet ym tip bad ym pat la iohkem satia.
Haba iadei bad katei ka jingjia ki Pulit kin dang pynlong ia ka jingtohkit.
Nongpoh: Kawei ka heprit kaba dang 10 snem ka rta ei ei na ka shnong Nongmawlong, ka la shu lait thaw salit na kaba ngam jyllop ha Wah Umpih, kata hadien ba la don uwei u samla, uba dei na katei hi ka shnong, kaba la jia hynnin ka janmiet u Blei ha ka por 2 baje.
Ka khana halor katei ka jingjia, la ong ba katei ka heprit lem bad kiwei ki para khynnah, ki la leit sum ha katei ka Wah, kumta ha katei ka por kaba baroh ki dang ia muja kaba kaba sum, katei ka khynnah ka la kum ngam hapoh um bad ha katei ka por ym shym la don mano mano ba iohi.
Haba katei ka Heprit ka la ngam jyllop, la don kiba la iohi ba ka la per ha ka jingbym tip briew, ia kaba la iohi da uwei u khynnah bad uba la iathuh sha ki briew kiba don ha katei ka jaka.
Dei ha kaba kum katei ka por la don uwei u samla uba la tip kyrteng kum u Justin Lyngdoh, u la leit ban iarap ia katei ka Heprit da kaba sei na um sha Ryngkew.
Haba u la sei ha Ryngkew, la lap ba katei ka Heprit kam shym la tip briew shuh, kumta ha ka jingkutlad utei u samla u la pynthiah da khongpong bad khem na kpoh jong katei ka Heprit, da ka jingthmu ban pynmih lut ia ka um shabar, katei ka jingthmu utei u samla ka la seisoh, namar tang mar ba u leh kumta, katei ka Heprit ka la lah ban ring mynsiem bad kyndit briew bad tang kumba katto katne por ka la long kumba ju long.
Shillong: U Conrad K Sangma, myntri rangbah ka jylla, u iathuh ba ha ka jingialang ka ba la long mynta ka sngi, ka sorkar ka la shim ia ka rai ba ki briew kiba wan na shabar ka jylla kin hap ban shong pynkyrpang ia lade bad ia ki ba haing ha sem jong ki na ka bynta 7 sngi.
Haba iakren bad ki lad pathai khubor, na ka liang u myntri rangbah ka jylla u la ong ba kumba 65 % ki briew ba wan na shabar ka jylla ki dei ki ba don ia ka jingpang Covid -19, kumta ka sorkar jylla ka la rai, ba wat la kine ki la dep ban test lyngba ka RTPCR, hynrei ki dei ban shong kyrpang ruh ialade bad kumjuh kiba ha ing ha sem jong ki ruh baroh na ka bynta ka 7 sngi.
Ula ong ruh ba ia kane ka rai ba ki briew ba wan na shabar ka jylla bad ryngkat kiba ha ing ha sem kin hap ban shong kyrpang 7 sngi, kan long na ka bynta ki ba long positive lane kiba long negative, namar ba ki lah ban pynpur sted ia kane ka jingpang ha ka jylla.
U Myntri rangbah u la ong ruh ba ka sorkar jylla kan ym lah ban khang ia ki briew ba wan phai sha ka jylla, namar ba ki dei kiba trei bad kiba pule shabar jylla, hynrei na ka liang sorkar jylla ka kyntu ba ki dei ban shong kyrpang 7 sngi wat la ki long negative ha ka RTPCR test.
U Myntri rangbah u la kyrpad ia ki nongshong shnong ka jylla khamtam ha nongbah Shillong ba lada kam dei ka kam kaba donkam eh, ki dei ban kiar ban mih shabar namar ba ka jinglong jingman kam dei kaba bha.
Ula ong ruh ba lada ki briew kim shim khia ia kane ka jingpursted kane ka khlam khlem pep ka jylla kan sa mad ia ka jingeh ka ba shyrkhei bad ula kyntu ruh ia ki briew ba ki dei ban shimkhia ban ai injek iada corona ia lade.
Shillong:Ki pulit ka jylla, ki khot ia ki paidbah, ba kin pyntip, lane ki don kino kino ki khubor thok, kiba iadei bad ka khlam COVID-19, kiba saphriang ha ki Social Media lane ha kino kino ki lad jingtip bad ia kitei, lah ban pyntip sha ka  bthah ruh ia ki paidbah,ba ki dei ban da pynthikna ia ki jingshisha, ha shwa ba kin buh ia kino kino ki khubor ha ki Social Media, ba kan nym pyn sngewthuh bakla ia ki paidbah.
Shillong: Ka iew khyndai lad mynta ka sngi ka la duna ha ka jingiabun briew, namar ba bun na ki dukan ki la khang khyrdep, hadien ba na ka liang jong ka sorkar, ka la bthah ba ki dei ban khang naduh mynta ka sngi.
Lah ban iohi ka jingduna ki briew kiba wan  sha kane ka iew ha khyndai lad,  lait noh tang katto katne ngut ki ba iaid lyngba na kane ka jaka.
Na ka liang ka sorkar jylla ka la pynmih ia ka jingbthah ban khang khyrdep ia ki dukan ki bym dei ki marbam lane ki essential Commodities naduh ka 26 tarik mynta u bnai haduh ka 2 tarik u Jymmang 2021.
Baroh ki dukan ki ba don ha kane ka jaka ki la khang khyrdep lut, lait noh tang ki katto katne ki dukan die marbam bad ki dukan die dawai; hynrei ka ba i lynngoh ka long ba haduh 4 lane 5 tylli ki dukan die mobile ki pynhap ia lade ha katei ka kyrdan bad ba  ki plie khlem jing sngew wit satia.
New Delhi: Ka sorkar India, ha kane ka kynti, ka la iohi ia ka jingma kaba khraw, na ka jingtrei jubor ka khlam corona virus bad kumta, ka la ai jingmut ia ki paidbah, ba ki dei ban deng mask, wat haba ki don hapoh iing ruh.
Haba kren sha ki kotkhubor, mynta ka sngi, U  Dr VK Paul, Member (Health), Niti Aayog, u iathuh ba kane ka dei ka por, ban shong ha iing, ban tap bha ialade da ka mask bad ban nym khot sngewbha iano iano ruh.
“Lada don ba ioh pang covid ha iing, ka long kaba donkam ban deng mask, wat hapoh iing ruh, namar ba ka jingpang khlam, ka lah ban pur ha baroh kawei ka iing.
Nga kwah ban kren shai, da kaba ong, ba ka la dei ka por ban deng mask, hapoh iing ruh" ong  U Dr VK Paul.
Haduh mynta, la ju deng mask, tang haba leit shabar, hynrei, na ka daw jong ka jing nang jur, ka jingpang, ki briew, ki dei ban deng mask ha iing ruh, ula ong shuh shuh.
La ong ruh ba uba pang, u dei ban don ha ka kamra ba kyrpang marwei bad u dei ruh ban deng mask bha ialade.
Shillong: Ka Deputy Commissioner, East Khasi Hills, ha ka kyrwoh mynta ka sngi, ka pyntip, ba ki don kito kiba ioh ia ka khlam corona, ki bym shym la bat skhem ia ki kyndon ban shong kyrpang, na ka bynta shiphew sngi kynthih bad la ong shuh shuh, ba ki don ruh kito kiba ioh ia katei ka khlam, hynrei kiba mih kai pynban shabar bad ki don kiba leit biang, ban leh shi leh test biang ialade, wat ha shwa jong ka jingkut ka por kaba shiphew sngi.
Katei ka jingleh, ka buh ka jingma ia u paidbah ba bun balang, ia ka iing ka sem jongki, ia ki nongtrei ka koit ka khiah bad  kumta, la bthah ia kito kiba don ia katei ka khlam bad kiba pynkhein, ia ki kyndon, kin ngat ha ki kyndon katba kum ka  Meghalaya Epidemic Disease Regulations, 2020.
La bthah ia ki doktor bad ki bor kiba peit, ba kin pyn thikna ba kito kiba don jingpang, kin shong kyrpang ha la iing, ban lah ban khanglad ia kane ka jingpang.
U B S Yediyurappa, myntri rangbah ka Karnataka, ula pynbna mynta ka sngi, ba yn khang dam ia ka jylla, na ka bynta 14 sngi kynthih bad katei kan sdang naduh ka por 9baje lashai ka miet.
Yn nym shah ia ka leit ka wan, ka iaid ka ieng jong ki kali, hynrei, yn shah tang ia ki dukan kiba die ia ki marbam ba kongsan, ba kin plie naduh ka por 6 baje haduh 10 baje mynstep.
La ong shuh shuh ba ki Bar bad ki Restaurant, kin lah ban trei kam, tang da kaba shu song ia ki marbam, kiba ki briew ki dnkam.
New Delhi: Ki saiantis, ki la pyni jingkhein, ba ka khlam corona, kan dang ap kaba jubor bha ha ki sngi ki ban sa wan bad kitei ki kynthup ba kito kiba don ia katei ka jingpang, kin poi sha ka 33 haduh 35 lak ngut lane kaba lah ban poi sha ka 38 haduh 48 lak ngut, ha ka shiteng jong u bnai Jymmang.
La ai jingkhein, ba naduh ka 4tarik haduh ka 8tarik Jymmang, kan don ka jingioh pang kaba kumba 4.4 lak ngut ha ka shisngi ha India bad hapdeng ka 14tarik haduh 18tarik Jymmang 2021, kin don kumba 38 haduh 48lak ngut kiba don ia katei ka jingpang ha ka Ri baroh kawei.
Ki saiantis jong ka  Indian Institute of Technology ha Kanpur bad Hyderabad, ki pyndonkam, da ka jingwad jingtip, kaba ki ai kyrteng  Susceptible, Undetected, Tested (positive), and Removed Approach’ (SUTRA) bad kumta ki shim, ba ki ban ioh ia katei ka jingpang khlam, kin kot sha ka palat 10lak ngut ha ka shiteng jong u bnai Jymmang.
Ha ka taiew ba ladep, ki saiantis jong ka IIT, ki pyni ba ka jingkhein, kan long hapdeng ka 33 haduh ka 35 lak ngut, kiba don ia katei ka khlam, hapdeng ka 11 haduh ka 15tarik Jymmang 2021.
Ha kaba sdang jong une u bnai, kitei ki saiantis ha ka jing lam khmat jong U Maninder Agrwal, professor jong ka Department of Computer Science and Engineering, IIT Kanpur, ki kam ba ka jingkiew stet kane ka khlam, kan dei ha shiteng jong U Iaiong 2021, tangba katei kam shym la urlong satia.
Ka Madras High Court, mynta ka sngi, ka la ther tyngeh ia ka  Election Commission of India (ECI), ba ka dei ma ka, kaba donkti marwei hi, ban pynmih ia kane ka jing saphred jong u khniang jingpang corona virus.
Ka kashari, ka ong, ba katei ka komishon, ka dei kaba leh torti bad ka bym khein snep ia kane ka jingka bad kumta, ka dei ban hap, hapoh ka kyndon pyniap briew.
Haba kynnoh ba ka ECI, kam shym la khang ia ki seng sain pyrthei, ba kin pynlong ia ki jing ialang paidbah ne ki jing ialang kanbas elekshon, kumta U  Chief Justice Sanjib Banerjee bad U Justice Senthilkumar Ramamoorthy, ki la ther, da kaba ong “Maphi (ECI), phi dei ka jaka trei kam, kaba pynmih ia kine ki jingeh kiba khraw, ba ngi mad ha kine ki sngi".
“Phi la duh ia ka bor pyrkhat lane ka jing sngewthuh.
Phim shym la khanglad ia ki seng sain pyrthei, ba kin pynlong ia ki jingialang paidbah, wat haba ka kashari, ka la kren shai, ba dei ban bud bha ia ki kyndon pyrkhing ban iada ia ka jingpang covid" bad ka kashari, ka ong shuh “Imat phi sngew, kumba phi don ha uwei pat u planet, haba la shah ban pynlong ia ki jing ialang paidbah".
Ka kashari, ka ong shuh shuh, ba kan pynmih ia ka kyndon kaba khang ban niew vote, ha ka 2tarik Jymmang 2021, lada jia ba kam don ka jing batai kaba shai, na ka elekshon komishon, halor ka jingbud pyrkhing, ia ki kyndon ban iada na katei ka khlam corona.
Ka khlam corona virus, ka la nang kiew stet ha India bad mynta ka sngi, ki don  3,52,991ngut kiba ioh pang bad nangta sa  2,812 ngut kiba iap.
Baroh kiba iap, mynta ki la poi sha ka  1,95,123 ngut.
Kiba iap ha ki 24 kynta ba ladep, ki long 832ngut ha  Maharashtra, ha Delhi 350ngut bad  53.18 per cent na kiba ioh pang thymmai, ki wan na ki san tylli ki jylla.
Kane ka dei ka sngi kaba san, ha kaba ka India, ka poi sha ka palat 3lak ngut kiba ioh pang man ka sngi bad sa 2hajar ngut kiba iap.
Ki san tylli ki jylla, ha kaba ka kiew bha ka jingpang corona, ki long ka  Maharashtra da 66,191 ngut, Uttar Pradesh da 35,311 ngut, Karnataka da 34,804 ngut, Kerala da 28,469 ngut bad Delhi da 22,933ngut.
Kiba iap ha Delhi, ha ka Sngi U Blei, ki long 350 ngut bad la iathuh ba ka la long kaba eh shi katdei hynnin ka sngi ban ioh oxygen ha ki hospital ha Delhi.
Mynta ki ri sepngi, ki la rai ban phah ia ki tiar ki tar, kiba donkam, ia ka India, ba kan ioh pahuh ia ka oxygen bad la iathuh ba ka London, kan phah ia 600 jait ki tiar, kiba donkam, na bynta ka New Delhi, ba kan iakhun ia katei ka khlam corona virus.
La sngewthuh ba kitei ki tiar, kin lah ban poi sha India, lashai ka sngi.
Ka India, ka kiew haduh 22.5 lak ngut kiba ioh ia katei ka jingpang khlam ha ka shi taiew ba ladep, kaba dei ka jingkhein, kaba bun tam ki nongpang ha ka pyrthei hi baroh kawei ha ka jingkhein kaba shi taiew.
Ha kawei pat ka khubor, la iathuh ba phra ngut ki briew, ki la shu iap ei har tylli ki hospital, hynnin ka sngi ha Haryana, namar ba kim don oxygen ban pyndonkam.4ngut ki iap ha  Virat Hospital ha Rewari, sa saw ngut, ki iap ha  Kathuria Hospital ha Gurugram.
Ki bor pyniaid ka Rewari hospital, ki iathuh, ba ki la pyntip sha ka sorkar jylla, halor ka jing duna oxygen, hynrei kim shym la shah shkor satia.
: Ki nongkitkam ka Hills Farmer Union (HFU) Central Body, ki la hiar sha ka shnong Mawlasnai, na ka bynta ban leit ai jinghikai sha ki khynnah skul ka Sunrise Adventist Secondary School, kaba don ha Lumparien Khyndewso ha ki thain Mawlasnai.
Ka nongrim kaba la pynlong ia ki nongkitkam ka HFU ban hiar sha katei ka skul bad ban ai jinghikai sha ki khynnah skul, ka dei ba ki don ia ka jingthmu ban pynsngewthuh sha ki khynnah skul, halor ka jingdonkam ban kyntiew ia ki kam rep kam riang, kKiba la donlang ha katei ka sngi, ki kynthup ia u Bah Charles Marngar, MDC Mawhati, nangta u Bah Alfond Kharsyntiew, General Secretary ka HFU, ki riew rangbah, ki nonghikai lem bad ki khynnah kiba pule ha katei ka skul.
Haba iadei bad katei ka prokram kaba ki la pynlong ha katei ka skul, u Bah Alfond Kharsyntiew, u la ong ba ka nongrim jong ka kynhun ban pynlong ia katei ka prokram ai jinghikai sha ki khynnah skul halor ki kam rep kam riang, ka long ban pynsngewthuh sha ki khynnah skul halor ka jingkordor ka kam rep kam riang.
Namar ki don ia ka jingthmu ban pynsngewthuh ia ka jingkordor jong ka kam rep ym tang ki khynnah bym leit skul, hynrei wat ki khynnah pule ruh ki dei ban sngewthuh ia ka jingkordor halor ka kam rep kam riang.
Haba iadei bad katei ka prokram kaba la pynlong da ka HFU, u Bah Charles Marngar, u la ai ka jingiaroh kaba khraw eh ia ki nongialam katei ka kynhun, da kaba u la ong ruh ba kaei kaba la leh da ki nongkitkam ka HFU, la dei ban iaroh, namar ka jingtrei shitom jong ki ban kyntiew ia ka kam rep kam riang ha ka jylla.
Nongpoh: Ki nongialam ka RBYF Umsning Circle, ki la ioh ban pynskhem ia ki nongkitkam ka Umniangbyrnai Parila unit bad ia kitei ki samla kiba la pyniasoh sha ka RBYF, la leit ban pynskhem da u Bah Devan Warjri, President ka RBYF Umsning,Haba pynskhem ia ki nongkitkam katei ka Unit, u Devan Warjri, u la kyntu ia kitei ki samla kiba la pyniasoh sha ka seng, ba ki dei ban trei bha bad ban ai ka jingshakri kaba janai ia ki paidbah, ha kajuh ruh ka por u la kyntu ia ki ba kim dei ban rung seng, tang na ka bynta ban leh ia ki kam kiba myntoi shimet da kaba pyndonkam ia ka kyrteng ka seng.
Ki nongkitkam katei ka Unit, ki kynthup ia u Pynshngain Marbanniang kum u President, u Lucky Kharbani kum u General Secretary, u Nasha Nongphud kum u Vice-President lem bad kiwei.
Kiba la don ryngkat ha katei ka sngi ki kynthup ia u samla Balakmenlang Nongbri, General Secreatry, u Breggie Sun asst.
General Secretary, u Henry Joe Marngar, Education Secretary, u Amjesstar Papang, u Ferdinand Thangkhiew, ki Seng longkmie lem bad kiwei.
Shillong:Ka surok kaba dei naduh ka SOS Village ha Umiam ban leit sha Lum Sohpetbneng haduh mynta ym pat lah ban siang rong wat la la dep ban siang Mawsaling ha baroh shi lynter kane ka surok kaba jrong 6.50 Km hapoh Ri Bhoi District.
Kaba la pynlyngngoh ia ki briew kiba iaid lyngba kane ka surok ka long, ba ia kane ka surok la mang ha u snem 2009, ha ka dor kaba T.271.52 lak, katba na ka bynta ban maramot pat kan long T.6.61 lakh bad ha ka jingthoh kaba la buh hakhmat kane ka surok, u kontrator u dei, u bah K.Pala.
Hadien jong katei ka jingthoh, ha kane ka juh ka surok la don sa kawei ka jingthoh haba la buh da ka PWD kaba pyni ba kane ka surok na SOS Village sha Lum Sohpetbneng ka don 6.50 Km bad ka jingtrei na ka bynta kane ka surok ka long T.291 lak, hynrei ha kaba ia dei bad ka jingmaramot na ka bynta san snem pat khlem buh dor bad u kontraktor, u dei u bah Artis Pyngrope, na ka AP Construction.
Kumba ka long mynta kane ka surok la dep ban siang maw saling, ha baroh shilynter, hynrei, ka jingsiang rong pat, ym pat sdang bad ka jingkylli mynta ka long hato ka PWD kan leh kumno ia kane ka surok kaba la sah teng mynta la bun snem bad ka jingkylli ka long mano ban siang rong namar ba don ar ngut ki kontraktor kumba la paw na ki jingthoh kiba la don ha katei ka surok.
Ki thymmei khubor ki iathuh ba na ka liang jong ka seng Khasi Seng Kmie kiba juh pynlong ia ka jingkiew ha u Lum Kyntang, Lum Sohpet Beng ki dang ia pyrkhat mynta ban leit ia kynduh ia u myntri ba dei peit ia ka tnad shna surok u Bah Prestone Tynsong, ban ioh jingshai ha kaba ia dei bad kane ka surok PMGSY balei ym lah ban siang rong shuh haduh mynta.
Nongpoh: U Nongniah bad Nongbud jong kawei ka trok kit dohkha na shabar jylla, ki la shah ai jingsneng ha ki katto katne ngut ki samla na ka thain Nongpoh, kata hadien ba ki la lap ba kitei ki briew kiba dei ki Nongniah jong katei ka Trok, ki la thmu ban bret ia shi Trok u jaboh hapoh ka Khlaw Umling.
Dei ha ka por ba kitei ki samla kiba kynthup ia u Samla Balawan Marwein bad u Samla Remdor Nongtrei, kiba dang thmu ban hiar sha ki thain Byrnihat, hynrei haba ki la poi ha katei ka jaka, ki la lap pynban ba kitei ki briew kiba don ha katei ka Trok, ki la thmu ban bret shi trok ki jaboh ha katei ka khlaw, kumta haba ki la iohi ia katei ka jingleh khlem akor da kitei ki briew kiba don ha katei ka Trok, kitei ki samla ki la sangeh bad phah thep kylla ia baroh kitei ki jaka ha katei hi ka Trok.
Katkum ka jingiathuh da kitei ki samla, la ong ba katei ka trok, ka dei kaba thmu ban hiar sha ki Thain Guahati, hynrei haba la poi ha katei ka jaka, ki la thmu pynban ban pynhap lut ia baroh utei u jaboh ha katei ka Khlaw.
Kitei ki samla, hadien ba ki la dep ban phah thep biang ha trok, ki la pyntip ruh sha ki pulit, khnang ba kin ioh ban leh ia kaba donkom pyrshah ia kitei ki briew na shabar jylla, kiba la thmu ban bret jaboh ha katei ka jaka bad kaba la pynjaboh eh ia katei ka khlaw.
Shillong:Ka ophis treikam Deputy Commissioner (DC) ka East Khasi Hills, myn sngi saitjain, ki leit ban jurip bad sam da ki ‘slip’ ha ka ba ki la shim ia ka kyrteng bad ki phone number jong ki nongdie madan na ka bynta ban pynbeit bad ban pyniaid daka built ‘Odd and Even’ iaki nong shong iew die madan.
Ki bor pulit ryngkat bad ki seng nongdie madan ka Meghalaya Greater Shillong Progressive Hawkers and Streets Vendors Association (MGSPHVA), ki la pynlong iaka jingjurip naduh Garikhana haduh Khyndai Lad, na ka bynta ban wad jaka ia ki nongdie ban shong die jing die ha nongbah Shillong.
Ki nongtrei ka ophis DC ki la lum ryngkat bad ka jing ai ‘slip’ ki la shim ruh ia ka kyrteng bad ki phone number jong ki nongdie madan na ka bynta ban pynbeit bad ban pyniaid da ka buit ‘Odd and Even’ ban ai lad ban kamai jakpoh ia ki nongdiew madan.
Na ka liang ki nongdie madan, ki la pynpaw ka jing sngewnguh ia ka jing leh jurip, ka DC ophis na ka bynta ban thaw lad ia ki nongdie madan ban ioh shong die jing die.
“Ngi ai khublei ia ka ophis DC kaba la shim khia ban lum kyrteng bad ban pynbeit iaka jaka na ka bynta jong ngi namar lada ngim ioh ban die jing die ngin duh ka jing kamai bad kane kan ktah iaka ioh ka kot jing ngi bad ka ing jong ngi" la ong kawei ka longkmie ba die soh ha Motphran.
Na ka liang ki nongdie madan ki la pynpaw ba ki paidbah ne ki nong die madan ki dei ban burom bad bud ryntih ia ki kyndon ka tnat ka koit ka khiah khnang ban iada ialade bad ia ka ing ka sem na ka jing iabit jing pang COVID-19.
Na ka liang ka sorkar jylla ban teh lakam ia ka jingpursted ka jingpang Covid -19 ha ka jylla ka la khang ia ki dukan kiba hap hapoh ka thup ‘Non-essential’ hapoh ka East Khasi Hills, khamtam ha nongbah Shillong.
Shillong: U nongialam rangbah Jong ka Revolution “iada la ka Ri “u bah Ardent Miller Basaiawmoit mynta ka sngi u la pynpaw ia ka jingkyrshan halor ka jing dawa ban thung da ka kynhun tohkit ka ba lait luid haba dei bad ka kynrum kynram ka ba don hapoh ka MeECL bad kumjuh ruh ban weng noh ia Myntri ka tnad bording u James P.K Sangma.
Na ka liang u bah Ardent u la pynpaw ba ka jing mih ki kynrum kynram bad ka jing jyllei ki kam bamsap hapoh ka MeECL ka dei ka dawbah ba pynlong ia kane ka tnad ba kan   tlot ka jing pynmih bording bad kane kala pynlong iaka ban hap ban thied bording naki company  ba kynthup kum ka  NEEPCO bad kiwei kiwei.
U bah Ardent u la pynpaw ruh  ba ki jing bym lah ka MeECL ban treikam bha kala wanrah iaki jait jing iakhih na ki nongtrei naduh ki ophisar bad ki engineer bad dei halor kane la donkam daka kynhun tohkit ba lait luid ban lap iaka jing shisha halor ka jing bym lah ka MeECL ban pynmih bording.
U la pynpaw shai ba na ka liang jong ka Revolution ka kyrshan ia ka jing dawa jong u general secretary ka United Democratic Party (UDP) ban thung ka kynhun tohkit ba lait luid ban lap ia ka jing shisha halor ka MeECL bad kumjuh ruh ban weng noh ia u Myntri ka tnad bording, u James PK  Sangma na kane ka tnad.
Ka ktien u Blei ka iathuh ia ngi ba u ksuid   u kren.
U Ksuid u kren bad ngeit ba u Jisu u dei u khun u Blei.
“Kita ki Ksuid ruh ki ngeit, tang ba ki sngew kiuh kein.
" Jakob 2:19.
Ki Ksuid  ki tip bad ki ngeit ba u Jisu u dei u khun u Blei u Nongpynim ka pyrthei, hynrei namar ba  kidei ki ksuid ki sngew sheptieng bad sngew kiuh pat ban iohsngew ia ka kyrteng Jisu; ka kyrteng kaba halor ki kyrteng baroh.
Philipi 2:9.
Ba hakata ka kyrteng Jisu, ki khohsiew kimdon khrup.
Ki ksuid ki hap ban dem khrup.
Dei nakata ka daw ki sngew kiuh eh.
Ki ksuid ki ithuh ia u Jisu bad ki tip biang biang, ba u Jisu udei u khun u Blei.
Ki ksuid ki ia pyrta ki ong – Me donkam aiu bad ngi, ko Jisu u khun u Blei? Mathaios 8:29.
U ksuid bad ki ksuid ki phla shai ba u Jisu u dei u khun u Blei bad ki tieng ia ka kyrteng JISU.Ha kata ka por u Apostol Paul, kat ba u dang leit ban duwai, ladon kawei ka briew kaba shong u Ksuid ha ka, kaba kren kyrteng ne jadu myntor, haba kala bud ia u Paul hajan jong u, kala pyrta kada ong.
Kine ki briew ki long ki shakri jong u Blei u Baha khlieh tam eh, kine kiba pynbna haphi ia ka lynti ka jingim! Kala pyrta kumne bun sngi.
Ki kam ki Apostol 16:16-18.
Kaba mut ba u ksuid uba don ha kata ka briew u kren.
Hynrei u Apostol Paul u la kynhied u ong – Nga hukum ia me u ksuid ha ka kyrteng u Jisu khrist ban mih noh naka.
Hynrei ka por u ksuid u la mih noh.
U  Jisu u khun u Blei u la don naduh mynnyngkong bad u Blei ha bneng.
Ioanis 1:2.
U Lucifer soitan bad ki angel jong u ruh ha bneng.
Nakata ka daw u ksuid u tip bad ithuh bha ba u Jisu udei u khun u Blei.
U Lucifer u dei u angel u dei u kherub jong u Blei uba itynnad uba stad, u nongrwai u nongtem jong ka Bneng.
Ki mawkordor (diamond) ki long ki jainkup jong u Lucifer.
Hynrei dei ka por jong ka jingsarong jong u la beh noh ia u bneng.
Esekiel 28:12-19.
Ka jing iasarong jong u Lucifer ka la pyllong ia u ba u mut ban knieh ia ka khet u Blei ha bneng, pynban la pynhiar ia u sha dujok.
Isaiah 14:12-17.
U Blei u la beh ia u Lucifer na bneng, bad u la kylla long u ksuid bad u soitan, u Lucifer u kylla soitan (Satan) bad haba u mih um shymmih marwei hynrei ki don ki angel ka bneng kiba bud ia u.
Te lashop arsut ia u ta u Iakjakor ba khraw, uta u bsein tymmen ia uba LA KHOT U KSUID BAD U SOITAN.Jingpynpaw 12:9.
“Kat dong jong u ka la ring ia ka ba lai ka bynta na ki khlur ka bneng.
Jingpynpaw 12:4.
Ka mut ba ha ka por ba la shop noh ia u soitan na bneng, kaba lai ka bynta ki angel ka Bneng ki bud ia u Lucifer, bad ki sa kylla long ki ksuid bad u soitan.
Ka ktien u Blei ka ong- ba ha ka por ba la shop arsut ia u soitan na bneng ka la don ka jingthaba kum ka leilieh.
U Jisu u ong – “Nga iohi ia u soitan ba u hap kum ka leilieh na bneng.
Loukas 10:18.
La beh noh ia u Lucifer bad ki angel.
Ki la kylla ksuid kylla soitan.
Ki ksuid bad u soitan ki nongshun jong ka briew, ki kren lyngba ki briew ki dei ki mynsiem (demons).
Hynrei ki tip ne ithuh ia u Jisu bad ki sngew kiuh eh ia ka kyrteng jong u,  KA KYRTENG HALOR KI KYRTENG BAROH.Amen.
Katba u dkhar u klieng da ki hajar kilo meter ruh u wan shane ba u iohi ia ka lynti ka pisa".
Nangta shuh shuh, peit kito ki dkhar kiba ieng da u lain ha ha Iewmawlong, hapdeng surok, hapoh khrum kali bad lynter ki lynti iaid kjat.
Kane baroh ka long namar ki sngewthuh ba kano kano ka kam ba ki trei ka don ka dor bad ka long kaba don burom.
U jong ngi te em.
Ka riam pat te hai hai ka stai aiu bym phong bym pynbud jong ngi.
Ki jong ngi ki dei ki nongtynneng kiba stet tam.
Ka por ka dawa jur ban don napdeng kiba nang ba stad ban pynshai pynsngewthuh bha ia kata kaba ki ong ha ka ktien nongjop – “Diginity of Labour" ne ‘Diginity of manual Labour".
To sa khyndiat ngan pynkut artat :- u nongrep u long uba donkam hi kumba donkam u nongthaw ain ne u nonghikai.
U ai ia ngi ia ka bam ka dih.
Ngim lah ban ibein iano-iano tang namar ba iapher ka kam, ka kamai rit ne ki jainphong ba tad dor.
Ka jingsngewtynnad ia ka kam ka pyni ia ka jinglaitluid bad ka jingmlien ban trei shitom.
“Ham…ham…ham" la saham samthiah ka Duh.
“To khie ia thiah noh.
Ani! ym lap ba iohsngew ba la don katto baje? la ong ka kmie kaba dang peit ia ka baje iing ha biar kamra pdeng.
Haba u la kiew ha jingthiah, u Bhalang u pyrkhat bad pynshong nia pynshongdor ia ka jingong u Kni, u shim bad pdiang ba ka long kaba dei.
La um da lah eh ban pynshisha tang ha ka rta samla lud hynrei u sngew ba ka lah ban dei ka daw ka jinghiar bad jingsahdien ka jaidbynriew lehsuk jong ngi.
Sha nongkyndong pynban u dang iohi ia ka jingiatreilang ki khun bad la ki kmie ki kpa ha lyngkha ha ryngkat ka kit ka bah ha la i bor khynnah.
Ha sor u iohi ba ynda la ioh shuti ruh kine sadhai ha ka shu ialehkai muja beit ha phyllaw ne ha surok shnong.
Ha ka sngi kaba bud, u Kni jong u, u la ialam ia u sha 7 mer ban leit peit jingtrei.
U iohi ia kato ka iing kaba heh bha ha kato ka madan phlang kaba heh bha bad kaba itynnad shikatdei eh.
U la kylli na u Kni ba ka dei ka iing aiu.
U Kni u la iathuh ba ka dei ka iing ki shipai phong sopti sahit bneng (Air Force).
U Bhalang u la kylli hapoh mynsiem ba kumno kat ka jingitynnad kane ka jaka kin shu ai ha u shipai.
U kynjik kynjak ia ka jingbieit ki briew lajong.
Ki la mih na 7 mer ha ka por shiteng sngi bad leit beit-beit sha iing.
Shi bnai duna la iaid ka por ha kaba leit jingleit bad la u Kni.
Wat ha kane ka rta ka la ktik ia ka jingmut jingpyrkhat jong u ban ioh kam kum kane ka kam kaba poi kylleng ki jaka.
Katto katne ki nongtrei ha ophis bad u ophisar u la ithuh khmat ia u Bhalang.
Haba u la sah ha sor, u Bhalang u i shalak bad i kop stad tang shu peit ia ka dur khmat bad u ir-mat jong u ba u long heh.
Ka jingialam jong u Kni jong u kat shaba leit, ka la pynioh nong bad pynmyntoi ia u namar ka long kumba u kynshew ne thoh ia ka jingshem jinglap jong u ha la kamra jabieng.
U la iohi ia ka mandir, temple jong ki dkhar, ka jaka shong ki shipai, ki wah ha sor, ka khyndai lad (Iew Pulit), ka Iewduh, u Motphran, ki iingmane blei bapher bapher ha nongbah Shillong ki bym don ha shnong jong u.
Kum u khynnah nongkyndong kine kiei kiei baroh ki long ki jingshem ba thymmai bad jingiohi ba thymmai.
U iohi ki dukan ki jait pa ki jait ki don lut bad u pyrkhat kumno ki sdang, da kumno ki iohnong, da kumno ki pyniaid haba tang shiteng pud la don sa kiwei pat ki dukan.
Haba u peit ia ki briew ruh kiba shu iaid bunkam beit tip kiba iaid bunkam shisha ne kiba shu iaid pynheh iew.
Shillong: Ha ka step jong ka sngi Thohdieng kata ka 27 tarik u bnai Nailar 2021, ka Sur ki nong Mawlai ka la pynlong ia ka Signature Campaign kaba long kum shibynta ka jingiakhih kaba jai jai ban pynsngew sha ka Sorkar halor ka jingdawa ba ka Sorkar ka dei ban ai ia ka jingbishar kaba hok halor ka jingshah siat iap jong u General Secretary barim ka Hynniewtrep National Liberation Council(HNLC), u Bah Cheristerfield Thangkhiew kaba la jia ha ka step jong ka 13 tarik u Nailar 2021 ha ka ïingsah ka jong u ha Mawlai Kynton Massar bad ia katei ka Signature Campaign la sdang ban soi nyngkong eh da ki bahaïing hasem jong u Bah Cheristerfield Thangkhiew bad sa bud ter ter pat da ki paidbah kiba iaid ba ieng lyngba kitei ki jaka.
La pynlong ia katei ka Signature Campaign ha Mawlai Stand Bus bad ha Mawlai Petrol Pump bad katei ka Signature Campaign kan kut mynta ka janmiet jong ka 27 tarik u Nailur bad yn sdang noh pat sa ka jingiathang mombati ban kynmaw burom ia u Bah Cheristerfield Thangkhiew.
Haba kren sha ki lad pathai khubor, ka Sur ki Nong Mawlai ka la ong ba kin nym sangeh hynrei ngin nang iai ialeh katba ym pat pynioh ka jingjop na ka bynta jong u Bah Che bad ka Sur ki nong Mawlai ka la ong ruh ba kan nym pat shongthait ban ialeh.
Ka Sur ki nong Mawlai ka la dawa ruh ba ka Sorkar ka dei ban sospon mardor ia ki pulit kiba la donkti ha ka ban dkhat jubor ia ka jingim jong u Bah Che.
Nongpoh: Hynnin ka janmiet ha ka por 6 baje eiei janmiet, ki paidbah kiba la sakhi ia ka jinghap ki Kha Bsein na kawei ka kali AS-01- NC-3445, ki la muja ban tam ei ia kitei ki Kha Bsein, kiba la hap ha katei ka kaba la mih na ki thain Sunapur da ka jingthmu ban leit pynpoi sha Guwahati, hynrei haba la poi hajan ka surok ban leit sha Killing ha Baridua, ka bynta ban khang nadien jong katei ka Mahindra Pick-up, ka la lait kynsan bad kaba la pynlong ia baroh ki doh kiba don ha katei ka kali ba kin hap hapdeng surok.
Ki nongniah jong katei ka kali, ki iathuh ba ka jingduhnong na katei kaba hap kitei ki Dohkha, ka la kot sha ka T.3 lak.
Shillong: Ki 4 ngut ki dkhot jong ka SBI ki la wan iakynduh ia ka KSU Jowai Circle, halor ka jingkhang ia ka SBI Mynso Branch ha Phramer.
Ha kane ka jingiakren, na ka liang u Major Henry uba dei u Security Manager jong ka SBI, Meghalaya u la kular ban pynbiang katba lah na bynta ka jingdawa jong ki paitbah ha ka shnong Phramer.
U la iathuh ruh ba na ka liang jong ka SBI, ki la wan pyndait ia ka machine ban print passbook bad ki la buh ruh kawei ha counter lada jia kumno kumno ba katei ka machine ka kum sniew bad ki la kular ruh ban buh biang sa kawei ka machine ha counter lada jia ba dang dawa ka Bank, kumjuh ruh na bynta ki nongtrei, namar ha katei ka bank ka don tang uwei u nongtrei.
Na bynta ka ATM, Ki la ong ba ka dei ka kam kaba shim por namar ki machine ki wan na bar ri.
Ha ka jingleit pynshisha jong ka KSU, ka la lap ba la dep shisha ban buh ia ka passbook machine bad la pyntikna ba ki treikam, ha kaba la sakhi da u Branch manager ha kaba u la pyni ba ka la long shisha ka Machine.
Ha kane ka jingleit ban peit la synran lem bad u Rangbah Shnong jong ka Phramer bad ki dkhot jong ka KSU jowai Circle kiba kynthup ia u President, Mr.Ioannis Suchiang, Gen.
secretary, Phraki Thubru, VC president Jowai Circle Ewanmi Phawa bad ki dkhot jong ka Jowai Circle.
San ngut ki briew, ki la iap ei, ha ka jingshah siat bad shah thang im, ha ki ehrang DNLA bad katei ka jingjia, ka la jia ha ka miet jong ka sngi palei, ha  Dima Hasao district, jong ka Assam.
Ki ehrang DNLA (Dimasa National Liberation Army), ki la siat naphang ia hynniew tylli ki trok kiba kit dewiong bad hadien kata, ki sa thang naphang haduh ba kin da ingkhong.
Katei ka jingjia, ka dei ha  Diyungmukh, kaba don ha  Dima Hasao district.
Kitei ki trok, ki dei kiba leit sha Lanka, kaba ha Hojai district bad ki dei kiba wan na  Umrangso.
La ioh tam ia kitei ki san tylli ki met iap, na kitei ki trok kiba la ingkhong.
La iathuh ba arngut na ki nongniah ki iap, da kaba shah siat bad 3ngut, ki iap da kaba shah thang, ha ka por ba ki kem ding kitei ki kali.
Ki Jaidbynriew hynñiew trep jong ngi ki don ne m ha kani ka jingiap??.
Ha kine ki khyndiat sngi ba la dep, la mih kawei ka khubor ba ka Ruchi Soya kaba dei ka tnat jong ka kompani Patanjali ka la thmu ban sdang rep ia uwei u jait dieng tlai ba khot ‘Oil Palm’ ha ka jylla Meghalaya bad kiwei ki jylla ka thain shatei lam mihngi ka ri India.
Shuh shuh, kane ka company ka thmu ruh ban shna jaka pynmih umphniang na ki soh une u dieng tlai.
Mar ia saphriang kane ka khubor, la mih ki jingkynthoh ha ki kotkhubor, social media bad kiwei pat ki lad pathai khubor halor kumno ka jingrep ia une u dieng ka lah ban ktah ia ki khlaw ki btap, ki jingthung bad ki mrad ki mreng kiba don ha kine ki thain jongngi khamtam ia kita kiba ngi ong ki ‘native species’ ne ‘endemic species’ (ki jingthaw ba im kiba don tang ha kine ki jaka jongngi bad ki bym lah ban shem ha kiwei pat ki jaka).
To ngin ia peit mynta uei une u dieng ‘Oil Palm’ bad kumno u kylla long u mar rep ha ri India? Une u dieng u dei u kynja Dieng Tlai uba la tip da ka scientific name Elaeis guineensis, uba dei na kajuh ka jait kum ki dieng kwai, snepkor.
Ka tynrai jong u ka dei na West Africa, hynrei u lah ban im ruh ha kiwei pat ki jaka ba ka jinglong ka suinbneng (climate) ka shit bad sngem (humid) bad donkam ruh shibun ka um ban rep ia u.
Na ki soh jong u lah ban pynmih umphniang kaba pyndonkam ha ka shet jingshet, shna jingtah sniehdoh (cosmetics), sabon, shampoo, dawai bad kiwei pat ki jingpyndonkam.
Ka Indonesia ka dei ka ri ba pynmih bun tam ka umphniang (Palm Oil) ha ka pyrthei, bud sa ka Malaysia, Thailand bad Columbia.
Ka India pat ka dei kawei na ki ri ba thied bun eh ka Palm Oil na kiwei pat ki ri (import).
Na kane ka daw ka India ka la sdang ban pynshlur ia ki nongrep ban rep ia une u dieng khnang ba kan ym donkam shuh ban thied na shabar ri bad ban pynmih umphniang hi ha ri lajong.
Ka Sorkar India, naduh ki snem 1999-2000 hapoh ka scheme ‘Technology Mission on Oilseeds & Pulses (TMOP)’ ka la thaw ia ka ‘Oil Palm Development Programme (OPDP)’ da ka jingthmu ban pynshlur ia ka rep Oil Palm ha ka Ri.
Nangta, ha ki snem 2011-12 haduh 2014-15 la ialeh ban pyniar shuh shuh ia ki jaka rep Oil Palm da kaba pyntreikam ia ka prokram kyrpang ba la khot ‘Oil Palm Area Expansion (OPAE)’ hapoh jong ka RKVY scheme.
Ha ka Plan San Snem kaba 12 (12th Five Year Plan), la sdang ia ka ‘National Mission on Oilseeds and Oil Palm (NMOOP)’, kaba kynthup hapoh jongka ia ka Mini Mission – II (MM – II).
Kane ka MM-II dei kaba la shna kyrpang tang na ka bynta ban pyniar ia ki jaka rep bad pynroi ia ka jingpynmih Oil Palm ha ka ri India bad la pyntreikam ha 12 tylli ki jylla – Andhra Pradesh, Telangana, Chhattisgarh, Tamil Nadu, Kerala, Gujarat, Karnataka, Odisha, Mizoram, Nagaland, Assam bad Arunachal Pradesh.
Kat haduh u snem 2017-18 ki jaka rep Oil Palm ha ri India ki la don kumba 3 lak hectare bad ka Sorkar ka don jingthmu ban nang pyniar shuh shuh sa ha kiwei pat ki jylla ka thain shatei lam mihngi bad Andaman & Nicobar.
Kiba bun ki riewshemphang na kylleng ki ri ka pyrthei bad kumjuh ruh ha ri India ki la pule bad wad bniah (research) shaphang une u Oil Palm bad kumno kaba rep ia u ka lah ban pynkylla ia ka dur bad jingtreikam ka mariang.
Ha Indonesia, Borneo, Sumatra bad Malay Peninsula bad ki bynta ka West Africa la shem ba ka jingrep Oil Palm ka dei kawei na ki daw ba wallam ia ka jingpynjot ia ki khlaw ki btap (deforestation).
Ka jingduh ki khlaw ki btap ka wanrah ruh ia kiwei pat ki jingjulor ka mariang kum ka jingshahrong noh ka khyndew (soil erosion), jakhlia ka um bad ka lyer (pollution) bad ka jingpynduh noh ia ka jakashong jaka sah jongki (loss of habitat) jong ki mrad ki mreng bad jingthung jingtep ba bunjait kaba lah ban pynlong ia ki ban duh jait syndon (extinction).
Haba phai sha ki ri ba marjan jongngi, ka Sri Lanka dang shen ka la rai ban pynduh bad rat dyngkhong noh syndon ia une u jait dieng na ka ri baroh kawei namar ka shem ba u dei uwei na ki daw ba pynlong ia ka jingshah rong noh ka khyndew (soil erosion), jingtyrkhong ki tyllong um (drying of springs) bad don ka jingma ba u lah ban pynduh jait ruh ia kiwei pat ki jait jingthung ba la ju rep naduh mynbarim ha kane ka ri kum u snepkor, slasha bad dieng jri (rubber).
Ha kane ka thain jongngi, ka Sorkar ka la pynshlur ban rep ia une u dieng ha ki jylla Mizoram, Arunachal Pradesh, Assam, Nagaland bad Tripura.
Ka Manipur ruh ka la sdang ia kane ka jingrep la jan shisnem mynta naduh u snem 2020.
Ha ka jylla Mizoram, kaba la sdang nyngkong eh ban rep ia une u dieng naduh u snem 2005, la iathuh ba ka jingpyniar ia ki jaka ban rep une u dieng ka la ktah ia ka jingdon ki jingthaw ba im khamtam ki jait sim bapher ki la duna ha ki jaka ba rep ia u.
Kumjuh ruh, ki jaka rep kynthup ia ki pynthor kba ki la jan shah tyllep lut bad pynkylla sha ki jaka rep Oil Palm.
Kumta kane ka lah ban wanrah ka jingduhjait noh jong shibun ki kynja jingthung, ki mrad, ki sim bad pynduna ruh ia ka jingrep ki mar bam kum u kba, ki jhur bad ki soh ki pai bad kiwei pat ki mar rep.
Da kaba khmih ia ki nuksa ba la kdew haneng na kiwei pat ki ri ka pyrthei bad na ri India ruh, ngi sngewthuh ba watla ka jingrep ia une u jait dieng lehse ka lah ban long kawei na ki lad kamai pisa ia ki nongrep ha kane ka thain, hynrei ka don ruh ka jingktah ia ka mariang bad ki jingthaw baim baroh.
Lehse shisha une u dieng u lah ban pynroi spah ia ki nongrep jongngi ha kine ki san ne shiphew snem ban wan, hynrei ym lah pat ban pynthinkna la kan pynbha ne pynsniew ia ki khlaw ki btap ba la don naduh mynbarim (native forests), ki lum ki wah bad ia ka mariang lada une u dieng u la roi palat.
