La bthah ia baroh kiba shong ba sah ha katei ka containment area ban kin shjong pynkyrpang ialade haki iing ki sem jong ki.
Ym shah pynlong ia kino kino ki jait jingialang bad baroh ki dukan dukdoh ki dei ban khang ha katei ka jaka.
Ki kali kiba iaid lyngba ka containment area la bthah ba kim bit ban sangeh ha shiteng lynti.
U District Magistrate, West Jaintia Hills District haka sngi Nyngkong ula pynngat Micro Containment iaka shnong Barato A, kaba hap ha Laskein Block hadien bala lap ba don ka jingiabit jingpang khlam COVID-19 ha kane ka shnong.
Ka hukum ka khang iaki briew ban rung sha katei ka shnong kaba pynngat containment bad kiba shong ba sah hapoh katei ka containment ruh kim bit ban mih, hynrei ki dei ban shong pynkyrpang ha ki iing ki sem jong ki.
La khang ban pynlong ia kino kino ki jait jingialang bad la bthah iaki baroh ki dukan ban khang mardor.
Ki kali kiba ju iaid lyngba na katei ka shnong la bthah ba kim bit ban sangeh ha shiteng lynti.
Phra ngut ki briew kila khlad naka jingpang COVID-19 bad da kane ka jingiap kala kynjoh sha ka 1031 ngut ha Jylla, katba kiba iabit thymmai iaka jingpang ki don 569 ngut haka sngi Nyngkong.
Kine kiba la khlad sa 8 ngut ki dei tang na East Khasi Hills District.
Kat kum ka jingpyntip ka Tnad ka Koit ka Khiah, sa 569 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 5084 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 04, EJH: 09, EKH: 173, NGH: 06, RBD: 85, SGH: 06, SWGH: 08, SWKH: 72, WGH: 74, WJH: 80 bad WKH: 52.
Ki nongpang kiba la ioh pat iaka jingkoit ki don haduh 485 ngut.
Kine ki kynthup na EGH: 13, EJH: 02, EKH: 155, NGH: 16, RBD: 53, SGH: 08, SWGH: 09, SWKH: 34, WGH: 100, WJH: 69 bad WKH: 26.
Ka jingdon jong ki briew bala ïabit ïa kane ka jingpang khlam ha Jylla baroh ka long 61763 ngut bad napdeng kine 55648 ngut kila ïoh ïa ka jingkoit bad 1031 ngut kiba ïap nalor ki briew ba dang shitom.
Hadie bala ud la nam u paidbah halor ka jingkiew dor ka bai thang bording ha East Jaintia Hills, ka Meghalaya People United Front (MPUF) haka sngi Nyngkong kala leit ban iakynduh ia u Executive Engineer ka Khliehriat Distribution Division MePDCL ban kyntu ia u ban shimkhia ban pynbeit iaka jingeh u paidbah nongthang bording.
Ka MPUF kala kam ba haka jingleit ïakynduh ïa Ma T.Ïakai EE MePDCL Moowakhu, Khliehriat ula kular ban shimkhia ban pynbeit halor kane ka jingkiew dor ka bai thang bording ki paidbah.
U president MPUF, East Jaintia Hills u Kyrshan Blah, u president ka San shnong Circle u Jony Phawa, u president ka Wapung Unit Samely Siangshai bad ki katto katne ngut ki dkhot kila ai por shitaiew iaka MePDCL ban pynbeit mardor ia kane ka ingkiew dor ka bai thang bording khnang ba kan nym ktah ia u paidbah.
Kane ka jingkiew ka bai thang bording kala jia ha kylleng ka rilum Jaintia bad ka dor bai thang kala kiew ar lai shah na kaba ki ju siew bai bording.
Ka shnong Namdong B kala ioh ia kawei ka tyllong um naka ka skim sorkar kmie ka Special Assistance Grant (SAG) kaba pyntrei ka Jaintia Hills Autonomous District Council (JHADC) jong u snem 2018-19.
Ia kane ka tyllong um la plie paidbah haka sngi Saitjain ka taiew kaba la dep haka jingiadonlang u MDC Mynsngat Khanduli u Dawan Lyngdoh, Waheh Shnong Ma DS War, Assistant Waheh Shnong Ma Pius Ksoo, Secretary Shnong Ma Apostol Shadap nalor kiwei kiwei.
Kane ka tyllong um dih ka dei kaba don ha Dong Pohkseh bad ka shnong kala pynpaw ba ka jingioh jingiarap na u MDC da kane ka tyllong um kalong ka jingkyrkhu kaba khraw iaki nongshong shnong katei ka dong ban ioh iaka um dih kaba khuid kaba suba.
U Jumai uba khlain bor 4.9 haka jingthew ha u Richter scale ula pynkhynñiuh haka step sngi Nyngkong haka por 10:33 Am iaka jylla Manipur bad kiwei ki jylla shatei lammihngi.
Ka National Centre for Seismology, Earthquake, kala ong ba ka thymmei jong une u jumai ka dei na shaphang shathie lam sepngi ka Ukhrul, Manipur ba jngai 39 KM ha u Latitude 24.60 North bad Longtitude 94.33 East.
Ka thymmei jingjylliew une jumai ba khlain bor 4.9 ka long 50 Km bad kane ka jingkhynniuh kala ktah ha ki katto katne ki jylla bad kiwei kiwei.
Image Source: seismo.
gov.
in.
Ka jingdon jong ki briew kiba iap pang COVID-19 kala kynjoh sha 1024 ngut ha Jylla hadien bala khlad biang sa 10 ngut haka Sngi U Blei.
Kine kiba khlad sa 10 ngut ki dei East Khasi Hills: 05, West Garo Hills: 03 bad mar iwei na West Jaintia Hills bad South Garo Hills.
Kat kum ka jingpyntip ka Tnad ka Koit ka Khiah, sa 597 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 5007 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 17, EJH: 13, EKH: 242, NGH: 18, RBD: 54, SGH: 09, SWGH: 08, SWKH: 18, WGH: 105, WJH: 62 bad WKH: 51.
Ki nongpang kiba la ioh pat iaka jingkoit ki don haduh 288 ngut.
Kine ki kynthup na EGH: 19, EJH: 03, EKH: 53, NGH: 13, RBD: 23, SGH: 14, SWGH: 10, SWKH: 13, WGH: 107, WJH: 20 bad WKH: 13.
Ka jingdon jong ki briew bala ïabit ïa kane ka jingpang khlam ha Jylla baroh ka long 61194 ngut bad napdeng kine 55163 ngut kila ïoh ïa ka jingkoit bad 1024 ngut kiba ïap nalor ki briew ba dang shitom.
U Myntri kam pohiing jong ka Ri India, Amit Shah haka jingwan kaba 2 sngi ha Jylla Meghalaya haka 24 bad 25 tarik Naitung une u snem, ula ong baka sorkar kaba ialam u Narendra Modi ka angnud ban pyniasoh ia baroh ki sorbah ki jylla ba don ha North East da ki rel, aeroplane bad ki surok ban kyntiew iaka roi ka par.
Haka jingwan jong u Amit Shah ula plie paidbah iaka cryogenic oxygen plant bad ka ka jaka thiah aspatal ki khynnah paediatric ward at Umsawli.
Ula plie paidbah ruh iaka jaka ap bos kaba la tip kum ka Inter-State Bus Terminal ha Mawiong.
Ha kane ka sngi la iadonlang u Minister of DoNER, G.Kishan Reddy, Minister of State for Science & Technology and Department of Space, Dr.Jitendra Singh, Minister of State for DoNER, B.L.Verma, Chief Minister of Meghalaya, Conrad Sangma bad kiwei kiwei ki kynrem lyndan.
U Amit Shah ula buh mawnongrim ruh iaka Multi-facility convention and exhibition centre at North Eastern Space Application Centre (NESAC) ha Umiam.
U Myntri kam pohiing ka ri ula pynlong jingialang bah ruh bad ki Chief Ministers, Chief secretaries bad DGPs jong ki jylla North East baroh ban iathir halor ka roi ka par bad ka shongsuk shongsain.
Ka Jaiñtia Students’ Movement (JSM) haka sngi Thohdieng kala ai da ka jingujor sha u Deputy Commissioner, West Jaintia Hills District halor ka jingsniew tasam ka surok Shillong Jowai.
Haka jingujor kaba la ai ka JSM lyngba u Pillar Phawa, joint secretary JSM ula kyntu ia u DC ban shimkhia ban tuklar bad phah maramot ia kane ka surok khamtam na Ummulong sha Mookyndur kaba la sniew palat liam kaba la dap da kli thliew ki syar kaba buh jingma iaka iaid ka ieng ki kali motor.
“Wat kane ka surok bah NH 6 ka dei kaba bun kali bad kaba pyniasoh ruh ia bun ki jylla, hynrei katba nangmih ki sngi ki thliew ki syar kila nang bun bad shitom ka iaid ka ieng ki kali naduh ki kali haduh ki kali rit," la ong Pillar.
Ka Seiñraij Mukhla haka sngi Saitjaiñ hapoh ka jingialam u Langdoh Niam ka Raij Mukhla u Ma Wanbha Lyngdoh ha ryngkat ki Waheh Sankur bad u General Secretary/President ka Seiñraij Mukhla ki la pynlong ia ka nguh ka dem ha ka duwan knia ne duwan leh niam ia ka blei Synhen ha ka pung Thadlaskeiñ  kaba don hapoh ka Shnong Mukhla.
U Langdoh Niam ha ryngkat ki Waheh Sankur bad ki paidbah kila nguh la dem ia ka blei ba kan da kan ker ia ki khun ki roit jong ka Seiñraij Mukhla ba kin ioh ia ka met ka phad kaba shait ba khlain bad kumjuh ruh ban beh sha jngai ia kane ka khlam COVID 19 kaba la sar ha satlak ka pyrthei.
Kane ka jingle niam ha Pung Tahdlaskeiñ la ju pynlong ha ryngkat ka knia ka khriam ka Shad Pastieh shad wait kum ka dak ban ai nguh ia ka blei Synhen.
Kane ka jinglehniam kala sangeh la bun bun snem, hyrnei tad haduh u snem 2010 hapoh ka jingialam u Daloi Elaka Nangbah Rgh, R.M Garod bad ryngkat ka jingialam u Langdoh Niam ka Raij Mukhla bad u Langdoh Niam ka Raij Nangbah la lah ban pynkhia im biang ia kane ka jinglehniam knia bad shad pastieh ia ka pung Tahdlaskeiñ.
Kane ka jingle niam la pynlong ruh ha u snem 2015, hynrei ha kane kynti namar ka jingwan lynsher ka khlam ka Seiñraij Mukhla kam pat lah ban pyndep ia kane ka jingleh niam.
Sa 5 ngut ki briew kila khlad biang na ka jingpang khlam COVID-19 bad 693 kiba iabit thymmai iaka jingpang khlam haka sngi Saitjain.
Kine kiba khlad sa 5 ngut ki dei tang East Khasi Hills bad da kane ka jingiap pang khlam ha jylla baroh kala kynjoh sha 1014 ngut Kat kum ka jingpyntip ka Tnad ka Koit ka Khiah, 693 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4708 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 12, EJH: 26, EKH: 293, NGH: 05, RBD: 80, SGH: 08, SWGH: 05, SWKH: 27 WGH: 79, WJH: 89 bad WKH: 69.
Ki nongpang kiba la ioh pat iaka jingkoit ki don haduh 519 ngut.
Kine ki kynthup na EGH: 25, EJH: 09, EKH: 102, NGH: 11, RBD: 151, SGH: 06, SWGH: 08, SWKH: 23, WGH: 151, WJH: 27 bad WKH: 06.
Ka jingdon jong ki briew bala ïabit ïa kane ka jingpang khlam ha Jylla baroh ka long 60597 ngut bad napdeng kine 54875 ngut kila ïoh ïa ka jingkoit bad 1014 ngut kiba ïap nalor ki briew ba dang shitom.
U Sub-Divisional Magistrate, Mairang Civil Sub Division haka sngi Thohdieng ula pynmih iaka hukum bad pynbna bala pynngat Containment Zone iaka shnong Pyndengumiong baroh kawei hadien ba la iabit iaka jingpang khlam 18 ngut na ki nongshong shnong.
Kine dong kiba la shah pynngat haka containment Zone ki kynthup iaka iaka Dong Lumiew, Dongbir, Dong Gate, Lummarlong, Langstiehrim bad ka Umwiehsup.
Katkum ka report kane ka shnong ka don haduh 113 ngut kiba la shah ktah iaka jingpang khlam bad 7 ngut kila khlad.
Katkum ka hukum u Sub Divisional Magistrate, Mairang Civil Sub-Division ula ong “Na ka daw ka jingiaikiew stet jong ka jingdon ki nongpang COVID-19 bad ka jingdon ki nongshong shnong kiba lah ban shah ktah (High Risk) na ka khlam hapoh Pyndengumiong, kaba dei kawei na ki jaka ba heh duh ha Mairang ban khaii pateng ne ban iadie iathied bad la lap ba ka don ka jingkheinsting ki paidbah bad kim shym la bud iaki adong adit COVID-19 bad ki jingbthah jong ka sorkar, kumta la hap ban pynbna iaka Containment Zone ban tem iaka jingpur jong ka khlam.
" Kane ka hukum kan treikam noh mardor bad kan iai neh tad haduh bala pynbna da kumwei.
La khang pyrshah ban rung sha ka Containment Zone lait noh ki nongtrei ka tnad ka koit ka khiah bad kito kiba la ioh jingbit na u Incident Commander ba dei peit iaka shnong bad la bthah ia baroh ki nongshong shnong ban shong pynkyrpang ialade ha ki ïing ki sem ki jong ki.
Shuh shuh la hukum ban khang ia baroh ki dukan dukdoh, ban sangeh iaka kam shna ïing, shna surok bad ki bank ki ophis kiba don hapoh u pud u sam ka containment zone ruh kim dei satia ban plie khlem da ioh jingbit na ka ophis u Sub Divisional Magistrate, Mairang.
La bthah iaki nongshong shnong ba ki dei ban deng mask tikna bad kim dei ban iakhlehj bad kiwei bad ba ki dei ban sngapthuh lada don kino kino ki jingshitom haka jingsngewshitmet, jyrhoh, dap shadem, shitom ban ring pynhiar mynsiem.
Kino kino kiba pynkhein iaka hukm kin ngat haka jingshah pynshitom katkum ka hukum Disaster Management Act, 2005 bad ka IPC.La kha ia ka Khasi Literature ha ka snem 1841 hadien ba la ioh ia ki Dak thoh Alphabet Khasi ha ki dak Roman ba la ai da U Rev.Thomas Jones I kat kum ba la thoh da i Babu Hamlet Bareh Ngapkynta ha ka kot jong i kaba i ai kyrteng “A Short Story of KHASI LITERATURE".
Haoid la iathuh ba la sdang da U K.C Pal ha ki dak thoh Bengali hynrei ki shu kut noh kumto ha ka snem 1838 eiei.
Ka kot kaba nyngkong jong U Thomas Jones ka dei “Ka kot pule Banyngkong" ba la shon haka snem 1842.
La iarap ia u ban kylla ktien da U Laithat uwei na ki samla Khasi ba la nang thoh nang pule.
Ter ter la iarap ban kyntiew ia ka Thoh ka Tar bad ka Pule Dangle da ki Missionary kiba ia wan hadien kum U William Lewis, Griffith Hughes, Thomas Jones II, Thomas Jerman Jones, Hugh Roberts.
Bad uba khatduh ban bteng ia kane ka kam  bad ban pynroi shuh shuh u dei U Rev.(Dr).
John Roberts.
U Rev.(Dr) John Roberts u dei uwei na ki Missionary bakhraw uba la wan sha kane ka Ri Khasi baieid jong ngi.
U long uwei na ki Missionary uba dap rynieng ha ka jingnoh synñiang sha ngi kum ka Jaitbynriew Khasi Pnar.
U dei uwei na ki Missionary uba ieid bha ia ka RI KHASI jong ngi.
U dei uwei na ki nong noh synñiang ha ka thoh ka tar jong ngi U Khasi.
Na kata ka daw la ai nam ia u kum “U KPA JONG KA KHASI LITERATURE".
U Rev.Daffydd Andrew Jones u la ai nam ia une u Riewkhraw ha ka kot kaba u la ai kyrteng, From Corris to Cherra The life and work of the Rev.Dr.John Roberts 1842-1908 ba u dei U PREACHER, TEACHER, PASTOR, TRANSLATOR BAD u AUTHOR.La kha ia une u Missionary bakhraw jong ka Ri Wales ha ka shnong Corris ha Ri Wales ha ka snem 1842 hadien shisnem ka jingpoi jong U Thomas Jones I ha Ri Khasi.
U la wan poi ha Ri Khasi hajan bakut jong ka snem 1871.
Une u Missionary u la shakri ha Ri Khasi kumba 37 snem tam.
U la khlad na kane ka Pyrthei  ha ka 23 tarik Naitung 1908 haba u la dap 66 snem ka rta.
La tep donburom ia une u Shakri jong U Blei ha u lum jingtep ka Balang Nongsawlia ha ka sngi saitjaiñ 25 tarik Naitung 1908 da ka jingiam briew kaba khraw.
U Mr.J.Herbert Roberts u la khot ieit ia kane ka jaka (NONGSAWLIA) da “KA BALA KA RI KHASI".
Mar sien poi ha Ri Khasi la buh shuwa ia u ban trei sha  Shella kaba long ka Lyngkha Trei bathymmai jong ka mission ha kato ka por.
Hangne u la trei kumba 5 snem hapdeng bun ki jingeh.
Dei ha ka snem 1876 u la wan poi sha ka shnong Nongsawlia bad u la shimti ban peit ia ka kam skul.
Bad u la shimti ban pyniaid ha la ka tyrpeng ia ka kam shakri bakhraw ha ka thoh ka pule kum u nongpyniaid ia ka Normal School, namar ba u Rev.Hugh Roberts uba long u Headmaster jong kane ka Skul naduh u snem 1867-1875 un leit jynduh noh sha la ka ri ha ka snem 1876.
Ia kane ka Normal School hadien la tip ia ka kum ka Cherra Teacher’s Training Centre naduh ka snem 1947 ia kaba la seng da u Rev.Thomas Jones ha ka snem 1865.
Nalor ka kam ban peit ia ki kam skul, u la hikai ruh ia ka subject Khasi bad ka Literature da lade hi.
U Babu Soso Tham uba dei uwei na ki khynnah skul ba paw (Distinguished student) jong u Rev.Dr.John Roberts u don ban ong kumne, “Nalor kaba hikai ia ka Theology, U Dr.John Roberts u hikai ruh ia ka English Literature bad ia ka Khasi Langauge.
Bad u ju pynrem ruh ba ngi duna ia ka jingtip ia la ka ktien lajong.
" (La thoh da i Bah M.G Lyngdoh ha ka Pateng Khristan, February, 1929 ha ka sla kaba 23).
Kitei ki kyntien jong U Soso Tham ki pyni ia ka Jingieid jong U Dr.John Roberts ia KA KTIEN KHASI bad ka JINGTREI SHITOM jong u ban kyntiew ia ka.
Ha ka Kot Jingrwai jong ka Balang Presbyterian (Khasi Hymn Book), ka kyrteng jong Une u Riewkhraw ka la paw ha ki 71 tylli ki jingrwai.
Kane ka paw shai ba u dei uwei na ki nongthoh jingrwai na ki Missionari na Ri Welsh uba kham paw bha ha Khasi Hills.
Ki jingrwai jong u ki long kiba ioh shibun ki jinghikai bad kiba sngewtynnad ban sngap.
Nalor U Dr.John Roberts, U Rev.J.C Evans u dei uba bud ban noh synñiang ha ki Jingrwai ha ka Kot jingrwai (Khasi Hymn Book) ha kaba u la thoh kumba 53 tylli ki jingrwai.
I Bah H.Mylliemngap i la thoh kumne, “Rev.Evans has also composed 53 beautiful, sweet, deep and spiritually powerful hymns book until presently".
Nangta ha ka snem 1887 la seng ia ka skul Theology ia kaba la tip hadien da ka Cherra Theological College.
Ia ka skul Theology la buh hapoh ka jingpyniaid jong u Rev.(Dr) John Roberts kum U Principal (Founder Principal).
Te hadien ba la bynshet ha u ia kane ka kam Principal u la aiti noh ia ka kam skul ban pyniaid ia ka Normal School ha u Rev.J.C Evans.
Nalor kaba trei shitom ban pynbit pynbiang ia kane ka Theological Institution kaba Thymmai, la shaniah ruh ha U Rev.(Dr) John Roberts ban sumar bad khmih ia ka Balang Nongsawlia bad ia ka District.
Une u Sahep u la hikai hi da lade baroh ia ki subject ha kaba sdang kata – Bible, Theology, Philosophy bad English Literature.
La iathuh ba u da iarap kyrpang ruh ia kito kiba kham duna kiba ym ia ryngkat bor bad ki nongpule kiba kham stad.
Ha ka snem 1994 ia kane ka Cherra Theological College la rah noh sha Mawklot, Shillong bad la ai kyrteng noh da ka “John Roberts Theological Seminary" kaba ngi ju khot JRTS (Mynta pat la tip kum ka JRTC).
Ki samla pule kiba nyngkong eh kiba la rung ha kane ka College ki dei U Rev.Khnong, u Rev.Amirkha, u Rev.Sahon, u Rev.Sorkin, u Rev.Sahonrai bad u Rev.Jobin Roy Nongrum (Na Nongjri, Ri War, ka shnong baieid ba la pynheh pynsan ia nga).
I Rev.Dr.W Manners i thoh kumne, “U Dr.John Roberts ula long ka jingai kaba kor tam jong U Blei ia ka Ri Khasi khamtam".
I TBn.
B.R Kharlukhi ha ka jingthoh ka jong i ha ka thup souvenir sah kynmaw jong ka jingdap 175 snem ka jingwan ka Gospel ha Ri Khasi i la thoh kumne shaphang jong U Dr.John Roberts, “U Dr.John Roberts um ju buhteng ia kano kano ka kam.
Um sngewtynnad ia ki riew jaipdeh bad ula pynpaw ia kane ha ka jingrwai jong u, Shuh me u jaipdeh".
U Rev.(Dr) John Roberts u la leit shuti ha ka snem 1897 shuwa ban jia u jumai bah ha Ri Khasi ha une u juh u snem.
Bad haba u don ha la Ri Wales u la shah jied ban shimti ia ka kam Moderator jong ka General Assembly ha Wales.
Hynrei ha kane kajuh ka snem ha ka 12 tarik Jylliew 1897 ka la jia U Jumai Bah ha Assam, ha Ri Khasi bad la don ka jingpynjot kaba shyrkhei.
La twa lut ki Ïing ki Sem, ki Ïingmane, ki Ïing Skul bad la julor ki jingthung jingtep, khamtam ha Ri War.
U tang shu ioh sngew ia kane ka khubor kaba sngewsih bad ka jingshitom jingjynjar jong ki khristan  ha Ri Khasi, u la wan phai kyrkieh sha Nongsawlia lem bad i Mem Roberts bad i khun kynthei i Miss Bessie Roberts.
Hadien shiphew snem u la leit shuti biang sha la ri sha Wales.
Bad dei ha kane ka snem u la iohlad ban shimti ban shong ha ka shuki Moderator ka General Assembly ka Balang Presbyterian ha Ri Wales.
Bad ha kane kajuh ka snem u lashah pynkup ia ka Degree Doctor of Divinity (D.D na ka Ripon University, Wiscousin, USA.Kum ka dak ka jingñiewkor ia ka jingshakri jong U kum U Missionary U Khrist bad khamtam ia ka jingtrei jong u ban thoh bad pynmih ia ki kot ki sla kiba bun.
U Rev.(Dr) John Roberts u la long u nong noh synñiang uba ha khmat eh sha ka thoh ka tar ha ka ktien Khasi.
Ki kot kiba u la ribais bad la thoh ki long:- Ma u bad u Rev.J.C Evans ki la long ki nongseng ia ka kot khubor, U Nongialam Khristan ha ka snem 1902.
U la long ruh uwei na ki Editor kane ka kotkhubor balang haduh ka sngi ka jingkhlad noh jong u.
Une u sahep Missionary uba khraw u ieit eh ia ka Ri Khasi bad haduh ba u la shna ia kato ka jingrwai kaba ong: “Ri Khasi, Ri Khasi Nga ieit ia pha etc." I Dr.DRL Nonglait ha ka jingthoh jong i ha ka thup Souvenir jong ka jingdap 175 snem jong ka jingpoi ka Gospel i la ong ba Une U Dr.John Roberts ha katei ka jingrwai u don shibun ki jingmut haba u shna.
Hynrei kaba kham paw shai ka dei ka jingthrang jong U Dr.John Roberts ban sam lem ia ka Jingtip ka jong u sha ki Khasi jong ngi kiba u Kheiñ kum la ka jong ka jaitbynriew.
Khlem pep ki jingrwai jong u ki dei kiba ai mynsiem bad ka jingtip ia kiba bun ki nongthoh Poetry ha kato ka por kynthup ia U Babu Myllung Soso Tham u nongthaw jingrwai uba paw bha.
Bad dei lyngba kane ka jingnoh synñiang ba la ai nam ia u Rev.(Dr).
John Roberts kum “U KPA KA KHASI LITERATURE".
I Dr.DRL Nonglait i la thoh kumne ha ka jingthoh shaphang u Dr.John Roberts ha ka ktien English, “John Roberts has achieved a large measures of success in providing materials for the then scholl syllabus.
His contribution deserves the acknowledgement as the Father of Khasi Literature".
U Rev.(Dr) John Roberts u la khlad na kane ka Pyrthei  ha ka 23 tarik Naitung 1908 haba u la dap 66 snem ka rta.
La tep donburom ia une u Shakri jong U Blei ha u lum jingtep ka Balang Nongsawlia ha ka sngi saitjaiñ 25 tarik Naitung 1908 da ka jingiam briew kaba khraw.
Ki la don ki riew rangbah ki ba ai jingkren ha katei ka sngi naduh U Rev.Robert Jones, U Sahep Dr.E Williams bad kiwei kiba la pynpaw ia ka jingduh kaba khraw ia une u sahep uba la paw kum u “Lurshai".
Uwei u dkhar u la ong kumne, “He is really a great man and greatly respected and has done a great work for the Khasi Hills".
Uwei u Khristan u ong, “Ka long kaba phyla ba u sahep John Roberts u lah ban pynrit ia lade ban leit shong ha Nongsawlia".
Ngi iohi ia ka jingsan jong ka Literature na ka jingmih jong ki Nongthoh kiba la pynpaw ia ki sap nongthoh da kaba ki la thoh ia ki kot ha ka Prose, ka Poetry bad ka Drama.
Kum ka Balang Presbyterian ngi sngew sarong ba ka la pynmih ia kiba bun ki Riewkhraw ha ka Thoh ka Tar kata naduh u Tbn.Dr.Homiwell Lyngdoh (Balang Mawkhar), Babu V.G Bareh (Balang Jaiaw), TBn.
L.Gilbert Shullai (Balang Riatsamthiah), u TBn.
Babu Primrose Gatphoh (Balang Jaiaw).
Kiwei pat ki Nongthoh kiba la sei nalor kitei ki long: Kum kiba ngeit to ngin iai kynmaw ieid bad burom ia une u shipai babha U Jisu Khrist bad kum ka jaitbynriew kum U Kpa ka Thoh ka Tar ha ka Ktien Khasi.
Symbai ba bha ba ngi bytep.
Ha jingpyrshang bakhraw ne barit, Haba ngi sdang la wan bun ki jingpynpep, Ka step ruh ka wan hadien ka miet bad um iong ngit.
Ki Par Jingtip: La thoh da U Bah MP Mawkon.
Ka jingdon jong ki briew kiba iap pang COVID-19 kala kynjoh sha 1009 ngut ha Jylla hadien bala khlad biang sa 21 ngut haka sngi Thohdieng.
Kine kiba khlad sa 21 ngut ki dei East Khasi Hills: 12, West Garo Hills, West Jaintia Hills, West Khasi Hills mar 2 ngut, Ri Bhoi, South Garo Hills, South West Garo Hills mar iwei.
Kat kum ka jingpyntip ka Tnad ka Koit ka Khiah, sa 558 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4539 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 11, EJH: 05, EKH: 213, NGH: 07, RBD: 52, SGH: 07, SWGH: 04, SWKH: 35, WGH: 85, WJH: 115 bad WKH: 24.
Ki nongpang kiba la ioh pat iaka jingkoit ki don haduh 411 ngut.
Kine ki kynthup na EGH: 19, EJH: 10, EKH: 136, NGH: 20, RBD: 11, SGH: 16, SWGH: 11, SWKH: 02, WGH: 148, WJH: 30 bad WKH: 08.
Ka jingdon jong ki briew bala ïabit ïa kane ka jingpang khlam ha Jylla baroh ka long 59904 ngut bad napdeng kine 54356 ngut kila ïoh ïa ka jingkoit bad 1009 ngut kiba ïap nalor ki briew ba dang shitom.
COVID-19 DISTRICT WISE STATUS, MEGHALAYA.U Chief Executive Member, Jaintia Hills Autonomous District Council (JHADC) u ma Thombor Shiwat ula ther tyngeh iaki paidbah bad nongialam shnong ha khappud West Karbi Anglong, Assam bad West Jaintia Hills District, Meghalaya halor ka jingbam ar maloi jong ki haki kam pynroi bad kim don ruh iaka jingkitkhlieh ban shimkhia ban pynthikna iaka jinglong trai jylla jong ki.
U Ma Thombor Shiwat ula pynmih ia kine ki ktien haka dorbar lyuir kaba shi sngi kaba long haka sngi Palei haba iashimbynta iaka mat iakren halor ka kam iakhajia pud ka Assam Meghalaya ne ka motion halor ka ‘Inordinate delay in Assam Meghalaya interstate boundary dispute ‘ kaba la neh mynta palat 49 snem naduh bala ioh iaka jylla ba pura kaba la wanrah da u ma Dawan Lyngdoh, haka jaka jong u ma Lakhon Dkhar, uba ym lah satia ban wan sha ka dorbar na ki daw bym lah kiar.
U Ma Thombor ula ong ba ïa kane ka kam khajia pud la iakren bun bun sien ha hapoh ka Executive Committee namar ka jingkynnoh baka JHADC kam shym la leh eiei halor u pud u sam.
Kumta kane kala pynlong iaka EC ban rai ban rah ia kane ka mat iakren ha dorbar ban ioh iakren ki para dkhot.
“Ki kot ki sla kiba ngi don ngi la phah sha ka sorkar bad namar ba ka kam pud kam sam ka dei ka sobjek jong ka sorkar Jylla ngim lah ban leh eiei, hynrei tang ka jingkyntu bad ka jingkyrpad ba ka sorkar kan pynbeit ia u pud u sam," la ong u ma Thombor.
Shuh shuh u ma Thombor ula ong “Nga la pynshlur naka por shaka por iaki nongialam shnong jong ki shnong Pnar ha Khappud Assam Meghalaya ban wan shim sanad naka konsil ba kin ioh iaka jingithuh bad kumjuh ban register iaki jaka puta, pynban haduh kane ka khyllipmat ym don satia mano mano ba wan shakhmat ban register iaki jaka puta jong ki.
" U Ma Thombor ula ong “Hadien ba ki wad jingtip bad katkum ka jinglap ka jingshem kiba bun ki shnong ha khappud West Jaintia Hills bad West Karbi Anglong kim shimkhia ban pynthikna iaka jinglong trai jylla jong ki.
Ki don ki nongshong shnong ha khappud ki don ar tylli ki EPIC bad ki pdiang ruh iaki kam pynroi na baroh ar ki sorkar jylla bad kane ka jinglong jingman ki nongshong bad nongialam shnong ha khappud ka buh jingeh iaka konsil.
" “Ka konsil kam lah ban pynbeit ia u pud u sam, hynrei ka lah pat ban pynskhem iaki kot ki sla jong ka khyndew ka shyiap lada wan ki briew, pynban kaba sngewsih kalong ba ki shnong khappud hi kim don ka jingkitkhlieh iaka iap ka im bad u pud u sam," la ther tyngeh u ma Thombor hapoh Dorbar bad bynrap ka jingbym wan shim sanad ki nongialam kalah ban dei ba lada ki ioh jingithuh naka Assam ki ioh iaki jingsiew ban long kita ki Goanbura, katba haka konsil kim ioh eiei bad kane ka lah ban long kawei ka daw.
“Shuwa ba ka jylla kan rakhe iaka jingdap 50 snem, ngi kwah ba sorkar jylla kan pynbeit noh ia u pud u sam ba pura ka Jylla," ong u ma Thombor.
U Ma Dawan Lyngdoh MDC Mynsngat Khanduli, uba rah ia kane ka motion, ula ong ba kiba bun ki nongshong shnong ha khappud ki mad jingeh hadien ba ka Assam kala iaid shakhmat ban kam iaki jaka ba la trei la ktah da ki nongshong shnong ka Jylla.
Ula ong ruh ba jingthmu jong ka Assam ban tei iaka skul bah university ha Khanduli ruh kan ktah ia shibun ki jaka ki nonshong shnong.
Ula banjur ba sorkar bad ka sorkar pdeng ka dei ban pynbeit ia u pud u sam ban suk u paidbah.
U Ma Aibor Shadap MDC Barato haba shim bynta ha kane ka motion, ula ong ba lada long kaba lah ba baroh ki shnong Khasi Pnar dei ban pynphai biang sha ka Jylla.
Ki don haduh 41 tylli ki shnong Pnar kila duh hadien bala mih ka Mikir Hills kiba hap haka eleka Labang Nongphyllut, kaba la jah kyrteng naka kam iakhajia pud.
Kiwei kiwei kiba kyrshan ia kane ka mat ki dei u ma Habahun Dkhar, MDC Saphai uba don bun ki shnong kiba hap iakhajia pud, Brightstar Chyrmang, Richard Sing Lyngdoh.
U Ma Lasky Rymbai Dy CEM, uba la ong ba Executive Committee haka jingialam u CEM ma Thombor kila shimkhia ban pynshlur iaki nongshong shnong ban register iaki jaka puta, hynrei ki paidbah ha khappud kim shim la wan shakhmat haduh mynta.
Shuwa kane ka jingiatai iaka motion la don ka kynta kylli jingkylli kaba la wanrah da u ma Andrew Shullai halor ka jaka bret ñiut bad ka jingiateh ka JHADC bad ka JMB halor ka jaka bret ñiut naduh u snem 2017.
U EM incharge ma Evening Star Teron ula ong ba kala don ka Joint Inspection hapdeng ka tnad Market bad tnad kam khlaw ka konsil ban wad jaka bret ñiut ba paka bad dang hap eksamin iaka report haka EC.Shuh shuh u Ma Thombor ula ong ha kaba iadei bad jaka ban bret niut ka municipal, ka konsil kala buh kyndon lada dei ha kano kano ka jaka ba kan bret ñiut, hynrei ki dei ban long katkum ka jingiakut bad ka konsil.
Ula ong ruh ba iaka jaka bret niut ha Mynkjai la pyndam noh da ka sorkar.
Ha kane ka dorbar la kynmaw burom ruh ia MDC bala khlad u ma Obil Kyndait uba la khlad haka 16 tarik Naitung 2021.
Baroh ki nongkren kila ai ka jingiaroh bad kila pynpaw ba une u rangbah ula noh shibun u synniang u bynhei sha ka konsil haka jinglong MDC haka 6 samoi naduh snem 1973 haduh u 2014.
Ia kane ka dorbar la pynkut noh mynta hi ka sngi bym don kiwei kiwei ki mat iatai.
Sa 14 ngut ki briew kila iap na ka jingpang khlam COVID-19 bad 513 ngut kiba iabit thymmai iaka jingpang khlam haka sngi Palei.
Kine kiba khlad sa 14 ngut ki dei East Khasi Hills: 11 bad mar iwei na South West Khasi Hills, West Jaintia Hills bad West Khasi Hills.
Da kane ka jingiap biang sa 14 ngut ka jingdon jong ki briew kiba iap pang COVID-19 kala kynjoh sha 988 ngut.
Kat kum ka jingpyntip ka Tnad ka Koit ka Khiah, sa 513 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4413 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 12, EJH: 06, EKH: 184, NGH: 25, RBD: 70, SGH: 06, SWGH: 15, SWKH: 28 WGH: 105, WJH: 35 bad WKH: 27.
Ki nongpang kiba la ioh pat iaka jingkoit ki don haduh 307 ngut.
Kine ki kynthup na EGH: 12, EJH: 08, EKH: 107, NGH: 02, RBD: 59, SGH: 03, SWGH: 13, SWKH: 11, WGH: 23, WJH: 59 bad WKH: 10.
Ka jingdon jong ki briew bala ïabit ïa kane ka jingpang khlam ha Jylla baroh ka long 59346 ngut bad napdeng kine 53945 ngut kila ïoh ïa ka jingkoit bad 988 ngut kiba ïap nalor ki briew ba dang shitom.
U MDC jong ka Mynsngat Khanduli Dawan Lyngdoh ula kylla uniform bad wanphai biang sha ka United Democratic Part y (UDP) bad u MDC ka Sumer, Krison Langstang uba la iasoh sha Bharatiya Janata Party (BJP) hadien ba ula phet naka UDP ula ioh ban bsuh khlieh haka Executive Committee kaba ialam da u ma Thombor Shiwat kum u Chief Executive Member (CEM), Jaintia Hills District Autonomous District Council (JHADC).
Kane ka Executive Committee kaba ialam naka NPP bad UDP hapoh ka kynhun United Democratic Alliance (UDA) kila pdiang hun ia kine ki ar ngut ki MDC bad ka shuki u ma Thombor Shiwat ruh kala nang nang skhem.
U ma Thombor Shiwat ula thung ruh ia kine ki ar ngut ki ki Vice-Chairman.
Ia u Dawan Lyngdoh la thung kum u Vice-Chairman ka Public Grievances Committee bad ka ia u Krison Langstang la thung kum Vice-Chairman ka Planning Board.
U ma Shiwat ula wanrah iaka official report haka dorbar lyuir kaba long haka sngi Palei.
Kumban shu pynkynmaw ha u snem Nailar 2019 saw ngut ki MDC UDP kiba kynthup Lakhon Biam Chairman barim ka JHADC, u Dawan Lyngdoh, Krison Langstang, J Treilang Suchiang kiba jop United Democratic Party (UDP) kila rung sha ka BJP.Kane ka jingrung BJP jong ki MDC kala wanrah ka jingklumar haka synshar khaddar ka JHADC kaba la poi ruh sha ka ïinglieh ïingsaw halor ka kam Chairman ka konsil hadien ba u ma Andrew Shullai ula ujor sha ka iingbishar Meghalaya High Court.
U Ma Finlyness Bareh MDC UDP uba la shah jied kum u Chairman, wat tang shisien ruh um ioh pyniaid dorbar, bad ula hap ban resign hadien ba um ioh ban pyniaid wat tang iaka dorbar Talang ka JHADC ha u bnai Naiwieng 2019.
Tang hadien katto katne u J Treilang Suchiang ula ruh pat sha ka NPP, katba kine ki laingut kila neh sah haka BJP.Mynta pat, shuwa ka dorbar lyuir, u Dawan Lyngdoh ula wanphai biang sha ka UDP, katba u Krison u neh haka BJP ban kyrshan iaka EC kaba ialam u ma Thombor.
Mynta ka liang pyrshah kala duna pait biang bad sah satang u 2 ngut ki Congress kaba kyntup ia u ma Awhai Andrew Shullai bad u ma Holando Lamin hadien ba u Chairman barim jong ka JHADC u Arbor Hima Darnei, bad u Aiborlang Shadap kiba la rung sha ka NPP.Katba u ma Lakhon Biam pat un neh hi haka liang pyrshah.
Ka Khasi Students’ Union (KSU) Lapangap Unit haka sngi Palei ka la ther kylla ia u Chief Executive Member (CEM) JHADC ma Thombor Shiwat halor ka jingkynnoh ba bam armaloi ki paid khappud ha West Karbi Anglong District, Assam bad West Jaintia Hills District, Meghalaya.
Kane ka jingkynnoh u CEM ka JHADC ka long haka jingai jingkren jong u haka Dorbar Lyiur kaba la long ha ka 22/07/21 ha kaba ula pynpaw iaka jingbitar ba don ki briew jong ka thaiñ border ki bam armaloi Na ka liang u General Secretary ka KSU Lapangap Unit, u Saikial Sumer u la ther tyngeh iaka jingkren khlem nongrim jong u CEM ba kumno u  nang tang ban batai stad haba ym ju hiar sha ki thain border area shisien ruh naka bynta ban peit bad jngoh iaka jingeh ki paid khappud kumba leit jngoh ki MAC (Member of Autonamous Council) ka KAAC na Assam kiba leit jngoh bad leit hiar man ka por sha khappud.
Ka long kaba sngew lyngoh bad sngewphylla kumno u briew ba shong bam kwai tang hapoh kamra ophis u nang ban batai stad katba iaka jingeh sha thaiñ border um ju don ka jingbah khlieh shisien ruh lait tang ki sengbhalang.
Shuh shuh u General Secretary ka KSU Lapangap Unit ula kynnoh ruh ia u CEM da kaba ong ba haka por ba don ka jingkhajia pud ha Psiar bad Moolaber u ma Thombor Shiwat u la kren shai ba wat tang shi inchi ka jaka ba hap hapoh ka jingpeit jong ka JHADC kam dei ban leit sha Assam, kine ki jingkren pynbiej paidbah kim iahap shuh haka juk shai mynta.
Ula ong ruh ba u CEM u dei ban pynshai kiei kita ki shnong ba don kti haka bam armaloi lada ym lah ban pynshai kamut ba u dei u nongialam tieng eit Ka KSU Lapangap Unit kadei ka tbad treikam kaba don sha ki jaka ba khajia bad ka Assam ka buh ia u dak jingkylli baheh ia u CEM, balei haba ka khlaw jong ka tnad Forest jong ka  District Council kaba don ka Khanduli kaba la die lilam (Auction) hakine ki snem ba lah lah naka bynta ban pom dieng, ka la shah khang haka Assam haba ka District Council ka don iaki kot ki sla kiba biang ruh.
Ula Saikila ula kynthoh, hato ymdei ka JHADC mo ba bam ar maloi, kumno ka jaka khlaw jong ka JHADC katba ban pyndonkam pat ymlah shah khang pynban haka Assam, hato balei ka JHADC kam don bor ban leh eiei halor katei ka jingkhang ka Assam? Hato ki nongialam ka JHADC kim tip tikna mo ba katei ka dei ka jaka jong ka bad balei ki ailad iaka Assam ban khanglad iaka jingpom dieng haka jaka ka JHADC?.
Nalor ba phi don ka waitlam ha kti dang shah knieh ki jaka haka sorkar Assam, hato ka don jingmut mo ban bat iaka waitlam haka kti lada phim nud ban mait iaki nongshun?.
Ka Meghalaya People United Front (MPUF), East Jaintia Hills District haka sngi Balang kala synñiang da ki marbam sha kawei ka longïing haka shnong Dienshynrum, East Jaintia Hills District.
Kane ka longiing kadei kaba don 9 ngut ki khynnah kiba sah khunswet bad ka MPUF kala synñiang da u khaw, u phan, u dai bad ki tiar jingïalehkai sha kine ki khynnah.
U Kyrshan Blah president MPUF East Jaintia Hills, ula ong ba hadien ba kila ioh jingtip ba kane ka iing ka don haka khim ka khait, kum shibynta ban kyrshan ia kane ka iing kila rai ban ai jingiarap katkum ka jingkot bor ka jong ki.
U Wilbert Nongtdu uba dei u Waheh shnong uba la pynpaw ka jingsngewnguh ïaka MPUF halor ka jinglong la kloi ka jong ka ban iarap ia kane ka iing.
Ki nongialam niam ha rilum Jaintia Hills bad ki nongialam shnong na Jowai da kawei ka sur kila kyntu ia u paidbah salonsar ban ai iaka tika #COVID-19 ban iada na ka jingpang khlam.
Hadien ka jingwan lynsher ka khlam COVID-19 haka sien kaba ar, ka sorkar Meghalaya kala kyntu iaki nongialam niam bad shnong ban tynrong halade iaka jingkitkhlieh bad ban pynsngewthuh paidbah iaka jingkongsan ban ai tika ban iada ialade bad ban pyllait ia kiwei ia ki jingma.
U syllad.
com ula shim iaka sienjam ban wanrah iaka khubor da ka video ha ka YouTube / Syllad halor ka jingiakren bad ka jingkyntu ki nongialam niam bad ki nongialam shnong iaki paidbah ban ai iaka tika COVID-19.
Na ka balang Katholik la ioh jingkren na u Rev.Fr.Ferdinand Dkhar, Diocesan Administrator, jong ka Diocese Jowai, Rev.Shamphang Siangshai, Presbyter Incharge Jowai North Pastorate CNI, Rev.HH Mohrmen jong ka Balang Unitarian, Jowai, Rev.Dr.HC Therbor Sumer, Ma Or Shallam President Seinraij Jowai, Ma Alan Niangti president synjuk waheh chnong Jowai bad u ma Riquoma Rq Laloo, u waheh chnong Panaliar, uba la iabit iaka jingpang khlam bad uba la ioh pat iaka jingkoit.
Sngewbha ban peit ia kane ka video:.
Ka jingdon jong ki briew kiba iap pang COVID-19 kala kynjoh sha 974 ngut ha Jylla hadien bala khlad biang sa 6 ngut haka sngi Balang.
Kine kiba khlad sa 6 ngut ki dei East Khasi Hills: 04, West Jaintia Hills bad Ri Bhoi mar iwei.
Kat kum ka jingpyntip ka Tnad ka Koit ka Khiah, sa 558 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4221 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 14, EJH: 12, EKH: 192, NGH: 15, RBD: 62, SGH: 22, SWGH: 11, SWKH: 24, WGH: 140, WJH: 22 bad WKH: 44.
Ki nongpang kiba la ioh pat iaka jingkoit ki don haduh 375 ngut.
Kine ki kynthup na EGH: 05, EJH: 08, EKH: 89, NGH: 29, RBD: 65, SGH: 11, SWGH: 12, SWKH: 09, WGH: 70, WJH: 62 bad WKH: 15.
Ka jingdon jong ki briew bala ïabit ïa kane ka jingpang khlam ha Jylla baroh ka long 58833 ngut bad napdeng kine 53638 ngut kila ïoh ïa ka jingkoit bad 974 ngut kiba ïap nalor ki briew ba dang shitom.
Ka shnong Tuberkmaishnong kadei ka nuksa kaba kiwei ki shnong ki dei ban bud namar ba kane ka shnong wat la bun eh ki longiing ki dang ksoh dang bat ïaka niam tynrai ne Niamtre, pynban kam don kano kano ka jingsngew iapher niam hapoh kane ka shnong ne ka Raij hi baroh kawei.
“95 percent ki nongshong shnong tang haka shnong Tuberkmaishnong ki dei kiba dang ksoh iaka Niamtre Niam Khasi bad kam don satia kano kano ka jingiapher niam bad kiwei pat ki kynhun niam la ka dei ka Presbyterian ne ka Katholik bad kiwei kiwei.
Kiba bun hi ki nongshong shnong ki im laitluid haka jingngeit bad ia burom iwei ia iwei bad haba don kino kino ki prokram la ka dei ka Christmas ne ka Behdieñkhlam ngi iarap markylliang haki kam ki jam," la ong u nongshong shnong bad u nongaibut ka dorbar shnong Tuberkmaishong, U Ma Wanthmu Phawa.
“Ka jingkynthoh uwei na ki briew haka khubor paidbah uba tip kyrteng kum Living Rymbai pyrshah iaka rukom ksoh niam bat niam bad beiñ iaka Niamtre ka dei ka nuksa kaba sniew bha kaba pynsngewsih ia baroh kawei ka Raij Tuber," ong u ma Phawa.
Kane ka jingkynthoh niam da une u Living Rymbai kala paw pyrthei haka sngi ba Ar halor ka Behdieñkhlam Tuber kaba la kut haka 19 tarik une u bnai.
U Ma Phawa ula “Kane kam dei ka jingbakla ka dei ka jingleh khnang jong une u Living ban wanrah ka jingiapher niam, ka dei ka jingleh khnang bad kum kine ki jingkynthoh kala jia dangshen ha Jowai ha kaba uwei u briew ula kynthoh iaka Seinraij Jowai.
" Ka por kala dei eh ba ka bor jong ka aiñ ka dei ban pynshitom ia kum kine ki briew kiba pyrshang ban ktah iaka shongsuk shongsain, la pynkut u ma Wanthmu Phawa.
Ka shnong Tuberkmaishnong baroh kawei kala pynrem jur ia u ne u briew bad kala ban khia iaka bor jong ka aiñ ban pynshitom da kaba tyngeh ia kum kine ki briew kiba pyrshang ban pyniapher niam bad pyniapher jaitbynriew.
Ka Jaintia Student Movement (JSM) hadien ba ka la ioh iaka jingujor na ki nongri Sniang bad nongkhaii kala leit ban ujor sha u Deputy Commissioner, East Jaintia halor ka jingdon jong ki katto katne ngut ki nongkhaii bar Jylla kiba la wanrah ïaki symbai Sniang na Jylla Assam sha East Jaintia Hills watla don ka jingsaphriang ka jingpang khlam sniang- ka African Swine Fever (ASF) Ia kane ka jingujor ka JSM kala leit buh haka jingialam u president u Wellson RD Siangshai bad General Secretary u S Bareh haka sngi ba Ar.
Ka JSM kala ong ba kane ka jingwanrah iaki Sniang na shabar kan buh jingma na ka jngsaphriang ka khlam sniang.
Shuh shuh ha kum ha kane ka por ka saw ka sian na ka khlam Covid-19 ka buh jingeh ia ki briew nongri sniang ban pyniaid iew iaki sniang shnong naba baroh shi katta ki ju shaniah ban pyndap pynbiang ia ki jingdonkam na kane ka kam ri sniang.
Ka JSM kala kyntu ia u DC ban shimkhia ban tuklar ia kane ka jingwanrah sniang na shabar ka Jylla bad ha kajuh ka por la maham ia ki briew kiba pyrshang ban shimkabu ban khaii iaki sniang da kaba wanrah na Assam sha kane ka district tang ban myntoi shimet khlem da pyrkhat iaka iap ka im u ba bun balang.
Ka Seinraij Tuber haka sngi Balang kala mudui da ka jingujor ejahar ia uwei u briew uba la kynthoh pyrshah iaka ksoh niam bat niam ki briew.
Une u briew uba kynthoh pyrshah haka khubor paidbah u dei uba la tip kyrteng kum u Living Rymbai bad kane ka jingkynthoh jong u iaka niam kala saphriang ha kylleng ki khubor paidbah kaba la ktah mationg bad pynsngewsih iaki riewngeit kiba dang ksoh iaka Niamtre Niam Tynrai.
Une Living Rymbai ula sam ia kawei ka dur ba shad Behdieñkhlam ka Seiñraij Tuber kaba la poi sha kaba kut ha Tuberkmaishnong haka sngi Nyngkong.
Ki nongialam ka Seinraij Tuber marsien iohi ia kane ka jingkynthoh halor ka ksoh niam bat kala long jingialang kyrkieh bad rai ban mudui da ka ejahar ha Ladrymbai Police Out Post bad dawa ban kem mardor ia une u nongkynthoh pyrshah.
Kane ka jingkynthoh pyrshah iaka jingksoh niam ha Jylla mynta kala jia naka por sha ka por bad dangshen ruh ka Seinraij Jowai kala ujor ia u wei hadien ba ula kynthoh pyrshah iaka kam ksoh niam bat niam ki riewngeit Niamtre.
Ka Dorbar Lyuir jong ka Jaiñtia Hills Autonomous District Council (JHADC) kan long haka 22 tarik Naitung 2021 haka por 10:30 AM.Ia kane ka Dorbar la khot da u Chairman ka JHADC, ma Sankey Shangpung ban pyndep ia ka rukom kumba la buh ha ka riti synshar jong ka Ri India.
Ha kane ka Dorbar yn iatai iaka pud ka sam Assam Meghalaya khamtam ki jaka ba iakhajia West Jaintia Hills bad ka West Karbi Anglong District.
Nalor kane ka mat iatai halor u pud u sam kan don ka kynta kylli jingkylli bad jubab, ka jingkynmaw ia ki MDC bala khlad bad ka official report.
U Deputy Commissioner (Supply), East Jaintia Hills District u pynbna paidbah ba la pyllait ia u khaw u bym donkam ban siew eiei naka skim PMGKAY na ka bynta une u bnai Naitungha district.
Ka jingsam ia u Khaw AAY ka long 5 kg shi khlieh tang ia kito kiba don ka Card Rashon AAY bad  ia u Khaw PHH yn sam 5 kg shi khlieh tang ia kito kiba don Card Ration PHH.Kino kino ki paidbah lada ki lap ba ia une u Khaw, ki Dealer kim ai katkum ka kilo ba ki dei ban ioh lane ki pan pisa, ki dei ban ujor mar mar sha u Deputy Commissioner (Supply), East Jaintia Hills District khnang ban pynshitom ia ki kat kum ka ain ba la buh da ka Sorkar.
U  Deputy Commissioner ( Supply), West Jaintia Hills u la pynbna bala pyllait ia u Khaw u ioh ei na ka skim PMGKAY na ka bynta u bnai Naitung (July) 2021 sha baroh ki longïing ki ba hap hapoh ka NFSA (AAY & PHH) haduh Natung 30.
Ia u khaw PMGKAY AAY ym sam  ei 5 kilo shi khlieh ha sor bad nongkyndong.
Ia u khaw PMGKAY PHH ym sam ei 5 kilo shi khlieh.
U Deputy Commissioner u la bthah ia ki Fair Shop Dealers ba ki dei ban sam pyndep ia u khaw PMGKAY hapoh ka 30 tarik Naitung da ka ba pyundonkam ia ki e-Pos machine.
Sa 13 ngut ki briew kila iap na ka jingpang khlamCOVID-19, 500 ngut kiba iabit thymmai iaka jingpang khlam haka sngi ba Ar.
Kine kiba khlad sa 13 ngut ki dei East Khasi Hills: 07, West Jaintia Hills, West Khasi Hills mar 2 ngut bad mar iwei na North Garo Hills bad West Garo HIlls.
Kat kum ka jingpyntip ka Tnad ka Koit ka Khiah, sa 500 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4044 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 16, EJH: 08, EKH: 148, NGH: 21, RBD: 36, SGH: 15, SWGH: 24, SWKH: 58, WGH: 108, WJH: 42 bad WKH: 24.
Ki nongpang kiba la ioh pat iaka jingkoit ki don haduh 476 ngut.
Kine ki kynthup na EGH: 23, EJH: 06, EKH: 140, NGH: 31, RBD: 30, SGH: 09, SWGH: 06, SWKH: 17, WGH: 86, WJH: 97 bad WKH: 31.
Ka jingdon jong ki briew bala ïabit ïa kane ka jingpang khlam ha Jylla baroh ka long 58275 ngut bad napdeng kine 53263 ngut kila ïoh ïa ka jingkoit bad 968 ngut kiba ïap nalor ki briew ba dang shitom.
COVID-19 DISTRICT WISE STATUS, MEGHALAYA.Ka Meghalaya People United Front (MPUF) East Jaintia Hills District haka 20 tarik une u bnai ka la synñiang jingïarap mar shi byrni u khaw sha ki 15 tylli ki longïing jong ka shnong Mookhep, East Jaintia Hills District.
U President ka MPUF East Jaintia u Kyrshan Blah ula ong, kane ka jingiarap jong ka MPUF ka long shi bynta ban tynrong ïaka jingeh jong kitei ki longïing kiba im lyngba ka kam bylla sngi bad kum kane ka jingïarap yn ïai bteng sha kiwei de ki longïing kiba duk.
U Phrancis Dkhar Secretary Shnong Mookhep ula pynpaw ka jingsngew nguh iaka jingkylluid mynsiem jong ka MPUF naka bynta ban ïarap sha ki nongshong shnong.
Ula kitbok kitrwiang ïaki nongïalam bad dkhot jong ka MPUF ba kin nanglah ban shakri khambha shuh shuh ïaka imlang sahlang.
Shuh shuh ka MPUF kala kyntu ia u Deputy Commissioner, East Jaintia Hills District ban plie iew noh san sngi shitaiew khnang ba ki paidbah kiba im ja da kaba shongdie jingdie kin ioh biang iaka kamai ka kajih kaba biang.
Ka Market Committee Iew Bakur, Dawki ryngkat ka Executive Committee jong ka Lamin Durbar Shnong kila shim iaka rai ban plie iaka iew Bakur naduh ka 22 tarik une u bnai.
U Ma Golden Gashnga, Chairman Market Committee ula iathuh ia kane ka iew la rai ban plie hadien bala ioh jingbit na ka ophis SDO Amlarem Sub-Division.
Ula iathuh ba ia kane ka iew yn plie shuwa 2 sien shitaiew kata, haka sngi Nyngkong (Monday) bad sngi Palei (Thursday).
Kane ka rukom plie iew kan neh kumne bad kam long shuh kum ka calendra shnong tad haduh bala pynbna da kumwei.
Ka Committee iew kala kyntu iaki paidbah ban bud ryntih iaki adong adit COVID-19 khnang ban iada na ka jingpur ka jingpang khlam.
Ka lehniam ba saw sngi lai miet ka Behdieñkhlam jong ka Seiñraij Tuber kaba long ha Tuberkmaishnong, East Jaintia Hills kala poi sha kaba kut da ka duwai phirat bad kyrpad kyrpon na u nonghbuh nongthaw bad ki blei ki syiem ban iada na ka khlam ka ngoh COVID-19 haka sngi Nyngkong.
Kane ka Behdieñkhlam kala sdang naduh 16 tarik une u bnai bad la pyndep ia baroh ki jinglehniam da kaba bud ryntih iaka adong adit COVID-19.
Kane ka Behdieñkhlam ka dei kaba ba heh tam ha rilum Jaiñtia, mynta u snem ruh kala long kaba rit, hynrei kaba iaid beit iaid ryntih hapoh ka jingpyniaid u Langdoh, uba dei ka khlieh jong ka niam ha Tuber kiba la lah ban pyndep jinglehniam ha khloo blai ne law kyntang bad ai ka nguh ka dem ïaki Ryngkew ki Basa ka raij Tuber kaba long haka sngi Robibar.
Ka Raij Tuber ka kynthup iaki 11 tylli ki shnong na West Jaintia Hills bad palat 18 shnong na East Jaintia Hills ki ju wan rah ïa ki rong jong ki ban noh haka Biar ne Aitnar ha Tuber man u snem 60-65 tylli, hynrei mynta ka kynti la wanpoi tang 27 tylli ki rong.
Ha une u snem naka daw jong kane ka khlam la hap ban pyrkhing noh ïaka jingwan ïashim bynta ki shnong kiba pher bapher bad la shah tang 23 ngut shi shnong ban iashimbynta.
Ki Kynrem ki lyndan kiba wan sakhi ia kane ka Behdieñkhlam ki dei u Myntri sorkar uba long ruh u MLA ka thain u ma Kyrmen Shylla, u Deputy Commissioner, East Jaintia Hills u E Kharmalki bad Superintendent of Police Jagpal Singh Dhanoa, IPS, u dolloi elaka Jowai ma Puramon Kynjing nalor ki nongialam ka Seinraij Tuber ba kynthup ia u president u ma R Harvis Phawa, General Secretary Jobly Sana bad kiwei kiwei.
U Ma Kyrmen Shylla haba kren ula khublei Behdieñkhlam ia baroh ki khun ki raiot ka Seinraij Tuber ba kin ioh iaka met kaba shait ka khlan bad kin biang ka kamai kajih bad ban roi ban par salonsar.
Ula banjur ruh ia baroh ban ai iaka tika COVID-19 ban iada ialade bad ban iada ia kiwei naka jingma ka jingpang khlam COVID-19.
“Ka jingai tika ka dei ka lad jingiada bad lada iabit iaka jingpang ruh kan kham pynduna iaka jingshitom kaba jur bad ban lait na ki jingjia ba sngewsih," la ong u ma Kyrmen.
Haba pynkut iaka Behdeiñkhlam ka don ka jingïasleit ne ïalympat bad ka jingiatan bhang.
U bhang u dei u dieng uba don ar pnat uba ki pyndonkam pat ha ka rukom kaba ki khot ka ïatan bhang.
Ka ïatan bhang ka ïasyrïem ïaka Dat Lawakor ha ka Behdieñkhlam ka Raij Jowai ha kaba un bha u kba u khaw sha ka liang kaba jop ha kata ka jingïatan.
Ha kine ki ar tylli ki jinglehniam ka phang nein kala jop bad la ngeit ba yn miat yn bha u snem bad ban beh shajngai iaka sniew ka smeh ka imlang ka sahlang.
“Ngam shim la pyndonkam satia iaki khubor paidbah naduh ka facebook, twitter, instagram kiba tip kum ki social media bad kiwei kiwei namar ba nga iohi ba biang ka jingai jingshakri ki khubor na rilum Jaintia," la ong U Ma Garod LSN Dykes, Deputy Commissioner, West Jaintia Hills District.
U Ma Garod LSN Dykes ula ong ia kine ki ktien haka jingpynkup burom ka Dorbar Chnong Tympang Iawmusiang iaki nongthoh khubor ka district hapoh ka lama jong ka Jaiñtia Journalist Association (JJA) haka sngi Saitjain halor ka jingshakri jong ki manla ka sngi ban ai jingtip ia u paidbah khamtam ha kum kane ka por ka saw ka sian na ka jingwan lynsher ka jingpang khlam COVID-19.
“Baroh ki khubor kiba u paidbah u dei ban tip ki nongthoh khubor ka district kila thoh bad kila pyndep hok iala ka kamram ban sam jingtip sha u paidbah khlem kano kano ka jingshah liang bad kane ka dei kaba nuksa kaba bha haka synshar paidbah ba ki nongthoh khubor kin long pdeng," la ong shuh shuh U Ma Garod LSN Dykes.
U Ma Garod ula ong “Ka daw ba ngam pyndonkam ia kine ki khubor paidbah namar ba naka bor district kino kino ki jingpynbna ba donkam ruh la pyllait haka official website ka district westjaintiahills.
gov.
in nalor ka jingshakri kaba ai ki nongthoh khubor.
" Shuh shuh ha kaba iadei bad ka jaka theh ñiut bad ka jingshongdie madan ha sor Jowai ula DC ula ong ba ka bor synshar district ryngkat bad ka Jaintia Hills Autonomous District Council, Jowai Municipal Board bad ula MLA Jowai u ma Wailadmiki Shylla kila shong jingialang naka por shaka por ban wad iaka jaka kaba paka ban ioh iaka jaka bret ñiut kaba pura.
U General Secretary, JJA U Russel Nongrum uba long ruh u editor jong u syllad.
com “Ngim poi pyrkhat ban ioh iaka jingithuh halor ka jingshakri jong ngi ban sam jingtip jingnang sha u paidbah lyngba ka kam thoh khubor.
Hynrei kaei kaba ka dorbar chnong Tympang Iawmusiang kala leh ka pynkmen ia ngi bad kan ai mynsiem ia uwei pa uwei u dkhot JJA ne ki nongthoh khubor ban trei shitom ban pynpaw iaka rah iaka sur u paidbah sha ka tyndong shkor ka sorkar.
" Ha kaba iadei bad ka jingbret ñiut bad ka jingshong die madan ha Jowai, u Russel Nongrum ula kyntu iaka bor district ban wad ki lad ban pynjem ia kane ka jingeh ym tang iaka pateng kaba mynta ha kaba iadei bad ka jingbret ñiut, hynrei ban shim iaka sienjam ka ban neh junom ban suk ka pateng ka ban wan namar ka jingiakhun pyrshah iaka jaboh jabain kadei kawei na ki mat kaba ka Jowai kan shem jingeh bha.
Shuh shuh u Russel Nongrum, ula ong ba ki nongthoh khubor kim lah ban trei lane ai ka jingshakri ia u paidbah lymda don ka jingiatreilang bad ka jingai jingtip sha ki nongthoh khubor ne ki khubor kaba lah ban rah iaka sur u paidbah bad ka jingeh jong u paidbah.
U ma Edystone Shylla, Waheh Chong Dorbar Tympang ula kyntu iaka bor district ban shimkhia iaka kam bret ñiut bad jingdie madan ha Iawmusiang namar ba la ilji ban peit iaki jaboh jabain kiba mih man ka sngi ha Iawmusiang.
Ula ai khublei ia baroh ki nongthoh khubor kiba la ai ka jingshakri jong ki hala ki jong ki rynsan khamtam ha kaba iadei bad ki kam shnong bad ki jingpynbna kaba u paidbah u dei ban ioh jingtip ban ban tei iaka imlang ka sahlang.
Ki don 10 ngut kiba iap naka jingpang khlam COVID-19 bad 387 ngut kiba iabit thymmai iaka jingpang khlam COVID-19 haka sngi Nyngkong.
Kine kiba khlad sa 10 ngut ki dei na East Khasi Hills: 08 bad mar iwei na West Garo Hills bad West Jaintia Hills.
Da kane jingiap kine ki 10 ngut ka jingiap khlam kala kynjoh sha ka 955 ngut ha jylla.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 387 ngut bad kiba dang shitom ne ki active case ki don 4033 ngut hapoh ka Jylla.
Kine ki kynthup EGH: 02, EJH: 08, EKH: 142, NGH: 06, RBD: 58, SGH: 01, SWGH: 04, SWKH: 06, WGH: 96, WJH: 41 bad WKH: 23.
Ki nongpang kiba la ioh pat iaka jingkoit ki don 323 ngut.
Kine ki kynthup na EGH: 14, EJH: 17, EKH: 68, NGH: 18, RBD: 46, SGH: 10, SWGH: 05, SWKH: 09, WGH: 76, WJH: 45 bad WKH: 15.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 57775 ngut bad napdeng kine 52787 ngut kila ïoh ïa ka jingkoit bad 955 ngut kiba ïap nalor ki briew ba dang shitom.
Ki don 6 ngut kiba iap naka jingpang khlam COVID-19 bad 388 ngut kiba iabit thymmai iaka jingpang khlam haka Sngi U Blei.
Kine kiba khlad sa 6 ngut ki dei na East Khasi Hills: 04, Ri Bhoi bad South West Khasi Hills mar iwei.
Da kane jingiap sa 6 ngut ka jingiap khlam kala kynjoh sha ka 945 ngut ha jylla.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 388 ngut bad kiba dang shitom ne ki active case ki don 3979 ngut hapoh ka Jylla.
Kine kiba iabit thymmai iaka jingpang khlam COVID-19 ki kynthup na EGH: 11, EJH: 03, EKH: 105, NGH: 15, RBD: 55, SGH: 09, SWGH: 10, SWKH: 40, WGH: 99, WJH: 25 bad WKH: 16.
Ki nongpang kiba la ioh pat iaka jingkoit ki don 483 ngut.
Kine ki kynthup na EGH: 23, EJH: 05, EKH: 110, NGH: 19, RBD: 98, SGH: 15, SWGH: 13, SWKH: 09, WGH: 79, WJH: 44 bad WKH: 68.
Ka jingdon jong ki briew bala ïabit ïa kane ka jingpang khlam ha Jylla kalong 57388 ngut bad napdeng kine 52464 ngut kila ïoh ïa ka jingkoit bad 945 ngut kiba ïap nalor ki briew ba dang shitom.
Ka Khasi Students’ Union (KSU), Khliehriat Circle kala ai khublei Behdieñkhlam ba suk ba kmen ia baroh ki khun ka Raij Tuber khamtam kiba dang ksoh iaka Niamtre.
Ka KSU lyngba u Streamly N Suchen president KSU Khliehriat Cirlce bad u Cherity Suja general secretary KSU Khliehriat Circle kila ai khublei iaka Seinraij Tuber kaba la lah ban pynlong biang iaka Behdieñkhlam ka raij Tuber kaba la sdang naduh ka 16 tarik haduh 19 tarik une u bnai Naitung da kaba bud ryntih iaki adong adit COVID-19.
“Ha kum kane ka por ka KSU Khliehriat kum dak ban ia shim bynta lang ka sngew dei ban ai khublei Behdieñkhlam ia baroh ki khun ka Bri u Hynñiew Trep Hynñiew Skum, Hynñiew Wasa bad kyrpang eh ia ki khun u raiot jong ka Seinraij Tuber da ka mynsiem shit rhem bad sngew sarong ba ka Seiñraij, Tuber kala lah biang ban pynlong iaka Behdieñkhlam da kaba bud ryntih iaki adong COVID-19.
Ngi kyrmen ba kane ka Behdieñkhlam kan poi sha ka thong bad ngi ngeit kumba la ngeit kan beh sha jngai iaka khlam ka ngoh sha ka ri ba sepngi.
" la ong ki nongialam ka KSU Khliehriat.
Ka KSU ka kitbok kit rwiang ba kane ka Behdieñkhlam kan iaid beit iaid ryntih haka jingrakhe pyndep iaka niam watla hap ban pynrit iaka jinglehniam bad ka jinglehkmen iaka Behdieñkhlam bad ba u blei nongbuh nongthaw un da un ker ia ngi lang baroh bad ban rat dyngkhong ia kane ka khlam ka ngoh bad weng baroh ki rai eh rai dam kiba long ki mawjynthud ia ngi u khun bynriew.
Ka jingrakhe ia ka lyngkhuh sngi iap kaba 186 snem u Syiem Tirot Sing Syiem, Syiem ka Hima Nongkhlaw, la lah ban rakhe bad ban pyndon burom ia ka, hapdeng ka jingiphuh iphieng, ha kylleng ka jylla, khamtam ka kane ka bri u Hynñiewtrep.
Ka jingrakhe kaba kham shongkun bad kaba iphuh iphieng bha ka la long ha Mairang, ha kaba u lam phang ka  iing dorbar thawain ba dei artad u MLA ka thain u bah Metbah Lyngdoh, u la plie paidbah  ia u mot dur ba shi rynieng jong u Syiem Tirot Sing.
Ia une u mot dur I Syiem Tirot Sing la lah ban shna ia ka mynba u bah Metbah u dang bat ia ka shuki kum u myntri ba dei khmih ia ka tnat tourism, kaba la sdang ban pynurlong ia kane ka jingthmu naduh u snem 2017-2019.
Ha kane ka sngi plie ia une u motdur  ba shi rynieng, nalor u bah Metbah Lyngdoh, la sakhi lang ruh Hima da u Pa’eim  P M Syiemlieh, u bah u bah A Nongbri  SDO Mairang Civil Sub Division, uba la pynpw ba mynta ka snem kane ka jingrakhe pyndon burom ka long kaba kham shong kun ne shongkhia namar ba ka sorkar kmie ka la sdang ba kan shim ia ka sien jam ban rakhe pyndon burom kham kyrpang ia baroh ki khla wait nongialeh laitluid ka ri, kaba long kum ka dak ban rakhe pyndon burom ia ka lyngkhuh dap snem ba 75 snem ka jingioh laitluid jong ka ri.
Na Mairang, ka jingrakhe ka la pur ne par kylleng ka bri Hynñiewtrep, ha kaba ki Sengbhalang bapher bapher ki la shim ia la ki jong ki bynta ki jong ki ban rakhe pyndon burom ia kum kane ka sngi, ha kaba ka dak jong ka jingrakhe ka long ban buh ia ki syntiew ki skud ha ki mot dur ne ki mot sah kynmmaw ba la tei ha ka nam bad ka burom ka jong u Syiem Tirot Sing.
Ym lah ban klet ba ka jingrakhe ia kane ka sngi mynta ka snem ka long kaba kham pher haba ia nujor bad kiwei pat ki snem ba la leit noh, namar ba ka jylla hi baroh kawei ka dang iai don hapdeng ki har rukom ki jingpyrkhing, kaba long kum shi bynta ban iada na ka jingwan ban saphriang biang ha ka sien kaba ar ka jingpang ba jur bha ka jingiabit hapdeng para briew ka coronavirus.
Da kumta, kiba bun na ki prokram jingrakhe ka long tang da ki khmat nongialam kiba kham hakhmat.
Wat la katta ruh ka jingrakhe ka long kaba rit, hynrei ha ka dohnud bad ka mynsiem uba bun balang, ha kum kane ka sngi, ka shlei bad dap katta ka mynsiem, ban kynmmaw tympang ia ki kyntien jong une u syiem ba khraw, kaba haduh ka sngi kaba khatduh, u pha ia la ka jong ka jingim.
Ha Shillong ka tnad Arts and Culture kala kynmaw burom ia ka sngi khlad u Tirot Sing Syiem bad haka juh ka por kane kalong ruh kum shibynta ban rakhe iaka “Azadi ka Amrut Mahotsav", ban rakhe iaka jingioh laitluid 75 snem ka ri India.
U Bah FR Kharkongor, IAS, Commissioner and Secretary ka tnad Arts and Culture ka Jylla haba kren ula pynkynmaw iaka jinglen lade U Tirot Sing bad kiwei ki nongialeh laitluid haka Thma Anglo Khasi.
Ula ong ba ka jingdon jong kine ki khla wait iaka mynsiem ieid ri bad jaidbynriew naduh U Tirot Sing bad kiwei kum u Kiang Nangbah bad Pa Togan Sangma kala long ka bynta jong ka jingialeh na ka bynta ka jaidbynriew kaba la sah khana bad lam lynti sha ka jingialeh laitluid ka ri kaba la tip kum Indian National Movement.
U Bah Kharkongor ula kyntu ban phai sha ka history U Tirot Sing, bad kyntu iaki samla pule ban wad bniah shuh shuh shaphang une u khlawait ka ri ba ban jingthoh ban sah khana katkum ka juk stad mynta kaba la tip kum ka digital repository ban sngewthuh ha baroh ki liang shaphang u Tirot Sing.
Shuh shuh U Myntri ka tnad kam khlaw ruh ula leit ban buh syntiew ha u mot sah nam U Tirot Sing ha Fire Brigade, Shillong.
Haba phai biang sha ki prokram jingrakhe, naka liang ki nongialam ka seng kmie ka Khasi Student Union, hapoh ka jingialam u President u jong ka u samla Wanbokstarwell Marngar, ki la pynlong da ka jingleit ban buh syntiew ha u mot ba la shna kyrpang ia u Syiem Tirot Sing ha Madan Iew Rynghep (Fire-Brigade), Shillong.
Sa kawei ka kynhun sengbhalang ka Hynniewtrep Youth Council, ki la ia snoh kti lang shi kynhun d akaba ki nongialam ba hakhmat ka seng  ba kynthup ia ki nongialam napoh West Khasi Hills, ka North West Khasi Hills ryngkat ka shnat treikam jong ki kynthei (women’s wing), ki la hiar ban pyndon burom kyrpang ia kane ka sngi hapoh Mairang da kaba ki la leit ban buh syntiew bad ban pynlong ia ka jingsngap jar, ka dak ban kynmaw burom ban bynrap da ka jingialang kaba lyngkot, ha kaba la ioh ia ki jingkren na ki nongialam ba hakhmat.
U District Magistrate, West Jaintia Hills District, Garod LSN Dykes ula weng iaka hukum micro containment haka dong Lumrymmu Mynso A haka sngi Saitjain.
Ia kane ka hukum la weng hadien ba la lah ban pyndep iaka active surveillance bad ka test iaki nongshong shnong kiba lah ban shah ktah na ka jingpang khlam COVID-19 bad la lap ba ka jingpur ka khlam kala duna ne la lah ban tem ha katei ka shnong.
Ki don 8 ngut kiba iap naka jingpang khlam COVID-19 bad 507 ngut kiba iabit thymmai iaka jingpang khlam haka sngi Saitjain.
Kine kiba khlad sa 8 ngut ki dei na East Khasi Hills: 03, West Garo Hills: 02, East Garo Hills, East Jaintia Hills bad West Khasi Hills mar iwei.
Da kane jingiap sa 8 ngut ka jingiap khlam kala kynjoh sha ka 939 ngut ha jylla.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 507 ngut bad kiba dang shitom ne ki active case ki don 4080 ngut hapoh ka Jylla.
Kine ki kynthup EGH: 11, EJH: 06, EKH: 195, NGH: 17, RBD: 73, SGH: 07, SWGH: 05, SWKH: 16, WGH: 126, WJH: 41 bad WKH: 10.
Ki nongpang kiba la ioh pat iaka jingkoit ki don 585 ngut.
Kine ki kynthup na EGH: 12, EJH: 16, EKH: 244, NGH: 05, RBD: 168, SGH: 11, SWGH: 05, SWKH: 14, WGH: 63, WJH: 20 bad WKH: 27.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 57000 ngut bad napdeng kine 51981 ngut kila ïoh ïa ka jingkoit bad 939 ngut kiba ïap nalor ki briew ba dang shitom.
U Lakhon Dkhar, MDC ka Sohmynting Khliehtyrshi ryngkat bad ka ïing ka sem jong u, ki phah iaka khubor sngewlem sha kiba ha ïing ha sem u ma Obil Kyndait u MDC bad MLA barim na East Jaintia HIlls District uba la khlad noh na kane ka pyrthei haka sngi Palei.
U Ma Lakhon ula ong ba u Ma Obil ula noh shibun u synñiang u bynhei sha ka imlang ka sahlang kum u nongmihkhmat bad u rangbah na katei ka thain.
Ula ai ka jingkitbok kitrwiang sha kiba haiing hasem, ki kur ki kha bad ki kher ki mer jong u ma Obil Kyndait bad ki kyrmen skhem ba da ka jingiarap lem u nongbuh nongthaw un pyntngen iaka mynsiem jong ki ha kum kane ka por ba u lyoh ba dum u wan kah.
Ka Behdieñkhlam jong ka Seinraij Tuber kala sdang haka 16 tarik une u bnai da kaba bud ryntih iaki adong adit COVID-19.
Kane ka Behdieñkhlam kaba heh tam ha Rilum Jaintia kan kut haka 19 tarik une u bnai bad na kaliang ka Seiñraij Tuber kala dep pynbna ruh iaka kyndon ne SOPs ban iashimbynta ha kane ka Behdieñkhlam ban tem iaka jingpur ka khlam COVID-19.
Katkum ka SOPs la shah tang 23 ngut ki Wasan na kawei kawei ka shnong ban iashimbynta naduh ka shnong kaba ki wan haduh ha Tuber bad kine ki Wasan ki dei ruh ban pyndep iaka jingai tika COVID-19.
U President Seiñraij u ma Harvis Phawa ula ong ba baroh kiba iashimbynta ki dei ban deng iaki mask bad la khang pyrshah ban ia pajut kti bad ban ia kdup lait tang ki nongiashimbynta haka jingïasleit ne ïalympat ha ka jinglehniam ha ka syiem Aitnar ne ka biar blai.
La khang ban die jingdie kynthup iaki nongdie kyiad, la khang ruh ban bam kwai, dih duma bad ban bynthiew umbiah kat shaba lap bashem.
“Baroh ki shnong kiba wan iashimbynta ki dei ban pynbiang iaka hand sanitizer bad tang ia kito kiba ioh jingbit n aka Seinraij kiba lah ban rung sha ki jaka lehniam," la ong u president Seiñraij Tuber ma Harvis Phawa.
Kumba ju long la sdang iaka Behdieñkhlam da ka lehniam kaba la tip kum ka ‘Ku Neiñ’ ha kaba ki khun ka raij Tuber kiba na ka phang wah ne kiba sharum kin kiew sha ka phang neiñ bad hadien ba kila kynduh ha ka jaka ba long pdeng kila iashad sngewbha ha ryngkat ka jingsawa ka bom ka tangmuri.
La shai ka sngi 17 tarik ka phang Nein kan hiar sha ka phang wah ban iashad sngewbha sha ki ïing ki sem kiba dang ksoh iaka Niam haka phang wah.
Haka 18 tarik pat dang step phyrngap u Langdoh ka niam ryngkat bad ki nongïalam jong ka Niamtre ka raij Tuber, kila leit sha khloo blai ne law kyntang bad ai ka nguh ka dem ïaki Ryngkew ki Basa ka raij Tuber.
Ka jingpyndep niam kaba bud pat ka dei ka jingwan rah ïa ‘ki bhang’ sha ka Biar Tuber Kmai Chnong da ki ar bynta jong ka shnong, kata ka phang Neiñ bad ka phang ‘Wah’.
Ha ka sngi kaba khatduh ka 19 tarik pat ki Langdoh, ki Wasan kim pyndep iaka knia beh khlam pynbud saka Behdieñkhlam , ka iaboh bad ka iatan bhang, ka Iasleit niam ki Wasan.
Shuh shuh ki Langdoh ki Wasan kin ai pyrnah sha ki dong kiba shna rong bad haka por shiteng sngi ki Seinraij bapher bapher kin rah iaki rong ban leit bret ha syiem aitnar ryngkat ka shad bad hadien bala dep yn pynbud biang sha ka Iasleit hapdeng ka phang wah bad ka phang nein kaba la ngeit ba lada jop ka phang nein kin ioh iaka koit ka khiah bad bha ki jingthung jingtep bad lada jop ka phang wah ba jem u snem u bnai.
Ka Environment Co-ordination Committee (ECC), Elaka Sutnga haka sngi Thohdieng kala byrthen ban ujor mukotduma PIL bad ban ujor ruh sha ka Human Rights Commission halor ka jingjyllei ki kharkhana saiñ rnga dewiong ne ki Coke Factory kiba beaiñ ha East Jaintia Hills District.
Ia kane ka ECC kala ong hadien bala wan iakynduh bad u Deputy Commissioner, East Jaintia Hills District uba la pynmih iaka jingpynbna haka 15 tarik ban khang iaki kharkhana saiñ rnga dewiong kiba ym pat ioh iaka Consent to Operate (CTO) kim lah satia ban sdang pyntreikam iaki kharkhana ne ban pynmih ia u rnga dewiong haka district.
Katkum ka jingpynbna u Deputy Commissioner, East Jaintia Hills District Bah E Kharmalki ula ong ba tang ki Coke Factory kiba ioh iaka Consent to Operate (CTO) kiba lah ban sdang iaka jingtreikam ne pynmih ia u rnga dewiong.
U Kharmalki ula ong shuh shuh “Ki Coke Factory kiba la ioh tang iaka Consent to Establish (CTE), hynrei ki bym pat ioh pat iaka CTO kim lah ban sdang treikam lane saiñ ia u rnga dewiong.
" “Ki Coke Factory kiba la ioh tang iaka clearance certificate na ka Single Window Agency (SWA) kim lah da lei lei ban shna kharkhana ne ban pynmih ia u dewiong bala sain rnga (coke)," ong u DC ha ka jingpynbna paidbah.
Ka ECC kala ong ba u DC ula ai da ka show cause notice ne ban pan jingshai na ki trai kharkhana hapoh 10 sngi, hynrei ym don satia mano mano ba jubab iaka show cause u DC bad kane kala pynlong ia u ban pynmih iaka jingpynbna paidbah ban iatiplang u paidbah salonsar.
“Kane ka jingbym khein snep ki trai kharkhana iaka show cause notice u DC ka pyni shai kdar ba baroh ki kharkhana kiba ieng rasong ha Elaka Sutnga kim don satia iaki kot ki sla ba ki ioh jingbit ban sdang iaki kharkhana sain rnga dewiong ha kane ka elaka," ong ECC haba pyllait iaka khubor bad bynrap ba ba ka ECC kan ujor sha ka Human Rights Commission bad kynnoh ba khein sting ka Meghalaya State Pollution Board (MSPCB) iaka jingktah jong kine ki kharkhana iaka koit ka khiah ki nongshong shnong ka Elaka Sutnga.
Ka ECC kala ong ba ka MSPCB kala dei ban khot iaka jingpynsngew paidbah halor kine ki kharkhana sain rnga dewiong ban tip iaka sur jong u paidbah.
Shuh shuh ka ka ECC ka la ong ba wat kito ki ba la ioh CTO hynrei baroh hi ki dei ki bym pat don ia ki kot ki sla na ki department ki bapher bapher ha shuwa ban pyniaid iew ia u ne u rnga ba mih na ki kharkhana kat kum ki ain.
Ka ECC kala ai klhublei ia u Deputy Commissioner halor ka jingshimkhia jong u ban pyndep iala ka kamram ban khang ia baroh ki kharkhana ki bym shym la ioh satia iaka CTO ne ka jingbit ban sdang ia kine ki kharkhana sain rnga dewiong.
U ma Bas Bareh, u wei na ki rangbah na ka shnong Jalaphet u ong ha ki katto katne ki snem ba la dep ki don kum kine ki kharkhana kiba thmu ban shna kharkhana hapoh shnong, hynrei namar ba ki khun jong ka shnong kila pyrshah jur la pyndam iaka kharkhana.
Une u rangbah ula wer ia baroh ki khun ki raiot ka elaka Sutnga ban mih shakhmat ban kyrshan iaka ECC ban ieng pyrshah ia kine ki kharkhana kiba ktah iaka mariang abd ka koit ka khiah u noingshong shnong.
U Ma Dawan Lyngdoh MDC jong ka Mynsngat Khanduli ula leit ban pynkynmaw ia u myntri ba dei khmih ia kam pynroi nongkyndong Bah Hamletson Dohling na ka bynta ban pynkynmaw halor ka kam kyntiew kyrdan iaka Namdong sha ka C&RD Block haka sngi Thohdieng.
U MDC ka Mynsngat ula ong ba iaka Namdong la thmu ban kyntiew sha ka C&RD Block naduh u snem 2013 hynrei haduh mynta ka la sah teng.
U Ma Dawan ula kam ba Bah Hamletson u la kubur ba ka Namdong ka la shong hok ban ioh noh iaka C&RD Block na ka bynta ban ai ka jingshkri kaba biang ia u paidbah sha ki thain nongkyndong.
Ula ong ba Myntri C&RD u la kular ban pynsngew ia kane ka mat sha ka kynhun myntri na ka bynta ban pynurlong ia kane ka jigndonkam u paidbah ka thain Namdong.
Ka tnad MeECL kan pynlip iaka bording lashai ka sngi 17 tarik Naitung naduh ka por 6 baje haduh 11 baje mynstep naka daw ka jingmarmot iaka line bording 132 KV Khliehriat Mustem.
U Executive Engineer, Jowai Distribution Division, MePDCL Jowai, MF Mawlieh ula iathuh ba kane ka jingpynlip bording ka dei na ka bynta ban kylliang iaki conductor kiba la sniew ha kane ka line.
Ula ong ba haka jingmaramot ia kane ka line baroh ka Jaintia Hills kan shah ktah bad yn pynlip iaka bording naduh ka 6 baje mynstep haduh 11 baje mynstep.
U Bah Mawlieh ula ong ba kin pyrshang katba lah ban pyndep iaka jingmaramot ia kane ka line katkum ka por kaba la buh bad kyntu iaki paidbah ban iaishah bad ka tnad MeECL.Ha i Kong Wanbha Shylla, bad ki khun ki ksiew i Ma.
Obil Kyndait, ngi na ka liang Ka Sur U Paitbah East Jaiñtia Hills, ngi phah ia kane ka khubor sngewlem sha phi i kurim, ki khun ki ba ha iing baroh jong i Ma Obil Kyndait ( bam kwai ha dwar u blei).
Ka long shisha ka jingduh kaba khraw ym tang ia ka iing ka sem, hynrei ka jingduh kaba khraw ia ka thaiñ Tuber, bad kumjuh ia ka thaiñ East Jaiñtia Hills hi baroh kawei, namar i la long kum u wei na ki MLA barim u Nongmihkhmat sha ka iing dorbar thaw aiñ jong ka jylla, bad kumjuh kum u Nongmihkhmat sha ka iing dorbar jong ka Jaiñtia Hills Autonomous District Council(JHADC).
Ha kum kane ka por ngi na Ka Sur U Paitbah EJH, ngi pynpaw ka jingsngewlem bad ka jingsngewsih ka jong ngi halor ka jingduh jong ngi ia kum une u rangbah uba long ka nuksa babha ia ki longdien jong ka thaiñ Tuber bad ka East Jaiñtia Hills District hi baroh kawei.
Ha kaba kum kane ka khyllipmat ngim don kyntien da kum wei pat, namar u Kynrad nongthaw u tip kham bha halor kiei kiei baroh, hynrei ngin buh ha ryngkat ha ki jingduwai ba u Trai kynrad un pyntngen, ban sop ban spaiñ pat ia ki jing pangnud kum ka iing kaba ia kynduh kum kine ki jingjia.
Un pyndap iaka jaka ba thylli, ha kum kane ka por ba u lyoh ba dum u wan kah iaka iing ka sem jong phi.
Na U Advocate.
Shitmon Pdang Secretary General.
Ka Sur U Paitbah.
East Jaiñtia Hills District.
U Ma Obil Kyndait u Chairman bad Chief Executive Member barim ka JHADC uba ju long teng u MLA barim ka Rymbai kaba tip mynta kum ka Khliehriat Constituency ula khlad noh na kane ka pyrthei hynne ka step.
U Ma Obil ula iehnoh shadien ia I lok Kong Wanbha Shylla bad 9 ngut ki khun kiba shong ba sah ha Salini Colony, Mihmyntdu, West Jaintia HIlls District.
Ia kaba sah jong U Ma Obil Kyndait yn pyndep lashai ka sngi (17 tarik Naitung 2021) haka shnong trai jong u ha Mukhaialong, East Jaintia  Hills haka por 10 baje mynstep.
U Ma Obil, ula rung sha ka jylli ka sain hima sima kum MDC shimet ha u snem 1973 bad ula jop ruh.
Ha u snem 1978 ula pyniasoh ialade sha ka HSPDP bad u la jop iaka MLA elekshon na thain Rymbai bad ha u snem 1983 ula shahrem noh na ka ticket congress.
Ha u snem 2009 ula jop iaka MDC elekshon na ka ticket Congress bad u long kum u shongknor ka JHADC.Ha u snem 2014 ula iakhuh biang iaka elekshon na Tuber kum u kyrtong shimet, hynrei um shym la shah jied shuh ha u paidbah.
Kane ka thain ka dei kaba mihkhmat da u ma Lasky Rymbai Dy.CEM ka JHADC mynta.
U Ma Lasky Rymbai.
, Dy CEM ka JHADC ula phah ka khubor sngewlem sha kiba ha iing hasem u Ma Obil Kyndait.
Ula ong ba kane ka jingkhlad noh U Ma Obil ka dei ka jingduh kaba khraw ia katei ka thain namar ba kum u briew bad u nongmihkhmat, ula lah shisha ban noh ia u synñiang u bynhei sha ka imlang ka sahlang ban wanrah iaka roi ka par ka thain.
Ki don 5 ngut kiba iap naka jingpang khlam bad 441 ngut kiba iabit thymmai iaka jingpang khlam COVID-19 haka sngi Thohdieng.
Kine kiba khlad sa san ngut ki dei na East Khasi Hills: 03, South West Khasi Hills bad East Jaintia Hills mar iwei.
Katkum ka jingpyntip ka Tnad ka Koit ka Khiah, Ki briew kiba la ïabit thymmai ïa kane ka jingpangkhlam ki don 441 ngut bad kiba dang shitom ne ki active case ki don 4166 ngut bad da ka jingiap khlam kala kynjoh sha ka 931 ngut ha jylla Ki briew kiba iabit thymmai iaka jingpang khlam ki kynthup na EGH: 18, EJH: 08, EKH: 152, NGH: 17, RBD: 27, SGH: 15, SWGH: 10, SWKH: 17, WGH: 126, WJH: 23 bad WKH: 28.
Ki nongpang kiba la ioh pat iaka jingkoit ki don 264 ngut.
Kine ki kynthup na EGH: 13, EJH: 20, EKH: 66, NGH: 20, RBD: 07, SGH: 09, SWGH: 07, SWKH: 01, WGH: 81, WJH: 28 bad WKH: 12.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 56493 ngut bad napdeng kine 51396 ngut kila ïoh ïa ka jingkoit bad 931 ngut kiba ïap nalor ki briew ba dang shitom.
U Deputy Commissioner, East Jaintia Hills District Bah E Kharmalki ula pynbna paidbah ba tang ki Coke Factory kiba ioh iaka Consent to Operate (CTO) kiba lah ban sdang iaka jingtreikam ne pynmih ia u rnga dewiong ha baroh kawei ka district.
U Kharmalki haka jingpynbna kaba ula pynmih haka 15 tarik une u bnai ula ong shuh shuh “Ki Coke Factory kiba la ioh tang iaka Consent to Establish (CTE), hynrei ki bym pat ioh pat iaka CTO kim lah ban sdang treikam lane saiñ ia u rnga dewiong.
" “Ki Coke Factory kiba la ioh tang iaka clearance certificate na ka Single Window Agency (SWA) kim lah da lei lei ban shna kharkhana ne ban pynmih ia u dewiong bala sain rnga (coke)," ong u DC ha ka jingpynbna paidbah kaba ula pynmih.
Kumban shu pynkynmaw ka Environment Co-ordination Committee (ECC), Elaka Sutnga ha u bnaui Jylliew bala dep, kala la ujor sha u Deputy Commissioner, East Jaintia Hills bad dawa ban khang shisyndon ia baroh ki kharkhana coke kiba la ieng rasong beaiñ hapoh Elaka Sutnga.
Katkum ka RTI bala ioh ka ECC naka Meghalaya State Pollution Control Board (MSPCB) ha u Lber 17 tarik ba ki don tang 5 tylli ki kharkhana coke hapoh ka district kiba la ioh Consent To Operate (CTO) ne ka jingbit ban ioh saiñ rnga dewiong bad baroh kidei kiba la pyntreikam khlem da ioh iaka CTO.Ka ECC kala ong ba 12 tylli na ki 36 tylli ki kharkhana coke kiba la ioh iaka Consent to Establish (CTE)  naka MSPCB bad kiba tam baroh kila pynieng beaiñ ia kine ki kharkhana saiñ rnga dewiong.
U Food and Safety Officer, East Jaintia Hills District Bah NA Lyngwi ula phah test ia u khaw uba suba ba dei u khaw plastic na kawei ka dukan die khaw kaba don ha Moowakhu, Dkhiah West, East Jaintia Hills District.
Ia une u khaw uba suba plastic la shim na katei ka dukan bad la phah sha Guwahati ban leh iaka test ban pynthikna bad kan shim por haduh lai taiew ban ioh iaka report.
Kumban shu pynkynmaw ba ka Ka Khasi Students’ Union (KSU) bad ka Meghalaya Peoples United Front (MPUF) kiba naka shnat treikam Wapung Unit kila ujor sha u DC, East Jaintia Hills bad kynnoh ia katei ka dukan khaw ba ka die ia u khaw plastic haka 7 tarik u Naitung.
Kine ki ar seng kila khang ruh ia katei ka dukan.
Ka Jaintia Students’ Union (JSU) kum ka dak ban ai mynsiem bad ithuh iaka jingtrei shitom ki ASHA haka Darrang Sub Centre kala kner la ka kti jingiarap sha ki 6 ngut ki ASHA.Ia kane ka jingiarap ka JSU kala ai haka sngi Palei haka jingialang kaba lyngkot ha Darrang haka jingiadonlang u doctor incharge ka Dawki PHC uba la ai mynsiem shuh shuh iaki nongtrei ASHA haka jingiadonlang ki nongialam shnong ka Darrang.
Ka JSU kala ong ba kan iadonlang ryngkat ki nongtrei ASHA bad kala dawa na ka sorkar ban siew thikna pisa kaba dei hok ki ASHA ban ioh manla u bnai namar ba ka jingtrei jong ki kalong kaba kongsan bha bad ki dei ki briew kiba hakhmat eh ban mih ha kino kino ki kam ha kaba iadei bad ka koit ka khiah ki nongshong shnong.
Ka Environment Co-ordination Committee (ECC) haka sngi Palei kala dawa ban khang shisyndon iaki kharkhana coke kiba treikam beaiñ ha Elaka Sutnga, East Jaintia Hills District.
Haka jingujor kaba la ujor sha u Deputy Commissioner, East Jaintia Hills, u Convener jong ka ECC u ma Rieweh Kupar Sutnga ula ong, “Ngi dawa ba phin shimkhia ban khang shisyndon ia baroh ki kharkhana coke kiba la ieng rasong beaiñ hapoh Elaka Sutnga.
" Ula ong ba ki lyer jakhlia kaba mih na kine ki kharkhana kila ktah iaka koit ka khiah u paidbah baroh salonsar khamtam ia kiba sah marjan bad kine ki kharkhana.
U ma Rieweh ula ong ba katkum ka RTI bala ioh naka Meghalaya State Pollution Control Board (MSPCB) ha u Lber 17 tarik ba ki don tang 5 tylli ki kharkhana coke hapoh ka district kiba la ioh iaka Consent to Operate (CTO) ne ka jingbit ban ioh saiñ rnga dewiong bad baroh kidei kiba la pyntreikam khlem da ioh iaka CTO.Ka jubab RTI ka ong ba 12 tylli na ki 36 tylli ki kharkhana coke kiba la ioh iaka Consent to Establish (CTE) naka MSPCB bad kiba tam baroh kila pynieng beaiñ ia kine ki kharkhana saiñ rnga dewiong.
U ma Rieweh, ula ong ba baroh kine ki kharkhana saiñ rnga dewiong kila pynkhein iaki kyndon jong ka MSPCB katkum ka notification kaba la pynmih ha u bnai Nohprah 23, jong u snem bala dep halor ban shna iaki kharkhana Coke.
Ka ECC ka sngewkhia jur namar ba ka jingdon kine ki kharkhana kan ktah ym tang iaka pateng kaba mynta, hynrei iaka pateng kaba sa wan namar ba da ka jingthang ia u dewiong kan pynmih iaka tdem bad ka lyer kaba sniew kiba kynthup iaka Carbon Monoxide, Carbon Dioxide, Sulphur Oxide bad kiwei kiwei kiba ktah iaka koit ka khiah u briew.
“Mynta ki nongshong shnong ha ki shnong bapher bapher kila mad iaki jingeh bad haka rta kaba dang rit ruh kila don iaki dak ki shin ban ioh iaki jingpang ba har rukom kaba kynthup iaka jingktah khlieh, tlot ka bor met bad kiwei kiwei ki jingshitom.
Shuh shuh lada jur ka jingshah ktah ha kine ki kharkhana kan ktah jingrin pynhiar mynsiem, ktah iaka bor pyrkhat, ka jingshitom klong snam, kaba ktah haduh ka pun ka kha khun bad kaba lah ruh ban wanrah iaka jingiap," la ong u Rieweh Kupar Sutnga.
U Deputy Commissioner (Excise), East Jaintia Hills District ula pynbna sngi tyrkhong kyiad ne ka Dry Day" ha baroh kawei ka district haka 19 tarik une u bnai namar ka jinglehkmen Behdieñkhlam ka Raij Tuber.
Ha katei ka sngi u Deputy Commissioner (Excise), ula bthah ia baroh ki dukan die kyiad kynthup ki kyiad pyrsi bad kyiad phareng ba ki dei ban khang khyrdep lut iaki dukan jong ki ha baroh kawei ka District.
Ka Southern Border Youth Welfare Association (SBYWA), East Jaiñtia Hills District kala kyntu iaka tnad PWD (Rds) ban maramot iaka surok naduh na Rymbai ter ter sha Borkhat namar ba kane ka surok kala sniew shaba palat.
Ka SBYWA kala ong ba kane ka surok kala dap da ki thliew ki syar bad ka ktieh bad ka shitom bha ban iaid ban ieng khamtam haba jur u slap ba iaid ka um na ka surok.
Kane ka surok la bun bun snem ym shym la siang rong iaka bad kadei ruh ka surok kaba kongsan ia u paidbah ka thain.
Ka SBYWA kala kyntu iaka tnad PWD ban shna noh iaka surok na Borkhat sha Sunapur ban suk ka iaid ka ieng u paidbah.
Shuh shuh ka SBYWA lyngba u S.Shadap president SBYWA kala ai khublei ia u ma J Tariang, EE PWD (NEC) halor ka jing shim khia jong u bad ki nongtrei ka tnad ban pynkhuid kloi ia ki khyndew bad ki maw kiba hap hapdeng jong ka surok Rymbai-Bataw-Borkhat-Sonapur shuwa ban poi ka shnong Borkhat Kwator.
Ka jingiap naka jingpang khlam COVID-19 kala kynjoh sha ka 926 ngut hadien bala iap sa 5 ngut bad iabit khlam thymmai 412 haka sngi Palei.
Kine kiba khlad sa 5 ngut ki dei na East Khasi Hills District: 04 bad West Khasi Hills: 01 Katkum ka jingpyntip ka Tnad ka Koit ka Khiah, sa 412 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 3994 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 28, EJH: 09, EKH: 101, NGH: 12, RBD: 72, SGH: 07, SWGH: 16, SWKH: 25, WGH: 90, WJH: 36 bad WKH: 16.
Ki nongpang kiba la ioh pat iaka jingkoit ki don haduh 338 ngut.
Kine ki kynthup na EGH: 08, EJH: 13, EKH: 70, NGH: 04, RBD: 129, SGH:02, SWGH: 05, SWKH: 10, WGH: 18, WJH: 40 bad WKH: 39.
Ka jingdon jong ki briew bala ïabit ïa kane ka jingpang khlam ha Jylla kalong 56052 ngut bad napdeng kine 41132 ngut kila ïoh ïa ka jingkoit bad 926 ngut kiba ïap nalor ki briew ba dang shitom.
Ka Seng Kur Lamin Bakur Dawki unit ka la pynkup burom iaki nongtrei ASHA hapoh shnong Bakur bda Dawki haka 13 atrik une u bnai.
Kane ka jingpynkup ka kur Lamin Bakur Dawki Unit iaki AHSA ka long kum shi bynta ban pynpaw iaka jingsngewnguh bad ithuh iaka kam kaba kila synniang sha ka shnong Bakur bad Dawki wat hadien ki rai eh raiding ba ki iakynduh haka jingtreikam ka jong ki ban pynioh iaki nongshong shnong iaka koit ka khiah khamtam ha kum kane ka por ka saw ka sian ba iakhun iaka khlam COVID-19.
Shuwa ban pynkup burom iaki ASHA la don ruh ka jingsngap ba jar jar ban kynmaw burom ia kiba la khlad naka kur Lamin naka jingpang khlam COVID-19 Ha kane ka jingpynkup burom la iadonlang u president ka Kur Lamin Bakur-Dawki u ma Eraldus Lamin, u president Kur Lamin War Jaintia Ma Chui Lamin Pohlynjar bad kiwei kiiwei.
Ka Meghalaya Chess Association (MCA) ryngkat ka Khasi Students’ Union (Central Body) kum ka jingrakhe ia ka lyngkhuh sngi iap ba 186 jong u Tirot Sing Syiem, kan pynlong iaka Online Chess Championship ha ka 17 tarik Naitung (July), 2021 ha ka rynsan jong ka tornelo.
com.
U Bah Bonney J.Kharbani, general secretary MCA, ula ong kane ka jingiakob kan don ar bynta – kaba ia baroh (open category) bad ia kiba hapoh ka rta 10, 12, 14, 16 bad 18 snem.
Ki nongjop kin ioh ka buskit pisa bad ki syrnot.
Yn pynlong iakane ka programme da ka swiss system ba hynriew wat bad ka por ka long 10 minutes 5 sekhon man la ka round.
Kiba kwah ban ia shim bynta kin hap pynrung kyrteng (register) ha ka tornelo.
com haduh ka 16 tarik Naitung, 2021 bad wad ha U Tirot Sing Online Chess Tournament ban ioh rung.
Lada kwah ki jingtip ba kham bniah, lah ban sms ha u number 8258898775 lane lyngba ka email – meghalayachess@yahoo.
com.
Baroh ki nongiashim bynta ba la dep pynrung kyrteng kin ioh ia ka link ban iashim bynta ha kane ka jingiakob ka ban sdang ha ka por 12 baje mynsngi jong ka 17 tarik Naitung (July), 2021.
Ki don sa 3 lai ngut kiba khlad bad 422 ngut kiba iabit thymmai iaka jingpang khlam COVID-19 haka sngi Balang.
Kine kiba khlad sa 3 ngut ki dei na East Khasi Hills: 02 bad na West Jaintia Hills: 01.
Kat kum ka jingpyntip ka Tnad ka Koit ka Khiah, kine kiba iabit ïabit thymmai ïa kane ka jingpangkhlam ki don 422 bad kiba dang shitom ne ki active case ki don 3925 ngut hapoh ka Jylla.
Kine kiba iabit thymmai ki kynthup na EGH: 18, EJH: 06, EKH: 121, NGH: 11, RBD: 86, SGH: 08, SWGH: 08, SWKH: 12, WGH: 131, WJH: 16 bad WKH: 05.
Ki nongpang kiba la ioh pat iaka jingkoit ki don haduh 458 ngut.
Kine ki kynthup na EGH: 07, EJH: 13, EKH: 127, NGH: 09, RBD: 127, SGH: 12, SWGH: 09, SWKH: 13, WGH: 56, WJH: 69 bad WKH: 16.
Ka jingdon jong ki briew bala ïabit ïa kane ka jingpang khlam ha Jylla baroh kilong 55640 ngut bad napdeng kine 50794 ngut kila ïoh ïa ka jingkoit bad 921 ngut kiba ïap nalor ki briew ba dang shitom.
Ka Hynniewtrep National Liberation Council (HNLC) ka shim ia ka jingkitkhlieh sa shisien ha ka jingdonkti ban pynbthei ia u bomb IED uba khia haduh 3-4 kilo ha Khliehriat Police Reserve, East Jaintia Hills.
Ka HNLC kala byrngem ruh ban pynbthei ha kharkhana dewbilat ha Star Cement, ka iing ki sem ki myntri bad MLA bad ki heh saipan ha Jylla.
Ka HNLC kala dawa naka sorkar pdeng ban shimkhia ban peit iaka jingeh kiba takhuh ka jylla bad lada ka phiel kan nang pynkhlain iaki kam pyntriem.
Kane ka jingjia ther bom improvised explosive device (IED) ha building ka police reserve Khliehriat kala jia haka por kumba 1:45 Am ha ka sngi Balang “Kane ka seng kieng atiar kala kam baka donkti ban pynbthei ia une u bom IED ha Khliehriat," la ong u general secretary cum publicity secretary ka HNLC u Sainkupar Nongtraw.
“Ka daw ba ka HNLC kala leh kane ka kam pyntriem ban kput kylla iaka tnad pulit kaba pyniap iaki dkhot ka HNLC.Ka HNLC kala ong ba u Tiewlong ula shah kem bad shah thang im ha ki pulit bad u Hepkhoit bad kiwei ki dkhot ka HNLC ruh kila pynshitom jur ha ki pulit shuwa ban pyniap iaki," la kynnoh u Nongtraw.
U Nongtraw u ong ba ki pulit kilah ban kam ba kila jop iaka kam lehnoh ha rilum Garo, hynrei ka jingialeh bad ka HNLC kam dei katkum ka jingmutdur jong ki pulit bad ka HNLC kala ong ba ka lah ban leh kino kino ki kam pyntriem bad kane ka jingpynbthei ha Khliehriat Police Reserve ka HNLC ka kwah ban pyni ba ka lah ban leh ki kam pyntriem ha kino kino ki jaka kiba ka plan watla biang ki bor pahara.
Ka HNLC kala byrngem ruh ia ki katto katne ki riew shimet, ki heh saipan, MLA, Minster kiba pyndonkam bakla iaka bor jong ki bad ka HNLC kala ong ba lada ki sdang ban leh ki kam pyntriem, ki iing ki sem jong ki ruh kin kylla dpei.
“Ha kajuh ka por ka HNLC kala maham iaka Star Cement ba kam bit ban iaid shakhmat ha kaba iadei ban ka jingthmu ban tih mawshun ha Brishyrnot.
“Lada ka Star Cement kam sangeh shisyndon, ngim don lad bad ngin sdang iaki kam pyntriem," la ong u Nongtraw bad bynrap ruh ba kane ka dei ruh ka jingphah khubor sha ka Ministry of Home Affairs “lada u  Amit Shah, Union Home Minister, u leh bymsuidniew iaki jingdawa ba la dawa ba slem ka jaidbynriew Hynniewtrep, ka HNLC kan sdang iaki kam pyntriem jong ka.
" Ha kaba iade bad kane ka jingkam ka HNLC ia kane ka jingpynbthei bom, ka Pulit jong ka Khliehriat kila register iaka case katkum ka No 40 (07) 2021 U/s 120 B/ 121/ 121A IPC RW section 3 Explosive Substance Act R/w sections 10/13 UAP Act.
Halor kane ka jingjia ka jingtohkit ki Pulit kala iaid shakhmat bad kila kem ruh ia uwei u suba hadlor kane ka jingjia.
Ka Khasi Student Union Saphai Unit ka dap da ka jingsngewkhia haba ioh jingtip ba u ma Anthony Bareh waheh shnong ka shnong Saphai u la khlad na kane ka pyrthei haka sngi ba Ar.
Ka KSU Saphai kala ong ba u Ma Anthoy Bareh u dei u rangbah u prad lynti ban wanrah iaka KSU shaka thaiñ Saphai, Iooksi bad u ju long teng u nongai buit ka Saphai Unit haki snem bala leit.
Une u rangbah ula noh synniang shibun sha ka KSU ha katei ka thain na ka bynta ban tei iaka imlang ka sahlang bad kane ka jingkhlad noh ka jong u kadei ka jingduh kaba khraw iaka KSU bad ka shnong Saphai baroh kawei.
Ka KSU kam lah ban klet ia u namar ba shibun ki kam babha kiba u lah leh haka shnong ka thaw ban wan rah iaka jingkylla iaka shnong Saphai haki snem ba u long kum u waheh shnong naduh u snem 2016.
Ka KSU kam lah khlem da pynpaw iaka jingsngewsih halor ka jingkhlad une u rangbah bad ka phah ruh iaka khubor sngewlem sha kiba haiing bad ka buh ruh ka jingduwai ha U Blei ba don bor baroh ba un pyntngen ia ki hapdeng kane ka jingkahdum u lyoh.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Ration na ka bynta u bnai Naitung (July) ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ïing shibnai ha ka dor T.3 shi kilo, ia u Khaw PHH yn sam 5 kilo shikhlieh shibnai ha ka dor T.3 shi kilo, katba ia u Khaw Non- NFSA pat yn sam 7.215 kilo shiing- shibnai haka ka dor dielang ka ba long T.11.77 shi kilo bad ha ka dor die khutia ka ba long T.12.34 shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.1697, lane sha u District Grievances Officer ka East Jaintia Hills District.
Ka ktem jong ki pulit battalion jong ka sorkar Meghalaya kaba don haka shnong Khanduli, West Jaintia Hills ka dang neh sah kum ka iing ba shipor, katba ka sorkar Assam pat kala nang nang pynkhlain bad pynbiang iaki Border Police Outpost jong ka.
Kane ka ktem pulit battalion ha Khanduli la buh haka por ba dang jur bha ka jingiakynad halor u pud u sam bad kumjuh ka jingdawa pisa ka kynhun kieng atiar na Karbi Anglong, Assam na ki paid Khasi Pnar, phewse kane ka ktem ki shipai battalion kala neh sah kumjuh kum kita ki iing shipor bad shah leh klet naduh ki sorkar ba mynshuwa haduh kaba mynta.
La shna ia kine ki iing sah ki shipai battalion tang da ki skhen ki siej, ki tin sopiing kiba la jot rathai bad khlem maramot bad ka madan ruh kaba dang sabor da ka khyndew.
Ki ar ngut ki MDC ba kynthup ia u Aibor Shadap MDC Barato bad u Dawan Lyngdoh MDC Mynsngat Khanduli kila hair sha katei ka jaka haka sngi Nyngkong haka jingsynrang lang ki nongïalam shnong ka Khanduli bad kiwei ki nongïalam shnong.
U MDC ka Barato ula ong kila ioh ka jingujor na ki nongshong shnong ba katei ka ktem Pulit battalion ka la shah lehklet ha ka sorkar watla ki dei ki nongiada ia u paid nongshong shnong bad ia u pud u sam ka Jylla Meghalaya.
KIne ki ar ngut ki MDC kila pynpaw ka jingbynniaw bad kim poi pyrkhat ba kane ka ktem pulit kan long tang kum ka iing shipor.
Ha kane ka jingjurip jong kila lap ba kane ka ktem ki pulit battalion kala donkam kyrkieh ban shna iaka iing kaba paka namar bala jot rathai ki tin sopiing bad haba slap ba phria ka jaw um lut, nalor ki ïing ruh la shu shna ki siej ki skhen.
“Kumno kine ki Pulit kin ai jingiada ia u paidbah haba tang iaki ruh ka jaka sah jaka shong jong ki kam long kaba shngain bad ki karma shet, ki kamra thiah jong ki ruh la syrdep da ki plastic nalor ba rukom shna ruh la kum ka iing sher dara kaba shisngi," la ong u Aibor bad ula bynrap ba ka surok ban rung sha kane ka jaka ruh kaba ym lait kali haba slap ba ktieh.
U Dawan Lyngdoh ula ong kine ki pulit battalion haka jaka ba kin ïada ïaki paidbah kin hap ban ïada ïalade na u slap, u phria bad ka lyer.
Ula ong ruh ba haba peit iaka jinglong jingman kane ka iing sah ki pulit battalion ka tnad Pulit kum juh ka sorkar kala shu iehbein shaba palat ia kine ki pulti battalion kiba don ka bynta kaba hakhmat eh ban iada ia u pud u sam ka jylla.
Kine ki ar ngut ki MDC kila dawa na ka tnad kam pohiing kumjuh naka sorkar ban shna noh mardor iaka iingsah kaba paka ia kine ki shipai ba kin shngain ka rukom shong sah jong ki, khnang ba kin lah ruh ban ai ka jingshakri ia u paidbah.
Ka lehniam Behdieñkhlam ka Seinraij Jowai mynta u snem kala poi noh sha kaba kut haka Sngi U Blei bad kala phah iaka khubor sha u khun bynriew ba tang ka jingai tika COVID-19 kaba lah ban iada ha ryngkat ka khubor halor ka jingrakhe iaka jingioh jylla ba pura kaba la kynjoh sha ka 50 snem bad ka jingioh laitluid ka ri kaba dap 75 snem.
Ki don haduh 10 tylli ki rot kiba la wanrah ha ka pung Syiem Aitnar kaba kynthup iaka Panaliar, Loomkyrwiang, Dulong, Ummulong, Umshangiar, Chilliangraij, Ïongpiah, Seiñ Kyntu Niamtre Ladthadlaboh bad Loomïongkjam.
Ka rot kaba wanrah da ka Seinraij Ummulong ka phah iaka khubor “Ka stieh ban iada Corona ka dei tang ka tika" bad ka khubor kaba phah ka Loompyrdi Iongpiah kalong “ka jingbamsap kadei ka nongshun jong ka roi ka par bad ban phai sha ka roi ka par kaba iai neh.
Ia kane ka lehniam Behdieñkhlam la wan sakhi da u Chief Justice ka Meghalaya High Court, Justice Biswanath Sommader, U DC West Jaintia Hills u Garod LSN Dykes, U SP West Jaintia Hills u Bikram D Marak nalor kiwei kiwei.
Kumba ju long man la u snem ka lehniam Behdieñkhlam mynta ka sngi ruh ka la sdang da ki lehniam bapher bapher.
La sdang da Kynting khnong bud sa  ka bam Tyngkong jaka sah ka Langdoh bud pat ka Shoh Thyndai ïing da kaba bud ryntih iaki kyndon ka jingpang khlam COVID-19, kaba la wanrah ruh ka jingslem ban pyndep iaka lehniam ban Shoh Tyndai kaba la shim por ban ioh sdang iaka lehniam ha pungkyntang Syiem Aitnar haduh palat 1 kynta.
U Dolloi ula ong ba namar ka jingduna paid kala shimpor ban pyndep iaka jingshoh tyndai ïing.
Ula ong ba kim shym la shah ban iashimbynta ki bym pat ai tika COVID-19 kaba la wanrah iaka jinglehniam ha Syiem Aitnar.
Ha ka por nohphai sngi, la wan rah ia ki 10 tylli ki Rot da ki dong bapher bapher bad la pyni paidbah ia ki ha ryngkat ka jingsawa ka Bom ka Ksing, ka jingriew ka ka Bhuri ne Tangburi ha ryngkat ka risa ka kynoi kiba la shah jied ban ioh iashimbynta ha kane ka jinglehniam.
Hadien ba la pyndep ia ka lehniam ha Pung Aitnar la pyndep sa ka Dat Lawakor ka ba ia syriem bad ka jingialehkai phutbol.
Ha kane ka Dat Lawakor, ki ar kynhun, ka kynhun u Langdoh bad ka kynhun u Sangot Paswet kin ia knieh ban rah ia ka Bol dieng tang da ka kjat suda shaphang wah bad sha ka phang neng, Kano kano ka kynhun kaba jop kan pyni ia ka jingseisoh ka rep ka riang ha ki ar tylli ki pynthor- ka pynthor wah bad ka pynthor Nein.
Mynta ka kynti ka kynhun u Langdoh uba ieng na ka liang ka Pynthor wah ka la jop ia ka kynhun u Sangot Paswet bad kane ka pyni ba ka rep ka riang kan kham seisoh ha Pynthorwah.
La pynkut ia kane ka lehniam ha une u snem daka Bam Tyngkong ha iing ka Langdoh bud pat sa ka lehniam kaba khadduh, ka Wai-Sa-Rang.
U Dolloi ka Elaka Jowai ma Puramon Kynjing haba kren shuh shuh bad u syllad.
com , ula ong “Hadien bala pyndep iaka Behdieñkhlam ngi don ka jingkyrmen bad ngi ngeit skhem ba ki blei ki syiem kin leh i synei bad iada ia ngi naka khlam ka ngoh.
".
Ki don haduh 506 ngut kiba ioh pat iaka jingkoit jingkhiah na ka jingpang khlam COVID-19, kiba iabit thymmai iaka jingpang khlam ki don 365 bad kiba iap na ka jingpang ki don 5 ngut haka sngi ba Ar.
Kat kum ka jingpyntip ka Tnad ka Koit ka Khiah, kine kiba khlad ki dei 4 ngut na East Khasi Hill bad 1 na West Jaintia Hills District.
Ki briew kila ïabit thymmai ïa kane ka jingpangkhlam ki don 365 bad kiba dang shitom ne ki active case ki don 3964 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 15, EJH: 13, EKH: 80, NGH: 21, RBD: 56, SGH: 15, SWGH: 17, SWKH: 22, WGH: 61, WJH: 53 bad WKH: 12.
Ki nongpang kiba la ioh pat iaka jingkoit ki don haduh 506 ngut.
Kine ki kynthup na EGH: 06, EJH: 19, EKH: 293, NGH: 22, RBD: 53, SGH: 17, SWGH: 07, SWKH: 04, WGH: 49, WJH: 19 bad WKH: 17.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 55336 ngut bad napdeng kine 50336 ngut kila ïoh ïa ka jingkoit bad 918 ngut kiba ïap nalor ki briew ba dang shitom.
Ka FKJGP War Jaintia Circle ka la leit ia kynduh ia u Assistant Executive Engineer ka MeECL ha ophis trei kam jong u ha Amlarem haka sngi Nyngkong halor ka jingkiewdor kynsan ka bai thang bording ki paidbah ha Amlarem Sub Division.
U General Secretary FKJGP War Jaintia Circle, Reachingson Kongwang ula ong kane ka jingleit iakynduh ia une engineer ka long hadien ba ki paid nongsiew bill light hapoh ka thain kila ud la nam halor ka jingkiew kynsan ka bill light kaba long arshah.
Ula ai nuksa ba ka bill kaba ju poi barabor kaba T.231 kala kiew shaka sha ka T.463 ha ka shi bnai.
La lap bad kynnoh ba ka don ka jingthurmur haka rukom pynkiew ia ka bill kaba ju siew tang T.180 ha ka shi bnai kala kiew syndon sha ka T.7638 hadein ar bnai.
U Reachingson Kongwang ula ong kane ka jingkiew ka bai thang bording kala pynlyngoh bad pynbitar ia ka FKJGP bad ki paidbah jong ka thain namar ka tnad MeECL kam pyrkhat ia ki paitbah khamtam ha kum kane ka por khangdam ba kim lah hi ruh ban kamai kajih.
Ka FKJGP kala ong ba MeECL ba dei peit iaka Amlarem Sub  Divisional kila kular ban shimkhia bad pynbeit ia kane ka jingeh u paidbah.
U Ma Anthony Bareh, Waheh Shnong jong ka Saphai ula khlad noh na kane ka pyrthei haka sngi ba Ar.
Ka Synjuk Waheh Chnong Iooksi Saphai Circle lyngba u Publicity Secretary ka Synjuk u Nangaibormi Sutnga ka la pynpaw iaka jingsngewsih halor ka jingkhlad kyndit noh jong u Ma Anthony Bareh uba long Waheh Chnong ka Saphai, West Jaintia Hills bad ruh uba long hakajuh ka por kum u President ka Synjuk Waheh Chnong Iooksi Saphai Circle.
Ka Synjuk hakum kane ka por ba u lyoh jong ka jingdum ula wan kah iaka longïing jong une u rangbah bad iaka synjuk hi baroh kawei ka phah ia kane ka kyrwoh sngewlem sha ka iing ka sem ka jong u bad ki baieid bathoin ki jong u.
Ka Synjuk kala ong ba u ma Anthony ula synniang shibun sha ka synjuk bad ka imlang ka sahlang ha katei ka thain ban wanrah iaka roi ka par.
Ka National People’s Party (NPP) Jowai Block kala pynpaw iaka jingsngewnguh ia u MLA Jowai ma Wailadmiki Shylla halor ka jingpyllait jong u iaka MLA skim 2020, ka Special Rural Works Programme (SRWP) sha ki lanot shah pynjulor mariang.
U president NPP Jowai Block, u Darilang Lamare ula ong ba naka liang ka NPP Jowai Block kala pynpaw ka jingsngewnguh kaba khraw ia u MLA ba ula pyllait iaka MLA kaba mar T.5000 sha ki 800 ngut ki lanot shah pynjulor mariang.
U Ma Lamare ula ai khublei ruh ia u MLA uba la pyllait lai tylli ki ambulance lyngba kane ka juh ka skhim kaba long ka jingmyntoi kaba khraw iaka shnong Jowai bad ki shnong ba marjan.
Ka NPP Jowai ka kitbok kitrwiang ia u MLA ba un ioh ka met kaba koit kaba khiah bad ba un nang wanrah shuh shuh iaki kam pynroi haka thain Jowai baroh kawei.
Sa uwei u shipai ka 6th MLP Battalion ula khlad noh hadien bala shitom jur na ka jingjia aksident kaba la jia haka miet Robibar ha Dkhiah West, Khliehriat, East Jaintia Hills District.
Da ka jingkhlad une u shipai, lai ngut kila duh ei iaka jingim ha kane aksident.
Kine kiba la khlad ki kynthup ia Edwin Syrti dkhot jong ka seng HANM bad u John Khongsit kiba la khlad hashen katba u Minal Majaw ula khlad ha aspatal haka step 12 tarik.
Kumban shu pynkynmaw kane ka jingjia aksident kala jia haka 11 tarik une u bnai haka por 7:30 PM.La iathuh ba kali maruti zen kaba don u number AS01 R 1724 kaba don kine ki lai ngut kala leit tynrah nadien ka trok kaba ieng kaba don u number ML 04 3209.
Ka aksident kalong kaba jur bad ka kali maruti sen kala julor phom ha kane ka jingjia.
Ar ngut ki briew kila duh ei iaka jingim kynthup ia uwei u shipai 6th MLP Battalion bad uwei u riew paidbah, katba sa uwei u pulit 6th MLP Battalion ula mynsaw jur hadien ba ka kali jong ki kala tynrah ia kawei ka trok na ka bynta ba shadien haka sngi u Blei.
Ka Khubor kaba iohlum kane ka jingjia kala jia haka por kumba 7:30 haka Dkhiah West, Khliehriat hajan kawei ka petrol pump.
La iathuh ba kane ka kali ba don kitei ki lai ngut ka dei ka maruti zen kaba don u number AS01 R 1724 kala tynrah nadien ka trok kaba ieng kaba don u number ML 04 3209.
Katkum ki dak ki shin kane ka accident kala jur bha bad kane maruti zen kala julor phom bad kala rung shapoh ka khrum trok.
Ka khubor ka iathuh ba ia utei u pulit 6th Battalion la pynkit mar mar sha Woodland WK Hospital, Sabahmuswang, West Jaintia Hills District.
U Deputy Commissioner, jong ka West Jaintia Hills u la bthah ia baroh ki nongdie dukan (Wholesaler bad Retail Traders) ba don hapoh ka District ban pynbiang iaki mar bam mar dih ha iew bad hapon ki dukan jong ban iada na ki jingduna ki marbam mardih.
U DC u la bthah ia ki nongdie ba kim dei ban die tam ia ka dor lane buhrieh iaki marbam mardih.
U DC ula ong ba kino kino kiba die ia ki marbam kiba sniew kum u khaw, shini, dai, umphniang bad kiwei kiwei bad khamtam u Khaw Plastic kumba paw ha ki Media yn pynshitom ia ki katkum ain.
Kumjuh ki dukan die lang ne ki wholesaler lada ki lap ba u khaw u ba ki ioh u long uba sniew, ki hap pyntip khlem pep sha ka ophis jong u Deputy Commissioner (Supply), Jowai.
Ki trai dukan ki dei ban peit ba ki nongthied jingthied ha ki dukan jong ki, ki dei ban deng ia ki mask ban jngai iwei na iwei kumba 2 meters eiei.
Ki trai dukan ki dei ruh ban buh ia ki Hand Sanitizer ha ki dukan.
Ki bym bud bad kohnguh ia ka jingbthah jong ka office u Deputy Commissioner ym dei ban shah ban rung sha ki dukan.
Lada lap ba don kiba leh pyrshah, yn pynshitom ia ki katkum ki kydon jong ka Essential Commodities Act, 1995 and section 188 jong ka Indian Penal Code.
Ka jingdon jong ki briew kiba iap pang COVID-19 kala kynjoh sha 913 ngut ha Jylla hadien bala khlad biang sa 5 ngut haka sngi Nyngkong.
Kine kiba khlad sa 5 ngut ki dei na East Khasi Hills: 03,  bad mar iwei na West Garo Hills bad South Garo HIlls Kat kum ka jingpyntip ka Tnad ka Koit ka Khiah, 273 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4110 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 07, EJH: 03, EKH: 98, NGH: 13, RBD: 55, SGH: 08, SWGH: 02, SWKH: 0, WGH: 51, WJH: 32 bad WKH: 04.
Ki nongpang kiba la ioh pat iaka jingkoit ki don haduh 523 ngut.
Kine ki kynthup na EGH: 16, EJH: 12, EKH: 125, NGH: 39, RBD: 155, SGH: 07, SWGH: 07, SWKH: 13, WGH: 77, WJH: 48 bad WKH: 24.
Ka jingdon jong ki briew bala ïabit ïa kane ka jingpang khlam ha Jylla baroh ka long 54853 ngut bad napdeng kine 49830 ngut kila ïoh ïa ka jingkoit bad 913 ngut kiba ïap nalor ki briew ba dang shitom.
Ka jingdon jong ki briew kiba iap pang COVID-19 kala kynjoh sha 908ngut ha Jylla hadien bala khlad biang sa 2 ngut haka sngi Robibar.
Kine kiba khlad sa 2 ngut ki dei mar iwei na East Khasi Hills, West Jaintia Hills.
COVID-19 DISTRICT WISE STATUS, MEGHALAYA.Ka Federation of Khasi Jaintia and Garo People (FKJGP), War Jaintia Circle kala dawa na sorkar ban thaw lad noh ban wanrah iaka iew ne ka Lay Bay Market kaba biang ha Amlarem ka jaka pdeng ka sub division, ban iarap  ia ki Nongrep bad ki nongseng kam lajong ban kin ioh die iaki mar ba pynmih ha Amlarem Sub Division.
Ka FKJGP lyngba u Shlur Mukhim president bad u Reachinson Kongwang general secretary kila ong ba ki jhur ki jhep bad ki mar ki matta kiba ki la pynmih na kane ka thain ka shitom bha ban pyniaid iew namar bym don ki basa iew kiba paka bad la shu die sha madan madiah bad ki nongrep bad ki nongkhaii ki hap ban shah ia u slap u phria bad la lap ba shu sniew lut ki mar ki matta bad ki jhur ki jhep kaba wanrah ka jingduh nong kaba khraw ia u paid nongrep bad nongkhaii ka thain.
“Ka por kala dei eh iaka sorkar bad u MLA ka thain ban phai khmat ha kane ka bynta ban kyntiew iaki nongkhaii bad ki paid nongrep namar ba ka war Jaintia hi ka pynmih shibun ki soh ki pai bad ki marrep," la ong u Shlur Mukhim.
Une u nongialam ula ong ba ka sorkar kadei ruh ban phai sha kiwei kiwei ki lad iohkam iohjam bad ban iarap iaki samla kiba seng kam lajong ha ban plie iaki karkhana welding, ki furniture, ki kam shet jingbam bad kiwei kiwei.
Ki don bun samla kiba la sdang har rukom ki jaitkam, hynrei namar ka jingbym ioh lad jingiarap kila shem jingeh ban pyndap pynbiang iaka jingdawa.
KA FKJGP ka Socio Economic movement kan sdang noh shen ia ki prokram ba kyrpang na ka bynta ban wad ki lad ki lynti da kumno ban leh ban iarap da kab hikai bad ban wad ia ki jingeh jong ki Nongrep bad ki nongseng kam lajong khnang ba kin lah ban ieng rasong bad ban pyniar iaka kam.
Para Kur-Para Kha, Para Kher-Para Mer bad ki lok-ki jor baroh, Wat hapdeng kane ka saw-ka sian namar ka jingwan lyngshop jong ka tyrlep-ka tyrbun kaba la saphriang biang sa shisien ym tang ha kane ka Mei-ramew, Meirilum-Meirisan baieit ka jong ngi ki khun ka bri U Hynñiew Trep-Hynñiew Skum,Hynñiew -Wasa, Khasi- Jaiñtia hynrei, wat ha satlak kane ka snieh pyrthei pynban, nga sngew ba ngi dei ban ïa kmen lang da ka jingshit rhem bad sngew sarong ba ka Seiñ Raij, Jowai lyngba ka jing trei shitom bad duriap jong ki nongïalam ba radbah ka jong ki, hapoh ka jingïalam jong u President, General Secretary, Seiñ Raij Jowai ryngkat-ryngkat bad U Daloi Ka Ilaka, Jowai bad dei lyngba ka jingïohi jngai ka jong kine ki ‘riew rangbah-rangsan kiba la lah syndon ban pynkhreh shaid-shaid ban pynurlong ïa ka leh Niam Behdieñkhlam ha Nongbah Jowai mynta u snem ban beh thong ïa ka Khlam-ka ngoh, hapdeng shibun ki jingeh, jyrwit-jyrwiang bad diengpynkiang, kaba ki ïa kynduh mawsiang.
Ha kine ki sngi kiba long ki sngi ki ban dang hap ban pyndep ïa ka Niam ka Rukom, ka nguh Blei, ka dem Blei, kata; naduh ka 08 tarik bad ka ban pynkut ha ka 11 tarik U ‘Naitung, 2021 ha Aitnar, Jowai, na ka liang jong ka Seng Khasi Kmie, Mawkhar, Shillong bad kum u longsan-mansan jong ka Seng, nga ai ka jing ïaroh bad khublei kyrpang ïa ka Seiñ Raij, Jowai kaba la lah ban pynurlong ïa kane ka kam kaba radbah, wat la kane ka jingrakhe ban pyndep ïa ka Niam- ka Rukom, ki riti-ki dustur mynta u snem, la hap ban pynlong da kaba rit bad ban da bud ryngkhing ïa ki adong-adit bad jingmana jong ka Sorkar, khnang ban ïada na ka jingwan saphriang jong kane ka khlam-ka ngoh.
Ngam lah ruh khlem da ai khublei kyrpang ïa U Ma O.R.Challam, President, Ma Puramon Kynjing, Doloi Ilaka, Jowai bad ïa U Ma.
Arwotki Sumer,General Seceratery bad ïa baroh ki dkhot nongkit kam jong Ka Seiñ Raij, Jowai kiba la ïa trei borbah met bad mynsiem ban pynkhreh,pynkhrum ïa kane ka leh Niam Behdieñkhlam mynta ka kynti, wat hapdeng shibun ki maw jingthut.
Nga ai ruh ka kyrkhu-kyrdoh ryngkat ka duwai-ka phirat, ka kyrpad-ka kyrpon ha u Blei Trai Kynrad, U Nongbuh- U Nongthaw na jrong- ha tbian ba kane ka leh Niam Behdeinkhlam  ba shisien- shi snem ha shnong Jowai kan long kaba ïaid beit-ïaid ryntih, ba phuh-ba phieng, ba shong khia, shong sbai bad kaba jop bad ba u khun bynriew ka Bri u Hynñiewtrep-Hynñiew Wasa jong kane ka Mei-ramew un ïoh ka koit-ka khiah krat-khiah stang, ka im suk-im sain, im palei, tip briew tip Blei, hangne ha snieh pyrthei.
Ha kane ka sngi ba kyntang, nga ai khublei Behdeinkhlam kyrpang ïa baroh ki kur-ki kha,ki lok- ki jor,ki kher- ki mer ka Bri U Hynñiew Trep-Hynñiew Wasa ba ksoh hala ka Niam,Tip briew-tip Blei ryngkat ka kyntu- ka kynpham ban nym klet, iehnoh, i-beiñ, niew beiñ, jyndat ne kdat na la kajong bad ïa la ka jong ka thymmei hynrei, ban sarong bad ri kyndong ïa la ka jong kaba da buh mawnongrim da U Men barim, Mei kulong-Pa kulong  ba da ïapan da  ka khnong-ka bishar ha ryngkat u ryngkew-u basa bad kumta, ka kamram kaba kongsan eh ka jong nga-jong phi kadei namar kata, ban pynneh, pynsah, pynsan, pynheh na ka bynta ki longdien-mandien ki jong ngi  kiban dang wan, ban im ka Niam ki Riti, Ki Dustur, ban im ka ka jaid bynriew.
Kynmaw para kur-para kha, para kher-para mer, lada ka Niam, ka rukom, ki Riti-ki Dustur ki duh ki dam noh, kan bha ba kane ka jaidbynriew Ka Bri u Hynñiew Trep-Hynñiew Wasa  ruh kanduh-kandam noh syndon.
Kyntang ïawai, ba da ka jingdon ryngkat bad synran-synriah jong U Nongthaw-Nongbuh, nga ngeit skhem khlem artatien eiei ba, kane ka nguh Blei-ka dem Blei Behdieñkhlam ban beh ïa ka khlam-kangoh kan long kaba ïaid beit, ïaid ryntih bad ba kane ka khlam-ka ngoh kan duh-kan dam bad jah sha ba sep ka sngi, ba sep u bnai bad sha ka rngai.
Ha kane ka bynta, na  ka liang jong ka Seng Khasi Kmie, Mawkhar ruh, lyngba Ka Kynhun U Tymmen U San, ngi la ïa shim bad leh la ka jong ka bynta bad kamram ha ka Duwan-ka Dupat ba kyntang, ha Kliar U Lum Sohpetbneng bad da ka jingïatrei lang ryngkat-ryngkat bad ka Seiñ Raij, Jowai, Seng Khihlang, Seng Kyntu Khadar Doloi ,Sengbah Nongshat-Nongkheiñ, Ka Lympung Ki Seng Khynnah, Niam Khasi-Niam-Tre bad baroh  ki Seng Niam Tynrai-Niam Tre, nga ngeit skhem ba ngin lah ban rat diengkhong ïa kane ka khlam-ka ngoh bad ïa baroh ki sai teh- sai khum , ki raieh-raidam, ki mawjynthut kiba ngi ïa kynduh mawsiang na ka por-sha ka por bad ba ngin poi sha ka thong ryngkat ka Hok, ka shi kyntien.
Sa shisien bad naduh ka mynsiem, nga ai Ka Behdieñkhlam ba suk, ba saiñ, ba kmen, ba phuh-ba phieng bad kaba jop lang ïa baroh.
Khu Hok, Khu Sot ,Khublei.
Rgh.
DONKUPAR  DKHAR, IAS(retd), President, Seng Khasi Kmie.
Mawkhar, Shillong.
Ka Lehniam #Behdienkhlam jong ka Seiñraij Jowai mynta ka kynti kan long kaba khampher watla ki khun ka Seinraij Jowai kim ioh ban iashimbynta kumba ju long ban iamih paidbah ban shad bad kynhoi risa ha ryngkat ka jingsawa ka bom ka bhuri ne tangmuri, hynrei kane ka Behdieñkhlam kan neh sah khana namar la sdang iaka jingrakhe iaka jingdap 50 snem ka jingioh jylla ba pura bad ka jngioh laitluid na ka jingsynshar ka sorkar phareng kaba 75 snem.
Ka jingwan lynsher ka jingpangkhlam COVID-19 haka sien kaba ar haka Jylla bad ka ri kumjuh satlak ka pyrthei kala wanrah ka jingthud haka rukom im u briew ha kaba ula hap ban kylla haka rukom leh naduh ka iaid ka ieng, ka rukom im bad ka rukom trei ktah bad kiwei kiwei ki jait kam.
Hynrei ka Seinraij Jowai ban iaid beit ka niam ka rukom kala pynkhreh nadong shadong iaka SOPs ne kyndon ban bud ryngkhi iaki adong adit COVID-19.
Kala ioh ka jingmynjur na ka sorkar ban pynlong iaka Behdieñkhlam bad la kyrshan iaka Seinraij Jowai da ka Ministry of Culture bad ka Art and Culture ka Jylla ban lehkmen ia kane tamasa kaba paw ha Jylla bad ka ri baroh kawei.
La sakhi ba naduh ka 8 tarik haduh 10 tarik Naitung naduh ka jingleit shaw iaki dieng khlam kumjuh ka Symbood Khnong bad ka Khnong Blai nalor ki jingleh niam, ka Dorbar Niam ka Seinraij Jowai hapoh ka jingpyniaid u Dolloi uba long u khlieh jong ka niam, U ma Puramon Kynjing ha ryngkat bad kiwei nongsharai niam bad ka jingtrei shitom u president bad general secretary Seinraij u ma OR Shallam bad Arwotki Sumer la pynlong ia kane ka Behdieñkhlam kaba jop wat la hap ban pynrit ia ka.
Kumba ka jingmut jong ka Behdieñkhlam ka long ban beh ïaka sniew ka smeh bad ka khlam haka imlang ka sahlang, kumta ruh ha une snem ki rong ki rup bala pynkhreh ki kren shaphang ka khlam COVID-19, ka jingsniew ka imlang sahlang bad kumno ban tyngkai iaka mariang.
Na kaliang u Syllad bad ka kynhun jong u baroh ka ai khublei Behdieñkhlam ia baroh u khun u raiot ka Seinraij Jowai bad ba kan poi sha ka thong ban beh shajngai iaka khlam na kane ka sla pyrthei bad im suk im sain u khun bynriew bad ban roi ban par salonsar.
Photo Credit: Jop Pariat and Seimon Shylla.
Ka Disrtict Magistrate, South West Khasi Hills kala pynjari da ka Curfew Miet kaba san sngi lynter naduh ka 12-16 tarik Naitung 2021 naduh ka por 10 baje mynmiet haduh 5 baje mynstep man ka sngi.
Katba ka jingkhangdam  kalong naduh ka por 10 baje mynmiet, katba ka jingkhangdam ka long naduh ka por 10 baje janmiet jong ka 16 tarik Naitung, 2021 (Sngi-thohdieng) haduh ka por 5.00 baje mynstep jong ka 19 tarik Naitung, 2021 (Sngi-nyngkong).
Ka district magistrate la pyntreikam iaka kyndon jingpynjari ban tem iaka jingpur ka khlam, ban pynjem ruh iaka jingeh ka tnad ka koit ka khiah bad ban lait naka jingduh iaki mynsiem ba kordor.
Katkum ka hukum la shah ban plie ia baroh ki ophis Sorkar ha ka district.
La khang ia baroh ki jingialang paitbah kum ki jingiaseng, ki dorbar shnong, ki meetings, ki training bad kiwei kiwei de.
La khang ia ki jingiathoh shongkurim tad haduh ban da pynbna da kumwei pat.
Lada don kano kano ka jingjia kum ka jingiap briew ki nongshim bynta ki dei ban long tang 10 ngut ha ryngkat ka jingioh jingbit shuwa napoh ka ophis jong u Deputy Commissioner/ Sub-Division (Civil), Ranikor.
Ym shah ban don kino kino ki jingialum paidbah hadien ka jingleit on tep.
La khang ia baroh ki jaka jngohkai (tourist spots) hapoh ka district bad ia ki nongjngohkai pyrthei (tourist) lane ki nongwei kiba wan sha ka district.
Ka iew ia die ia thied ha khappud Borsora, Bagli bad Cherragaon, la shah ban plie katkum ka jingbthah na ka ophis u Addl.Deputy Commissioner, i/c Ranikor Civil Sub-Division ha ka order No.RCSD/TRANS/L & C/2019/151, dated Ranikor the 28th June, 2021.
La khang baroh ia ki jingialehkai sports bapher bapher hapoh ka district La shah ia ki jaka trei (In-situ constructions) jong ka Sorkar lane ki kam shimet hynrei ki nongtrei kidei ban sah ym ban mih na jaka trei shabar.
U trai jaka trei u dei ban pan jingbit shuwa na ka ophis I Deputy Commissioner/ Sub-Division (Civil), Ranikor na ka bynta ki jingtrei (construction).
La khang ia ki Schools bad Colleges, hynrei la shah ban hikai lyngba ki Online classes.
Yn shah ia ki nongrep, ki Rural Schemes kum ka MGNERGA schemes hynrei tang ha kito ki shnong ki ba duna ka covid-positive case, hapoh ka jingpynbeit jong ki BDOs.
Ki lew hapoh ka district yn pyntreikam ryngkat ki kyndon harum :(i) Ki dukan die ia ki marbam / tiar ba donkam (essential commodities) ha ki Shnong la shah ban plie hynrei ki dei ban khang ha ka por 5:00 baje janmiet.
Ka lew Mawkyrwat bad ka lew shipor (Temporary Farmers Market), la shah ba kin plie naduh ka Sngi-nyngkong haduh ka Sngi thohdieng por 9 :00 baje mynstep haduh 5:00 baje janmiet.
La shah ban plie ia ka lew Mawkyrwat katkum ka jingpynbeit ba la bthah da ka ophis ha ka order No.SWK/COVID-19/ORDERS/P1-11/110, dated 24/06/2021.
La khang ban iaid ia ki briew bad ki kali na kawei ka district sha kawei pat (Inter- District), lait noh tang kito kiba don ia ka car pass.
la kiba iaid hapoh jong ka district (Intra-District) la shah ban iaid da ki odd- even number.
Ki kali kamai kidei ban tah ha ka jaka ba paw shynna bha ia ka jingthoh “VACCINATED" (dep inject) lane NOT VACCINATED (pat dep ai inject) ha ki kali.
La shah ban wan ialam iaki nongtrei ba tbit (skilled manpower) na kiwei ki jaka na ka bynta ki Government construction Projects, hynrei tang hadien ba la ioh jingbit na ka ophis jong I Deputy Commissioner.
Kane ka hukum kam kynthup ia ki: (i) Kali Sorkar, (ii) Police, Security bad Armed Forces, (iii) Fire bad Emergency Services, (iv) Telecommunication Services, (v) MePDCL, (vi) Banks & Post office, (vii) Information bad Public Relations, (viii) PHE (Water Supply), (ix) Ka tnat ka koit ka khiah (Health services) kynthup ia ki lad jingshakri kiba donkam kyrkieh (emergency services) medical teams bad officials jong ka COVID-19 vaccination programmes, (x) Ophisar bad ki nongtrei jong ka Corona Care Centre, (xi) Ki kali ba kit ia ki mar bam bad kiwei kiwei (essential goods), (xii) Ki kali supply dawai bad Pharmaceuticals, (xiii) Aadhaar Enrolment sessions bad programmes, (xiv) Fair Price Shops bad LPG, (xv) Petrol pumps, (xvii) Medical emergencies, (xviii) Public Works Department (PWD), (xvi) Print & Electronic Media, (xix) MGNREGA bad ki kam rep kam riang katkum ka jingpynbeit ki BDOs, (xx) Ki lad jingshakri jong ka Veterinary ba kynthup ia ka jingkit jingbam na ka bynta ki jingri jong ki nongrep, (xxi) NHIDCL (National Highways & Infrastructure Development Corporation) Ltd.
Ki kam bad ki lad jingshakri ba la kdew haneng kidei ban bud pyrkhing ia ki kyndon treikam (SOPs) kum ka jingdeng 2 tylli ki mask, pynia jngai parabriew kumba 6 phut ne 2 meter bad ka jingsait ia ki kti barabor, ka jingpynduna ia ki field staff bad kiwei kiwei ki jingbthah jong ka Sorkar lyngba ka tnat Health bad Family Welfare Khlem da Pynkhein.
La shah ban iaid ia ki kali ba kit ia ki tiar ba donkam eh, Security Forces , Medical Equipment’s hynrei ki dribar bad ki nongbud jong ki kali kin hap ban leh medical screening katkum ki kyndon ba la buh.
Ki Dorbar shnong hapoh ka jingpyniaid jong ki Incident Commander kin peit ia ka jingpynbiang ia ki tiar ba donkam eh ha ki shnong ki thaw lyngba ki dukan ha ki dong bad kyntoit.
Hynrei ha ka por ba don Curfew miet bad Jingkhangdam (Lockdown), ki nongshong shnong ki dei ban shongkhop ha la ki iing ki sem bad ki shnong ki thaw.
Baroh ki kali private bad kali kamai hapoh district la shah han iaid katkum ki jingpynbeit odd-even naduh ka 12 tarik Naitung, 2021, tad haduh ban da pynbna da kumwei:.
Ka Federation of khasi Jaintia and Garo People (FKJGP) Nartiang Area Unit haka sngi Saitjain kala synñiang da ka Krong ne ka jaka ban rah iaki metiap kiba la khlad kiba dang bat haka niam tynrai sha ka dorbar shnong Nartiang.
Ia kane ka Krong la ai sngewbha da ki ki 2 ngut ki dkhot jong ka FKJGP u Bin Raliang u dkhot ka Agriculture Cell FKJGP Jaintia hills zone bad u ma Arwotki Myria, Asst information secretary FkJGP Thadlaskein Block.
Ka FKJGP Nartiang kala aiti ia kane ka Krong ha u Waheh Shnong Nartiang u ma Mum Phalangki haka jingiadonlang u secretary shnong u Sati Swer bad ki riew rangbah ka shnong.
Ka Khasi Students Union (KSU) Khliehriat Cirlce, ka shim ia kane ka kabu ban ai khublei Behdieñkhlam basuk ba kmen ia baroh ki khun Niamtre jong ka Seiñraij Jowai.
Ka KSU lyngba u kyrwoh bala phah da u SN Suchen, president KSU Khliehriat Circle ula ong “Ngim lah khlem lah da pynpaw ia ka jingsngewnguh kaba khraw ia u Trai Kynrad uba la don ryngkat bad ki khun ki hajar jong u Hynñiewtrep Hynñiewskum.
Ha kum kane ka por lehkmen Behdieñkhlam jong ka Seiñraij Jowai ngi ngeit skhem ba lyngba kane ka Behdieñkhlam kaba jingthmu jong ka ka dei ban beh iaka sniew ka smeh bad ka khlam haka imlang ka sahlang kan beh shajngai iaka khlam COVID-19 na rilum Jaintia, ka Jylla bad satlak ka pyrthei.
" U ma Suchen, ula ong ba KSU, Khliehriat Circle baroh kawei ka kitbok kitrwiang iaki nongialam ka Seiñraij Jowai, u Dolloi u khlieh jong ka niam ka rukom bad baroh ki khun ki hajar jong ki paid riewngeit Niamtre ba kin ioh ka met kaba koit kaba khiah bad ban bha ka kamai ka kajih, ka pule ka puthi bad ban roi par salonsar.
Ka Synjuk ki Waheh Chnong, East Jaiñtia Hills District lyngba u kyrwoh na u President u ma Satly Ryngkhlem bad u Secretary u ma Jesper Bareh ki la ai khublei Behdieñkhlam 2021 wasuk wa kmen ia Ka Seiñraij Jowai.
Kine ki nongialam ka synjuk ki la ai ruh iaka jingai khublei kitbok kitrwiang iaka Seiñraij Jowai ba lyngba kane ka jingpyndep iaka jinglehniam u Blai Trai Kynrad un kyrkhu kyrdoh, un ai ka met ka phad, ka kamai ka kajih ba biang ba dap ia baroh ki Khun ki hajar ka Seiñraij Jowai bad iaka jaitbynriew hynniewtrep hi baroh kawei.
Shuh shuh ngi kyrmen lyngba kane ka jinglehniam Behdieñkhlam ngi kyrmen u Blei u beh sha jngai bad sha ba sep ka sngi iaka jingpang khlam kaba ngi kum ka jaitbynriew ngi la shah ktah lyngba ka jingpang khlam Covid-19.
I Meirad Glory Lymba I kmie jong U Dolloi Elaka Darrang, u ma Pyrwa Lymba i khlad noh haka 10/07/2021.
I Meirad Glory la kha ia i ha u snem 1931 bad i la kynjoh sha ka rta kaba Khyndai phew snem ka rta.
Ka jingpyndep iaka ba sah jong ki kan long haka 11/07/2021 ha lum jingtep ka shnong Lymba.
Kane kalong katkum ka jingpyntip kiba haiing hasem.
U District Magistrate, West Jaintia Hills District, Garod LSN Dykes haka sngi Saitjain ula weng iaka hukum Micro Containment kaba la pyngngat haka 1 tarik Naitung haka shnong Thadialong kaba don ha Laskein Block hadien ba ym don shuh shuh kino kino kiba iabit thymmai iaka jingpang COVID-19.
U District Magistrate ula weng iaka hukum hadien bala pyndep iaka active surveillance bad ka test iaki nongshong shnong kiba la ban shah ktah na ka jingpang khlam COVID-19 bad katkum ka report ka jingpur ka khlam kala duna ha kane ka shnong.
Ia kane ka hukum la weng naduh mynta ka sngi.
Ka jingiap naka jingpang khlam COVID-19 kala kynjoh sha ka 906 ngut hadien bala iap sa 7 ngut bad iabit khlam thymmai 485 haka sngi Saitjain.
Kine kiba khlad sa 7 ngut ki dei na East Khasi Hills District: 04, Ribhoi: 02 bad iwei na South Garo Hills.
Kat kum ka jingpyntip ka Tnad ka Koit ka Khiah, sa 485 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4363 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 20, EJH: 16, EKH: 161, NGH: 47, RBD: 13, SGH: 10, SWGH: 05, SWKH: 12, WGH: 70, WJH: 96 bad WKH: 35.
Ki nongpang kiba la ioh pat iaka jingkoit ki don haduh 506 ngut.
Kine ki kynthup na EGH: 15, EJH: 08, EKH: 183, NGH: 23, RBD: 154, SWGH: 04, SWKH: 15, WGH: 58, WJH: 28 bad WKH: 18.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 54155 ngut bad napdeng kine 48886 ngut kila ïoh ïa ka jingkoit bad 906 ngut kiba ïap nalor ki briew ba dang shitom.
Ka Khasi Students’ Union (KSU) Sohkymphor Unit, East Jaintia Hills kum shibynta ban kyrshan ia kiba duk ba kyrduh kala sam da u khaw sha ki nongshong shnong ka Sohkymphor haka 7 tarik une u bnai.
Haduh 65 tylli ki longïing ka KSU kala lah ban synniang da u khaw.
Ka KSU kala pynpaw ruh iaka jingsngewnguh iaka KSU sengkmie bad ia u Chairman ka Dorbar Shnong Sohkymphor bad kiwei kiwei kiba la noh synniang sha ka KSU ban iarap ia uba duk ba suk ha kum kane ka por ka saw ka sian.
Ki ar tylli ki seng, ka Jaintia Youth Federation (JYF) bad ka Southern Border Youth Welfare Association (SBYWA) kila ai iaka jingujor sha u Deputy Commissioner, East Jaintia Hills District ban dawa pynsangeh iaka jingpyntreikam ka UGO Billing Software ka MeECL, Khliehriat Division.
Ia kane ka jingshna bill light thymmai la pyniaid da ka company M/S Satnam Global Infrastructure kaba la iateh bad ka MeECL ban sdang iaka UGO Billing Software.
Ia kane ka rukom shna Bill light thymmai la sdang haki katto katne tylli ki shnong kynthup iaka shnong Umsatai, Ladwahwapung, Pynurkba, Umlyngsha bad Ladlakadong.
Kine ki ar seng kila pynpaw ba ka rukom shna Bill light kaba thymmai kan ktah jur ïaki paidbah ha baroh ki liang namar ka bai bording (Bill light) kan kiew dor na uwei u bnai sha uwei u bnai katkum ka dor ba la buh da katei ka Company.
Ka JYF bad ka SBYWA kala pynrem iaka sorkar bad ka tnad MeECL kaba la sdang ïaka UGO Billing Software sha thaiñ nongkyndong bad ki kynnoh ba ka don kaei re kaei sha lyndet namar ba ki paidbah sha ka thaiñ nongkyndong ki sah haka umdum halor kane ka rukom siew bai light thymmai.
Kine ki tei ki ar seng ki la pynpaw ruh ka jinglyngngoh ïaka rukom leh ka tnad MeECL, Khliehriat ha kaba tang ban pynsngewthuh paidbah ruh ym pat dep ka sorkar ka la ïaid shakhmat bad kane ka rukom shna Bill thymmai lyngba ki kor Computer /Software ka la pynartatien ïaki paidbah bad ki nongïalam shnong hapoh East Jaintia.
Ka JYF bad ka SBYWA kala dawa na u DC ban pynsangeh ia kane UGO bad ban weng ia baroh ki meter thymmai kiba la pyndait ha kitei ki 5 shnong bad ki pyrshah jur ia kane ka UGO Billing Software System namar kan ktah jur ïaki paidbah ba pyndonkam light khamtam sha ki thaiñ nongkyndong.
U District Magistrate,West Jaintia Hills haka sngi Thohdieng ula pynngat micro containment iaka shnong Saphai hadien bala lap ba don kiba iabit jingpang khlam COVID-19.
Ka hukum ka ong ba donkam ban leh iaka test iaki high risk contact bad ki briew kiba lah ban shah ktah na ka jingpang khlam bad ka active surveillance ban tem iaka jingpur ka khlam.
Kane ka hukum kan treikam tad haduh bala pynbna da kumwei.
La khang ia baroh ban rung ban mih klumar sha katei ka jaka bala pynngat Containment.
Kiba shong ba sah hapoh ka containment ruh kim bit ban mih shabar.
Ym shah ban pynlong kino kino ki jingialang bad phah khang ia baroh ki dukan dukdoh ha katei ka jaka.
Ki kali kiba na shabar ka containment ha katei ka shnong ruh kim bit ban sangeh ha shiteng lynti ha ka jaka bala pynbna containment.
Ka seng All Hynniewtrep People United Front (AHPUF) haka 8 tarik une u bnai kala kner la ka jingiarap sha ki 70 tyll ki longïing ba duk kiba don haka shnong Mihmyntdu bad ka sor Jowai.
Ïa u khaw la sam haka jingïalang kaba la long ha Moowamon, Mihmyntdu haka jingiadon lang u President u John Phawa, u General Secretary u Chandame Sungoh bad kiwei kiwei ki nongkitkam jong ka seng.
Ki nongïoh jingiarap ki pynpaw ka jingsngewnguh ïaka seng naka bynta ka kam ba bha jong ka bad ki kitbok kitrwiang ba kan dang lah ban ïaid shakhmat ha ki kam ba bha na bynta ka imlang sahlang.
Ki paidbah nongshong shnong ka Namdong B haka sngi Palei kila mih shakhmat ban ai tika COVID-19.
U Waheh Shnong Namdong B, U Ma DS War ula ong ba ki paidbah kila sngewthuh iaka jingkongsan ka koit ka khiah jong ki bad khlem don mano mano ba pynbor kila wan da ka mon sngewbha ban ai iaka tika COVID-19 kum shi bynta ban iada ialade na ka jingpang khlam COVID-19.
Kane ka jingai tika COVID la pynlong da ka jingiatreilang bad ka Namdong PHC.Ka Dorbar shnong kala kyntu ia kiwei ruh ban wan ai iaka tika COVID-19 khnang ban iada ialade shimet bad ia kiba haiing hasem bad ban tem ruh iaka jingpur ka khlam.
Ka bor shnong kala banjur iaki paidbah ba kim dei ban ngeit biej iaki khubor lamler bad kyntu ruh iaki para shnong para thaw ba kim dei ban pynsaphriang iaki khubor thok halor ka jingai tika COVID khnang ban iada na ka jingsaphriang ka jingpang khlam.
Ka jingdon ki briew kiba iap naka jingpang khlam COVID-19 ha Jylla kala kynjoh sha ka 899 hadien bala khlad sa 9 ngut haka sngi Thohdieng.
Kine kiba khlad ki dei na East Khasi Hills: 05, West Garo Hills: 02 bad mar iwei na West Jaintia Hills bad West Khasi Hills Kat kum ka jingpyntip ka Tnad ka Koit ka Khiah, sa 426 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4391 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 18, EJH: 15, EKH: 129, NGH: 16, RBD: 87, SGH: 08, SWGH: 08, SWKH: 14, WGH: 73, WJH: 39 bad WKH: 19.
Ki nongpang kiba la ioh pat iaka jingkoit ki don haduh 417 ngut.
Kine ki kynthup na EGH: 27, EJH: 18, EKH: 170, NGH: 42, RBD: 06, SGH: 10, SWGH: 16, SWKH: 08, WGH: 66, WJH: 39 bad WKH: 15.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 53670 ngut bad napdeng kine 48380 ngut kila ïoh ïa ka jingkoit bad 899 ngut kiba ïap nalor ki briew ba dang shitom.
Ka sngi ba ar jong ka lehniam Behdieñkhlam ka Seinraij Jowai kala iaid beit iaid ryntih bad ki Khon Raij kin wan pynpoi iaka Khnong Blai ha Loomsooiung hajan ka Marianhill Higher Secondary School.
Shuwa kane ki Kmai Raij kila pynpoi iaki dieng khlam ha Iawmusiang, Jowai.
Hadien bala dep buh iaka Khnong Blai baroh ki nong iashimbynta ba kynthup iaki Kmai Raij bad ka Khon Raij kila mih haka juh ka por na Iawmusiang da ka shad ka kmen ka kynhoi risa ban leit phai sha la ki jong ki dong ki shnong ryngkat ka jingsawa ka bom bad ka jingriew ka Bhuri ne Tangmuri bad ka Chew Chew.
Soolangki Laloo July 8, 2021 Ar snem kattu dala luti Chad Niam Behdieñkhlam deilang wa ki SOP.Laitlooid I man ymtoh de kam wajooh Khon ka niamtre u yachimbynta dei wa ioophein ioophooh.
Langam daithah I man iongka Kat cha wapait sadu I kylla.
Toh mo ini I tynjooh u Blai, Nae mo I stad pakhlat u bru pyrthai? Ïamrem I sñiaw u waboon walang Ya ki Soo sngi Le Ïaw u pynkyrpang Chongchit, ka-it ym ioh de kam nachwa Hakhmat ka pyrthai u pynïoo yei man sarot iongka.
Ish! Lada I pyrthai mynder kamni beit u man i Heiwon ka nongrim iong ka niam, rukom, dustur, riti Sadu hei kutlad kat cha wapait liang wanang Wym ioh de kam wamut wamang.
Hei burom mi a Trekirot E theh I kyrkhu iwa sarot Chirup wa ki Blai ki Syiem wa yein yada yaker Ya ka wasih waroi, watia watun to beh kynther Ïoh kam wa yieñ ka niam ka rukom, I ngooh I dem ka Raij ka chnong Kamtae hi sae Kynrad, Yooluti u hun I chong I sah, I khih I khan, I thiah I dem.
U Sub-Divisional Officer (Supply), Amlarem Sub-Division, Amlarem ula pynbna ba la pyllait ia u khaw NFSA (AAY & PHH) bad Non-NFSA na ka bynta u bnai Naitung 2021 sha ki Fair Price Shop Dealers haduh 16 Naitung 2021.
Ia u khaw Antyodaya Anna Yojna (AAY) yn sam haka jingthew kaba 35 Kgs shi longïing haka dor T.3 shi kilo.
Ia u khaw Priority Household (PHH) yn sam haka jingthew kaba 5 kgs shi khlieh haka dor kaba T.3 shikilo bad u khaw Non-NFSA haka dor ym dei ban palat iaka T.14/- shi kilo.
La bthah ia ia baroh ki paidbah ban shim ia u khaw hala ki jong ki Fair Price Shop Centres.
Kino kino kiba bym ioh khaw na Fair Price Shop ne kiba shim tam iaka dor kaba la buh, ki lah ban ai ka jingujor sha ka ophis u Sub- Divisional Officer (Supply), Amlarem Sub-Division, Amlarem da kaba pynpaw iaka kyrteng bad ka shnong ban pynshitom iaki dukan die rashon.
U Sub-Divisional Officer (Supply) jong ka Amlarem Sub-Division u la pynbna ba ia u Khaw u ba hap hapoh ka PMGKAY Scheme na ka bynta u bnai Naitung (July) 2021 la pyllait sha baroh ki longiing ki ba hap hapoh ka NFSA (AAY&PHH) haduh 16 th Naitung, 2021.
Ia u khaw PMGKAY (AAY) yn sam ei 5 kilo shi khlieh bad ia u khaw PMGKAY (PHH) yn sam ei 5 kilo shi khlieh.
Lada don kino kino kiba shim da ka pisa ne ki bym ioh ia ki tei ki mar jong ki, ki lah ban ujor sha ka ophis jong u S.D.O.
