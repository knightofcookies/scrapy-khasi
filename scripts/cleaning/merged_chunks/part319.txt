Ka jingïalehkai kaba bud jong ka Meghalaya kan long pyrshah ïa ka Karnataka ha ka 8 trik Kyllalyngkot.
Naduh ba sdang ka wat kaba nyngkong ka kynhun jong ka Meghalaya ka la pyrshang katba lah ban tam ïa ka ron ba kan don jingkyrmen ban ïoh ïa ka jingjop hynrei namar ka jingtbit jong ki rangïalehkai ka Haryana ka la pynduh buit noh ïa ka Meghalaya.
U Bah Hamletson Dohling, uba la pynkut noh ïa ka jinglong MLA ha ka 5 tarik Kyllalyngkot, u la ong ba ka jingrung jong u sha ka National People’s Party (NPP) ka dei da ka jingmynjur jong ki nongïalam bad ki dkhot ka  Core Committee bad kam dei kumba la kynnoh ba don ka jingtyrwa ïa u haduh T.5 klur.
Haba kren sha ki lad pathai khubor u Bah Hamlet u la ong ba ka jingiehnoh jong u ïa ka People’s Democratic Forum (PDF) ka dei hadien ka jingmynjur jong baroh lang ki nongïalam ki dkhot hapoh ka Core Committee.
U Bah Hamlet u la ong ba naduh ba u la jop ïa ka elekshon 2018 um ju leh marwei ïa kano kano ka kam hynrei ryngkat lang ka jingïapynbeit lem bad ki nongïalam, ki dkhot hapoh ka Core Committee.
“Kum u briew ngam lah ban ïeng pyrshah ïa ki nongïalam namar ha ka elekshon hi khlem ki nongïalam, ki nongkyrshan phin rai marwei phi la sah marwei, kumta nga sngap ïa uba bun balang, na kata ka daw nga shim ïa ka rai ban iehnoh ïa ka seng PDF", la ong u Bah Hamlet.
Haba kylli ba ka jingmih jong u na ka party PDF kan nym ktah ïa kane ka party, u Bah Hamlet u la ong ba na ka liang ka jong u bad ka seng People’s Democratic Front (PDF) kumjuh ki nongïalam kam don kano ka jingïasngewpher jingmut bad mynta ka sngi shwa ba un mih ruh na ka liang ka PDF ka la ai ka jingkhublei kitbok kitrwiang ïa u.
U Bah Hamlet u la ong, “Ka elekshon hapoh Mylliem konstitwensi ka pher bha namar ki briew kim peit ïa ka party hynrei ki peit ïa u briew uba trei ïa ka kam.
Ki briew ka Mylliem ki dei kiba stad, ki dei ba don ka jingkitkhlieh bad ki paidbah hi kiban bishar".
U Bah Hamlet u la ong ba ha ka 7 tarik mynta u bnai un pynïasoh noh ïalade sha ka NPP ha madan Umlyngka.
U Bah Hamlet u la ong ba ka daw ka jingleit ban pynïasoh jong u sha ka NPP ka dei halor ki nongrim bad ki mat kiba biang.
“Nga la ïakren bad ka NPP ïa ki ar tylli ki mat, nga la ïakren bad u Myntri Rangbah ka jylla u Conrad K Sangma, u Sumbud Myntri Rangbah ka jylla u Bah Prestone Tynsong ba dei ban pyndep ïa ki kam ba dang sahteng bad ki skhim pynroi, ka jingïakren halor u Uranium kam dei ban mih shuh.
Ka mat kaba ktah ïa ka jaidbynriew ka dei ka Inner Line Permit (ILP) namar la ïakren hapoh ka Iing Dorbar Thawaiñ bad ka la poi shaduh Delhi hynrei ym pat don ka jubab halor kane bad na ka liang jong ngi, ngin ïai buddien.
Kawei ruh ka mat ba ïakren ka dei ban pynrung noh ïa ka ktien Khasi hapoh ka khyrnit kaba phra bad kawei pat ban pynbeit ïa u pud u sam namar lada ka sorkar kam leh mynta te lano pat.
Kine ki mat ba nga la ïakren bad ka NPP hashwa ba ngan rung sha kane ka party", la ong u Bah Hamlet.
Ka PFR Football Academy ka la rah ïa ka nam lahduh ha ka lympung ïalehkai hapoh jylla Assam, ka PFR Football Academy hadien ba ka la pynliem noh ïa ka North East United  lyngba ka tie breaker da 5-4.
Kane ka lympung ïalehkai phutbol la pynlong da ka All Assam Matak yuba Chatra Sanmilan ïa ka 6th Annual swargdeo sarbananda Singha Memorial National level invitational ha madan Chowkidinghee Dibrugarh.
Ha kane ka jingïalehkai ka PFR ka la thep nyngkong eh ïa ka kol ha ka kylla step jong ka jingïalehkai da 2-0 bad ha ka kylla miet pat ka North East United ka la ïoh ban pynphai kylla ïa ka  kol naka North east   haka kylla miet da 2 kol bad hapdeng kane ka jingïakhun ka lah poi ha ka jingïakhaid haduh ba kut ka por ïalehkai jong ka kylla miet.
Bad hadien kane ki Referee ki la rai ban pynlong noh da ka tie Breaker bad lyngba kane ka kabu ka PFR ka la ïoh ban rah ïa ka nam lahduh.
Ïa kane ka kynhun ïalehkai la ïalam da u Amit kum u Head Coach bad u Robin Nongrum kum u  Asst.Coach ha ryngkat ka jingsynran lem u President ka Academy u Bah Franky Kharumnuid.
Ïa ka nam Player of the Tournament lah ïoh ban rah da u Andy Suting ha ryngkat ka Trophy bad ka Song Pisa kaba long 10 hajar tyngka.
Katba u Eben Warbah u lah ïoh ïa ka nam Best goal keeper ha ryngkat ka Trophy bad ka Song Pisa 5 hajar tyngka.
Ha ka sngi ba u Narendra Singh Tomar, myntri ka sorkar pdeng bad uba dei peit ïa ka tnad Agriculture & Farmers Welfare, u la leit ban ïuhkjat ha College of Agriculture (COA) kaba don ha Kyrdemkulai, na ka bynta ban leit plie paidbah ïa ka Administrative unit Block, Academic Block bad ka Girls Hostel, ki nongïalam lem bad ki dkhot ka Khasi Student Union bad lem bad na ka seng Ri Bhoi Youth Federation (RBYF), ki la leit ban rah da ki plakad ha khyrdop katei ka COA, kaba long kum ka jingpyrshah halor ka jingkular kai ka sorkar pdeng, namar ia ka jaka kaba la thmu ban tei ïa ka Central Agriculture University, hynrei la pynkylla pynban sha ka College of AgricultureHa katei ka sngi kaba kitei ki nongialam ka KSU, ki la leit ban rah plakad hakhmat utei u Myntri sorkar pdeng, la lamkhmat da u Samla Donald V Thabah, General Secretary, u samla Biangbor Paliar, Vice President, u Bah Ferdynald K Kharkamni, President ka KSU, North Khasi Hills District lem bad shibun ki nongïalam ka jong katei ka seng.
Kitei ki nongïalam jong ka KSU, ki la pynpaw ba ka nongrim kaba la pynlong ia ki ba kin leit rah plakad sha katei ka jaka, ka long kum ka jingpyrshah halor ka jingkylla ktien bad shetshukor ki bor ka COA, kiba la pynkylla sha ka College ha ka jaka jong ka Central Agriculture University bad ka jingpyrshah ruh ka dei halor ka jingpynhap sha ka Central Agriculture University, Imphal, ha kaba ka seng kam sngew ïahap satia, namar ka jingshisha hi ka long ba katkum ka jingpynbeit, ka long ba wat ïa ka jaka ruh la dep ban aiti da ka sorkar jylla kaba don kumba 420 akar ha Kyrdemkulai.
U Samla Donald V Thabah, haba kren sha ki lad pathai khubor, u la ong ba ka seng, kam banse ban shim ïa katei ka sienjam ban pyrshah jur halor katei ka jingleit ïuhkjat jong utei u Myntri ka sorkar pdeng ha katei ka jaka, namar ka jingpyrshah jong ka seng ka dei hadien ba ka sorkar pdeng hi kam shem la sngap ne pynurlong ïa ka jingdawa ban pynkylla ïa ka College of Agriculture sha ka University, kaba dei ruh ka mat jingdawa ba ka seng ka la dep ban dawa ha kine ki snem kiba la leit noh baroh, ha kaba wat na ka seng ki la leit ban kynduh ne wat ban phah jingthoh sha utei u Myntri ka sorkar pdeng.
Ka jingpyrshah jong ka seng ka dei ruh halor ka nongrim naduh u snem 2010, ha kaba ka jingthmu ka sorkar pdeng bad ka sorkar jylla ka long ban wanrah beit da ka University ha Kyrdemkulai, hynrei katei kam shym ka urlong satia, namar mynta la shu ai pat tang da ka College, kaba long pyrshah ïa ka jingïakut ne jingkular hadien ba la dep ruh ban pynïoh ïa ka jaka kaba heh haduh 420 akar.
Namarkata, na ka liang ka KSU hi ka dawa ruh, ba ïa ka Central Agriculture University kaba dang hap ha ka jingpeit jingkhmieh jong ka jylla Manipur, ka dei kaba la pynduhnong shikatdei ia ki samla pule bad ki nongrep, kumta ka Central Agriculture University ka ban don ha Meghalaya ka dei beit ban hap ha ka jingpeit jingkhmieh jong ka sorkar jylla Meghalaya, u la bynrap.
Da ki hajar ngut ki paidbah nongkyrshan ka UDP jong ka Mawthadraishan konstitwensi ha ka 5 tarik Kyllalyngkot, kila tuid ban sakhi sha ka jingïalang paidbah ka party kaba la pyllong ha madan Kynshi.
Ha kane ka sngi, ki paidbah ba wan ban sakhi, kila rai ban kyrshan tyngeh ban pynjop biang ïa u Bah H Brolding Nongsiej uba la jop 2 sien kum u MLA.Haba kren ha kane ka jingïalang, u Bah Brolding u la pynpaw  ïa ka jingsngew skhem ba ha kane ka elekshon kaba mynta un jop da kaba suk.
U la ong ruh ïa ki nongkyrshan ba kim dei ban artatien shuh namar ba ki kyrtong kiba ïaleh pyrshah ïa u ki dei na kajuh ka ïing kiba la ïa pait ïa pra.
U Bah Brolding ula ong ruh ba ka jingmih noh jong ka kong Biolinda L Nonglait na ka seng Hill State People Democratic Party (HSPDP) sha ka seng National People’s party (NPP) ka seng kaba dang thymmai hapoh kane ka konstitwensi ka la pyntlot ïa ka seng HSPDP, kaba shu leit paiñ briew nabar, u bym dei satia na ka konstitwensi.
Ka HSPDP kan pynieng ïa u Bah Shakliar Warjri uba la pynkhreh bha mynta.
U pynshai ruh ba ki don shibun ki jingthok ki jinglamler na ki liang kiba ïaleh pyrshah ha kaba ïadei bad kane ka elekshon 2023 ba ka UDP ha Mawthadraishan kam don shuh ki nongsynran bad ki nongkyrshan hynrei kine baroh ki dei tang ki jingjler kiba kwah ban pynsngewthuh bakla ïa ki paidbah kiba Kyrshan ïa ka seng.
U la kyntu ruh ïa ki paidbah jong kane ka Konstitwensi kiba kyrshan ïa u ba kin trei shitom ban ïawer lang ïa kito kiwei ki paidbah ki bym ju pat jied mynno mynno ruh ïa ka seng ba kin wan kyrshan noh ïa ka UDP khnang ba kin ïoh ban pynrem kput ïa kitei ar tylli ki  seng kata ka HSPDP bad ka NPP.Ha ka jingïalang u la kular ba lada ki paidbah kin jied biang ïa u, un ïakhun ban wanrah noh ïa ka CHC, ka College, ka surok sha ki shnong bym pat ïoh surok bad ban plie lad ïa ki samla ha ka ïoh kam ïoh jam.
U la ong ba ka jaka hikai ne coaching centre yn plie biang ha Kynshi khnang ban ïarap ïa ki samla ka konstitwensi ha ka ïoh kam ïoh jam bad kiwei kiwei ki lad.
Katba ïa ka MLA Skhim yn ai noh shi khlieh shi khlieh, ym shuh ha ka tnum ïing.
Ha kane ka jingïalang la ïoh ruh ïa ka jingkren na u Bah Jambor War u MDC uba dei ruh u EM ka KHADC, u Bah Blanding Warjri u MDC barim, u Bah Pius Kurbah u kyrtong barim ka Congress bad kiwei.
Ka tnat kaba peit ïa ka kam ïalehkai (Sports) ha ka ri India ka la phaiden biang sha une u snem 2022 namar u dei uwei na ki snem uba la pynseisoh ïa ka kam ïalehkai ha ka ri baroh kawei kaba dei ruh ka jinglah ban ïalehkai jong ki khlur ba paw ha kane ka ri da kaba wanrah ïa ki takma ha ki jingïakhun kiba pher ba pher bad khamtam ka jinglah jong ka ri ban pdiang (host) ïa ki lympung kiba bun jait ha India.
Ha kane ka snem 2022, ka India ka long kum kawei na ki ri ba ïalehkai bha ha ka Commonwealth Games ha Birmingham da kaba ïoh 61 tylli ki takma kynthup 22 tylli ki takma Ksiar.
Ha ka sien ba nyngkong ha ka histori, jop ka kynhun ïalehkai ki shynrang na India ha ka International Thomas Cup da kaba pynliem ïa ka World Champion kaba 14 sien mynta, ka Indonesia.
La ai ïa ka National Sports and Adventure Awards 2022 sha 44 ngut ki Nongïalehkai/ ki Coach ba tbit.
Shibun ki jingithuh bad ki jingai mynsiem ba la pynpaw lyngba kane ba kan long ka jingmyntoi ïa ki nongïalehkai jong ka ri kumjuh ïa ki jylla kiba la dep ban pynlong ïa ki jait jingïalehkai ha ki jylla bapher bapher.
Ki Jingjop ba khraw jong ka Tnat Kam ïalehkai na ka bynta u snem 2022 kilong kumne harum:Ka jingïalehkai bha ka India ha ki lympungïalehkai shabar ri: Ka kynhun ïalehkai jong ka India ka la pynkut ïa ka Birmingham Commonwealth Games campaign jong ka ha ka kyrdan kaba 4 da kaba ïoh 61 tylli ki takma kynthup 22 tylli ki takma ksiar.
Hapdeng ka jingbym ïoh takma ha ki jingïalehkai kum ka Shooting bad Greco- Roman Wrestling, ki nongïalehkai ka India ki la wanrah burom ïa ka ri, da kaba ïalehkai bha ha ka CWG da kaba kdew kyrpang ïa ka jingleh bha ha ka Wrestling (12) bad Weightlifting (10).
Ki kynhun Lawn Bowl jong ka India ki la lehbha ha ka CWG, ha kaba ka kynhun jong ki kynthei &shynrang ki la jop takmaksiar bad rupa.
Ha ka sien ba nyngkong ha ka histori jong ka lympungïalehkaiba pawnam ka Thomas Cup (Badminton), ka kynhun ïalehkai ki shynrang jong ka India ka la ïoh rah ïa ka namlahduh da kaba pynliem ïa ka World Champion kaba 14 sien, ka Indonesia ha Bangkok, Thailand.
Ban pyndon burom ïa kane ka jingjop, u Myntri Rangbah duh u la ïakynduh bad pynkup burom ïa ki dkhot jong ka kynhun ha ka 21 tarik Jymmang, 2022.
La pynkup burom ruh ïa ka kynhun ïalehkai Badminton ki kynthei jong ka India, kaba la ïashim bynta ha ka Uber Cup Championship.
Ka kynhun ïalehkai jong ka India na ka bynta ka Deaflympics Brazil 2021, ka la shah pynkup burom ha ka 21 tarik Jymmang, 2022 ha u Myntri Rangbah duh, namar ka jinglehkai bha bad wanrah burom ïa ka ri da kaba jop 16 tylli ki takma (8 tylli ki takmaksiar, 1 ka takmarupa bad 7 tylli ka takmarnong).
National Sports and Adventure Awards 2022 : Ka President jong ka ri ka la pynkup burom National Sports and Adventure Awards 2022 ha ka jingïalang kaba la pynlong ha Rashtrapati Bhavanha ka 30 tarik Naiwieng 2022.
La pynkup burom 44 tylli ki Khusnam ha kane ka bynta.
U Nongïalehkai Table Tennis ba pawnam bad ba la rim bha, u Sharath Kamal udeiubamarwei ban ïoh ïa ka khusnam Major Dhyan Chand KhelRatna Award mynta u snem.
Kiwei ki khusnam ba la pynkup burom ha kane ka jingïalang kilong ka Dronacharya Awards, Arjuna Awards, Dhyan Chand Awards for Lifetime Achievement in Sports and Games, RashtriyaKhelProtsahanPuruskar, MaulanaAbulKalam Azad Trophy bad ka Tenzing Norgay National Adventure Awards.
Ki lympungïalehkai ba la pynlong da ka India ha u 2022: La plieïa ka FIFA U-17 Women’s Football World Cup India 2022 ha ka 11 tarik Risaw 2022 ha Kalinga Stadium, Bhubaneswar.
Kane kadei ka lympungïalehkai football kaba ar kaba ka ri ka la ïoh pynlong ha ki san snem ba la leit.
Ka Spain ka la rah ïa ka namlahduhhadien ba ka la pynliem ïa ka Colombia ha ka phainal ba la long ha Mumbai ha ka 30.10.2022.
La plie ïa ka 44th FIDE Chess Olympiad (28tarik Naitung, 2022 haduh 10tarik Nailar, 2022) da u Myntri Rangbah duh ha ka 28.07.2022 ha JLN Indoor Stadium, Chennai.
Palat 2000 ki nongïalehkai na 188 tylli ki ri ki la ïashim bynta ha ka lympungïalehkai, kaba heh tam ha ka histori jong ka Chess Olympiad.
Hadien ka Olympiad la pynbud da ka “Torch Relay for the Chess Olympiad" kaba la sdang naduh ka 19 tarik Jylliew, 2022 ha Indira Gandhi Stadium, New Delhi.
La rah ïa kane ka torch sha 75 tylli ki jaka ba kyrpang ha kylleng ka ri ha ki 40 sngi hashuwa ban poi khatduh ha Mahabalipuram, Tamil Nadu, ka jaka ba pynlong ïa ka Chess Olympiad.
La pynlong ïa ka bynta kaba lai jong ka World Anti-Doping Agency (WADA) Athlete Biological Passport (ABP) Symposium-2022 naduh ka 12 haduh 14 tarik Risaw, 2022 ha New Delhi.
U Myntri sorkarpdeng ba dei khmih ïa ka tnat kam ïalehkai bad kiwei kiwei ki heh ki hain ki la ai jingkren ha ka jingïalang plie jong ka Symposium.
Ka ABP kalong ka atiar kaba kongsan ha ka anti-doping bad ka jingwad bniah ha kaba ïadei bad kane kaba plie lad ym tang ban lap hynrei ban ïada ïa ka jingpyndonkam ïa ki jingdih pynkhlain ha ki kam ïalehkai.
Ka Symposium ka ïarap ban wanrah ka rynsan ïa ki riewshemphang ha kylleng ka pyrthei ban peit ïa ki jinglong jingman ba dang shen, ka jingwad bniah ba dang ïaid bad ki jingeh ba ïadei bad ka ABP.Palat 200 ngut ki nongïashim bynta na 56 tylli ki ri, ki ophisar jong ka WADA, ki dkhot bad ki riewshemphang na ki kynhun National Anti-Doping bapher bapher, ki Athlete Passport Management Unit (APMU) bad ki laboratory ba la ithuh da ka WADA ki la ïashim bynta ha ka Symposium.
La pynlong ïa ka National Games ha Gujrat : Ka 36th National Games ka la kut ha ka 12 tarik Risaw, 2022 ha PanditDeendayal Indoor Stadium, Surat, Gujarat.
Ka Services Sports Control Board (SSCB) ka la wan shakhmat ha ka jingïoh takma da kaba jop 128 tylli ki takma (kynthup 61 tylli ki takmaksiar), bud sa ka Maharashtra bad Haryana.
La plieia ka 36th National Games, 2022 ha ka 29 tarik Nailur da u Myntri Rangbah duh ha ka jingïalang kaba la long ha Ahmedabad ha ka jingdonlang u Myntri sorkarpdeng ba dei khmih ïa ka tnat kam ïalehkai bad kiwei kiwei ki heh ki hain.
Palat 15,000 ngut ki nongïalehkai, ki coach bad ki ophisarna baroh ki Jylla & UT ha kylleng ka ri ki la ïashim bynta ha 36 tylli ki jingïalehkai.
Ka Tnat ka la leh ïa ka bynta kaba kongsan ban pynlong ïa ka lympungïalehkai, kaba la plie biang hadien ka jingsangeh kaba hynniew snem.
Ki Jingïalehkai ba la pynlong hapoh ka Skhim Khelo India : · U Myntri sorkarpdeng ba dei khmih ïa ka Tnat kam ïalehkai, ha ka jingdonlang u Myntri Rangbah ka jylla Madhya Pradesh, u la pynbna ïa ka 5th Khelo India Youth Games ban pynlong ha Madhya Pradesh ha u snem ban wan, ha ka jingïalang kaba la long ha ka 20 tarik Risaw, 2022.
Ka bynta kaba saw jong ka Khelo India Youth Games (KIYG), kaba la pynlong slem namar ka jingdon ka khlam, la pynlong ha Panchkula, Haryana naduh ka 04.06.2022 haduh 13.06.2022.
Palat 4700 ki nongïashim bynta na 36 tylli ki Jylla bad ki Union Territory ki la ïashim bynta ha ka KIYG ha 25 tylli ki jingïalehkai ba kynthup 5 tylli ki jinglehkai tynrai.
Ka jylla Haryana ka la wan shakhmat ha ka jingïoh takma bud sa ka Maharashtra bad Karnataka ha ka KIYG, 2021.
La thaw bun ki national record ha ka KIYG, 2021 ha ki jinglehkai bapher bapher kynthup ka weightlifting, bad athletics.
· Ka bynta kaba ar jong ka Khelo India University Games (KIUG) la pynlong ha 5 tylli ki jaka ba kynthup ha Jain University, Bengaluru, Karnataka naduh ka 24.04.2022 haduh 03.05.2022.
Baroh ki don3894 ngut ki nongïashim bynta na 200 tam ki skulbah ba ïashim bynta ha ka KIUG ha 20 tylli ki jinglehkai kynthup ki jinglehkai tynrai kum ka Mallakhambabad Yogasana.
La pynlong ïa ka jingïalang plie ha ka 24.04.2022 haKantheerava Stadium ha ka jingdonlang u Lat ka jylla Karnataka, MYAS bad kiwei kiwei ki heh ki hain.
La pynlong ïa ka jingïalang pynhappyrda ha ka 3 tarik Jymmang, 2022 ha kajuh ka jaka ha Kantheerava Stadium ba la plie da u Myntri kam pohiing.
Ka Jain University ka la wan shakhmat ha ka jingïoh takma bud sa ka Lovely Professional University badPanjab University ha ka KIUG, 2021.
Ki Prokram hapoh ka Fit India Campaign : Hapoh ka Fit India Programme jong ka SkhimKhelo India, la sdang ïa ka bynta kaba saw jong ka Fit India School Week ha ka 15 tarik Naiwieng, 2022 ban pynshlur ïa ki skul ha kylleng ka ri ban hikai ïa ka rukom im kaba koit ba khiah hapdeng ki khynnah pule lyngba ki jaitjinglehkai bapher bapher bad ki sienjam kum ka jingrakhe ïa ka Annual Sports Day, ka jingpeit ïa ka koit ka khiah jong ki khynnah, ka jingkyntiew ïa ka Yoga bad ki prokram tynrai bad kiwei kiwei.
Kumjuh ruh la ïohpdiang ka jingïashim bynta shitrhem ha ka bynta kaba ar jong ka Fit India Quiz na ki khynnah pule ha kylleng ka ri.
Na ka bynta ka wat kaba nyngkong ba la pynlong ha ka 8 bad 9 tarik Nohprah, 2022 da ka National Testing Agency, ki don 1,74,473 ki khynnah pule na 42,490 tylli ki skul na 36 tylli ki Jylla/UT kiba la pynrung kyrteng.
· Ban pyndon burom ïa ka “Azadi ka AmritMahotsav",laplie ïa ka bynta kaba 3 jong ka Fit India Freedom Run ha ka 2 tarik Risaw 2022 ban kyntiew ïa ka jingkoitjingkhiah hapdeng ki nongshong shnong.
La pynlong ïa ka Fit India Freedom Run 3.0 naduh ka 2 tarik Risaw 2022 haduh 31 tarik Risaw, 2022.
Kane ka Tnat, lyngba ka FIT India Programme jong ka, ka la ïatreilang na ka bynta ka Pan-India Motorbike Expedition ba kynthup 75 ngut ki nongnïahthukthuk (kynthup 10 ngut ki nongniahthukthuk kynthei)  ban pyndep ka jingniahthukthuk kaba 21,000+ kms ha ki 75 sngi kata naduh ka 9 tarik Nailur 2022 haduh 24 tarik Naiwieng 2022.
La antad ba kane ka jingïaid kan kynthup 250 tam ki distrik ha 34 tylli ki Jylla/UT kynthup ruh 6 tylli ki thain khappud jong ka ri ban pynsaphriang jingtip shaphang ka jingkoitjingkhiah hapdeng ki briew jong ka ri.
La kyrshan ruh ïa kane da kaba pynlong 75 tylli ki prokram ha ka thain lyngba kane ka jingnïahthukthuk.
· U Myntri sorkarpdeng ba dei khmih ïa ka tnat kam ïalehkai u la pynkup burom ïa ki lahduh jong ka Fit India Quiz state-level ha ka jingïalang ba la pynlong da kane ka Tnat ha Mumbai ha ka 21.07.2022.
la sam ïa ka khusnam pisa ba T.99 lak sha 72 ngut ki khynnah pule na 36 tylli ki skul kiba jop ïa ki jingïakhun ha ki jylla ba la pynlong ha u bnai Rymphang bad Lber.
La ïasoi ïa ka Memorandum of Understanding ha u 2022 : La ïasoi ïa ka Memorandum of Understanding ha ka 15 tarik Risaw, 2022 hapdeng ka kane ka Tnat, ka Food Safety and Standards Authority of India (FSSAI) bad ka National Forensic Sciences University (NFSU) ban plie ïa ka jaka test jingdih kiba kyntiew ïa ka jingtei met.
Kane kalong ka sienjam ban kot sha ka ‘Atmanirbhar’ ha ka liang ki jingpyndonkam ïa ki jingdih pynkhlain bad ki jingdih kiba kyntiew ïa ka jingtei met.
· Ha ka 14 tarik Nailur, 2022 la ïasoi ïa ka Memorandum of Understanding (MoU) da ka National Sports Development Fund (NSDF), ka skhim jong kane ka Tnat bad ka National Thermal Power Corporation (NTPC) Foundation bad Rural Electrification Corporation (REC) Foundation, ha New Delhi, kaba la kot sha ka jingnohsynniang kaba T.215 klur na ka bynta ka jingkyntiew ïa ki kam ïalehkai ha ka ri.
Ka NTPC kan kyrshan ïa jingïalehkaisiatkhnam na ka bynta san snem ban wan bad ka REC Foundation kan kyrshan ïa ki jingïalehkaiHockey (na ka bynta ki kynthei), Athletics bad Boxing ha ki lai snem ban wan.
U Myntri Sorkar pdeng ba dei khmih ïa ka Tnat Kam ïalehkai u la plie ïa ka Water Sports CenterhaBilaspur, Himachal Pradesh.
La ïasoi ïa ka MoUhapdeng ka Sports Authority of India bad National Thermal Power Corporation Limited na ka bynta ka water sports academy ban ai jinghikai ïa ki nongïalehkai ha ka rowing, kayaking, canoeing, bad kiwei kiwei.
La ïasoi ïa ka Memorandum of Understanding (MoU) hapdeng kaLakshmibai National College of Physical Education (LNCPE), Thiruvananthapuram bad kaSwarnim Gujarat Sports University, Gandhinagarban kyntiew ïa ka jingai jinghikai, ki kam wad bniah ha ka liang ka physical education bad sports science lyngba ka jingïatreilang.
National Anti-Doping Bill 2021: La mynjur ïa ka  National Anti-Doping Bill 2021,kaba buh ïa ki rukom treikam katkum ki kyndon jong ka National Anti-Doping Agency (NADA), National Dope Testing Laboratory (NDTL) bad kiwei kiwei ki jaka test ïa ka jingpyndonkam ïa ki jingdih pynkhlain, ha LokSabha ha ka 27.07.2022 bad hadien ha RajyaSabha ha ka 03.08.2022.
Kane ka ain ba thymmai kanplie lad na ka bynta ka jingthaw ïa ka National Board for Anti-Doping ha ki kam ïalehkai ban pyrkhing ïa kajingpyndonkamia ki jingdih pynkhlain ha ki kam ïalehkai ha ka ri.
Ka jingïalang jong ki Myntri ba dei peit ïa ka Tnat kam ïalehkai : La pynlong ïa ka National Conference kaba ar sngi jong ki Myntri ba dei khmih ïa ka tnat kam ïalehkai jong ki Jylla/UT ha Kevadia (Gujarat) hapdeng 24& 25 tarik Jylliew, 2022 ban ïamir jingmut ïa ka rukom treikam ban pynkhlain ïa ki jingdon jingem ba ïadei bad ki kam ïalehkai jong ka ri.
Ki Myntri ba dei khmih ïa ka Tnat kam ïalehkai na 15 tylli ki Jylla/UT bad ki heh ophisar na 33 tylli ki Jylla/UT ki la ïashim bynta ha ka jingïalang, ba pynïaid da u Myntri Sorkar pdeng ba dei khmih ïa ka tnat kam ïalehkai.
Ka Jingbteng jong artylli ki Skhim jong ka Tnat kam ïalehkai : Artylli ki skhim jong kane ka Tnat ba kynthup ka, “Assistance to National Sports Federations bad “Khelo India – National Program for Development of Sports" la mynjur ban bteng na ka bynta ka 15th Finance Commission Cycle (2021-22 haduh 2025-26).
Ka Projek 75 klur Suryanamaskarna ka bynta ka bha ka miat:Ka Projek 75 klur Suryanamaskar na ka bynta ka bha ka miat, ka jingkongsan bad ka koit ka khiah, kum shi bynta ka Azadi ka AmrutMahotsav, kadei kaba la kyrshan da kane ka Tnat lyngba ka Fit India Program.
Ki nongïalehkai ba pawnam ki la ïarap ban pynsaphriang jingtip shaphang ka Projek.
Palat 101 klur Suryanamaskar la pyndep ha baroh ki Jylla/UT haduh mynta.
Ka jingkyntiew ïa ka jingkynthup ïa ki kynthei ha ki kam ïalehkai : Kum ka sienjam kaba kyrpang ban pynshlur ka jingïashim bynta ki kynthei ha ki kam ïalehkai, ka 36th Departmental Project Approval Committee (DPAC) jong kaSkhim Khelo India ka la mynjur ïa ka jingtyrwa ban pynlong ïa ka Women’s League ha ki jingïalehkai bapher bapher.
Kum shi bynta jong kane, la pynlong ïa ki league bapher bapher ha ki jingïalehkai bapher bapher ha ki rta bapher bapher ha ki zonalbad national level ba la pynlong hapoh ka skhim Khelo India.
La rakhe ïa ka National Sports Day ha ka 29 tarik Nailar, 2022 ha kylleng ka ri.
La pynlong ïa ki prokram bapher bapher ha kylleng ka ri da ki kynhun bapher bapher kyntiew ki Sports Promotions Board, ki Khelo India Academy, ki State Level Khelo India Centre, ki SAI Centre, bad kiwei kiwei.
Palat 6900 tylli ki prokram la pynlong da ka jingïashim bynta palat 10 lak ki nongïashim bynta.
Ki ophisar jong kane ka Tnat ruh ki la ïashim bynta ha ka jingïalang ba la pynlong ha Jawaharlal Nehru Stadium.
Ki khlurïalehkai kum u YogeshwarDutt, Akhil Kumar, ZafarIqbal, u nongjoptakma ha ka CWG uTejaswin Shankar bad u world champion jong ka U-15 Judo uLinthoiChanambamki la plieïa ka jingrakhe ha JLN Stadium da ka jingdonlang jong ki.
Ka jingjia shah thombor ki Khristan ha ki katto katne ki jylla ha ka ri, ka la pynthohbria ïa ka sorkar BJP ha ka ri watla ka jingjia ha Chhattisgarh dang shen, kam dei ka jylla kaba synshar ka BJP.Kane ka jingjia ka la pynïoh daw ïa kiwei ki party kum ka Congress ban pynrem jur ïa ka jingshah thombor ïa ka Ïingmane bad ki tiar bakhuid ba kyntang ha Narayanpur District kaba don ha ka jylla Chhattisgarh.
Ym tang ba ka pyntieng ïa kiba don ha katei ka jaka hynrei ka la buh jingsyier ïa ki paidbah Khristan wat ha kane ka jylla ruh namar ba ïoh kan wan pur sha kane ka jylla ruh da ki aiñ jong ka sorkar pdeng.
Lada shim ïa ka jingbun paid hangne ha Meghalaya, ki Khristan kim dei ban syier namar ba kila don kumba 75 percent tam eiei katkum ka khanasamari 2011 hynrei lada phai ïa ka jinglong jingman sha kiwei ki jaka, ka lah ban don ka jingsngew jongki.
Haba kren ïa ka BJP ha kane ka jylla ruh kam don jingtieng eiei namar ba kane ka parti kam pat lah ban suhthied bad ym pat don ba pdiang satia bad kam pat lah ban jop shibun ki MLA watla ka lah ban jop tang ha ki katto katne ki jaka.
Hynrei ngi dei ban sngewthuh ba shwa ban kynnoh ne ban wad daw, hap ban tip ïa ka jingshisha ia kano kano ka jingjia ym ban shu pynsted ban kdew kti ïano ïano ne ban wanrah ha ka kyrteng jong ka jingïapher niam ne ïapher jaitbynriew namar ba ha kane ka juk mynta, ka suk palat ban pynsaphriang ia kano kano ka jingjia ne ka kam namar ka jingdon ka kor internet na kawei ka jaka sha kawei pat.
Kano kano ka jingjia ym lah ban ïaroh, bad baroh ka jingjia dei ban pynrem bad ban tehlakam katkum ka aiñ namar ba hakhmat ka aiñ, ym don ba heh ne ba khraw ne duk ne ba riew spah hynrei ka dei ban long kumjuh ka kyrdan longbriew manbriew namar ba ka ri India kam don kano kano ka jingïashah sha kano kano ka niam ne ka kynhun hynrei baroh ki dei ban im laidluid kumba la saindur ha ka riti synshar ka ri.
Ym lah ban tip la kane kan ktah ne em ïa ka BJP ha kane ka jylla ha kane ka elekshon kaban sa long shen ha kine ki bnai ban wan.
Hynrei haba shu peit ïa ka por kaba la leit, ka jingbym lah thaw pyrthei ka BJP ka dei na kane ka daw, kaba la pynkynran dien ïa ki paidbah khamtam ïa ki Khristan ha kane ka jylla ban leit kyrshan ïa kane ka party, watla ki don tang katto katne kiba bud ïa ka.
Dang shen ki katto katne ngut ki MLA kila rung sha ka BJP kaba la wanrah ka jingkyrmen ïa ka BJP ha kane ka jylla hynrei lada kum kane ka jingjia ka mih paw ha kum kane ka por, ka lah ban ktah pynban ïa ka party.
Mynta ka shong ha ka party pat kumno kan pynksan nia, kan said khuid ïa kine ki jingjia namar ba ka la shah kynnoh ha ki parti liangpyrshah kum ka Congress, ka TMC kiba ioh ban kyrñoin jem khamtam ha kane ka por ba ka elekshon MLA ka la don hakhmut syndon puk.
Ha kane ka pateng bynriew mynta, ka jingstad u briew kala long sha ba palat liam bad imat ka  la poi haduh kaba kut (climax) syndon.
Shisien ba ka jingstad ka la poi haba kut, nangne sha khmat pat, kan sa sdang sa ban hiar noh.
Kan shim por da ki pateng briew (generations after generations) ba kan sdang biang ban kiew tangba da kawei pat ka dur (different forms).
Kane ka juk mynta, ym dei shuh ban kheiñ kai ne kheiñ sting.
La mih ki jingstad ki jait pa ki jait ha la ki jong ki jong ki tnad jingstad bapher bapher  kiba ym don ba lah sngewthuh  shuh pynban ban pynshong dor kano kaba dei bad kano pat kaba lait.
Baroh ki pynksan beit tang ïa la ki jong ki jong ki nia la jong.
Kaba ong maki, kaba dei suda, hynrei, kaba ong pat kiwei, kaba lait bad kaba bakla suda.
Namar ba bun eh kiba la nang la stad mynta,ki mih pynban ruh  bun ki jingbatai stad ban pynksan ïalade da lade la kum kita ki matlah Hindustan hyndai kiba la pynksan bad batai stad shaphang u hati.
Shisien ba la sngew stad palat, barabor, ka ju poi pynban shaba lait ne shaba bakla pynban (overflow).
Tip shuh, shaei kane ka juk kan poi nangne shakhmat?Ha kane ka MLA elekshon 2023 ruh, imat, ym lah shuh ban batai ne kheiñ jingkheiñ  namar ki briew ki la stad bad sian palat mynta.
Mynta, imat, la kham stad pynban u nongsngap ban ïa u nongkren.
Lada phah kren ïa u nongkren, un kren pynban kat shaba lap ba shem.
Kan long pynban kaba ma ba ïoh sngew lehraiñ bad sngew synei pynban ki  nongsngap ïa u nongkren bapli.
Husiar! namarkata, haba phi phah kren paidbah mynta.
Ha ka jingshisha, mynta ki por ym da donkam than ban ïa kanbas elekshon ha ki por mynshwa.
Katno eh ki paidbah kin sngap ïa ka jingkanbas elekshon jong ki nongïalam ki party bapher bapher haba ki jingtip bad jingpynsngewthuh ki la poi bad iohi hi ha man la ki khmat bad ki shkor jong uwei pa uwei ne kawei pa kawei ka briew lyngba kita ki lad pynphriang khubor paidbah (social media) lyngba ki mobile phone bad internet bapher bapher.
Lada bakla tiak, ka result elekshon 2023 ruh kan mih pynban sha bym poi pyrkhat.
Ka bor bad ka jingstad bad ka mon u paidbah mynta ym lah satia ban shu kheiñ sting ne kheiñ kai.
Ban pyni ba  ki la stad shisha, ki briew jong kane ka juk, ki la dei shisha keiñ ban pynpaw pyrthei ban pynkylla khongpong noh syndon  hadien ka MLA elekshon 2023.
Teng teng, ka jingstad palat ki briew mynta ka la pynlamwir pynban ïa kane ka pyrthei.
Ki kren bad leh kat ha la ka mon la jong khlem da pyrkhat shuh ïa ka burom ka ijot jong kiwei pat.
Tang ba la bit la biang ïalade, kata, la biang ka jingim bad jingmut jongki.
Ka jingstad palat ka la pynlong ïa ki briew ba kin sngew heh sngew stad ïalade ban ïaid bad leh katba ki kwah.
Ki nang mut ba kaei kaba ki leh ne pyrkhat maki, ka biang beit, hynrei kam long satia kumta.
Kane ka lah ban wanrah pynban ka jingma ym tang ïa ka ïing ka sem jongki hynrei ïa ka imlang sahlang baroh kawei bad khamtam eh ïa ki hi shi met shi met.
Kynmaw ba ka pyrthei bad ka juk hi ka ïai kylla (dynamic) man la ka teng, kam dei satia  ba ka ïai neh hajuh.
Lada leh suk palat kum ki khun samla kane ka juk ruh,’ Don ka ma haba la than eh ka suk’.
Lada ai mon ne ki ïoh mon palat ruh, ‘Ki khun ïohmon kim ju long ei ei’.
Lada ki la nang la stad ruh, ym tang ba ki kheiñ beiñ bad kim salia shuh ha ïing ha sem bad ïa kiwei de, hynrei ‘katba nangkiew ha ka kyrdan pule, katta, ka nanghiar pynban ha ka akor ka burom jongki’.
Ha kane ka juk, ‘kiba leh hok kin poi sha kyndong’, katba ‘kiba leh pap pat, baroh baroh kin burom bad pynkiew skong ïa ki’.
Ka pyrthei stad aiu kaba kum kane? Ka ri bad ka jaitbynriew jong ngi ka la liat bad ngop pynban ha kum kane ka apot, ‘la shong ruh  jhieh, la ïeng ruh kynduh’.
Haba kren ha ka jingïalang kaba la long ha Nongpoh ha ka 4 tarik Kyllalyngkot, u Bah Renikton L.Tongkhar, Myntri ka tnat PHE ha ka sorkar jylla, u la ong ba kum u myntri uba dei peit ïa ka kam sam umbam umdih ha ka jylla, u la ïaleh shitom ban pynïoh umbam umdih sha baroh ki paid ha ka jylla.
Ka jingkren na utei u Myntri, ka dei haba la buh mawnongrim, na ka bynta ban pynpoi um sha ki 20 tylli ki shnong kiba don ha ka thaiñ Nongpoh, kata naduh Mawtnum ter ter shaduh Shangbangla, kiba dei ki shnong kiba hap hapoh ka Nongpoh Census Town.
U Bah Renik, haba batai halor ka skim Jal Jeevan Mission, u la ong ba ha ka jingshisha katei ka skim ka dei beit tang ban pynpoi umbam sha kito ki shnong Nongkyndong ha ka jylla, ha kaba ki kito ki briew kiba shong ha ki shnong ba la long khap sor kim ïoh jingmyntoi eiei ruh na katei ka skim.
Shuh shuh, u la ong ruh, ba kum u Myntri ha ka sorkar jylla, haba u la ïohi ba dei tang ki paid na ki shnong Nongkyndong kiba la ïoh umbam na katei ka skim, kumta haba haba u la ïohlad ban shong jingïalang bad u Myntri ka Jal Shakti jong ka sorkar pdeng bad kaba la donlang da baroh ki Myntri na baroh ki jylla ka thaiñ Lam Mihngi, u la ïoh ban pynsngew sha u Myntri ka sorkar pdeng halor ka jingdonkam ban pynkylla ïa ka rukom pyntreikam haba sam umbam sha ki paidbah.
“Nga la phah jingthoh la bun bun sien sha ka tnat kaba peit ïa ka kam sam umbam jong ka sorkar pdeng, kata na ka bynta ban kyrpad ïa ki ba ki dei ban bhah kyrpang ha ka skim JJM na bynta jong kito ki shnong kiba hap ha Urban Areas, namar ha ka jingshisha hi ka long ba na ka skim JJM, ki ban ïoh jingmyntoi na katei ka skim sam umbam kan dei beit tang na kito ki skim kiba hap ha ki shnong Nongkyndong" ong u Bah Renikton L.Tongkhar.
“Ha ka jingïalang kaba nga la ïoh ban ïakren bad u Myntri ka sorkar pdeng, u la sngewdei eh ïa kaei kaba nga la pynsngew sha u bad dei halor kata ka nongrim kaba la urlong ruh ha ka jylla, ba ki shnong kiba la lait na ka thup shnong nongkyndong ne Rular Areas ba kin ïoh ïa katei ka jingmyntoi bad kaba nyngkong eh ban pyntrei ïa katei ka skim kan dei na Nongpoh bad kan sa treikam sha kiwei ruh ki jaka ha ka jylla," u la bynrap.
U snem tymmai basuk ba Kmen ,ngi ai khublei ïa phi Baroh ……Tangba nga kwah ban pashat jingmut khyndiat shaphang ka jingmut balei nga wanrah ïa kane ka kyntien “365 sngi"?Ka jingkwah jong nga ban pynkynmaw ïa kane ka 365 sngi namar dei lyngba kine ki 365 sngi ngi ïoh ïa kyntien kaba ong shisnem ……Te nga kwah ban pyn kynmaw ïa phi khyndiat ,ba une u snem uba thymmai uba ngi ong u snem 2023 u dei u snem uba dang thymmai bha.
Ka jingkylli ka long :-Q.Hato phi la ju pyrkhat kumno phin pynlut ïa kine ki 365 sngi ?Q.Hato phi la ju pyrkhat katno sngi phin trei na ka bynta kine ki 365 sngi?Q.Kumno ngin kyntiew ïa ka kam ka jam bad shibun ki jingphohsniew jong ngi lyngba kine ki 365 ?bad kumta ter ter.
Q.Ka Jingkylli ka long katno ngut na ngi kiba poi kynmaw ba ngin nym lah ban kiew lada ngim pat nang ban ñiewkor ïa ka shi sngi kaba long ka 24 kynta kaba ngi ïoh.
Ka nuksa:.
U MLA/MDC ka Ranikor konstitwensi, u Bah Pius Marweiñ, ha ka 4 tarik u Kyllalyngkot u la plie ïa u Mawnongrim ban tei ïa ka ophis treikam jong ka  C&RD Block Ranikor kaba la mang T.2.77 klur lyngba ka Community and Rural Development Department ha ka jingdon lang u Bah A.L Bareh, BDO  C& RD  Block Ranikor, Bah K.C.Nongrum E.E PWD Roads Ranikor bad kiwei.
Haba kren kum u kongsan ha kane ka sngi u Bah Pius  la ong ba ka jingplie ïa u  Mawnongrim ban tei ïa ophis treikam jong ka C&RD Block Ranikor ka la long shisha  ka jingkyrkhu kaba khraw ïa ki paidbah kumba kane ka Ranikor block ka la kynjoh sha ki 30 snem eiei ka arta.
Ka jingdon ka ophis treikam jong ka Block ha kine ki snem ba la dep baroh ka la wanrah shibun ïa ka roi ka par ha baroh ki shnong ki thaw kiba don kumba 157 tam eiei kiba hap hapoh jong ka C&RD Block Ranikor.
Hynrei haba phai ha kine ki 30 snem ha kaba ïa dei bad ki jingdon ki ophis treikam hapoh ka Block ngi dang duna shibun ki ophis  na ki tnad  bapher bapher bad kumjuh  ruh ki jaka sah ïa ki nongtrei sorkar ngi dang shongwai haki wei pat ki ïing shimet ne ki ïing briew, kane ka wanrah ka jingeh ban pyndep ïa ki kam kum ki nongtrei sorkar, ka pyndkoh ruh ïa shibun ki jingtrei kam ban pynbiang naka bynta ka roi ka par ha baroh ki liang.
Shuh shuh u la ong ruh ban shibun ki nongtrei sorkar ki ju pynsngew ïa shibun ki jingeh na ka bynta jongki bad kum u nongmihkhmat jong kane ka dong kane ka dong ka thaiñ u la ïaleh shitom da kumno ban thaw lad thaw lynti halor kine ki jingeh baroh ban wanrah ïaki jingmyntoi naka bynta ka lawei jong ki paidbah.
Ha kajuh ka por u la kyntu ruh ïa u contractor u ban sa pyntrei ïa kane ka jingtei ba un pyndep kham kloi katkum ka por ba la buh.
U Vice President ka Meghalaya Pradesh Congress Committee (MPCC) u ba long ruh u kyrtong ka Congress na Mylliem konstitwensi u Bah Ronnie V Lyngdoh u la kynnoh ba kino kino ki briew ki ba ïoh ban long kyrtong jong ka National People Party (NPP) ki la ïoh kynsan kynsan ïa ki riam, ki mobile bad ki kali ki ba remdor bad kane ka pawshai ba ka NPP ka thong da ka pisa ïa ki.
Haba kren sha ki lad pathai khubor ha ka 4 tarik Kyllalyngkot, u Bah Ronnie u la ong, “Uno uno uba tuh um ju nud ban ong ba nga tuh, bad kumjuh haba phi peit ïa ki kyrtong ka NPP mar sien pynïasoh ïalade sha ka NPP, kynsan kynsan ki ïoh ban ñiah da ki kali kiba T.40 – T.50 lak naei ki ïoh ïa kane?"“Ynda ki la pynïasoh sha ka NPP, ym ju don shuh ki ban ñiah ïa ki kali ki ba tad hynrei ki kali ki ba T.30 lak shajrong beit kata ruh shu kynsan kynsan bad kata ka pynshisha ba ka don ka jingsam pisa na ka NPP ïa kine ki kyrtong, sa peit bad bishar mynshwa ki ñiah ïa ki kali ba T.6 – T.7 lak hynrei mar sien pynïasoh sha ka NPP ki ñiah ïa ki kali ba T.40 – T.50 lak", u la ong.
“Ka jingkam jong u Myntri jong ka sorkar MDA, Bah Banteidor Lyngdoh ba ka NPP ka tyrwa T.5 klur ka pyni ba ka dei ka jingshisha", u la bynrap.
U la ong ruh ba ka kam saiñ pyrthei kam dei ban sam pisa hynrei ka dei ka kam ïap kam im bad na kata ka daw kiba dang neh ha ka seng Congress kim biej ïa ka jingpynbiej jong ki namar ba kin  hap ban jubab ïa ki lawei pateng la shai.
Halor kane ka bynta u Bah JA Lyngdoh u MLA barim, u la ong ba ka kyrwoh kaba la wan na uwei na ki Myntri ba don lang ha ka sorkar MDA ba ka NPP ka tyrwa pisa T.5 klur ban pynïasoh sha ka lada kam dei kaba shisha balei kim phah panmap ïa u.
“U Myntri Rangbah u la dei ban phah panmap namar u ai kyrwoh kaba bakla.
Lada phi leit sha kano kano ka konstitwensi ruh phin lap ïa ka jingsam pisa ki kyrtong ka NPP te ka bym lah shuh ban ong, naei ki ïoh naei ki sam nangno ki ïoh, ka NPP ka ong ba lada kane ka kyrwoh jong u ka dei ka ba bakla te ki la dei ban pynhiar shuki ïa u ban pynshisha ba kam dei kata ka jingkam jong u", u la ong.
U Archbishop jong ka Jylla Niambah Shillong ka Balang Katholik, u Archbishop Victor Lyngdoh, hynnin ka sngi ba la pyllong ia ka jingiaid proseshon Eukharist, hadien ka jingpynlong ia ka knia ka khriam Mass Badkhuid u la pynbna ba ka la don ka jingpynlait paidbah ia ka kot “U Archbishop Hybert D’Rosario, SDB.Ia kane ka jingknia Mass Bakhuid la pyllong ha khmat jong ka Iingmanebah “Ka Maria Nongiarap Ki Khristan" ha Kalbari, Laitumkhrah Shillong.
Ia kane ka kot ba la ai kyrteng, “U Archbishop D’ Rosario la thoh da u Fr.Sebastian Karotemprel, SDB bad pynwan sha ka ktien Khasi da ka Sister Martha Masynting VSDB.U nongthoh jong kane ka kot u Fr.Sebastian Karotemprel u la ong ba u Archbishop Hubert D’ Rosario u la pyniasnoh ia la ka jong ka jingim shitylli bad ki kam mishon ka Balang Shatei Lam Mihngi jong ka ri India.
U la ong ba um don kiwei pat ki jingsgnewtynnad ne jingtyrwa.
U la ieh shadien ia ka peteng mishonary bakhraw kaba ia syriem ia ka jingim jong u Francis Sebiar Bakhuid, u Fr.Constant Lievens S.J.bad Bishop Anastasius Hartmann, OFMM Cap.
“Ngin shem ha kine ki sla jingthoh ia ka jingiar ka kam mishon ba ula trei.
Kum u Paulus, u iasnoh ialade bad ki kam mishon.
Yn jyn da la dei ban thoh maw kynmaw ha la ka jingim kumba la leh u Paulus, “Ia nga ban im ka long u Khrist".
Ha ka jingpynmih ia kane ka kot, la nohsynniang ruh ba katto katne ngut ki nongthoh.
Ha ka jingim jong ngi ki briew haman  uwei pa uwei ki don la ka jong ka jong ka thong (Goal)ki briew ki bym don ïa ka thong ha ka jingim jong ki long lehnohei ban kha ïa ki sha kane ka pyrthei namar ym don jingmut long thik kum uta u dieng dymbur bymseisoh bad bymlerkam eiei.
Ngin kynmaw u khynnah skul, ki nonghikai,nongtrei kam Sorkar,nongtrei bylla, nongtreikam business ,nongtrei sengbhalang (NGO),nongkitkam Niam bad wat ki nongialam jong ka ri bad ka jaitbynriew ki don la ka jong ka jong ka thong hynrei kine baroh ki jingthmu kaba ki kwah kin hap pat ban trei shitom ban duriap bad ban len lade ïa kiei kiei baroh wat la ki ïa kynduh ia shibun ki jingeh ne ki dieng pynkiang lym kumta ka thong jong ki kan shu sepei.
Hooid!ka long kaba shisha ba ha kane ka por bad ka juk kaba mynta (Science and Technology)ki briew ki ïa beh bha ïa ka jingnang jingstad bad ngi iohi ruh ba ki la lap bad shem bun ki rukom treikam bapher bapher lynba ki kor Science kiba ngim ju poi pyrkhat bad mutdur,lehse mynno ym ju da kham pyndonkam ne shem kum ha kane ka juk kaba mynta.
U briew ula stad shisha kine kiei kiei baroh ngi ngeit skhem ba dei ki jingai sap ai talent da u Blei bad ka shong pat ha u khun bynriew ban pyndonkam ïa kita ki sap ki talent kiba u Blei ula ai ha ki briew kiba minot kiba trei shitom bad kiba len lade khlem da tyngkai shuh ïa ka por kaba kordor ki long kiba stad bad ki ioh ruh ïa kaei kaba ki kwah,ki  bym treh ban trei shitom ki bym minot bad kiba jaituh ki dei ki briew kiba biej bad kiba shadien(backward).
To ngin ïa phai khyndait kum ka nuksa na ka bynta ki samla ban jop ia ka thong ha ka jingpule.
Ki samla ki dei ban kynmaw ban buh ïa ka thong (target)ha ka jingpule ka jong ki,ka jingminot,ka jingtrei shitom.
ka jinglen lade,ka jingiaishah bad ka mon bajwat ki dei hakhmat eh ban don khnang  ban ioh kheit ïa u soh jong ka jingjop.
Ki samla ki dei ban kiar shisyndon na kino kino ki kam kiba pynwit ha ka jingpule ka jong ki kum ha ka jingdih pynbuaid naduh u Biri,sikret,duma,golden,khoini,raja,ka kyaid,u kynja,u drug bad ban kiar ruh na ka jingïalang samla bym pat dei por khnang ba kan ym long mawjynthut ha ka jingpule ka jong ki.
Ki samla ki dei ban kiar ruh na ki paralok kiba sniew bad ban ym lap miet tang ha ki kam sngewbha pyrthei ne ki kam kai, ki dei ban ñiewkor ïa ka por kaba kordor khnang ban ym babe kylla hadien.
Ki samla ki dei ban kynmaw barabor ba ka jingpule ka dei kaba donkam eh khnang ba ynda ki la nang la stad kin ioh ka kam ka jam kaba bit babiang bad kan pynsuk ruh ym tang ïalade shimiet hynrei ïa ka ïing ka sem bad ia ki khun ki kti lashai la shisngi bad khamtam eh ban long ruh ki nongïalam ba shemphang ha ka ban ïalam ïa ka ri bad ka jaitbynriew.
Hooid!Bun ki samla ha kane ka juk kaba mynta ngi iohi ba kim pule lymmuh shuh kum ha ki por kiba mynshuwa,ki tip ban jied ïa ka laiñ (Course)bapher bapher khnang ba kan lah ban pynsuk ïa ki ha ka liang ka ioh kam ioh jam ne wat ban ban nang ruh ban trei kam lajong namar shisien peit iohi shai ba ha kane ka juk kaba mynta ka shitom bha ban ap khmih lynti tang ïa ka kam Sorkar (Government Job).
Ban pass ïa ki kyrdan pule kiba halor ne kiba kham shajrong ka kam ban ioh te ka long kaba jwatshisha,bun ki samla ki ud ki lynñiar bym ioh kam ioh jam balei haduh katne katne ha ki por kiba mynshuwa pat wan khot hi na ïing ban leit join kam ym donkam hi ruh ban da apply makna ruh ym ioh,bun ki samla jong ngi ki poi sha ka leh klumar bad iaid klumar bad ha kaba kut ki kylla long ki mawjynthut ha ka imlang ka sahlang haba kumne ïano mo yn tei pop hato ym dei seh iwei pa iwei na ngi khamtam  kito kiba don ha ka bor ne iktiar ban peit ïa kine kiei baroh.
Te kum ka jingkyrsiew thiah ba ka la dei ka por ban kyndit thih noh bad ban peit jngai na ka bynta ka lawei ki khun samla jong ngi lym kumta ka jaitbynriew jong ngi kan ïa kynduh shibun ki jingeh kumba ngi ka iohi  mynta ba da ki phew hajar ki khun samla ki ba la nang la stad kiba shu shong khlem kam khlem jam,hooid kiba donlad don lynti ki lah ban seng ki kam lajong hynrei kiba duk ki bym donlad kin leit shaei? Kane ka long kaba eh haduh katta katta ban pyrkhat namarkata  ngi kyrmen skhem ba ka Sorkar (Government)kum ka kmie kan leh eiei ba kan plie ki lad ki lynti na ka por sha ka por na ka bynta ka lawei ka jingbha ïa ki khun samla bad ïa ki ban sa wan khnang ba ka jaitbynriew jong ngi kan long kaba bit ba biang bad ba kiew shaphrang ha ki liang baroh.
U MLA ka Mairang u Bah Metbah Lyngdoh uba dei ruh u Lamphang ka ïing dorbar thaw aiñ ka jylla ula pynbna paidbah ba ïa ka surok Nongkhlaw – Mawkarah – Kynrud yn sdang ban maramot noh ha kine ki taïew ki ban wan bad la sdang ban phah ïa u Kontraktor ba un sdang noh ïa ka kam ha katei ka taïew.
U Bah Metbah u la ong ïa kane ha ka jingwan jngoh jong u ïa ka shnong Mawkarah uba la plie ïa ka ophis ka UDP ha Mawkarah dang shen.
Kumban shu pynkynmaw ba katei ka surok kaba ïasoh na Nongkhlaw sha Kynrud ka jingjngai jong ka ka long kumba 20 kilomitar eiei bad ka la jot rathai da ki snem khlem kano kano ka jingpynbha bad kane ka buh jingeh ïa ki paidbah kiba ïaid ba ïeng  kiba kit jingkit lyngba katei ka surok namar ka shim por bun ban poi naduh na Kynrud shaduh ka shnong Nongkhlaw.
Ha katei ka sngi u Bah Metbah ula ong ba kane ka kam ban maramot ka la dei ban sdang la kham slem hynrei namar ba ka dei ha ki por ba jur u slap ym lah ban pyntrei ïa katei ka surok bad mynta ka dang don ha lynti bad shen hi yn sa sdang noh ban pyntrei bad ula ong ruh ba kan dei kaba ha khmat duh ban ïoh shna bha ïa ka surok namar ba u kwah ba ki dong ki Shnong ki thaw hapoh ka Mairang Konstitwensi kin ïoh lem ïa ki surok kiba bha kiba ïadei dur lem bad kiwei pat ki surok ki ban pynsuk ïa ki paidbah kiba kamai kali kiba shalan ïa ki mar na katei ka jaka sha ki thaiñ Mairang.
U la kular ruh ba un treishitom miet la bad sngi namar ka shem jingeh ym tang ïa ki paidbah hynrei ïa ki nongïalam ruh bad kum U MLA u ong ba u sngewlehraiñ ban leit canvas elekshon ban wan pan vote na ki paidbah hynrei ka surok pat kaba jot rathai ula ong ruh ba um kwah ban shu pynksan ïalade khlem kano kano ka nongrim.
Ka Royal Gym Maram Muscle (Royal Gym M/M) ha 31 tarik u Nohprah 2022 ha ryngkat da ka jingïatrei lang bad ka  Mawkyrwat Arm Wrestling Association kila ïoh ban pynlong  ïaka jing ïakop ban ïa rah nar hapoh ïew Mawkyrwat kum ka nuksa ban rakhe lehkmen ïa u snem thymmai ban pyni paidbah ba ka don kum kine ki jing ïalehkai hangne ha Mawkyrwat.
Naka liang ki nongkitkam jong kane ka Association, u Bah Banbhabok L.Nongrang President  bad u Bah Afterson Wanniang Secretary jong ka  Royal Gym Maram Muscle ba kum ka Association ngi pynlong kum ïa kane ka jingïalehkai ka dang long ka sien kaba  nyngkong ba ki la ïoh lad ban pyni paidbah ïa kum kane ka jingïalehkai ha dong ha thain jong ngi khnang ba ki samla jong ka thain Mawkyrwat kin tip ba ruh ba ka don ïa kum kine ki jing ïalehkai kilan met  ne ka jingïalehkai pyneh dohksah , bad ruh kan long ruh ka nuksa ïa ki wei ki bym pat tip hapoh jong ka dong ha thain Mawkyrwat.
Naka liang ki shynrang kiba la wan ïashim bynta ha kane ka sngi kiba la lah ban rah khia haduh 210 kg  ki long u Bah Hesmanwell L.Marshillong, Bah Thrangbok Shangdiar bad Bah Freebornstar Shylla.
Katba na ka liang ki Kynthei ki la lah ban rah khia haduh 60 kg, kata ka Kong Wandarihun Khlemkharai, Kong Military Marwein bad ka Kong Wanpyndapbiang Khyllemkharai.
Ha kane ka sngi, la sakhi ïa ka itynnad naka jingwanshim bynta shibun ki paidbah kiba kwah ban tip ïalade haduh katno ka bor ka jing ki kiba lah ban rah ïa ki jing khia.
Ha ka janmiet jong ka 5 tarik Lber ki paidbah na ka shnong Mawrathud, ka shnong kaba don ha ki thaiñ Mawhati, ki la kulmar hi thlim, kata ka dei hadien ba ka khlaw shnong, ka la pluh kynsan na ka jingthang ki riew dusmon bad kaba la pynsohsat ïa ki paidbah na katei ka shnong ba kin leit pynlip ïa katei ka ding.
Katei ka jingjia ba pluh katei ka khlaw shnong, ka la jia ha ki por 5 baje eiei janmiet, ha kaba ka daw jong ka jingpluh, ka dei na ka jingdon ki briew kiba la thang dusmon bad kaba la pynkulmar ïa ki paidbah ha katei ka shnong, ba kin leit pynlip ïa katei ka ding.
Ka la shimphor bun bun kynta ïa ki paidbah jong katei ka shnong, ba kin pynlip ïa katei ka ding, ha kaba don ki bynta ba katei ka ding ka neh wat haduh mynstep, hynrei ki paidbah ki la leit ban ïada tang ïa kito ki jaka kiba kham kongsan, ba ka ding kan lait ban pur sha ki iing ki sem jong ki briew.
Hadien katei ka jingjia, u Bah Clever Shadap, u la kyntu ïa ki paidbah ka thaiñ bad ha ka jylla hi baroh kawei, ba ki dei ban kiar na ka kam thang khlaw, namar ym tang ba ka ktah ïa ka Mei mariang, hynrei ka wanrah jingma ruh wat ïa ki iing ki sem bad khamtam eh ha ki shnong nongkyndong kiba don hajan ki klaw ki btap.
U Lamphang ka ïing Dorbar thaw aiñ jong ka jylla  u Bah Metbah Lyngdoh ha ka 30 tarik jong u bnai Nohprah 2022 ula la leit ban pynhap noh ïa ka lympung ïalehkai Phutbol kaba la pynïaid da ka Mawkarah Sports Social & Cultural Club ha Madan Shnong Mawkarah ha ryngkat ka jingsakhi jong ki paidbah kiba ieid Phutbol.
Ha kane ka jingïalehkai Phainal ka jingïakhun ka la long hapdeng ka Mawblei FCpyrshah ïa ka Ritkhen FC ha kaba ka Mawblei ka la pynliem noh ïa ka Ritkhen da 2-1 kol ka nongjop ka la ïohrah ruh ïa ka song pisa kaba long T.30 hajar.
Na ka liang jong u Bah Metbah Lyngdoh haba kren ha katei ka Sngi ula pynpaw ïa ka jingsngewkmen ban ïadon ryngkat lang bad ki khun samla ha ka ban sakhi lang ïa ka jingïalehkai Phutbol bad ula ong ruh haba ki samla ki  khot ïa u, u pyntikna ban ïadon ryngkat bad ki ha kine ki jait prokram ki ba long ki ban pynkyntiew ïa ki khun samla  ym tang ha ka shnong Mawkarah hynrei ha ka thaiñ Eastern West hi  baroh kawei.
Shuh shuh u bah Metbah ula ong ruh ba watla ka samoi jong ka jinglong MLA jong u ka la jan kut hynrei haba u peit ïa ka jingdonkam jong ki paidbah um lah ban shu shong, ula nohsyniang T.5 lak na ka bynta ban pynkharoi ïa ka building jong ka Mawkarah Christian Sec School bad  T.30 hajar na ka bynta ka Mawkarah Sports & Cultural Club  ha kaba kan sa nang ïai pynlong ïa ki jait prokram ki ban sa  kyntiew ïa ki samla kiba donsap ha ka kam lehkai bad  ïa kiwei pat ki jingdonkam ym pat lah ban kular hynrei ula ong ba un sa nang buddien ha ki por ki ban wan.
Ka synshar khadar jong u Khasi la ju bna kum kawei kaba biang tam jong ka synshar paidbah namar ba ha Dorbar Hima, Dorbar Raid Dorbar Shnong kam ju don ka jingleh donbor jingleh shiliang ne uba riew spah ne uba duk hynrei baroh ki long kumjuh.
Ka jingïapyni, ïatai ha ka dorbar ka jur bha hynrei ki shim ïa kaba dei bad ki bret ïa kaba lait.
Ka ju don ka jingong, bat ïa kaba dei, bret ia kaba lait.
Ka sorkar India lyngba ka jingïaksaid tyngeh u bah JJM Nichol Roy, u la lah ban pynngeit ïa ka kynhun Constituent Assembly kaba saiñdur, pynwan-dur ïa ka Riti Synshar ka ri India.
Dei na kane, la pynmih ïa ka Sixth Schedule ka Riti Synshar ka ri ban pynneh, ïada bad kyn-tiew ïa ka jinglong kyrpang jong ka jaitbynriew Khasi naduh ka rukom synshar khadar, ka riti dustur, ka khyndew ka shyiap nalor kiwei.
Ha kine ki 70 snem ka jingiaid lynti ka jingdon ka Sixth Schedule, ki don shibun ki jingmyntoi ki jingshngaiñ ïa ka ri Khasi-Jaiñtia hynrei ki don ruh shibun ki jingtynjuh ki jingsyier.
Shwa ban ïoh ïa ka jylla Megha-laya, ka jingdon ka District Council ka long kaba donkam shisha haduh katta katta ban ïada ban peit ïa ka jaitbynriew riewlum hynrei hadien ba la ïoh ïa ka jylla Meghalaya, ka jingdon ki District Council kaba la pynkup ka Sixth Schedule, ka la pynrit ïa ka bor jongka.
La sakhi ba bun ki jingkylla ha ka synshar ha ka jylla hadien ba la ïoh ïa ka jylla ha kaba ka bor ki District Council ka la tlot haduh katta katta, bad ki hap ban shaniah beit ha ka sorkar jylla.
Kane ka jingtlot bor ki District Council ka dei namar ba la rung ka bor politik jong ki seng saiñ pyrthei khamtam ka jingïoh bsuh khlieh ki seng saiñ pyrthei nabar jylla, kiba la pynbiej ban khring ïa ki briew ne trai shnong na kane ka jylla bad khyrwait kylla pat nadien haduh ba ki jingbuh jingsat jong ka synshar khadar ka ri Khasi kila shah khynra pum.
Namar ka politik san snem, ki rukom synshar ha ki Hima kila shah pynpra, kumjuh ha ki shnong ki thaw, ha kaba ka bor politik ka kham khraw bor ïa ka bor ban pyn-shad pynrung ha jabieng jong ki paidbah ban ym kheiñ snep shuh wat ban pynjot.
La mih ka huri hura ha ki Hima, ki Raid bad ha ki shnong ki thaw, ka syn-shar ka khadar kam lah shuh ban ïaid beit namar ka don ka jingïaleh markynti na ka bynta ka jingmyntoi malade jong politik.
Hangne ka pynran dien ïa kiba bun ki bor ka District Council namar ba shah tuklar ha ka sorkar jylla ha kaba kaba dei ka ïaid sha kyndong ba shah khynñiat ha kaba lait.
Kane ka la donkam ban peit ne phaidien biang ïa ka jingkhlaiñ ka Sixth Schedule haduh katno ka la lah shisha ban pynneh pynsah ïa ka jinglong trai halor ka khyndew ka shyiap namar la ïohi ba ka Banemi Act ka sorkar ka kham khlaiñ ïa ka Sixth Schedule.
Ki nongïalam ka Seng HSPDP Mawshynrut konstitwensi, ha ka 6 tarik Lber kila lum ïa ka jingïalang kaba kyrkieh hapoh ka shnong Seiñduli WKHD na ka bynta ban ïakren halor ka jingshah kynthoh jong u MLA ka Seng u Bah Methodius Dkhar ha ki kynhun Sengbhalang kiba la thang ruh ïa ka tyngshop jong u lem bad jong u MLA ka Mawthadraishan u Bah Shakliar Warjri.
Ha kane ka jingïalang la wan ban ïashim bynta lang da baroh ki nongkitkam ka HSPDP Mawshynrut ha kaba kala don ruh ka jingïatai halor katei ka bynta ha shwa ban shim ïa ka rai kaba khatduh bad ka rai kaba mih na kane ka jingïalang ka long ban kyntu ïa ki sengbhalang ban panmap na ki ar ngut ki MLA ka Seng HSPDP bad ruh kiar na ka jingpynshit bad pynpharia jaitbynriew.
Haba ïakren sha ki lad pathai khubor hadien bala wai ka jingïalang u Bah Melcome Umyiap President ka HSPDP Mawshynrut u la ong ba kane ka jingjia kala pynpang ïa ka dohnud jong ngi kum ki nongkyrshan ka party bad khamtam eh ïa kine ki ar ngut MLA ki jong ngi.
U la ong ruh ba kaba sngewktah ban ïohi ba wat ïa ka ophis treikam shimet jong u ruh kaba don ha Laitumkhrah kala don ka jingshah wiang ding bad ngim tip na kano ka daw lehse kadei na ka jingsngew ieid jaitbynriew jong ki ne na kano ka daw ba kila shim ïa kane ka sienjam kaba kyrkieh khlem da sngewthuh ïa kaei kaba kila leh bad ngim tip lehse kadei ka jingkynshoit jongne re jongno ne na ka daw shimet jong ki.
Kumta u la ong ba na ka liang jong ka Party ka kyrpad ïa ki sengbhalang kiba la leh ïa ka kam pynshit ïa ka ri bad ka jaitbynriew ha kaba kala don ruh ka jingkhih win ha baroh kawei ka ri Khasi Jaiñtia bad kane kala wanrah ruh ïa ka jingsngewpher jaitbynriew wat hapdeng ki para Khasi ruh ba kidei ban mih shakhmat ban panmap.
Shuh shuh u la ong ruh ba ha ka jingshisha naduh ka sienjam kaba nyngkong ngi la shim bad la rai bala ngi poi sha ka thong jong ka jingjop ngi dei ban don beit ha kano kano ka sorkar ka ban thaw namar ngi ïohi ba ka konstitwensi jong ngi kadei kawei na kiba dang sahdien tam bad kaba dang donkam shibun ki jingdonkam.
Ka seng ka kyntu ïa kine ki seng kiba la pynkhihwin ïa u paid Khasi ba ïar bad khamtam ïa ki paidbah ka dong ka thaiñ ba kidei ban panmap mardor khamtam eh ïa ki MLA kaba kum ki paidbah ngi shaniah ki ban leit ïasaid na bynta jong ngi hapoh ïing dorbar thawaiñ.
“Dei kine ki seng hi kiba la ai mynsiem ïa ki paidbah jong ka Mawshynrut konstitwensi haba ki wan ha ki ïew ki hat ban pyrta na ka bynta ka ri bad ka jaitbybriew hynrei kine ki juh ki seng ki pynkthang ïa ka dohnud ka jong ngi bad ki ai ding ïa ki paidbah jong ka dong ka thaiñ ka jong ngi ha kaba ha kato ka miet wat kiba ha ïing ha sem jong u MLA bad kumjuh jong ki nongïalam kila hap ban phet rieh sha kiwei pat ki jaka", ong u Bah Melcome.
Ha kaba ïadei pat bad ka jingkynnoh shet kylla u la ong ba kine ki MLA jong ngi kim shym la shet kylla ïa ki paidbah jong ki kim shym la shet kylla ïa ki nongrim jong ka party hynrei ki neh halor ki ishu bad ki nongrim jong ka party bad kim dei satia ki nongshet kylla hynrei kidei tang ki nongkyrshan ïa ka sorkar bad ka jngkynnoh shetkylla ka long kaba bakla haduh katta katta kumta kila dawa ba ki sengbhalang kidei ban pynshai halor kata ka jingkynnoh ka jong ki.
Halor ka jingmih ka sur ban thang ïa ki tyngshop jong ki sengbhalang na ka liang jong u President u la ong ba ngin nym shim ïa ka rai ban pynjahburom hynrei ngi buh ïa kaei kaei kaba bha ha khmat bad ïa ka jingsniew shadien bad ngin pynphai ïa ka jingsniew da ka jingbha.
U President ka National People’s Party (NPP) u Conrad K Sangma, ha ka 6 tarik Lber u la ong ba hapdeng ka jingïakynthah, ka jingïather mar kylliang ha ka elekshon, hynrei kiei kiei ki dei ban jah noh hadien ba la kut ka elekshon ban wan shakhmat ban ïatrei na bynta ka jylla.
“Ngim kwah ban pyndonkam bad bret noh tang namar ba ngi don ïa ka jingbun paid.
Ngi la ïadon lang ha ka MDA ha kane ka san snem ba la leit.
Ngi la trei hapdeng kiba bun ki jingeh", la ong u Conrad.
U la ong ba u la leit ban khot ïa ka UDP, ka PDF ban ïathaw sorkar lang ha kane ka kynti ban ïatrei lang kumba la dep ïatreilang ha kane ka san snem ba la dep.
“Nga la ïakren ïa ki paralok ba ngi donkam ban wanrah biang ïa ki paralok, kaei kaei kaba jia ha ka por elekshon, dei ban kut ban pyrkhat noh na bynta u paidbah.
Ngi dei ban sngewthuh ba ki paidbah ki khmih lynti ïa ngi", la ong u Conrad.
“Nga la leit ïakren ïa ki nongïalam ka UDP, PDF, nga kyrpad ïa ki ban ïatreilang biang.
Nga la leit sha ïing u Bah Metbah Lyngdoh bunsien nga kyrpad ban ïatreilang", la ong u Conrad.
U la ong ba ka elekshon ka la kut, mynta ka la donkam ban pynleit jingmut ban shakri ïa ki paidbah ka jylla bad ban buh noh ïaka jingpyrkhat kiba bym myntoi shadien.
Halor ka jingdawa ban ai Myntri Rangbah da u Khasi, u la ong ba ka shong ha ki MLA ban jied kampher na kano kano ka jaitbynriew watla ka don ka jingsngew hynrei dei ban burom ïa ka rai jong ki paidbah.
U nongïalam ka Hynñiewtrep Youth Council (HYC), u Bah Robertjune Kharjahrin u la kynnoh ba ka dei ka jingshisha ba dei na ka daw ki ar ngut ki MLA ka HSPDP ba mynta ka kynti ruh ka jylla ka khlem lah ban ïoh ïa u Myntri rangbah na ka jaitbynriew Khasi.
Haba kren sha ki lad pathai khubor u Bah Kharjahrin u la ong ka jingïalang ka ba la pynlong ha Motphran ka long hadien ba la ïohi ba ki party rithor ki ba la synshar ïa ka jylla la bun bun snem kim shem la lah ban pynurlong ïa ki mat jingdawa  ha ka jylla.
“Na kata ka daw ba ngi la i donkam ïa ki seng riewlum ban ïalam ïa ka sorkar wat la kim lah ban  thawsorkar marwei namar ba kim don ïa ka number hynrei ngi kwah ba kin ïalam ka sengriewlum, bad ngi kwah ba u Khasi jong ngi un long kum u Myntri Rangbah namar u Garo u la ïoh lad shibun ban ïalam ïa ka sorkar bad ka ne ka lad ka la pynlong ba kan noh shiliang  sha ki, bad dei na ka ne ka daw ba ka NPP ka la ïoh bun ki MLA ha Garo Hills mynta ka kynti namar la bun ki ïoh nong ki Garo", u la ong.
“Kumta la donkam ïa ka kynhun ka ban ïalam ïa ka sorkar jylla da u Myntri Rangbah Khasi namar lyngba u Khasi ngin lah ban pynbeit shibun  ki mat ki ba dang sahteng bad ka la don ruh ka lad ka lynti ban shna ïa ka sorkar ban ïalam da u Khasi hynrei ki khlem ïa tylli", u la bynrap.
“Kata ka nongrim ka ba la pynlong ïa ka jingïalang ha Motphran hadien ba ngi la ïoh jingtip ba ki la pynlong ïa ka jingïalang ban kam sorkar bad ban ïalam da ka ki seng riewlum bad hadien ba u Dr Mukul Sangma u la ong ba ngam leilei ban ai Myntri Rangbah  da u Khasi ka la pynphuh mut phuh mat ïa ngi hynrei kynsan ngi ïohi ba jah noh ki ar ngut ki MLA bad ka ba bud sa ka jingbud lang ki MLA shimet", u la ong u Bah Robertjune.
U Bah Kharjahrin u la ong “Mano ba pynduh ïa ka kabu ban ïoh Myntri Rangbah da u Khasi? Hato kam dei ki ar ngut ki MLA na Mawthadraishan bad Mawshynrut lada kine ki neh ki la ïoh ban thaw hynrei ki phet noh te kiwei ruh ki phet noh te la duh noh ka number".
“Dei ka jingleh ki ne ar ngut hi ka ba la pynlong ïa jaitbynriew ba ngin duh ïa u Myntri Rangbah na ka jaitbynriew Khasi, da kim phet maki lehse lashai ka sngi la bamsmai da u Myntri Rangbah  na ka bri u khun u hynñiewtrep jong ngi", u la bynrap shuh shuh.
“Ha ka History shi jingim kin thoh ba u Bah Shakliar Warjri bad u Bah Methodius Dkhar ki dei na ka jaitbynriew Khasi, ki ba la jop na party Riewlum hynrei kim shem la treh ban pynlong Myntri Rangbah da u Khasi kata kan neh shi jingim lada ki sngewtynnad ne em ïa kata, na ka ta ka daw ngi pynlong ïa ka to ka jingïalang", u la kynnoh.
U President ka United Democratic Party (UDP) u Bah Metbah Lyngdoh, ha ka 6 tarik Lber u la ong ba kam dei ban kynnoh ba ka UDP ka leh drama ha ka jingpyrshang ban thaw ïa ka sorkar ki seng riewlum hadien bym lah ban pynurlong.
Haba kren ha kane ka sngi, u Bah Metbah u la ong, “Ngam don hangne kum u President ka parti ban leh drama ban pynbiej ïa ki paidbah bad ngan ym leh lano lano ruh".
Kane ka jingkren u President ka UDP ka dei hadien ba u President ka Voice of the People’s Party (VPP) u Bah Ardent M Basaiawmoit u la kynnoh ba ka jingpyrshang thaw ïa ka sorkar ban ïalam ka seng riewlum ka dei tang ka drama jong ka UDP ban pyni sha ki paidbah.
Lah ban kdew ba ka jingpyrshang ban thaw ïa ka sorkar ban ïalam ki seng riewlum khlem ka NPP, BJP ka la pulom noh hadien ba ar ngut ki MLA ka HSPDP kila phet rieh na jaka ban ïakren ïapynbeit da kaba leit ai jingkyrshan noh ïa ka NPP.Kane ka la pyllong ïa ki seng riewlum ban ïakynduh jingeh namar bym biang ka jingdon ki MLA bad ha ka 5 tarik Lber, ka UDP bad ka PDF kila rai ban leit lang noh syndon ban kyrshan ïa ka NPP ha kane ka kynti ruh hadien ba kila ïatreilang ha kine ki san snem ba la dep.
U Bah Metbah u la ong ba haduh ka 5 tarik Lber, ki ar ngut ki MLA ka HSPDP kim shym la wan phai satia wat hadien ba u President jong ka, u la pynthikna ba kin wan bad dei na kane ka daw ba ka jingthmu kam shym la urlong satia.
“Ha ka jingshisha ki paidbah ki kwah ba ngin ïalam ïa ka sorkar hynrei haba peit ïa ka jingmih ka result baroh ki seng riewlum ki jop tang 19 ngut", la ong u Bah Metbah.
U la ong ba shi taiew shwa ban thep vote, kumba 24 tylli ki konsitwensi ba ka UDP ka don jingkyrmen ban poi sha ka thong hynrei ka lah ban jop tang 11 ngut.
Ka jingthaw sorkar lang bad ka NPP ka dei namar ba ka donkam ïa ka sorkar kaba skhem ban kyntiew ïa ka roi ka par ha ka jylla.
U Working President ka People’s Democratic Front (PDF) uba dei ruh u MLA ka Mawkynrew, u Bah Banteidor Lyngdoh, ha ka 6 tarik Lber u la ong ba ka seng kam kwah ban shim shuki myntri hynrei ka shu kyrshan ïa ka sorkar namar ba ka kwah ban pynsngew ïa ki jingeh, bad ban rah ïa ki mat kiba bun na bynta u paidbah.
“Ngi kyrshan ïa ka sorkar hynrei ngi kwah ban kit ïa ki mat hapoh ïing dorbar thawaiñ.
Ka jingdon jong ngi ha ka sorkar, ngi lah ban kit ïa ki mat bapher bapher hapoh ïing dorbar bad kumjuh ha jingïalang ka MDA", la ong u Bah Banteidor.
U la ong ba lada ka jingtyrwa shuki kan wan ruh, ka PDF kam kwah ban shim ïa ka shuki.
Lah ban kdew ba ka PDF ka don 2 ngut ki MLA ka la rai ban ïadon lang ha ka sorkar MDA 2.0 ryngkat kiwei ki party kynthup ka UDP, HSPDP, BJP bad ki MLA shimet hapoh ka jingïalam ka NPP.U President ka Voice of the People’s Party (VPP) u Bah Ardent M Basaiawmoit u la kynthah ba ka jingkhot jong ka United Democratic Party (UDP) ban ïathaw sorkar ki seng riewlum khlem ka National People’s Party (NPP) bad ka Bharatiya Janata Party (BJP) ka dei tang ka drama lyngkot ban pyni sha ki paidbah katba ka jingmut ka long da kumwei.
Haba kren ha ka 6 tarik Lber, u Bah Ardent u la ong ba ka UDP ka la khot ban ïathaw sorkar hynrei kam shym la urlong hadien ba la jah 2 ngut ki MLA ka Hill State People’s Democratic Party (HSPDP) ha ka por ba thmu ban thaw ïa ka sorkar.
“Lada peit ïa ka jingjia, lah ban sngewthuh ba ka dei tang ka drama.
Ngi la rai ban shong beit ha ka liangpyrshah", la ong u Bah Ardent.
U la ong ba namar ba kam don ka jingthmu naduh ba nyngkong naduh ka UDP, PDF, HSPDP kam don jingeh ban wanrah ïa ka sorkar ki seng riewlum hynrei ha kato ka sngi namar ba la ïohi ïa ka sur u paidbah kiba kwah ban ïoh ïa ka sorkar, kila shu leh drama.
“Kane ka jingleh ban ïathaw sorkar ki seng riewlum ka dei tang ka drama kaba la pynwandur bad la dei ban ai jingïaroh ïa u director bad kane ka dei ka jinghikai ïa ki paidbah namar u sohjew um lah ban kylla sohthiang", la ong u Bah Ardent.
U la ther ba ka jingjied jong ki ban leit sha ka sorkar ka paw ba ka la don ka jingïapynbeit lypa hynrei lada ki ong bym lah, balei kim shong ha ka liangpyrshah.
Ki 59 ngut ki MLA kiba dang shah jied thymmai kila bam smai ha ka 6 tarik Lber sha ka ïing dorbar thawaiñ kaba khadwei (11) jong ka jylla.
Ïa kine ki MLA la pynbam smai da u Protem Speaker u Timothy D Shira, lait noh ka Sohïong ka bym pat don MLA.Na kine ki 59 ngut, 3 ngut ki dei ki MLA kynthei bad 22 ngut ki dei kiba dang shah jied thymmai sha kane ka ïing dorbar thawaiñ na ki seng saiñ pyrthei bapher bapher.
Ka jingïalehkai kriket phainal jong ka lympung 2nd District League T20 Cricket Tournament 2023 kaba la pynlong da ka ka East Khasi Hills Cricket Association hapoh madan Shortimai Syiem Stadium, Smit ka la poi noh sha kaba kut ha kaba ka  Laitjem Cricket Club ka la khur ïa ka nam lahduh da kaba pynliem ïa ka Hurdles Cricket Club da 3 wiket.
Ha ka jingshisha ka Hurdles CC ka la ïoh ïa ka kabu kaba nyngkong da kaba ka la jop ïa ka jingkynting pisa bad ka la jied ban tied nyngkong hynrei ka la lah ban kamai tang 105 bad khyllem noh baroh 10 wiket na ki 19.3over.
Ha kane ka jingïakhun phainal, u samla Sandy Stone Kharshandi jong ka klob Hurdles u la long u nongïalehkai ba kamai bun ron eh ha kane ka phainal ha kaba u la ïoh 31 ron na ki 25 bol, u Arnold Shadap u la ïoh ban pynkhyllem 4wiket na ki 4 Over bad u Mebanshan Kharsati u la ïoh 2 wiket na ki 3.3 Over.
Ka jingïalehkai ka long kaba itynnad namar baroh ki over ka Hurdles ka khlem pynlehnohei bad baroh ki rangïalehkai ruh ki la ïohlad ban mih madan bad ïashim bynta haduh kaba kut.
Haba pynphai pat ïa ka ron ba la buh da ka Hurdles, ka Laitjem Cricket Club ka la ïoh ban pyndep noh ïa katei ka ron ha kaba kut syndon ka over, kata ha ka 19.5 hynrei ki wiket ki la khyllem tang 7 ngut.
Na ka bynta ka Laitjem, samla Mevanshan Kharsati u la long u nongïalehkai uba la kamai bun ron, kata 26 ron na ki 29 bol, u samla Ricky Stone Nongbet u la ïoh ban pynhap 2 wiket na ki 4 Over bad u Nangkiewkular Diaiar u la ïoh 1 wiket na ki 4 Over.
Ha kane ka jingïakhun ka ba pynkut syndon ïa kane ka lympung baroh kawei, u samla Mevanshan Kharsati u la khur ïa ka nam Player of the Match katba ïa ka nam player of the tournament (kaba kynthup naduh sdang haduh ban da kut kane ka lympung) la ïoh ban khur da u samla Ricky Stone Nongbet.
Ka Laitjem Cricket Club kaba long ka kynhun kaba rah ïa ka nam lahduh jong kane ka lympung ka la khur ïa ka song pisa kaba long 20 hajar tyngka bad ka Hurdles Cricket Club kaba long ka kynhun ïalehkai kaba la ïoh ïa ka kyrdan ba-ar ka la rah ïa ka song pisa kaba long 10 hajar tyngka.
Hadien ba la wanphai na ka jingïakhun phainal ha ka  76th senior national football championship na bynta ka Santosh Trophy ha Saudi Arabia, ka Khasi Students Union ka la pdiang burom ïa ka kynhun ïalehkai phutbol jong ka jylla mynta ka sngi ka 6 tarik Lber ha Mawlai petrol pump hadien kaba la wanphai ha la ïing ryngkat bad ka jingïoh ïa ka kyrdan ba-ar.
Ha kane ka sngi la wan ban ïadon ryngkat da u Bah Erik Nongkynrih Assistant Secretary Central Body, Bah James Hitler Mawphniang Assistant Secretary, Bah Raymond Kharjana Education Secretary, Bah Dundee C Kongsit President (FKJGP) Bah Khrawkupar Nongsiej Chief organising Secretary (FKJGP) ha ryngkat lang ki nongkitkam bad ki dkhot jong ka Khasi Students Union (KSU) bad ha ryngkat ka jingïadon lem ka Federation of Khasi Jaintia and Garo People (FKJGP).
Kum ban shu pynkynmaw ka kynhun ïalehkai jong ka Meghalaya ha ka sien kaba nyngkong eh ha ka khana pateng (history) jong ka jingïalehkai phutbol ha ka jylla ka la rung phainal sha ka lympung ïalehkai jong ka 76th Mens National Football Championship na bynta ka Santosh Trophy bad ha kane ka jingïakhun ka Meghalaya ka la shah pynliem noh ha ka Karnataka da 3 la 2 ha ka jingïakhun phainal kaba la long ha King Fahd Stadium ha Riyadh, Saudi Arabia mynta ka miet ka 4 tarik LberHa kane ka sngi ka Khasi Students Union ka la pynkup burom ïa u Bah Khlain Pyrkhat Syiemlieh (Head Coach), Eugeneson Lyngdoh (Manager), Lucky Mary Marbaniang (Physio), Dios Lapasam (Assistant Coach) bad ki rangïalehkai kiba kynthup ïa u Aibiang Mame Nongneng, Allen Camper Lyngdoh Nongbri, Dawanchwa Carlos Challam, Donlad Diengdoh, Henryfort Nongneng, Dokboklang Lyngdoh, Donborlang Nongkynrih, Guidle Syiemlieh, Rajat Paul Lyngdoh, Nickleson Bina, Manbhakupar Iawphniaw, Wanboklang Lyngkhoi, Figo Syndai, Banshanskhem Kharsyntiew, Banskhemlang Lyngdoh, Fullmoon Mukhim, Ronald kyndon Lyngdoh Nonglait, bad Ronnie Wilson Kharbuddon.
U Bah Khlain Pyrkhat Syiemlieh ha ka jingai jingkren u la ai khublei ïa ka KSU bad ïa ka FKJGP ha ka jingpdiang burom jong ka ïa ki, u la pynpaw ruh ba ha ka por ba ki la mih na ri Saudi Arabia ki la sngewsih hadien ba ki khlem lah ban poi sha ka thong, hynrei ynda ki lah poi hapoh Mumbai ha kaba ki la ïakynduh ïa ki nongïalam jong ka KSU ki da dap da ka jingkmen hadien ba ki la ïoh mynsiem bad haba ki la ïohsngew ïa ka khubor ba ka kynhun jong ki kin sa pdiang burom ïa ka kynhun ynda ki la poi sha la ïing bad naduh Jorabat terter haduh da poi sha Shillong ki la shah pynkup burom ha lynti ha ki dkhot jong ka FKJGP bad KSU.U Bah Dundee President ka FKJGP ha ka jingai kren u la ïaroh ïa kane ka kynhun ïalehkai jong ka Jylla kaba la treishitom bha haduh ba kan sa poi ha kane ka khyllipmat.
U la ong ruh ba ka ïa kaba mynta ki samla kiba mynta kila pher haba ki ïohi ïa la ki para samla ba ki kiew, ki leh ïa kaei kaei kaba bha bad kaba wanrah ïa ka burom ïa ka jaidbynriew ki long kiba kloi ban ïarap ban ïa kyntiew lang para iwei ïa iwei.
U Bah Erik Nongkynrih Assistant Secretary Central Body u la ong ba ka jingïalehkai jong ka kynhun ïalehkai phutbol jong ka kylla ka la ai mynsiem wat ïa ki samla kiba don haïing kiba peitkai ïa ki.
U la ai ruh ka jingïaroh ïa kane ka kynhun ba kan nang lah ban ïai kiew kham shalor shuh shuh bad ba kan nang ïai trei minot khnang ba kan nang lah shuh shuh ban wanrah ïa ka nam ka burom ïa ka ka ïing ka sem bad ïa ka jylla hi baroh kawei.
:Ka kynhun jong ki samla ba tem ïa ki jingrwai tynrai, ka “La Syrdoh," ba dei na ka Mawwan Mylliem Syiemship , East Khasi Hills, ka la kylla long ka nongjop jong ka jingpyni sap ha ka Meghalaya’s Got Talent Season 5 bad ka la ïohpdiang ïa ka pisa haduh T.2 lak.
Ïa katei ka samoi jong ka finale, la pynlong ha ka 4 tarik, Lber ha U Soso Tham Auditorium.
Haba kren bad kawei ka lad pathai khubor, u president jong katei ka kynhun, u Akbarlang Syntengnongdhar u la ong, “Ngi dap da ka jingkmen na ka bynta ka jingjop jong ngi bad ka jingrtrei shitom ka jong ngi, ka la pynïoh ïangi ïa u soh ba bha, namar ba ka kynhun jong ngi ka la saphret naba ngi dei na ki jaka bapher bapher.
"U la bynrap shuh shuh da kaba ong ba ka sorkar ka donkam ban ïarap na ka bynta ki briew kiba lah ban pyni ïa ka sap jong ki bapher bapher bad ban ïoh ïashim bynta ha ki rynsan bapher bapher.
Shuh shuh, ka Sanita Jyrwa na Wahsohlait, ka Idaaijingsuk Lyngdoh Marshillong na Pongkung, ki la ïohrah ïa ka kyrdan ba nyngkong bad ba ar ha katei ka rynsan, lem bad ka pisa haduh T.80,000 bad T.50,000, kumjuh.
Katba ïa ka jingtbit ban ak ha kane ka samoi, la ïohrah da ka Insanylla Suting na Mawsna.
Haba kren shaphang ki nongbishar ha kane ka rynsan Meghalaya’s Got Talent Season 5, la kynthup ïa u H Munish Singh, ba dei u zonal director jong ka ICCR bad u shongknor na ka thaiñ shatei lam mihngi bad ka Dr.Wandamika Lyngdoh kum ka nongshah khot sngewbha, Jolly Borah, Gracyl Ropmay bad u Sanat Basaiawmoit.
U National President ka National People’s Party (NPP), u Conrad K Sangma ha ka 6 tarik Lber u la pynpaw ïa ka jingjop jong ka sorkar Meghalaya Democratic Alliance (MDA) hapoh ka jingïalam ka NPP bad u la ong ba yn shim ïa kijuh ki lad ban pynthikna ka jingkiew ha baroh ki tnad ba kynthup naduh ka jingwanrah ïa ki lad ïoh kam ïoh jam, kam jngohkai pyrthei bad ka rep ka riang kaba yn kham peit kyrpang da ka sorkar ha kine ki san snem ban wan.
“La ka dei ka bynta jong ka Information Technology (IT),  ngi la la lah ban pyllait ïa ka call centre ba lah ban pdiang haduh 3000 ngut ha kine ki san snem ba la dep bad ka Business Process Outsourcing (BPO) IT park.
Nga khmih lynti ba ha kine ki san snem ban wan ngin sa pynrung palat 20 hajar tylli ki seat, ngi la dep ban pyllait palat 5hajar tylli ki seat bad kadei ka jingthmu bad ka jingkwah jong nga ba ha kaba kut jong ka samoi jong nga, ngi dei ban don la kumno kumno 20 haduh 25 hajar tylli ki seat ha ki BPO hapoh ka jylla jong ngi", la ong u Sangma katba u dang kdew ïa ki jingthmu jong kane ka sorkar thymmai hapoh ki san snem ban wan.
“Haba kren shaphang ka kam jngohkai, u la ong ba kane kadei kawei ka bynta ba ka sorkar ka lah ban trei ban thaw shibun tylli ki lad ki lynti na bynta ka imlang sahlang, u la ong ruh ba ha ki san snem ban wan, yn kyntiew ïa kine ki bynta khnang ban wanrah ka ïoh ka kot hapoh ka jylla".
Shuh shuh, u Sangma u la bynrap ba ka jingpynshong dor ïa ka rep ka riang, ban kyntiew ïa ka koit ka khiah bad ka pule puthi  kan ïai bteng ryngkat ka jingbei tyngka ba kham jur ha kine ki san snem ban wan.
U Conrad Sangma u la ong ruh ba ki jingtei hapoh ka jylla ba kynthup naduh ki tnad PHE, tnad bording, ki surok ter ter ki long ki bynta ba ka sorkar kan khmih kyrpang ban kyntiew ïa ka roi ka par.
“Ngi la leh shibun ki kam ha kine ki san snem haba ïadei bad ki surok, ka jingpynpoi um, nga khmih lynti ba ngin lah ban pyntuid ïa ki kam ha ki san snem ban wan ha kaba ngin sa lah ban pynthikna ba baroh ki longïing kin sa ïoh ïa ka um (tapwater connection) bad yn pynthikna ba baroh ki shnong kin sa ïoh ïa ka surok ban ïaid kali  bad baroh ki long ïing kin don ïa ka bording", u Sangma u la bynrap.
U President ka United Democratic Party (UDP), u Bah Metbah Lyngdoh, ha ka 6 tarik Lber u la ong ba ki hap ban pdiang ïa ka jingtyrwa ka National People’s Party (NPP) ban ai ka jingkyrshan hadien ba ka UDP kam shym la lah ban ïoh ïa ki nombar ban thaw ïa ka sorkar ban lam khmat da ki seng riewlum ha ka jylla Meghalaya.
“Ka rai jong ki paidbah ka pynphalang ïa ka mon jong ki na ka bynta ki seng riewlum ban thaw ïa ka sorkar namar dei tang ka seng UDP kaba ïoh 11 ngut ki MLA na Khasi-Jaiñtia Hills.
Ngi la pyrshang ban thaw ïa ka sorkar ha kajuh ka sngi (2 tarik Lber) hynrei ngim dap ki nombar.
Ki shuki ba la jop da ki seng riewlum ki long tang 19 tylli bad ngi donkam ka jingkyrshan na ki national party kum ka TMC bad ka Congress," u la batai.
Shuh shuh, u Bah Lyngdoh u la ïathuh ba ha ka 3 tarik Lber haba ki ïakynduh ïa ki nongïalam jong kiwei ki seng saiñ pyrthei, ki don haduh 30 ngut ki MLA ha ka liang jong ki hynrei ha kaba kut ka sngi, ki duh noh 3 ngut ki MLA bad ka jingdon ki MLA ka la hiar sha ka 27 ngut.
“Ha kato ka sngi, la pynthikna ha ngi da u President jong kawei ka seng saiñ pyrthei ba ki MLA kiba la leit ai jingkyrshan sha kawei pat ka liang (NPP) kin wanphai.
Ngi la ap hynrei kim shym la wanphai," u la bynrap.
Hadien ba ki la sngewthuh ba kim lah ban kot ïa u nombar ban thaw sorkar, u Bah Lyngdoh u la ong ba ka NPP ka la dep khot ïa ki hynrei ka UDP ka dang ap ïa ka jingwanphai ki 3 ngut ki MLA.“Ngi la ap hynrei kam shym la jia long, kumta ngi la pdiang noh ïa ka jingtyrwa jong ka NPP," la pynshai u nongïalam ka UDP.Haba kylli hato ka UDP ka la pan ïa ka shuki Symbud Myntri Rangbah, u Bah Lyngdoh u la ong, “Ngi dang ïakren halor kane ka bynta bad ha kaba ïadei bad ka shuki Lamphang, ka jingïakren ka dang ïaid.
".
Ha kaba ïadei bad ka jingbam smai kaban long ha ka 7 tarik Lber ha Raj Bhavan, na ka liang ka tnad pulit ka la pynbeit ïa ka leit ka wan na ka bynta ka jingwan jong u Myntri Rangbahduh u Narendra Modi bad u Myntri ka tnad ki kam Pohïing jong ka sorkar pdeng u Amit Shah.
Katkum ka kyrwoh ba la pyllait na ka tnad pulit, kan don ka “NO Entry" ban ïaid ki kali ha ki katto katne ki jaka jong ka nongbah Shillong naduh ka 10:30 mynstep haduh ka 12:30 mynsngi.
Ïa kane ka “No Entry" yn buh naduh 7 mer shaduh jingkieng Umshyrpi lane Rilbong Point.
Shuh shuh la buh “NO Entry" naduh na lad Khlieh Ïew lane Murgi Bazaar saduh Upper Shillong bad Anjalee Petrol Pump-Civil Hospital Point-IGP Point-Kachari Point-Raj Bhavan.
Shuh shuh la ai “No Entry" naduh na lad Mahavir Point shaduh Jingkieng Umshyrpi bad Anjalee Pump-Civil Pump.
Ha kawei pat la ai “NO Entry" naduh Khyndailad (Police Bazaar) shaduh  Kachari Point – Raj Bhawan, na lad CS shaduh Raj Bhawan bad ruh na Pinewood shaduh Raj Bhawan.
“No entry" naduh St.Anthony’s College shaduh lad Gurudwara –  lad All India Radio (AIR) , naduh Lower Lachumiere shaduh lad AIR – Raj Bhawan.
Ha kawei la ai “No Entry" naduh Barrick Point shaduh Civil Hospital Junction.
Na ka liang ka tnad Pulit ka East Khasi Hills ka la kyntu ia ki paidbah ban kiar ban ïaid na kine ki jaka kumjuh na kine ki lad lait noh na kidaw kibym lah ban kiar lane “Emergency" ha katei ka sngi.
Hashwa ka sngi ba u National President ka National People’s Party (NPP) u Conrad Sangma u la pynkhreh ïa ka jingbam smai kaban long ha ka 7 tarik Lber na ka liang u State President ka Bharatiya Janata Party (BJP) u Bah Ernest Mawrie u la ong ïa u Conrad ban thung kam ïa arngut ki MLA ha kane ka Cabinet ba thymmai jong ka jylla.
Ha kane ka jingbam smai kaban long ha Raj Bhavan yn sa donlang u Myntri Rangbahduh ka Ri u Narendra Modi bad u myntri ka tnad ki kam pohïing jong ka sorkar pdeng u Amit Shah.
Lah ban kdew ba hadien ka jingpynbna ia ka resol na ka liang ka BJP ka la ai ka jingkyrshan ïa ka NPP ban thaw sorkar biang hapoh ka jylla.
“Ngi khmih lynti ba u Conrad Sangma un thungkam baroh arngut kine ki MLA jong ka BJP, u Bah Alexander Laloo Hek bad u Bah Sanbor Shullai ha kane ka cabinet thymmai namar kidei ki riew seng saiñ pyrthei kiba la slem bha", la ong u Bah Mawrie.
U Bah Mawrie u la ong, “U myntri rangbah duh ka Ri un poi ha nongbah Shillong ha ka por kumba 11 baje ha ka 7 tarik mynta u bnai.
Kane kadei ka sien kaba nyngkong ba u Myntri Rangbah duh ka Ri un donlang ha ka jingbam smai hapoh ka jylla Meghalaya.
Hadien ka jingbam smai ha nongbah Shillong un leit pat sa ha Nagaland ban pynbam smai".
Lah ban kdew ba ka NPP kadei ka party kaba heh duh hapoh ka jylla Meghalaya kaba la jop bun haduh 26 ngut ha ki 60 tylli ki konstitwensi kaba la pyllong hapoh ka jylla bad ym don kiwei ki party kiba la tam ïa kane.
Shuh shuh ka NPP kan thaw biang ïa ka sorkar synrop lang bad ka BJP kaba la jop 2 ngut ki ngut ha kane ka kynti.
Hadien ba ar ngut ki MLA ka HSPDP ki leit ban kyrshan ia ka NPP ban thaw ia ka sorkar, mynta sa ka UDP bad PDF ki la leit tyrwa sngewbha noh ban ïathaw ïa ka sorkar bad ka NPP, BJP.Ha ka jingshisha, ka kynhun ki sengbhalang ha ka 4 tarik Lber kila byrthen ba ki 2 ngut ki MLA ka HSPDP ki dei ban wan phai biang sha ka sem jong ki seng riewlum ba kin ïoh ban ïalam ïa ka sorkar hynrei kane ka jingleit kyrshan ka UDP bad ka PDF ka la pynpulom noh khaid ïa kane ka jingthmu.
Ha ka jingïalang ha Motphran ha ka 4 tarik Lber, ki paidbah kila byrthen ban leit tur sha ïing sah jong ar ngut ki MLA ka HSPDP u Bah Shakliar Warjri na Mawthadraishan bad u Bah Methodius DKhar na Mawshynrut ba kin leit phai sha ka kynhun ban ïalam sorkar ki seng riewlum bad lada ki pyneh, kin leit tur syndon sha Raj Bhavan ha ka 7 tarik kaba la buh ban pynbam smai ïa u Conrad K Sangma kum u Myntri Rangbah.
Ka jingïalang ka la thrang tyngeh ba ka la dei ka por ban ïoh Myntri Rangbah u Khasi hadien 15 snem ba la ïalam na Garo Hills.
Kila kyntu ïa ki seng riewlum naduh ka UDP, VPP, PDF bad HSPDP kin ïatylli ban ïoh ïa u Myntri Rangbah Khasi lyngba ka jingkyrshan lang ka TMC bad ka INC.Lah ban kdew ba ka jingthmu jong ki seng riewlum hapoh ka jingïalam ka UDP kaba jop 11 ngut, VPP 4, PDF 2, ka la pulom noh hadien ba 2 ngut ki MLA ka HSPDP ki la phet sha ka sem ka NPP.Ka NPP ka don ka BJP 2, MLA shimet 2 ngut, bad HSPDP 2 ngut, kan kot sha ka 32 ngut katba ka kynhun ki seng riewlum kaba kynthup ïa ka UDP 11, VPP 4, PDF 2, TMC 5, INC 5 ka don 28 ngut bad ka donkam sa ar ngut ban ïoh ïa ka jingbun paid.
Da kane ka jingleit kyrshan ka UDP bad PDF, ka kynhun ka NPP ka la kiew sha ka 45 ngut ki MLA ha ka ïing dorbar kaba 59 ngut.
U nongïalam ka Trinamool Congress (TMC) u ba dei ruh u MLA na Songsak konstitwensi, u Dr.Mukul Sangma, ha ka 6 tarik Lber u la jubab halor ki jingdawa na ki katto katne ki kynhun kiba ong ba ki kwah Myntri Rangbah da uba dei u Khasi, u la ong, “Kane kam dei ka jingkylli halor ka jaitbynriew ba u Myntri Rangbah u dei ban wan, hynrei ka dei ka jingkylli ïa ki paidbah na ki lai tylli ki jaitbynriew ban wan bad snoh kti lang na ka bynta ka bha ka miat jong baroh hapoh ka jylla".
Ha ki khyndiat sngi ba ladep, ka la mih ka jingdawa na ki katto katne ki kynhun seng bhalang ban don noh da u Myntri Rangbah ka jylla ba dei u Khasi hadien ba la pynmih ïa ka resol jong ka elekshon, ha kaba bun ki la khmih lynti ïa ki seng riewlum ban ïa tylli ban thaw ïa ka sorkar.
“Ka la don ka jingïalap kaba bakla kaba la pynmih, la pyrkhat bad la pynsaphriang da ki katto katne ki kynhun.
Ka jingkylli hangne ka long ban don da ka sorkar kaba lah ban pyllait ïa ka jylla na ka jingshah kjit kaba la jia long ha kine ki san snem ba la dep," la ong u Sangma hadien ka jingbam smai ki kyrtong bathymmai ka ïingdorbar thawaiñ ha Rilbong ha kane ka sngi.
Ha kawei pat ka liang, haba kren halor ka rai ba la shim da ka United Democratic Party (UDP) bad ka People’s Democratic Front (PDF)  ban ai ka jingkyrshan ïa ka National People’s Party (NPP) ban thaw sorkar hapoh ka jylla, u Sangma u la ong ba kine ki dei ki jingjia ba ju jia beit ha ka saiñpyrthei.
“Mynta hi ngin bishar bniah, ngi dang pyrshang ban tip ïa ka rukom long jong ka roi ka par baroh bad ngin sa pyrkhat kaei ban leh hynrei ngin nym khih na ka nongrim jong ngi ban aiti ba ka jylla ka don ïa ka sorkar katkum ka rai jong ki paidbah," u la ong.
Hadien ka jingbamsmai jong ki nongmihkhmat ba dang shah jied thymmai kum ki MLA ha ka Ïing dorbar thawaiñ ka jylla ha ka 6 tarik Lber 2023, na ka liang u National President ka National People’s Party (NPP), u Conrad K Sangma u la ïathuh sha ki lad pathai khubor ba yn khot kyrteng ïa ka sorkar thymmai da ka Meghalaya Democratic Alliance 2.0, ha kaba un long kum u chairman.
Shuh shuh u Sangma u la ïathuh ba 8 tylli ki shuki Myntri kin leit sha ka NPP, 2 tylli sha ka United Democratic Party (UDP) bad mar kawei sha ka Bharatiya Janata Party (BJP) bad ka Hill State People’s Democratic Party (HSPDP).
U Sangma u la ïathuh ruh ba na ki 12 tylli ki shuki Myntri, 4 tylli ki shuki Myntri kaba kynthup ïa u Myntri Rangbah kin dei kiba na Garo Hills bad 8 tylli ki shuki Myntri kin dei kiba na Khasi-Jaiñtia Hills.
U President ka Voice of the People Party (VPP) u Bah Ardent M Basaiawmoit  u la ong ba ka VPP kan ym shet ïa ki paidbah hynrei kan ïeng beit ha ka nongrim.
Kane ka jingkren jong u Bah Ardent ka dei hadien ba ka UDP, ka PDF kila leit ban kyrshan ïa ka NPP ban ïathaw sorkar lang, kaba long tang hapoh 48 kynta hadien ba ar ngut ki MLA ka HSPDP ki la leit ban kyrshan sha ka NPP.Ha ka jingkren ha ka 5 tarik Lber, u Bah Ardent u la ong ba kine ki seng (UDP bad PDF) ha ka kyrteng ki seng riewlum hynrei ki la leit ban kyrshan ïa kita ki seng ba nabar ka jylla.
“Ha ka kyrteng ki seng riewlum kila leit ban kyrshan ia ki seng nabar jylla", la ong u Bah Ardent.
U la ong ba u kwah ban pynpaw ba ki nongkyrshan ka VPP kim donkam ban pyrkhat artatien namar ba ka parti kan ym shet kylla ïa ki.
“Ki nongkyrshan ka VPP kim dei ban pyrkhat artatien namar ba ngim ym shukor ïa ki, bad ngin ïai neh ha ka nongrim", la ong u Bah Ardent.
U la kyrpad ïa ki ba kin buh ïa ka jingduwai ïa ki nongïalam ba kin lah ban ïaleh ha kine ki san snem ban wan hapdeng ki jingtynjuh kiba jur ban ïakhun ïa ka jaitbynriew.
U Bah Ardent u la ong ba kane ka dei ka drama saiñ pyrthei kaba leh seh kila don lypa ka jingïasngewthuh jingmut namar ba kila ïadon lang ha kane ka san snem.
“Haba kut u paidbah un ym jied ïa kine ki parti ba shet tang ka sia ba shah tah ruh ym pat rkhiang, ai ba ki paidbah kiba shah shet kin puson, la kata ka jingkyrshan seng riewlum jong ki ka don jingmut ne em haba kila ïoh lad ban ïalam ïa ka sorkar.
", la ong u Bah Ardent.
U la ong ha ka jingshisha ka VPP ka la buh ïa ki kyndon hynrei ka la kren shai ba lada ym lah ban pdiang ma kna ruh, kan ai beit ka jingkyrshan nabar tang ban pynthikna ba ka NPP ba kan synshar sa san snem.
“Sa kaei kaba ngi lah ban leh ngim lah ban leh eiei.
Sa tang ba ngin shong ha ka liang pyrshah hynrei ngin pyrshang ban leh hok kum ka parti kaba don ha ka liangpyrshah watla ngi don tang khyndiat ruh", la ong u Bah Ardent.
Tang hapoh 48 kynta ki MLA jong ka United Democratic Party (UDP) bad ka People’s Democratic Front (PDF) ki la leit ai da ka shithi jingkyrshan ba pura ïa ka sorkar thymmai jong ka National People’s Party (NPP) ha ka 5 tarik Lber ha khmat jong u National President ka NPP u Conrad Sangma.
Kane ka jingleit kyrshan kine ki artylli ki seng saiñ pyrthei ka UDP bad PDF namar ki la sngewthuh ba kin nym lah ban thaw sorkar haba ym biang ki number.
Ka jingkyshan jong kine ki arngut ki seng saiñ pyrthei ka sorkar thymmai jong ka party NPP ka la skhem shisyndon ha kaba baroh ki long haduh 45 ngut, kynthup ia ka UDP 11 ngut bad PDF 2 ngut.
Lah ban pynkynmaw ba ha ka 4 tarik Lber u Conrad Sangma haba kren sha ki lad pathai khubor u la ong ba ki la don katto katne ki seng saiñ pyrthei kiba la wan ban iakren bad u ban ïatreilang ha kane ka sorkar synrop lang.
Katkum ki tyllong khubor ba ka jingleit kyrshan jong ki arngut ki MLA ka HSPDP u Bah Shakliar Warjri bad Methodious Dkhar ïa ka party NPP, ki la pynpaw ba kim don lad shuh da kumwei namar kim ïoh thaw sorkar shuh kaba khot ka Non-NPP bad Non-Bharatiya Janata Party (BJP).
Lah ban pynkynmaw ba hadien ka jingleit kyrshan jong kine ki arngut, ha kajuh ka miet ki riewshim kabu kila leit ban thang ïa ka ïingsah jong u Bah Methodious Dkhar ba la tip kum ka Meda Infrastructure Pvt Ltd ha Laitumkhrah.
Shuh shuh hadien shisngi ka jingleit kyrshan kine ki arngut ki MLA ka HSPDP na ka liang ki kynhun sengbhalang ki la mih sha madan ban thang tyngshop jong kine ki arngut ki MLA ha Motphran.
Kane ka jingthang tyngshop bad pyrshah ka long ba kim kwah ia ka NPP ba kan thaw sorkar hapoh ka jylla Meghalaya.
Ka rai jong u paidbah ha kane ka kynti ban jied ïa ki nongmihkhmat sha ka ïing dorbar thawaiñ kala pharia phraw raw phraw ha ka bynta ka Khasi Hills, katno katne ha Jaiñtia Hills bad kham pyllun ha Garo Hills.
Ha Khasi Hills, la bun khleh bun lang ki parti bapher bapher watla ka UDP ka la kham ïoh bun, katba ha Jaiñtia Hills ka la kham pyllun tang hapdeng ka UDP bad ka NPP.Ha Khasi Hills ka rai jongki paidbah ka shai kdar ba kim kwah ïa ka NPP, ha kaba ka NPP ka jop tang ar tylli ha East Khasi Hills, bad ar tylli ha Ri Bhoi katba ka bun bha ha Jaiñtia Hills kaba jop 4 ngut katba sha West Khasi Hills, ka ïaid thylli.
Ka NPP ka la leh bha sha Garo Hills kumba la khmih lynti haduh 18 ngut ka jop ban poi sha ka jingkheiñ kaba 26 ngut ki MLA haka ïing dorbar kaba 60 ngut.
Ka BJP ka la dei ban sngewthuh ba kam lah ban leh eiei ha kane ka jylla Meghalaya namar ka number jongka, ka shu kut beit tang ha ka 2 ngut kumba la khmih lynti ki paidbah.
Ka UDP ka la leh bha na ka 7 shaka 11 ngut, ka PDF ka la hiar sha ka 2 na ka 4 ngut bad kumjuh ka HSPDP ka dang neh kumjuh da kaba jop tang 2 ngut katba ka Congress ka la thangïong ngaiñ tang 5 ngut bad kumjuh ka TMC kaba ïoh MLA lypa ne ready-made MLA 12 ngut sha ka 5 ngut.
Hynrei kaba kham pynkyndit briew ha kane ka kynti, ka dei ka jingïoh rung ka VPP kaba dang shu thaw shen hynrei ka la lah ban jop haduh 4 ngut ki MLA ban pynliem ïa ki MLA ba mynta bad ka la leh bha ha ki katto katne ki konstitwensi ban wan balai bad baar.
Ka jingjop ka VPP hapoh ka jingïalam u bah Ardent M Basaiawmoit haduh 4 ngut ka la pynkhynñiuh bad pynkyndit ïa ki briew khamtam ki samla kiba la angnud ïa ka jingkylla.
Na ki dak ki shin, ka UDP bad kiwei ki parti kiba ïadon lang haka sorkar MDA kaba la dep, kata ka HSPDP, PDF ki kham ngiah ban ïadon bad ka NPP hadien ba kila ïa bam ja lang baroh san snem bad ïather khlem sangeh ha ka elekshon hapdeng para maki.
Kiba bun ki paidbah na kylleng ka Khasi bad Jaiñtia Hills ki khmih lynti ba ka sorkar kan dei beit bym dei ne bym don lang ka NPP ne ka BJP bad ki kwah ban ïoh ïa ka sorkar kaba thymmai ha kaba ki khmih lynti ban ïohi ïa u bah Ardent, u bah Paul bad kiwei ki nongïalam ba kham samla ban pyni ïa ka jingtbit na bynta ban shakri ïa ka jaitbynriew ha kine ki san snem ban sa wan.
Hynrei katba ki paidbah ki dang ap khmih lynti ban ïalam sorkar ki seng riewlum, plak lak lak pynban, ka UDP, PDF, HSPDP kila mareh thong ban leit sha u Conrad K Sangma ban ai ka jingkyrshan ban thaw sorkar.
Soit lip ka ding jingangnud jong ki paidbah bad mynta kaba sah ka long ba ki ap khmih lynti ïa ka VPP kaba ïalam u bah Ardent la kan dang ïeng skhem ha ka nongrim ne em ne kan shet kumba shet kine kiwei pat ki seng bym lah shan na ka jinglut ha ka elekshon.
Ka jingïakhih ha sor Shillong namar ka jingshah pynïap jong ki briew ha Mukroh, West Jaiñtia Hills ka la long shi bynta ban pynkyndit ïa ka sorkar, kiba don ha ka bor ba ka kam ka la donkam ïa ka jingphai khmat kaba kham tyngeh ban pynbeit ïa kane ka jingeh kaba la snoh la slem bah naduh ba la ïoh ïa ka jylla Meghalaya.
Kiba ïakhih, kiba kyrshan bad kiba ïadon bynta, ki dei ban sngewthuh ba kane kam dei ka kam ban ïa isih ne ïashun ïano ïano ne kano kano ka jaitbynriew hynrei ka dei ka jingïakhih ka jingïaleh pyrshah ïa ki bor sorkar, ba kin pynbeit ïa kane ka kam.
Hooid, haba don kano kano ka jingjia khamtam ka jingïap ka jingduh na ka jingshah thombor, ka jingshah leh donbor, ka la dung ngak ïa ka mynsiem jong kiba dei ha met, kiba ïajan, kiba ïa ieid ïa thoin, bad kumjuh ïa kano kano ka kynhun jong ka jaitbynriew ne ka shnong ka thaw.
Ha kum kata ka jingsngew, ka lah ban poi sha u pud jong ka jingshah pynïaid ha ka bor sngew ym shuh da ka bor jong ka jingstad.
Hynrei hapdeng kat katta ka jingeh, ka la donkam ban ym bret noh ïa ka bor jong ka jingstad, ka jingshemphang haduh ban shim da kiwei ki lynti ban poi sha ka jingïaumsnam.
Ka jingïakhih ka dei ka lynti ban dawa ïa ka hok jong kano kano ka kam, namar ba ka jingdawa da ka lynti, kan dei kaba biang tam.
Ka jingjia ha ka jingïakhih jong ki kynhun seng ha nongbah Shillong dang shen, haduh ba la shah pynsniew dur na ka jingdon ki riew shim kabu, ban pynmynsaw ïa ki bym tip ïa kano kano, ka long kaba bakla.
Ka jingïakhih ka dei ban long katkum ka lynti, ha kaba wat kiwei ruh ki lah ban wan ïasnohkti lang haba ïaid da ka lynti.
Ngi dei ban sngewthuh ba kane ka juk kam dei kumba long 20 snem mynshwa, hynrei kiba bun ki Khasi kiba don shabar ri, shabar jylla kiba trei ba ktah, kiba pule, kiba sah bad kumta ter ter, kumta ka jingleh dusmon ïa kiwei, ka lah ban ktah lang ïa ngi namar ba ngim dei shuh kiba im tang ha phyllaw ïing lajong ha kaba ka pyrthei ka la tyllun lang namar ka jingkylla ka juk bad ka jingshem buit jingstad.
Kaba bha tam ban ïakhih ka dei da ka lynti khlem kano kano ka jingïaumsnam ne kaba pynthut ïa kiwei, haba ngi dawa ïa ka hok, ngi dei ban ïakhun da ka lynti kaba jai jai ryngkat ka jingkut jingmut bad ka jingskhem bad ka jingïai shah.
Ka sorkar jylla kam dei ban long kaba jem ne kaba eh palat haba pyntreikam ïa ka aiñ ban tehlakam ïa ka shongsuk shongsaiñ.
Ka jingjem palat kan ïalam sha ka jingjot hynrei ka jingeh palat kan ïalam sha kaba kham eh, kumta, ka donkam ïa ka jingpynhap sur pynhap tara namar ba ka jingsuk bad ka jingbitar ka ïaid lang kumba ka ju don ka jingong, haba kwah jingsuk, pynkhreh ïa ka thma jong ka jingsuk.
U Conrad Sangma ha ka 4 tarik Lber u la pynrem ïa ka jingthombor da ki runar ïa ki ïing jong ki ar ngut ki MLA ka HSPDP kaba la jia ha ka miet jong ka 3 tarik Lber bad ong ba kane ka jingleh ka long ka bym lah ban pdiang.
Haba kren bad ki lad pathai khubor hadien ka jingdep bam smai jong u Timothy D Shira kum u Lamphang ba shipor ha Raj Bhavan, u Conrad u la ong, “Ka long ka jingjia ba sniewbok, ka long kaba sngewsih ban ïohi ïa kiba kum kine ki jingjia hapoh Meghalaya, ka jylla kaba la ju ngeit ha ka synshar paidbah.
Kiba kum kine ki jingjia ym pat ju ïohi mynno mynno ruh hapoh Meghalaya.
Kane ka long kaei kaei ka bym lah ban pdiang".
Haba kylli pat halor ka shithi jong ka jingweng noh ka HSPDP ïa ka jingkyrshan ba la phah da u President ka seng, u Bah KP Pangniang ha ka miet jong ka 3 tarik Lber, u Conrad u la kubur ba kane ka seng saiñpyrthei ka la phah ïa ka shithi, hynrei dei ki dkhot kiba la shah jied kum ki nongmihkhmat kiba ai ka jingkyrshan ïa ka sorkar jong u.
Ha kajuh ka por, u Conrad uba dei ruh heh duh jong ka NPP, u la ong ba baroh ki kyndon la shim khia ban nym don kano kano ka jingpynkheiñ aiñ ha ka jylla.
“Baroh ki kyndon la shim; la buh ruh bun ngut ki pulit ban pynthikna ba kan nym don kano kano ka jinghuri hura".
Ha kaba ïadei pat bad ka jingïalang paidbah ba la khot da ki katto katne ki seng bhalang, u Conrad u la ong ba ka jingshisha hi ka paw tang na ka jingbym ai jingbit ka dorbar shnong ïa ki ban pynlong jingïalang, ka kdew shai ba kine ki kam ki long tang ka kam shimet.
Khnang ban dang buddien shuh shuh ïa ki kyndon tehlakam ha la ki bynta bynta, la khmih lynti ba ki paidbah paidsan, ki kynrem lyndan, ki kher ki mer bad ki simpah simsong kin shim bynta lem ha kano kano ka rukom kum ban ïasnoh kti lang ha kane ka jingthmu ban pynwan sha ka ktien kmie lajong, ka ktien Khasi da ka ba kynthup ïa ki ktien shnong na ki thaiñ bapher bapher ha kylleng ki raidbah (district) Rilum Khasi bad Jaintia da ka ba buh jingmut ba ka ktien pdeng ba la pdiang salonsar ha ka ktien Sohra kan long ka tynrai ktien bad ki tyllong ktien pat ki lah ban dang synñiang shuh shuh na ki ktien shnong ki ba na satlak ka Bri Hynñiewtrep ha ba shem ba ki kham kynsai, kham khia jingmut bad kham snah ha ka rukom kren, thoh bad pule ïa ki kyntien ban dang bynrap shuh shuh.
Kumta yn ïa bteng biang ïa ki kyndon tehlakam katkum ka Dulir-juban-tyrwa kumne harum:KA JAMDIEN SOTNIA HALOR KI DULIR-JUBAN-TYRWA JIED-LAMKHMAT(BACKGROUND NOTE ON ELECTION MANIFESTOS)Dulir-juban-tyrwa Jied-lamkhmat- ka saiñnia (concept) bad deimynta (relevance)Ka Dulir-juban-tyrwa ha ba shim kyllum ka batai ïa ka byrta jong ka jingthmu ba la pynmih, ki rukom ba mutthmu (motive) matpeitthuh (view) jong ki riew shimet, ki kynhun, ki seng saiñpyrthei lane ka sorkar ki ba la pynmih paidbah ïa kata ka dulir.
Ka Dulir-juban-tyrwa manla ka khep ka kynthup ïa ki niashimet ne monjurlang (consensus) bad/ lane kyntiew ka jingmut thymmai ryngkat ki jingmut ba la bthah katkum ba la pynmih mynshwa.
Ka Dienshonhari ka batai ïa ka dulir-juban-tyrwa kum ka byrta paidbah ïa ki kpait-saiñ-kam, bad jingthmu jong ka kynhun kum ki seng saiñpyrthei.
Namarkata, ka Dulir-juban-tyrwa Jied-lamkhmat ka dei ka dulir ba la pynmih ka ba kynthup ïa ka byrta shaphang ki nongrim, ki jingthmu, ki matpeitthuh, ki kpait-saiñ-kam bad ki kamroilang jong ka seng saiñpyrthei.
Ka Dulir-juban-tyrwa ka dei ka ba la khreh-thoh (draft) kyllum da ki Seng Saiñpyrthei da ka ba khmih sani ïa ka kam jied-lamkhmat ka ban jia shen ha ka ba la pynmih bad pathai paidbah.
Katkum ba la batai haneng, ka dulir-juban-tyrwa jied-lamkhmat kumba ju long ka kynthup ïa ka nongrim jong ka seng saiñpyrthei ha ba ñiew kyllum bad ïa ki kpait-saiñ-kam bad kamroilang na ka bynta ka Ri/ Jylla bad ki paidbah naphang.
Kumta ka long kum ka dulir sotktien ne ka matthew jong ki paidbah salonsar halor kaei ba ki seng saiñpyrthei ki ieng.
Da ka ba nujor ïa kita ki nongrim, ki kpait-saiñ-kam bad ki kamroilang jong ki seng saiñpyrthei, ba ki nongbud nongjied ki lah ban rai ha kano ka seng ba ki dei ban bud ne jied na ka bynta ban kynjoh ïa ka ba ki khmihlynti bad ki angnud.
Ki Dulir-juban-tyrwa ha Ri India lyngba ki ryta- ki jingkylla ha ka marmon (trend) bad muttur (approach)Lah ban kdew ba hadien ka jinglaitluid, ki kam jied-lamkhmat ha Ri India la pynlong naduh ka snem 1952 ter ter.
Hynrei baroh ki seng saiñpyrthei kim pat mlien ban pynmih ïa la ki nongrim, ki kpait-saiñ-kam, bad ki kamroilang lyngba ka rukom pynmih da ki dulir-juban-tyrwa.
Ki seng saiñpyrthei ba heh ki ju pynmih paidbah ïa la ki nongrim, ki kpait-saiñ-kam, bad ki kamroilang ym eh lyngba ki dulir-juban-tyrwa.
Phewse, ha ki snem ba dang shen byllai ki Seng Saiñpyrthei na Shityllup-Ri bad na Jylla ki ju pynmih la ki dulir-juban-tyrwa ha manla ki aïom jied-lamkhmat bad kine ki dulir-juban-tyrwa bunsien ki kynthup, nalor ki nongrim tynrai jong ki seng, ki kpait-saiñ-kam ba mankhraw (major) kum ka Kpait-saiñ-kam Seispah (Economic Policy), Kpait-saiñ-kam Shabarri (foreign policy), Kamsaiñdur (Plans), Kamroilang bad ki matraikut (issue) ha ka synshar khadar, lada ki wan ha ka bor.
Kine ki kynthup ha ka ba ym pyrkhing tang ha ki kamthong kum ha ba pynthikna ïa ka shngaiñlang (social security) pura (comprehensive) na ka bynta kito ki ba shongsyier palat, ban ai-bitdor ha ka pule dangle ba kynsai ïa iwei-pa-iwei, ban wengbak (waiving) ïa ki ram rep, kamroilang baibam na ka bynta ki tymmen bad ki nongrep ba raitoi, ka lad bhah-sam umdih ba suba bad ka sumar sukher tynrai, ka bhah dawai dashin na ka bynta ki briew ba la mang khnang kum ki thei-ïaplok, ki tymmen, ki nongrep, ka ba pynduh ïa ka kam treiborbah ki khynnah ter ter.
Nalor kata ki don ruh ki marmon thymmai ba la sdang da ki seng dang shen, ha ka ba ki tyrwa pyrshah ïa ki kynja mar ba la tip kyllum kum ki mar-ïoh-ei (freebies).
Ha ka dienshonhari la batai ba ki mar-ïoh-ei ki dei kaei kaei ka ba ai khlem da siewdor.
Kine ki kular ki lah ban thew ha ki kynhun ba la buh-thong napdeng ki nongbud kum ki longiing longsem ba duk-khai (BPL), ki ba shah ñiewbeiñ ha ka imlang sahlang, ki kynthei, ki ba anna ter ter, bad kumjuh ruh ïa ki nongbud baroh phar.
Ka Pyrman bad lamkynto jong ka Kliar-ïingshari-kmie.
Ka Kliar-ïingshari-kmie Badonburom ha ka bishar/ hukum ba 5tarik Naitung, 2013 ha ka SLP(C) No.21455 of 2008 nalor kiwei kiwei ka la kyntu ïa ka Kliar-iktiar Jied-lamkhmat jong ka Ri India ban khreh ki jingkdewlynti halor ka dulir-juban-tyrwa jied-lamkhmat ban kynthup kum ki bynta jong ka Nongmuna Thup-adong Kyntokam.
Ka Kliar-iingshari-kmie ka la pyrman bad kyntuba:Lamkynto:Dkhot (77) jong ka saiñ-bishar na ka Kliar-iingshari-kmie:- (77) Wat lada ka aiñ ka kren shai ba ki kular ha ki dulir-juban-tyrwa jied-lamkhmat ba ym lah ban thew-jingmut (construed) kum ka trei-pyrshang (practice) bamsap katkum ka Kyndon 123 jong ka Aiñ Mihkhmat Paidbah (RP Act), ka jingshisha kam lah ban kyntait ba ka ba sam ki mar-ïoh-ei ba kumno kumno, khlem artatien, kin khringmon ïa baroh ki paidbah.
Ka pynkhynñiuh ïa ka thymmei jong ka jied-lamkhmat ba laitluid bad shida ha ka rukom bakhia thew.
Ka Kliar-iktiar Jied-lamkhmat lyngba u nongsaid-nia (counsel) ruh ka pynpaw kajuh ka jingsngew ha ka dulir-phla (Affidavit) bad ha ka ba ksan-nia (argument) ba ka kular kum ki mar-ïoh-ei ban bei da ka sorkar ka pynthut ïa ka  jied kyrtong ba marryngkat bad pynbyrsieh (vitiate) ïa ka kam jied-lamkhmat bad kumta ka pynpaw ïa ka mon baskhem ban pyntrreikam kano kano ka lamkyntu ne ka rai jong ka iingshari ha kane ka liang.
U Bah KP Pangniang u la ong ha ka por ba thawsorkar ha kano kano ruh ka jylla kan dang kham suk ban sharai ïa ki masi ban ïa ki MLA, ïa kane u la jubab haba pan jingshai ba balei ki MLA ka HSPDP na ka jingïalang ka UDP ki poi kyrshan sha ka NPP.Haba kren sha ki lad pathai khubor u Bah Pangniang u la ong ba ha ka por ban thaw ïa kano kano ka sorkar ka dang kham suk ban sharai ïa ki masi ban ïa ki MLA.“Wat tang ban leit paiñkhana ruh hap buh da u nongpahara namar ka don ka jingïaknieh kaba shyrkhei, khamtam ha ba kam don kano kano ka rai kaba shai na u paidbah" u la ong.
“Ki MLA jong ngi, ki dei ki ba dang thymmai kumta ngi donkam ban peitbha ïa ki namar ïoh ki shah ïalam bakla", u la bynrap.
U Bah Pangniang u la ong ruh ba ka jingleit jong ki ka lah ban long ruh namar ba na ka party ka la dep ban rai shwa ka elekshon ba lada ka jop ïa ki MLA na kano kano ka konstitwensi kan leit beit ban snoh sorkar.
“Kampher mano ban ïalam ïa kata ka sorkar hynrei ngi la rai ba da kumno kumno ruh ngi dei beit ban don hapoh ka sorkar bad ka lah ban long kumta ba ki la leit sha ka NPP".
Haba kylli ba balei kim neh beit bad ka NPP, u la ong ba “Ka jingjied jong ka party ban leit sha ka UDP mynta ka kynti ka long namar ba ka dei ka sur ki paidbah bad ka HSPDP ka dei ka party kaba sngap ïa u paidbah".
Hadien shi sngi ba ki ar ngut ki MLA ka HSPDP kila leit ban ai jingkyrshan ïa u Conrad K Sangma na ka bynta ban thaw ïa ka sorkar ki paidbah nongkyrshan khamtam ki dkhot bad nongkitkam ka Seng HSPDP na Mawshynrut  kila ïalum jingïalang kyrkieh ha ka 4 tarik Lber hala ki jong ki jong ki thaiñ kata ka thaiñ Maweit, thaiñ Shallang bad thaiñ Pdeng bad Shilliang Wahbalei.
Katkum ka jingïoh lum jingtip u nongthoh khubor la ong ba katei ka jingïalang ki nongkyrshan bad nongkitkam ka Seng HSPDP na Mawshynrut kila ïashim ruh ïa ka rai ban ai ka jingkyrshan ba pura ïa kaei kaba u MLA jong ki u la dep ban ai ïa ka rai ban leit kyrshan lang ïa ka sorkar NPP.Haba ïakren bad u nongthoh khubor halor katei ka rai ba u MLA ka HSPDP na Mawshynrut u la shim ryngkat u MLA ka Mawthadraishan na ka liang jonh u Secretary ka HSPDP Mawshynrut Block u bah Arkhelos Diengngan u la ong ba kum ki nongkitkam ka HSPDP Mawshynrut ki khlem ïoh kano kano ka jingpyntip halor katei ka jingshim rai jong ki ar ngut ki MLA, hynrei kila shu ïohi bad tip lyngba ki lad pathai khubor bad kala pynsah ïa ki ha ka umdum.
U la ong ruh ba ha kapor ba ki leit sha Shillong na ka bynta ban ïakren bad ki kam thaw sorkar ka Seng HSPDP kala shaniah beit ha u MLA bad ki nongïalam ka HSPDP Central Body ba kin shim ïa ka rai kaba bha tam na ka bynta u paidbah ka konstitwensi.
Na ka liang jong u Bah Arkhe u la ong ba um pat kwah ban kren eiei ne kynthoh halor katei ka bynta namar ka long biej ïa u ban shu kynthoh ne ïaroh khlem da ïoh ban ïakren ne kynduh markhmat bad u MLA ka Mawshynrut u bah Methodius Dkhar ban tip khambniah ïa kiei kiei baroh.
Shuh shuh u Bah Arkhe u la kyntu ruh ïa ki paidbah khamtam ïa ki nongkyrshan ba kimdei ban bamja khluit namar kam pat da dei ka kam kaba la kut lad bad ka dang dei ka kam kaba dang lah ban ïapynbeit bad ïakren ynda la ïakynduh ïa u MLA.Tang hadien shisngi ba ki paidbah ki la pynpaw ïa ka jingbitar ka ba khraw halor ka rai jong ki ar ngut ki MLA ka HSPDP ki ba kynthup ïa u Bah Shakliar Warjri bad u Bah Methodius Dkhar ki ba la leit ban ai ka jingkyrshan ïa ka NPP ban ïoh thawsorkar ha ka jylla, ha ka 4 tarik Lber u President ka HSPDP u Bah K.P Pangniang, u la kam ba ki MLA jong ka Party HSPDP ki la rai ban kin sa weng noh ïa ka jingkyrshan jong ki na ka NPP bad wan ban kyrshan noh sha ka kynhun UDP.Lah ban kdew hangne ba ki ar ngut ki MLA ka HSPDP, ha ka 3 tarik Lber hapdeng ka jingïalang jong ki party ki ba kynthup ïa ka UDP, VPP, Congress, PDF, TMC, HSPDP ban thaw ïa ka sorkar ba lait na ka NPP bad BJP, ki MLA ka HSPDP ki la mih bad  leit ban ai ka jingkyrshan sha ka NPP khlem ka jingpyntip ïa ki nongïalam ka HSPDP.Haba kren sha ki lad pathai khubor u Bah Pangniang u la ong halor ka khubor ba ka HSPDP ka la leit ban  pynïasoh sorkar thymmai ka ban ïa lam da ka NPP, kine ki ar ngut ki MLA ki la leit khlem ka jingtip jong ki nongïalam ka party bad dei halor kane ka nongrim ba nga la phah da ka shithi ban weng noh ïa ka jingkyrshan namar ka party ka khlem pat pynbeit eiei.
“Na ka liang ka party, ngi sngewkhia ïa ka jingsngew ki paidbah Khasi Jaiñtia, ki ba la kwah ban ïoh ïa u Myntri Rangbah, u ba dei na ka Jaitbynriew Khasi bad ka HSPDP kan ym kwah ban pynpulom ai kane ka jingthmu bad ngi la ïoh ban phone ïa ki MLA jong ngi hynnin ka mied".
U Bah Pangniang u la ong “kine ki ar ngut ki MLA ki la pynshai sha u da ka ba ong baa k jingïalang ka la slem palat bad ka jing ïa kren ban thaw ïa ka sorkar ka ban lait na ka NPP bad BJP kam shem la ïohi ba kan poi shaei shaei, kumta ki la mih noh na kane ka jaka ".
“Halor ka jingleit ai ka jingkyrshan ki MLA ka HSPDP sha ka NPP, nga la ong ïa ki ba ngi dang don hapdeng ka  jingïakren bad kane ka wei ka kynhun ka ba la ïalam da ka UDP, bad ki dei ban pyndep shwa ïa kane  ka jingthmu ban tahwsorkar khlem ka NPP bad BJP hadien ba la dep ïa kren ki la  ngeit bad kohnguh ïa ngi"u la bynrap.
“Na ka liang kine ki MLA ki la bthah ïa ngi ban ngin leit ban pynbeit bad u nongïalam ka CLP u Bah Metbah Lyngdoh halor ka sorkar thymmai, mano ban ïalam ïa ka sorkar bad mano ban don kum ki minister bad ban pynthikna ïa ka jing biang jingkheiñ ban thawsorkar ki ruh ki kloi ban weng noh ka jingkyrshan na ka NPP bad ban kyrshan ïa ka UDP", u la ong.
U Bah Pangniang u la pynpaw ruh ba kum ka seng baroh kawei ka sngewsih ïa ka jingrai kyrkieh jong ki MLA jong ka,namar ba ka  HSPDP kan ym kwah ban leh pyrshah ïa ka mon jong ki paidbah bad ka kwah ban ïa treilang na ka bynta u paidbah.
“Ka HSPDP ka  kwah ban sngap ïa ka jingkwah jong ki paidbah , ka kwah beit ban don ah ak sorkar bad ngin don  beit ah ak sorkar shwa ban leit sha ka elekshon bad ka jingjied ka seng ïa ka sha ka kynhhun ka UDP ka long namar ba ki kwah ban sngap ïa ka sur u paidbah".
Lah ban kdew ruh hangne ba kane ka rai kine ki ar ngut ki MLA ka la pharia ruh ïa ka rai jong ki paidbah na ka konstitwensi jong ki, ha kaba ki don kiba kyrshan bad don ruh kiba pyrshah.
Tang hadien shi sngi ba ki ar ngut ki MLA ka HSPDP, kata u Bah Methodius Dkhar na Mawshynrut bad u Bah Shakliar Warjri na Mawthadraishan ki la leit ban ai ka jingkyrshan ïa ka seng NPP ban thaw sorkar ha ka jylla, ki seng bhalang ha ka 4 tarik Lber kum shibynta ban pynpaw ïa ka jingpyrshah halor ka rai jong ki ar ngut ki MLA  ki la pynlong da ka jingthang tyngshop ha Motphran.
Ïa kane ka jingïalang la wan ban ai jingkyrshan lang da ki dkhot ka  HITO, ka  HNYM, ka AIM , ka Sur u paidbah ka Hynñiewtrep, kiwei kiwei  bad ha ryngkat ka jingkyrshan lang ki phewspah ngut ki paidbah, ki ba la pyrta jam da ka wei ka sur sha ki ar ngut ki MLA ki ba kynthup ai u Bah Shakliar Warjri u MLA ka Mawthadraishan bad u Bah Methodius Dkhar u MLA ka  Mawsynrut konstitwensi.
Ki nongïalam jong baroh ki sengbhalang ki la kyntu ïa kine ar ngut ki MLA ba ki dei ban weng noh mardor ïa ka jingkyrshan jong ki ïa ka NPP bad ki dei ban wanphai bad ai jingshai sha ka party UDP.U Bah Donboklang Kharlyngdoh, u la ong “ ïa ka  jylla la ai ban ïalam da ki  paralok Garo mynta da ki phew snem  hynrei mynta ka kynti da ka wei ka sur ngi kwah ba u Khasi un ïalam noh ïa ka jylla kumta ka donkam ïa ki ba kin weng ïa ka jingkyrshan NPP bad wan sha ka UDP".
U la bynrap, “Ka Sur u paidbah ka Bri u Hynñiewtrep mynta ka dang ap khmih lynti ïa ka jingwan phai jong kine ki ar ngut ki MLA, ngin ym ong nongshet kylla mynta namar ïoh ki wan noh shwa ka 7 tarik".
“Ki paidbah kiba la jied ïa u nongïasait ban im ka ri bad ka jait bynriew, hynrei  kine ki khun sarong awria ki la pyndonkam ïa ka kyrteng u Maieid Hopingstone bad ki mut pat ban die tad ïa ka jaitbynriew jong ngi", la ong u Bah Kharlyngdoh.
U la bynrap “Sngewbha peit ïa ka jaitbynriew bad wat kwah ba ka ding kan klang, shuh shuh lai tylli ki sngi phi don ban wan phai noh sha la  u kpa, u Bah KP Pangniang".
U Bah Kharlyngdoh u la ong shuh shuh “Lada kim kylla bamut ha shwa ka 7 tarik, ka sngi ba dei ban bamsmai ka sorkar thymmai, ngin leit hapoh  ka ïing u Lat ka jylla ban shong tawiar bad ngin phah hiar ïa ki namar u paidbah u ba jied ïa ki  ym ma ki, ki ba jied ïa u paidbah".
Ka jingïakhun semi-phainal jong ka lympung 2nd District League T20 Cricket Tournament 2023 ka la ïaid mynta sha ka sngi ba khat-ar ha kaba ka Hurdles CC bad ka Laitjem C ki la khur ïa ka jingjop ha ka jingïakhun kaba mynta ka sngi, ka 28 Rymphang.
Ïa kane ka lympung la pynïaid da ka East Khasi Hills Cricket Association bad la pynlong hapoh madan Shortim.
Ka jingïalehkai semi phainal ba nyngkong ha kane ka sngi ka la long hadpeng ka Hurdles CC pyrshah ïa ka Nongdawah CC.Ha kane ka jingïalehkai kine ki ar kynhun ïalehkai ka Hurdles CC ka la jop ïa ka jingkynting pisa bad ka la jied ban tied nyngkong.
Ka Hurdles CC hadien ba ka la tied nyngkong ka la lah ban kamai 105 ron bad hap tang 5 wiket na ki 18.2 Over.
U samla Ricky Stone Nongbet u la long u nongïalehkai uba la kamai bun ron eh ha kaba u la ïoh da 29 ron na ki 14 bol katba u Nangkiewkupar Disiar u la ïoh 22 ron na ki 29 bol, Kyrmenskhem Nongpluh u la ïoh ban pynkhyllem 3 wiket na ki 4 Overs bad u Nangshai Nongpluh u la ïoh ban pynkhyllem 2 wiket na ki 4 Over.
Haba pynphai pat ïa ka ron ba la buh da ka Hurdles, ka Nongdawah CC ka la ïoh tang 69 ron bad hap lut baroh 10 wiket na ki 17.1 Over.
U samla Restingroy Sari u la long u nongïalehkai uba la kamai bun ron eh ha kaba u la ïoh 31 ron na ki 26 bol, u samla Ricky Stone Nongbet u la ïoh ban pynkhyllem 4 wiket na ki 3.1 over bad u samla Pynshaitbor Girodh u la ïoh 2 na ki 3 Over.
Ha kane ka jingïalehkai ka Hurdles CC ka la jop da 36 ron pyrshah ïa ka Nongdawah CC bad ïa ka nam Player of the Match la ïoh ban khur da u samla Ricky Stone Nongbet.
Haba phai pat sha ka jingïalehkai semi phainal kaba ar ha kane ka sngi, Laitjem CC ka la ïakhun pyrshah ïa ka Cricket Lovers Sohra.
Ka Laitjem CC ka la jop ïa ka jingkynting pisa bad ka la jied ban tied nyngkong.
Ka Laitjem ka la lah ban kamai 146 ron bad hap tang 6 wiket na ki 20 Over bad u Manchester Phawa u la long u nongïalehkai uba la kamai bun ron, ha kaba u la ïoh 54 ron na ki 53 bol, u Marken B Kharkongor u la duna 1 ron ban ïoh half century (50), kata da kaba ïoh 49 ron na ki 42 bol, u Md.
Muksodul Choudhury u la ïoh ban pynkhyllem 3 wiket na ki 4 Over bad u Prem Lama u la ïoh 2 wiket na ki 4 Over.
Ka Cricket Lover Sohra ka la ïaleh bha katba lah ban ïoh rung sha ka phainal, hynrei ka khlem kot bor bad ka la ïoh tang 131 ron bad hap noh baroh 10 wiket na ki 19.3 Over.
U Rohan Rai u la long u nongïalehkai uba la kamai bun ron eh na ka bynta ka Sohra, kata u la ïoh 37 ron na ki 35 bol, u Mukhramul H Sarkar u la ïoh 28 ron na ki 44 bol, u Doril June Pathaw u la ïoh  ban pynkhyllem 5 wiket na ki 3.3 Over bad u Arnold Shadap u la ïoh 2 wiket ki 4 Over.
Ka kynhun ïalehkai jong ka Laitjem CC ka la jop da 15 ron pyrshah ïa ka Cricket Lovers bad ïa ka nam Player Of the Match la ïoh ban khur da u Doril June Pathaw.
Lyngba kane ka jingjop ka Laitjem CC kan sa ïakhun phainal pyrshah ïa ka Hurdles CC ha Shortimai Syiem Stadium, Sohra ha ka por 10 baje mynstep.
Ki MLA ka National People’s Party (NPP) ha ka jingïakynduh  jong ki ha nongbah Shillong kila jied ïa u National President ka seng u Conrad K Sangma ban long kum u nongïalam jong ki MLA bad ïa kane la pynbna da u National Vice President ka seng u Bah Prestone Tynsong.
Haba kren bad ki nongthoh khubor hadien ka jingïakynduh jong baroh ki MLA ka seng NPP, u National Vice President ka seng u Bah Tynsong u la ong, “ Mynta u Nongïalam jong baroh ki MLA kiba sha jied thymmai sha ka ïingdorbar thawaiñ u dei u Conrad Sangma, kane ka dei ka rai  kaba ki MLA ka seng ki la shim.
"Na ka liang u nongïalam bathymmai u Conrad Sangma haba kren bad ki nongthoh khubor u la ong ba ka elekshon sha ka ïingdorbar thawaiñ ka dang shu dep bad ka la ïoh ban jied ïa u nongïalam jong baroh ki MLA.U la ïathuh ruh ba ka seng ka la ïoh ïa ka shithi ban ai jingkyrshan ban thaw Sorkar na ka BJP bad ki wei ki seng.
Ha kawei pat ka liang u President ka Meghalaya Pradesh Congress Committee u Bah Vincent H Pala hadien ba ka seng Congress kala ïoh jingjop ha ki san tylli ki konstitwensi ha kane ka ilekshon ba dang shu dep kala thung ïa u Bah Ronnie V Lyngdoh  kum u Congress  Legislative Party Leader jong ki MLA ka seng.
U Myntri Rangbah barim ka jylla u Conrad K Sangma, u la pyntip ba u Myntri Rangbahduh ka ri u Narendra Modi un sa wan sha ka jylla Meghalaya ban wan shakhi ïa ka jingbam smai ka sorkar thymmai ha ka jylla kaba lah ban long ha ka 7 tarik u Lber.
Haba kren sha ki lad pathai khubor ha ka 3 tarik Lber, u Conrad u la ong ba u la ïoh ïa ka jingtip na Delhi ba u Myntri Rangbahduh ka Ri u Narendra Modi u kwah ban don lang ha ka jylla ha ka sngi ban bam smai ka sorkar thymmai ha ka jylla.
“Ïa ka tarik yn sa pyntip da ka ophis jong u Lat ka jylla hynrei ki la shu pyntip ba ïa ka jingbam smai ym sa pynlong ha ka 7 Tarik mynta u bnai ha ka por 11 baje Mynstep", u la ong.
Lah ban kdew hangne ba hadien ba ka Bharatiya Janata Party (BJP) kaba khlem ïoh ïa ka jingkyrshan ba pura na ki paidbah ka jylla ha kane ka elekshon 2023, ka jop tang 2 ngut ki MLA, ki la mih shakhmat ban tyrwa hi sha ka NPP ba kan kyrshan biang ban thaw sorkar Synrop ha ka jylla.
Kumba ka long mynta ka Sorkar Synrop ba thymmai kaba la thmu ban thaw mynta ka kynti ha ka jylla Meghalaya kan kynthup ïa ka NPP 26 ngut ki MLA, ka BJP 2 ngut, ki MLA ka HSPDP 2 ngut  bad 2 ngut ki MLA shimet.
Hadien ka jingïakhun ban knieh long sorkar, ka la mih ka jingbym sngewthuh jingmut hapdeng ki dkhot ka HSPDP ha kaba la mih madan ki seng bhalang ban pynshai sha ki paidbah.
Halor kane ha ka 4 tarik Lber 2023, u Bah Prestone Tynsong u la ther tyngeh bad u la pynrem jur ïa ka jingthombor ïa ka jingshah thombor ki bahaïing hasem jong ki MLA ka HSPDP.U Bah Prestone Tynsong u la ong, “Kane ka jingleh imat don mano mano ki seng ki bym i dei shuh ki sengbhalang hynrei kidei ki Political wing jong ki seng saiñ pyrthei da kaba ki pyndonkam bakla".
U Bah Prestone u la ong ba ki sengbhalang kum ka HITO bad ka HYC lada ki sngewkhia kidei ban shimkhia bad ban pynshai paidbah ha shwa ka elekshon ym hadien ba ladep ka elekshon.
U Bah Prestone u la ong ba ki paidbah kim dei ban sngewthuh bakla ba don kano kano ka jingpynbor na bynta ban thaw ïa ka sorkar.
Shuh shuh u la bynrap ba ka jingkwah ban ïoh Myntri Rangbah ka jylla da u Khasi kamdei ban long kadaw namar lada dei u Myntri Rangbah ka jylla da u Garo, Khasi ne Jaiñtia ruh kidei hi ki nong Meghalaya.
U Bah Prestone u la ong ba na ka liang ka party ka la ai ka hukum ba tyngeh ba ka aiñ kadei ban shim khia khnang ban nym don jingthut hashwa ka jingbamsmai kaban long ha ka 7 tarik mynta u bnai.
U Bah Tynsong ula buh jingkylli ïa ki liang pyrshah ba nyngkong ki dei ban pynïoh shwa 32 ngut ki MLA nangta sa kam pat ban lah ban thaw sorkar bad ban thung Myntri Rangbah ka jylla da u Khasi.
Haba ther pyrshah ïaka United Democratic Party (UDP), ka sorkar synrop ba la ju don lang ha ka Meghalaya Democratic Alliance (MDA) u Bah Tynsong u la ong, “Lah ban ong ba kata ka dei ka mat jong ki, ki kwah ïa u khasi kum u Myntri Rangbah jong ki tangba ki donkam ban bud katkum ki kyndon.
Peit ïa ka rai kaba pra jong ki paidbah hangne ha Khasi – Jaiñtia, ngi don ar, saw, san ngut ki MLA.Ngi donkam ban burom ïa ka rai jong ki paidbah, ngi dei kawei ka seng kaba heh duh hangne.
Ngi la burom ïa ka rai ba la shim da ki nongmihkhmat ba la shah jied ban pynlong Myntri Rangbah ka jylla ïa u Conrad Sangma ha kine ki san snem ban wan".
“Phim lah ban pynbor ïa ki paidbah tang na ka daw ba phi kwah Myntri Rangbah na Khasi-Jaiñtia Hills.
Ki don katto katne ki kyndon, ngi donkam ban burom ïa kata," u la bynrap.
Ka rai jong u paidbah ha kane ka kynti ban jied ïa ki nongmihkhmat sha ka ïing dorbar thawaiñ kala pharia phraw raw phraw ha ka bynta ka Khasi Hills, katno katne ha Jaiñtia Hills bad kham pyllun ha Garo Hills.
Ha Khasi Hills, la bun khleh bun lang ki parti bapher bapher watla ka UDP ka la kham ïoh bun, katba ha Jaiñtia Hills ka la kham pyllun tang hapdeng ka UDP bad ka NPP.Ha Khasi Hills ka rai jongki paidbah ka shai kdar ba kim kwah ïa ka NPP, ha kaba ka NPP ka jop tang ar tylli ha East Khasi Hills, bad ar tylli ha Ri Bhoi katba ka bun bha ha Jaiñtia Hills kaba jop 4 ngut katba sha West Khasi Hills, ka ïaid thylli.
Ka NPP ka la leh bha sha Garo Hills kumba la khmih lynti haduh 18 ngut ka jop ban poi sha ka jingkheiñ kaba 26 ngut ki MLA haka ing dorbar kaba 60 ngut.
Ka BJP ka la dei ban sngewthuh ba kam lah ban leh eiei ha kane ka jylla Meghalaya namar ka number jong ka, ka shu kut beit tang ha ka 2 ngut kumba la khmih lynti ki paidbah.
Ka UDP ka la leh bha na ka 7 sha ka 11 ngut, ka PDF ka la hiar sha ka 2 na ka 4 ngut bad kumjuh ka HSPDP ka dang neh kumjuh da kaba jop tang 2 ngut katba ka Congress ka la thangïong ngaiñ tang 5 ngut bad kumjuh ka TMC kaba ïoh MLA lypa ne ready made MLA 12 ngut sha ka 5 ngut.
Hynrei kaba kham pynkyndit briew ha kane ka kynti, ka dei ka jingïoh rung ka VPP kaba dang shu thaw shen hynrei ka la lah ban jop haduh 4 ngut ki MLA ban pynliem ïa ki MLA ba mynta bad ka la leh bha ha ki katto katne ki konstitwensi ban wan balai bad baar.
Ka jingjop ka VPP hapoh ka jingïalam u Bah Ardent M Basaiawmoit haduh 4 ngut ka la pynkhynñiuh bad pynkyndit ïa ki briew khamtam ki samla kiba la angnud ïa ka jingkylla.
Na ki dak ki shin, ka UDP bad kiwei ki parti kiba ïadon lang haka sorkar MDA kaba la dep, kata ka HSPDP, PDF ki kham ngiah ban ïadon bad ka NPP hadien ba kila ïa bam ja lang baroh san snem bad ïather khlem sangeh ha ka elekshon hapdeng para maki.
Kiba bun ki paidbah na kylleng ka Khasi bad Jaiñtia Hills ki khmih lynti ba ka sorkar kan dei beit bym dei ne bym don lang ka NPP ne ka BJP bad ki kwah ban ïoh ïa ka sorkar kaba thymmai ha kaba ki khmih lynti ban ïohi ïa u Bah Ardent, u Bah Paul bad kiwei ki nongïalam ba kham samla ban pyni ïa ka jingtbit na bynta ban shakri ïa ka jaitbynriew ha kine ki san snem ban sa wan.
Hynrei kan don ka jingeh bad ka jingkylli, ba hato u Bah Paul, u Bah Ardent u lah ne em ban ïatreilang ha ka saiñ pyrthei bad ki parti kiba don lang u Dr.Mukul Sangma namar ba ki dei kiba la ïakawang nia jur bha ha ki snem ba la leit noh ha ka por ba u Dr.Mukul u don ha ka Congress mynshwa.
Ki paidbah kin ap khmih lynti kaei kaban mih ha kine ki sngi halor ka jingthaw sorkar ha ka jylla hadien ba ki la angnud ban ïoh noh da u Myntri Rangbah da u Khasi ha kane ka kynti ba mynta.
Katba ka jingïaknieh ban thaw sorkar ha Meghalaya ka dang thnem bha, namar ka NPP+BJP ka la dawa ban thaw sorkar, ki kynhun liang pyrshah kiba kynthup ïa ka Congress,TMC bad ki regional parties lem bad  ki Independent ruh ki la pynkhreh ban leit dawa lem ban  thaw sorkar na u Lat (Governor).
Katei ka kynhun pyrshah NPP+BJP kan sa jied (elect) ïa uno uno u nongïalam napdeng jongki uban un long kum u Chief Minister na kano kano ka party uban ïalam ïa ka sorkar synrop kat uba ki kham ïa ibit  bad ïa pdiang lang ban ïalam ïa ka sorkar synrop kaba thymmai.
Napdeng ki nongïalam kiba lah ban long Chief Minister jong ka kynhun pyrshah NPP&BJP, i Bah Ardent Miller Basaiawmoit na ka party VPP ila long lypa iwei iba kham hakhmat eh  ban ïalam ïa ka sorkar kum u Chief Minister ba thymmai ka sorkar synrop ha  Meghalaya.
Jin lada ki ar ngut ki  MLA u sing kim shet kylla,u paidbah ka bri u Hynñiew trep hynñiew basa un jin da la kmen bad shong shit shisha da ka jingkyrmen ïa ka lawei  ba phyrnai na ka bynta ka jingkylla thymmai shisha ka synshar khadar ha kane ka  ri jong ngi.
Hynrei, ka jingkhmih lynti ki paidbah ka la kylla pyrdet plak namar ar ngut ki MLA jong u sing(HSPDP) ki la shet kylla bad jah klep khlem da pyntip ne burom shuh wat  ïa ki nongïalam ka party HSPDP.Nalor ba ki dang jop thymmai, nalor ba ki shah shet bad shah pynbiej ha ka jingthong bad shah khring ba laiphew jait ha ki party heh spah kiba nabar ka jylla kum na  Assam bad Delhi na ka bynta ka jingmyntoi jong ki.
Lada ka sorkar bym don ka NPP&BJP ka wan  shisha hapoh ka jingïalam jong i Bah Ardent, ka jingangnud ki paidbah ban ïoh ïa ka sorkar kaba khuid, ka bym shah shiliang bad kaba lait shisha na ka bam sap bam pong.
Ki samla khlem kam khlem jam kan urlong shisha namar ka State Reservation Policy kan kylla noh sha 80% ïa ki trai shnong jong ka Meghalaya, kampher la ki dei ki Khasi-Jaiñtia ne Garo da kaba bishar bad pynshong nongrim katkum ka jingstad bad jinglah ne jingtbit jongki ïa ka kam.
Lada kane ka urlong, khlem pep ki khun samla jongngi kin ïohkam sorkar shisha ha man la ki tnad sorkar kum  ka tnat pulit,Health,bad ha man la ki tnat sorkar ki samla jong ngi kin  ïohkam shisha ha kane ka jylla lajong.
Ym tang kata,ka Iewduh kan kylla long biang ka Iew ba long trai shisha ki Khasi-Jaiñtia bad ka Land Transfer Act,ka aiñ bym shah ban thied jaka ïa ki dkhar ha ri Khasi Jaiñtia yn pynjanai  bad pynkhlaiñ shuh shuh ïa ka Hok long trai ki trai shnong trai muluk.
Ka jingshet kylla ki MLA u sing ka la wanrah ka jingkthang bad ka jingtim  ïa ka lawei ka shynshar khaddar ha ka ri Khasi-Jaiñtia jong ngi.
Kumno ki paidbah ki pyrkhat halor kane? Don seng bhalang ne kynhun kum ha ki por mynshwa kiba lum ban lang ïa ki paidbah  ban ïa  pyrshah lang ïa kane ka sorkar NPP+BJP kaba la pynïaid nadien (remote control) na ki bor kiba nabar ïa ka shynshar-ka khadar ha ri jongngi? Lada don ba ïalam (who will bell the cat) ki paidbah imat,ki la long kiba kloi ban bud nadien khnang ban ïoh shisha noh da ka sorkar lajong da ki briew lajong  khamtam ha kum kane ka por ba dangkhluid bad dang ih bha ka por ban thaw ïa ka sorkar thymmai.
Lada bakla mynta ka taiew,ym lah shuh ban khyllie ne kyndit  bynriew hadien kane ka taiew,,namar ka la dier ka por.
Wat ïa pyrkhat shuh da kumwei shisien ba lah lait ka skei na ktem.
Tang hadien shi sngi ba ki kyrtong ki la ïoh ïa ka jingjop na ki konstitwensi bapher bapher jong ki da ka jingkyrshan borbah jong ki paidbah, mynta pat ka la dei sa ka kynti ba kin ïaleh ban ïoh ïa ka jingjop ban thaw sorkar da ka jingkyrshan borbah ki nongmihkhmat ba la aibor da ki paidbah bad ban ai ïa ka rai kaba kumno ka sorkar kin thaw, kaba ïalam ki seng riewlum ne ba ïalam ka NPP? La ïohi mynta ba ka jingthmu ban thaw ïa ka sorkar thymmai ha ka jylla haduh mynta kam pat shai ba kano ka seng saiñpyrthei kan ïoh ban bat ïa u lakam shynshar mynta ka kynti ha ka jylla Meghalaya la ka dei ka National People Party (NPP) lane ka United Democratic Party (UDP).
Wat la ka NPP bad ka UDP ki dei ki ar tylli ki seng saiñpyrthei ki ba la pynlong ïa ka sorkar MDA ka ba skhem bah ha u snem 2018 hynrei mynta ka kynti kam shem la don kano kano ka dak ba kine ar tylli ki seng saiñpyrthei kin kwah ban ïa trei lang.
Ka jingkdew ïa kine ki artylli ki party ka dei namar ba ka NPP ka dei ka seng saiñpyrthei  ka ba la ïoh 26 ngut ki MLA kat ba ka UDP ka dei ka seng saiñpyrthei ka ba ïoh 11 ngut ki MLA ha kane ka election.
Kum ban shu kdew hangne ka NPP ka ab don 26 ngut ki MLA ka ïoh ïa ka jingkyrshan ka ba skhem bha na ka BJP ka ba don 2 ngut ki MLA bad don 28 ngut ki MLA lada khein lang kyllum.
Kumjuh ka UDP ka ba don 11 ngut ki MLA ka ïoh ïa ka jingkyrshan na ka Congress 5 ngut ki MLA, VPP 4 ngut ki MLA, TMC 5 ngut ki MLA bad PDF kaba don 2 ngut ki MLA ka ba pynlong ïa ka 26 ngut ki MLA la da khein kyllum.
Ka jingskhem ka jingkyrshan jong kine ki seng saiñpyrthei sha ka UDP ka long namar ba ki la dep ban pynpaw ba kim don shuh ka mon ban ïa trei lang bad ka sorkar ka ba don ka BJP lane ka NPP.Hapdeng ka jingïadurut kine ki ar tylli ki seng saiñpyrthei ban ïoh ban thaw ïa ka sorkar thymmai ha ka jylla, ka la don ka jingïatan tyllai , ha kaba ki 2 ngut ki MLA na ka HSPDP ki ba la wan ban ai jingkyrshan ïa ka UDP kyndit kynsan ki kynran dien ban ai ka jingkyrshan ïa ka UDP bad leit ban kynshan ïa ka NPP.Ha kawei ka liang u President ka HSPDP u bah KP Pangniang u ba la sah ïa ha ka umdum halor ka jingshet kylla ki MLA jong u, la phah da ka shithi sha u nongïalam ka NPP u Conrad K sangma ban kyntait ban pdiang ïa kane ka jingkyrshan jong ki MLA ka seng HSPDP ïa ka NPP bad pyntip ba kin weng noh na ka ne ka jingkyrshan.
Haba phai sha ka NPP ba la ïalam da u Conrad K Sangma ka ba don ïa 26 ngut ki MLA mynta ka kynti, kumjuh ki 2 ngut ki MLA ka BJP  ka ba pynlong tang 28 ngut ka dang donkam sa ka jingkyrshan na kiwei pat ki MLA ki ban pynbiang ïa ka jingkhein ban thawsorkar.
Kumjuh ka kynhun jong ka UDP ba la ïalam da u bah Metbah Lyngdoh, ka ba don 11 ngut ki MLA ka ba la iskhem bad ka VPP ka Congress ka  TMC  ka PDF ka ba pynlong 26 ngut ki MLA ruh kin dang donkam ïa ka jingkyrshan jong kiwei pat ki MLA na kiwei ki seng saiñpyrthei ban thawsorkar.
Haba phai sha ka jingïatan tyllai ïa ki MLA ban thawsorkar synrop ha ka jylla mynta hi kan shong ha ki 2 ngut ki MLA shimet bad sha ki 2 ngut ki MLA ka HSPDP shano ba  kin leit ban ai ka jingkyrshan ban ïoh thaw sorkar.
Hynrei kumba ka long mynta katba ka sorkar thymmai kam pat ïoh ban thaw ha ka jylla kane ka jingïatan tyllai kan dang bteng ban lah ban tan noh sha la ka kynhun ban ïoh ban thaw ïa ka sorkar ka ban ïalam ïa ka jylla mynta ka kynti.
Hashwa ba ki MLA ka HSPDP kin shet kylla ïa ka rai ki seng riewlum ban thaw da ka sorkar kaba khlem NPP bad BJP, u president Meghalaya Pradesh Congress Committee (MPCC) bad ruh uba dei u MP ka Lok Sabha, u Bah Vincent u la maham lypa halor ka jinglong ki MLA na ki seng kiba rit (seng riewlum).
Ïa kane u la kren hadien ba la kylli halor ka jingïatreilang bad ka BJP, u Bah Vincent u la ong, “Hapoh Congress, ngi long shai halor ka nongrim, ngim don jingeh ban trei bad kino kino ki seng saiñpyrthei hynrei ka jingïapher ka saiñ pyrkhat ka ïapher bad ka BJP ka khanglad ïa ngi ban ïatreilang bad ki".
Haba kren pat halor ka jingïatreilang ka NPP-BJP bad ka jingpyrshang jong ki ban thaw sorkar (kane ha shwa ba ki MLA ka HSPDP kin leit pynïasoh), u Bah Vincent u la ong, “Ki don ha ka kam bad kiwei pat ki seng kiba kham rit kin leit pynïasoh bad ki halor ka jingmyntoi shimet jong ki.
Dei na kane ka daw ba ka long kaba ma ban jied ïa ki seng kiba rit, ki paidbah ki jied ïa ki namar ka saiñ pyrkhat ka seng ba ki  ïeng hynrei shisien ba ki la shah jied, ki pyndonkam bakla ïa ka rai jong u paidbah na ka bynta ka jingmyntoi shimet jong ki".
U Bah Vincent Pala ha ka 3 tarik Lber u la kdew ruh halor ka daw ba u shah jop bad ong ba ka jingbymlah jong u ban leit jngoh ïa ki paidbah ka konstitwensi, ka Sutnga-Saipung hapoh East Jaiñtia Hills ka dei ka daw bah halor ka jingshah jop.
U Bah Vincent u la shah jop na Sutnga-Saipung ha ka kyrtong ka NPP, ka Santa Mary Shylla da 1828 vote.
“Watla ka jingshah jop, nga ai khublei ïa ki paidbah ka Sutnga halor ka rai jong ki.
Nga la ïakhun tyngeh hynrei ha kajuh ka por, nga hap ban peit ruh ïa ka jingleh bha ka seng ha baroh kawei ka jylla bad ngam don por bha na ka bynta ki paidbah ka konstitwensi jong nga, kane ka dei ka daw ba nga rem", la ong u Bah Vincent.
Haba kren pat halor ka jingshah jied ki san ngut ki MLA ka Congress, u Bah Vincent u la ong ba ki paidbah ki dang don ka jingshaniah ïa ka Congress, namar ki tip ba lada ka Congress ka tlot, ka imlang sahlang ruh ka tlot.
“Ngi la pyrshang ban jop bun tylli ki shuki hynrei ngi burom pat ïa ka rai jong ki paidbah".
Haba kylli pat halor ka dawbah ba ka seng kam lah ban jop bun tylli, u Bah Vincent u la kynnoh ba ka jingkyntiap seng jong ki nongïalam na kawei ka seng sha kawei pat halor kane ka jingbymlah ban jop bha ka seng.
U la ong ruh ba ka Congress ka dei ka bor ba khlaiñ bha hynrei ha kine ki shi snem shiteng, ki nongïalam ka Congress ki la pynsniew dur ïalade bad ïa ka seng ruh kumjuh.
“Kumba phi ïohi, kiba bun hi kiba la mih na ka seng ki la liem noh ha kane ka elekshon; bad ki lah ruh ban babe halor kane", u la ong.
“Ki nongïalam ki la ïa kynthih na kawei ka seng sha kawei pat bad kane ka la pynkulmar ïa ki paidbah, kumta kane ka la ktah ïa ka rukom ïoh vote bad pynmih ïa ka rai kaba pharia, khamtam eh hapoh Khasi Hills", u la bynrap shuh shuh.
U Ban Vincent u la kdew ruh ïa ki 12 na ki 17 ngut ki MLA kiba la kyntiap sha ka seng TMC ha u snem 2021 bad ïa ki san ngut kiba sah ki MLA kiba la shah suspen kiba la leit kyrshan ïa ka sorkar MDA ba la kyrshan da ka BJP ha u snem 2022.
Na kine ki 17 ngut ki MLA ka Congress kiba mynshwa kiba la mih na ka seng bad leit pynïasoh sha kiwei pat ki seng shwa ka elekshon, tang hynñiew ngut kiba la jop biang.
Kine ki kynthup ïa lai ngut na TMC, u Mukul Sangma (Songsak), ka Miani D Shira (Ampati) bad u Charles Pyngrope (Nongthymmai); u Jimmy D Sangma (Tikrikilla) bad u Marthon J Marthon (Mendipathar) kiba la don bynta teng kham mynshwa bad ki 12 ngut kiba leit pynïasoh sha ka TMC hynrei hadien ki la pynïasoh noh bad ka NPP, ka Ampareen Lyngdoh (East Shillong) bad u Mayralborn Syiem (Nongpoh), kiba dei ki ar ngut na ki san ngut ki MLA ka Congress kiba shah suspend bad kiba la leit ban pynïasoh noh sha ka NPP bad UDP.U Bah Vincent u la kdew ruh ïa ka Garo Hills, ha kaba u la ong ba ka kham duna ka jingpharia ka vote ha kane ka thaiñ haba ïanujor bad ha Khasi bad Jaiñtia Hills namar ha Garo ki kham duna ki seng ba ki paidbah kin jied, ymdei kum ha Khasi Jaiñtia ba bun ki seng riewlum.
U la kynnoh ruh ba ki paidbah ka Garo Hills ki la ai ïa ka rai ym namar ki kam ba bha hynrei namar ka jingtrei borbah ka pisa ha kane ka  elekshon.
Haba kren pat halor ka Congress kaba  la kiew na ka jingbymdon MLA sha kaba ïoh san ngut ki MLA, u Bah Vincent u la pynpaw ïa ka jingsngewhun halor kane ka rai ki paidbah namar ka seng ka la jop 15 percent.
“Ha kane ka elekshon MDC bad MP ngin ïaleh bha.
Ban pynkhie im pat ïa ka seng ka dei ka kam kaba ngin dang hap trei mynta bad nga tharai ban sdang bad ki san ngut ki MLA ka dei ka jingsdang kaba bha", u la bynrap shuh shuh.
U National Vice President ka National People’s Party (NPP) u ba dang shu jop ruh kum u nongmihkhmat na Pynursla konstitwensi, u Bah Prestone Lyngdoh, ha ka 4 tarik Lber u la pynpaw ka jingmynjur bad u la ïada ruh ïa ka rai jong ki ar ngut ki MLA ka Hill State People’s Democratic Party (HSPDP), kata u Bah Methodius Dkhar bad u Bah Shakliar Warjri, ban ai jingkyrshan ïa ka NPP ban thaw ïa ka sorkar bad u la kyntu ruh ïa ki kynhun ha ka liang pyrshah ba kin burom ïa ka rai ba la shim da kine ki ar ngut ki nongthaw aiñ.
Haba kylli kaei ba ka NPP kan leh hadien ba u President ka HSPDP u Bah KP Pangniang ha ka 3 tarik Lber u la phah ïa ka shithi ban weng noh ïa ka jingkyrshan, u Bah Tynsong u la ong, “Ngam ong ba ki leh ïa kata, hynrei watla ki dei na kawei pat ka seng saiñ pyrthei, ki lah ban ïasnoh, namar katkum ka riti synshar la shah ïa kane.
"U Bah Tynsong u la kyntait ïa ki khubor hamsaïa ba ka NPP ka la bat ne set ïa ki ar ngut ki MLA ka HSPDP.“Ngim bat ne set ïano ïano.
Ngam tip shaei ki don," la ong u Bah Tynsong haba kylli shaei kine ki ar ngut ki don.
Haba kylli hato ka sorkar synrop bathymmai ban ïalam da ka NPP kan neh, U Bah Tynsong u la ong, “Ngi la lah ban pyndep ïa baroh ka samoi treikam bad naduh 2023 haduh 2028, ngin pyndep biang ïa ka samoi treikam baroh kawei.
"Shuh shuh, u la ïathuh ba ka NPP ka la khot ruh ïa kiwei ki seng saiñ pyrthei bad u la bynrap ruh ba haduh mynta ki don ym duna ïa ka 32 ngut ki MLA bad kin sa pynshisha ïa ka jingbun ki MLA ha ka liang jong ki ha ka 7 tarik Lber.
“Hooid, ngi dang khot ïa kiwei pat ki seng saiñ pyrthei bad ngi dang ïakren bad baroh ki seng saiñ pyrthei," u la bynrap.
Haba kylli halor ka jingïadei hapdeng ka NPP bad ka BJP kaba long kum ba ki ïaieid bad ïashun ha kajuh ka por, u Bah Tynsong u la ong, “Peit kam dei ka jingkylli ba dei tang ka BJP ne ka UDP ne kiwei ki seng, ngin sa thaw ïa ka sorkar bad ngin wanrah ïa ka sorkar kaba skhem bad kaba neh.
".
Ha ka jingpyni bor ki paidbah lyngba ki jingïakhih ha ka 4 tarik Lber, shibun tylli ki seng treimon sngewbha  bad ki seng bhalang  ki la pynlong ïa ka jingïalang paidbah ha Motphran.
Kane ka jingïalang paidbah ka la wanrah jingsyier ïa ki ba bun ki nongshong dukan ha kane ka jaka, namar baroh ki dukan kiba marjan ki la khang lut.
Ka jingpynpaw ïa ka jingbym hun ki paidbah ka pyni ïa ka jingsngewkhia halor ka jinglong jingman jong ki saiñ pyrthei ha ka jylla.
La pynlong ïa kane ka jingïalang kum ka jingpyrshah ïa ki ar ngut ki nongmihkhmat ki ba la shet kylla ïa ka seng Hill State People’s Democratic Party (HSPDP), kata u Bah Methodius Dkhar bad u Bah Shakliar Warjri halor ka jingkyrshan jong ki ïa ka National People’s Party (NPP) ki ba thmu ban kam thaw sorkar ha kane ka kynti.
Haba kren ha kane ka sngi, u Vice President ka Hynñiewtrep Youth Council (HYC), u Bah Donboklang Kharlyndoh u la byrngem ban pynlong ka jingïakhih bad khang lynti ïa ka Raj Bhavan ha ka 7 tarik Lber, ban khanglad ïa ki ar ngut ki MLA ka Hill State People’s Democratic Party (HSPDP) ban ïashim bynta ha ka jingbam smai.
Ha kane ka jingïalang, ki paidbah kiba kynthup ïa kiba na Shillong bad katto katne ngut na Mawthadraishan bad Mawshynrut, ki la pyrta kum ka dak jong ka jingmynjur katba u Bah Kharlyngdoh u dang ai jingkren.
Shuh shuh na ka liang u President ka Hynñiewtrep Indigenous Territorial Organisation (HITO), u Bah Donboklang Dkhar, u la pynphai nia halor ki jingkynnoh jong u Bah Prestone Tynsong ba u la ong ba ka Hynñiewtrep Youth Council (HYC) bad ka HITO ki dei ki political wing jong ki seng saiñ pyrthei.
Halor kane, u Bah Dkhar u la pynshai ba kine kim dei ki seng treimon sngewbha  hynrei ki dei ki seng bhalang.
“Nga la ju ong barabor ïa ki paidbah ba ka HITO bad ka HYC, kim dei satia ki seng treimon sngewbha hynrei ki sengbhalang", la ong u Bah Dkhar.
Shuh shuh, u Bah Dkhar u la kynnoh ba u Bah Tynsong u la pynshit ïa ka kynhun jong ki halor bun tylli ki mat bad u la pynkynmaw ruh halor ka jingjia ba dang shen ba ïalum lang ki nonghikai ha kaba la shah kawang lyer pynsat khmat kaba la jia ha kawei ka jingïakhih.
Ha kajuh ka sngi, la thang ruh ïa ki tyngshop jong ar ngut ki MLA ki ba la leh lyndet ïa ka seng HSPDP, kata u Bah Shakliar Warjri na Mawthadraishan konstitwensi bad u Bah Methodius Dkhar na Mawshynrut konstitwensi halor ka jingpyrshah ba ki la ïaid lait na ka seng HSPDP ban leit kyrshan ïa ka seng NPP khnang ban lah thaw sorkar ha ka jylla.
La pynkut ïa kane ka jingïalang ryngkat ka jingban jur na ka liang ki sengbhalang ïa ki ar ngut ki MLA ban wanphai noh.
Kine ki sengbhalang ki la byrngem ban tur sha ka khyrdop jong ka Raj Bhavan ha ka 7 tarik Lber lada kine ki MLA kim wanphai biang sha ka seng riewlum.
U nongïalam baheh ka Voice of the People’s Party (VPP) u Bah Ardent Miller Basaiawmoit u la ong ba u don ka jingkyrmen ba kane ka sorkar synrop lang hapdeng ka United Democratic Party (UDP), ka Trinamool Congress (TMC), ka seng Congress, ka HSPDP bad ka People’s Democratic Front (PDF) ki lah ban thaw ïa ka sorkar thymmai wat lada don ki diengpynkiang kiba pynwit ïa ka.
Haba kren sha ki lad pathai khubor hadien ka jingïalang bad ka UDP, TMC ki nongïalam ka Congress bad kiwei u Bah Ardent u la ong ba kane ka jingïalang ka long ban ïakren ïa pyrkhat bad ïaphylliew ban thaw ïa ka sorkar khlem ka sorkar NPP hapoh ka jylla Meghalaya.
U Bah Ardent u la ong ba haduh mynta kiba wan ha kane ka jingïalang ki long kumba 28 ngut.
U MLA ka Mairang konstitwensi u Bah Metbah Lyngdoh u la ong ba ka jingïakynduh jong ki seng saiñ hima bapher bapher hapdeng ka United Democratic Party (UDP), ka Trinamool Congress (TMC), ka seng Congress, ka HSPDP, ka People’s Democratic Front (PDF) bad ka Voice of The People’s Party (VPP) ka long namar ba baroh ki nongïalam ki la kwah da ka sorkar kaban lamkhmat da ka seng Riewlum hapoh ka jylla Meghalaya.
Haba kren sha ki lad pathai khubor u Bah Metbah u la ong ba ka jingkren ka dang ïaid bad kin sa dang ïakren biang halor kane ka mat.
U Bah Metbah u la ïathuh ba katkum ka number hapoh ka iing ka long 59 bad kiba la wan sha kane ka jingïalang ki don haduh 31.
Haba kylli halor ka jingleit kyrshan jong ki arngut ki kyrtong jong ka HSPDP bad ka party NPP, u Bah Metbah u la ong, “Nga dang shu tip mynta ba la ïathuh da u President ka HSPDP u Bah K.P Pangniang ïanga bad kin sa leh kaba donkam".
Haba kylli lada kim lah ban thaw ïa ka sorkar Riewlum, kin shong ha ka liang pyrshah, U Bah Metbah u la ong ba ïa mynta kin ïashong shwa kum ka party bad kin sa rai pat ïa kata hadien.
“Ïa mynta ngin ïashong pyrkhat shwa kum ka party bad hadien kata ngin sa rai kumno ban leh", la ong u Bah Metbah.
Haba kylli baroh shi katto ka UDP ka donlang bad ka sorkar MDA ba la ïalam da ka party NPP ha kine ki san snem ba la leit, mynta pat balei ba ka UDP ka rai ban nym kyrshan shuh ïa ka NPP, u Bah Metbah u la ong, “Kane ka rai ban leit kyrshan lane ban nym leit kyrshan ïa ka party NPP namar baroh kito kiba kwah ban donlang ryngkat ki la dep pynpaw ïa la ka jong ka jingsngew".
Haba kylli la ka NPP ka khot ïa ka UDP ban donlang ha ka sorkar thymmai, u Bah Metbah u la ong ba kam don kum kata ka jingïakren.
Haba kylli ba ka la don ka jingkynnoh ba ka UDP kam kwah ban ïatreilang bad ka TMC bad ka seng Congress namar ki dei ki National Party, u Bah Metbah u la kyntait halor kane bad u la ong ba kam don kum kata ka jingïakren.
Ha kaba ïadei bad ka jingleit pynïasoh jong ki ar ngut ki MLA ka HSPDP bad ka party NPP, u Bah Metbah  u la ong ba um lah ban ong ei ei namar kadei ka mon bad ka rai jong ki bad ym lah ban khang ïa kata.
Lah ban kdew ba ha ka janmiet mynta ka sngi kine ki ar ngut ki MLA, u Bah Bah Methodious Dkhar bad u Bah Shakliar Warjri ki la leit ban ai shithi ban ai jingkyrshan ïa ka party NPP ban pynkhlaiñ ban thaw sorkar thymmai hapoh ka jylla Meghalaya.
Ka jingthmu ban thaw ïa ka sorkar ka ban ïalam da ka National People Party (NPP) ka la dang skhem shuh shuh hadien ba ki saw  ngut ki MLA na kiwei ki seng saiñpyrthei  ki la wan ban ai ka jingkyrshan ba pura ban thaw sorkar thymmai ha ka jylla.
Kine ki MLA ki kynthup 2 ngut ki MLA ka HSPDP u Bah Shakliar Warjri bad u Bah Methodius Dkhar bad 2 ngut ki MLA shimet Remington Gabil Momin na Rambrai Jyrngam bad u Kartush R Marak na Baghmara konstitwensi ki la wan ban soi ïa ka shithi ban ai ka jingkyrshan pura ïa ka NPP ban thawsorkar thymmai ha ka jylla.
Haba ïa kren bad ki lad pathai khubor u Conrad K Sangma, u nongïalam ka NPP u la pyntip ba haduh mynta ki 32 ngut ki MLA ki la dep ban ïasoi ban ai ka jingkyrshan ïa ka NPP ban ïoh ban thaw sorkar ha ka jylla.
“Kumba ka long mynta, ka NPP ka don 26 ngut ki MLA ,ha ryngkat ka jingkyrshan na ka BJP ba don 2 ngut ki MLA , 2 ngut ki MLA ka HSPDP bad 2 ngut ki MLA shimet,bad mynta ka sngi nga la dep ban wan aiti ïa ka ne ka shithi sha u Lat ka jylla ba ki kyrshan ïa ka NPP ban thaw sorkar".
U la bynrap shuh shuh “Ngin dang khmih lynti shuhshuh sa ïa kiwei pat ki seng saiñpyrthei ki ban wan ban kyrshan shuh shuh ïa ka NPP ban ïoh ban thaw ïa ka sorkar ka ba skhem".
Ha ba kylli halor ka jingshah kynnoh u Conrad u la ong “Kam shem la don kano kano ka jingrah bor ïa ki MLA ka HSPDP hynrei ki la wan da ka mon sngewbha jong ki ban ai ka jingkyrshan ïa ngi bad ki la ai ka shithi".
Haba kylli u la ong “Kum ba ka long mynta ngi dang don kiwei kiwei ki MLA na ki wei ki seng ki ba kwah ban kyrshan ïa ka NPP bad ngin sa dang ïa kren bad ïa syllok bha bad mynta ngam pat lah ban pynpaw ïa ki hynrei ki MLA ki ban kyrshan  kin dang  bun".
Ka kynhun ïalehkai jong ka Meghalaya mynta ka kynti hapoh ka jingïalam jong u Bah Khlain Pyrkhat Syiemlieh kan sa ïakhun phainal pyrshah ïa ka Karnataka.
Kane ka long ka sien kaba nyngkong ha ka khana pateng (history) jong ka jingïalehkai phutbol hapoh ka jylla ba ka kynhun ïalehkai jong ka Meghalaya kan rung shaduh ka phainal jong ka lympung 76th Men’s National Football Championship na bynta ka Santosh Trophy bad kan ïalehkai pyrshah ïa ka Karnataka mynta ka sngi ha ka por 9baje mynmiet ha King Fahd Stadium Saudi Arabia.
Ka Karnataka kaba dei ka kynhun ïalehkai na phang shathie jong ka ri India.
Kane ka kynhun ka la mih madan haduh khyndai sien ha ka jingïalehkai phainal ha ka lympung ïalehkai jong ka Santosh Trophy bad ka la lah ban khur jingjop saw sien.
Kane ka kynhun ha shuwa jong u snem 1972, ka la ïalehkai kum kata ka kynhun kaba la tip ha kito ki por ba mynshuwa kum ka Mysore football team.
Ha ki snem jong u 1969 ka Asian Champion Club Tournament kaba la tip mynta kum ka AFC Champions League, ki la lah ban poi shaduh ka semi phainal ha kaba ka tip ha kito ki por da ka Mysore State.
Katba ha ka jingïakhun jong ka 3rd place ka Services kaba mihkhmat ïa ka tnat shipai jong ka ri India ka Indian Armed Forces ha ki lympung ïalehkai phutbol bapher bapher kaba la pynïaid ïa ka da ka Services Sports Control Board.
Ka Services ka la ïalehkai phainal haduh shiphew sien bad kaba la rah jingjop haduh hynriew sien.
Kane ka kynhun kaba la jop nyngkong eh ha ka lympung ïalehkai jong ka Santosh Trophy ka dei ha u snem 1960–61 ha kaba ka la pynliem noh ïa ka Bengal da 1–0.
Naduh kata ka por kane ka kynhun ka la jop saw sien ïa kane ka tournament kata ha u snem 2012, 2013, 2015 bad 2016.
Ha ka samoi ïalehkai jong u snem 2018-2019  kane ka kynhun ka la rah jingjop khatduh ha kaba ka la pynliem noh ïa ka Punjab da 1-0 ha ka jingïakhun phainal kaba la long ha Ludhiana, Punjab.
Ka Punjab kaba lah poi phainal haduh 16 sien ha ka lympung ïalehkai jong ka Santosh Trophy kata ha u snem 1970–71, 1974–75, 1980–81, 1984–85, 1985–86, 1987–88, 2006–07, 2007–08 bad ka lah ban rah jingjop haduh 8 sien.
Kane ka jingïalehkai ban ïa knieh ïa ka kyrdan balai kan long ha ka por 6baje janmiet ha King Fahd Stadium.
U nongïalehkai jong ka Services u Adersh Mattummal u khlem lah ban mih madan na bynta ka kynhun ka jong u hadien u la mynsaw ha ka kjat bad uba dang shah sumar mynta.
U Mattummal u la mynsaw ha ka por ba u ïalehkai semi phainal pyrshah ïa ka Meghalaya ha ka kylla miet hadien ba u la ïa tyngkhuh bad uwei na ki nongïalehkai ba shadien jong ka Meghalaya.
U Mattummal, uba la mih madan hadien (substitute) bad hap ban rah noh ïa u da ka stretcher napoh madan ba u la duh ban ïalehkai ïa ka jingïakhun kaba dang sah ha katei ka sngi.
U Mattummal u la leh ïa ki test bad ki doktor ki la rai ban puid ïa ka kjat kadiang jong u myn ha ka sngi palei bad mynta u dang don ha ka jingsumar.
U Mattummal la antad ba yn hap ban shong shuwa kumba hynriew haduh phra taiew na bynta ban khlaiñ pura ka kjat ha shuwa ba yn lah ban mih madan biang.
Ka Services kan sa hap ban ïalehkai pyrshah ïa ka Punjab khlem u Mattummal na bynta ban ïaknieh ïa ka kyrdan kaba lai ha kane ka lympung ïalehkai jong ka Santosh Trophy ha King Fahd International Stadium ka ban long mynta ka sngi ka 4 tarik Lber 2023.
Lah ban ong ba ka Meghalaya ka don jing-kyrmen ban ioh rah ia kane ka nam lahduh namar wat ia ka Punjab kaba dei ruh ka kynhun kaba la ioh rah bun tam ia kane ka trophi ka la dep ban pynliem ha ka semi- phainal da 2-1.
Ka Meghalaya ka don ruh ia ki rangialehkai kiba la paw bad kiew sted ha ka lympung Shillong Premier League.
U nongïalam ka Trinamool Congress (TMC) Meghalaya u Dr.Mukul Sangma u la ong ba ki paidbah ki la kren shai ki kwah ïa ka jingkylla ban ïoh ka synshar kaba khuid ban lait na ka jingbamsap.
Kam don kano kano ka jingeh ban ïalam Myntri Rangbah u Khasi namar ba la don naduh mynshwa ha kaba ki Khasi ki la long Myntri Rangbah kum u Bah BB Lyngdoh, Bah EK Mawlong bad kiwei.
“Ha ka jingshisha ngam kwah ban ong eiei ïa kum kata.
Kam don jingeh ba u Khasi un long Myntri Rangbah kum Bah BB Lyngdoh, Bah EK Mawlong bad kiwei", la ong Dr.Mukul.
Haba kren sha ki lad pathai khubor u Dr.Mukul u la ong ba kane ka jingïakynduh lang mynta ka sngi hapdeng ka ka United Democratic Party (UDP), ka Trinamool Congress (TMC), ka seng Congress, ka HSPDP, ka People’s Democratic Front (PDF) bad ka Voice of The People’s Party (VPP) ban ïakren ban ïapyrkhat lang ïa ka rai kumba ki paidbah ki la bad kum ki MLA kiba don ka jingbahkhlieh na ka bynta ka Ri bad ka jaitbynriew hi baroh kawei.
U Dr.Mukul u la ong, “Phi la ïoh sngew ba baroh kine ki seng saiñ pyrthei ki la shim ïa kane ka mat ban pyllait ïa ka Ri na ka bamsap bad kiwei de.
Ki paidbah kim kwah shuh ban mad lane ban ïohi biang kum kato ka sorkar kaba la dep hynrei ki la kwah ka jingkylla".
U Dr.Mukul u la ong ba ym ba kine ki seng saiñ pyrthei ym tang ba ki kwah ban pynduh ïa ka bamsap hynrei ki shim ka jingkitkhlieh ban peit ban ban ïada na ka bynta ki paidbah ka jylla hi baroh kawei.
U la ong ba ka jingïawanlang bad ka jingïatreilang ka long ban donlang ban ïeng ïaleh pyrshah ïa kita kiei.
Ha kaba ïadei bad ka jingshah kynnoh ka jylla ba kadei ka jylla kaba jur bha ka jingbamsap, U Dr.Mukul u la ong ba um kwah ba ka jylla Meghalaya kaba itynnad kan shah kynnoh kum ka jylla ba jur ka jingbamsap.
U la ong ba ka thong jong ki ka long ban peit na ka bynta ka bha ka mïat jong ki paidbah ka jylla.
Ka Seng Samla Shnong Risiang myn ha ka sngi Saitjaiñ jong ka taïew bala lah kala ïoh ban plie pyrda noh ïa ka lympung kynjatbol kaba la tip ruh kum ka 1st Invitation Knock out Football Tournament 2022.
Ïa kane ka lympung la wan ban plie pyrda ruh da u Bah Michael Thongni General Secretary ka HSPDP Youth Wing Sengkmie kum u kongsan ha ryngkat ka jingïadonlang ruh u Bah Stephan Marthong Sordar ka shnong Risiang, u bah Pynshailang Kharbani Secretary Shnong lem bad kiwei kiwei.
Ha kane ka lympung kila don haduh 32 tylli ki kynhun kiba la wan ban ïashim bynta na kylleng ka thaiñ bad ka khusnam na ka bynta ki nongjop ha kane ka lympung kan long T.50 hajar tyngka kata ha kaba ka kynhun kaba ïoh ban khur ïa ka nam lahduh kan ïoh rah ïa ka song pisa kaba T.30 hajar tyngka katba kaba wan baa r pat kan ïoh ïa ka song pisa kaba T.20 hajar tyngka.
Ki kynhun kiba la plie pyrda ïa kane ka lympung ki long hapdeng ka Mawpon SS&SC pyrshah ïa ka Nongthmmai SC ha kaba ka Mawpon kala ïoh ban khur ïa ka jingjop da 2 kol la 0, katba ka jingïakhun kaba la long hapdeng ka Riangpoit SC pyrshah ïa ka 11 Brother FC na ka liang jong ka Riangpoit kala khur ïa ka jingjop da 2 la 1 kol.
Ka jingsiat pathar ki pulit Assam ïa ki riew paidbah ka la jia mynta ka sngi ha ka por 5 baje mynstep bad ha kane ka jingjia, kumba hynriew ngut ki mynsiem briew ki la duh noh ïa la ka jingim ba kordor.
Ïa kine kiba la khlad la tip kyrteng kum u Thal Shadap, u Nikhasi Dhar, u Sik Talang, u Tal Nartiang, u Chirup Sumer bad uwei u pulit jong ka ‘Assam Forest Guard’.
Katkum ki tyllong khubor ba la ïohlum, la ïathuh ba ha ka por 3 baje mynstep jong ka 22 tarik Naiwieng, ki pulit Assam ki la bat ïa kawei ka trok kaba suba ba ka kit beaiñ ïa ki dieng tylli, ha ka shnong Mukroh kaba hap ha Zirikending police station, ha syndah jong ki khappud jong ka West Karbi Anglong District Assam bad West Jaiñtia Hills District, Meghalaya.
Katkum ka jingïathuh jong u heh pulit jong ka West Karbi Anglong District, jylla Assam, u Imdad Ali, sha ki lad pathai khubor; u la ong, “ha ka por 3 baje mynstep, ki pulit jong ka Assam Forest Department ki la bat ïa kawei ka trok ha khappud jong ka jylla Meghalaya, kaba suba ba ka kit ïa ki dieng tylli.
Hadien ba kane ka trok ka ïaleh ban phet, uwei na kine ki ‘forest guards’ jong ka tnad pulit Assam, u la siat ïa ka tyre jong kane ka trok bad ka tyre ka la pei.
Hadien kane la ïoh ban kem noh ïa u dribar bad ïa arngut ki nongbud jong kane ka trok.
Don shuh shuh ki briew kiba donlang ha kane ka trok ki la ïoh ban phet krad na katei ka jaka.
Une u forest guard, u la pyntip shaphang kane ka jingjia sha ka Zirikending police station.
Tang hadien katto katne kynta, ki briew kiba sah ha ki khappud jong ka jylla Meghalaya ki la ïalumlang ha katei ka jaka bad ha kajuh ka por, la wan ruh ki pulit Assam.
"“Ka jingmih ka jingkulmar ka long ba ki paidbah ki la sdang ban thombor ïa kane ka jaka ap pahara jong ki Forest Guard jong ka jylla Assam.
Kine ki paidbah ki la dawa ba ki pulit Assam ki dei ban pyllait noh ïa u draibar bad arngut ki nongbud jong katei ka trok, kiba la shah kem.
Ki paidbah ki la mih bad ki la rah ha la ki kti jong ki ïa ki wait bad kiwei kiwei ki tiar pynmynsaw.
Dei ha kane ka por, ba ki pulit Assam ki la siat pathar sha u paidbah ban beh krad ïa ki.
Kane ka jingjia ka la long jai jai mynta," la bynrap shuh shuh u heh pulit jong ka West Karbi Anglong District Assam.
Ka sorkar jylla Meghalaya ka la pynrem jur ïa kane ka jingjia bad u myntri rangbah u Conrad Sangma, u la ong ba ki pulit Assam bad ki bor jong ka Assam Forest Guards ki la rung jubor sha u pud, u sam jong ka jylla Meghalaya bad ki dei ma kiba sdang ïa ka jingpynshit bad dei ma ki, kiba la shu siat pathar khlem nongrim.
U Conrad u la ong ba ka sorkar jylla kan pynthikna ba kito kiba la shah siat kin ïoh ïa ka jingbishar ba hok bad kito kiba donkti ha kane ka jingpyntriem kin ngat ha ka aiñ.
Ha ka miet jong ka 3 tarik Lber, ka ding kaba klang kala bamduh ïa ka ophis telecom enterprise – Meda Infrastructure Pvt Ltd ba don ha Laitumkhrah pyrshah ka Nepali Church ïa kaba la ngeit ba la ïalam da u MLA ka HSPDP na Mawshynrut konstitwensi, u Bah Methodius Dkhar.
Ban pynthikna ïa ka jingjia, u Superintendent of Police ka East Khasi Hills, u Dr Raghavendra Kumar MG u la ong, “Ngi la ïoh jingtip kumba 10 baje ei ei bad la phah ruh ïa kajuh sha PCR na bynta ban phah ïa ki kali pynlip ding".
Kane ka building ka dang khang tala katba dang jia kane ka jingjia.
Kumta la pynlip noh ïa ka ding bad ym shym la don kiba mynsaw ha kane ka jingjia.
“Ym pat shym la lah ban pynthikna ïa ka daw jong ka jingjia, hynrei la pyndep ïa ki kam ba dei ban leh".
Ha kawei pat ka jingjia, ki ïing jong u Bah Alvin Sawkmie uba dei u kyrtong ka NPP na Mawsynram u ba la rem noh ha ka jingïakhun pyrshah ïa u kyrtong ka UDP, u Bah Ollan Singh Suin, u la shah thombor ha ki briew ba la kah durkhmat ha Cleve Colony ha ka por kumba 8:30 mynmiet.
U bah Alvin Sawkmie u don jingïadei bad u MLA ka HSPDP MLA na Mawthadraishan, u Bah Shakliar Warjri.
Kane ka jingjia baroh ka la jia tang ha ki khyndiat kynta hadien ba ki ar ngut ki MLA ka HSPDP ki la pynpaw ka jingkyrshan sha ka NPP na ka bynta ban thaw ïa ka sorkar ba thymmai.
Ka jingïalehkai phutbol jong u Late Jien Pyngrope Memorial Invitation Knoc-kout Football Tournament 2022 kaba la pynlong bad pynïaid da ka Mawkynrew Cup Orga-nising Com-mittee kaba la long mynta ka sngi ha ka jingïalehkai kaba la long hapdeng ka Thangsning FC pyrshah ïa ka Nongkrem FC bad ka Jongksha SC pyrshah ïa ka Laitkor FC ha ka jingïakhun kaba lah long hapoh madan Jongksha.
La wan ban pyn-shngaiñ lang ïa kane ka jingïalehkai da u Bah Andra Rynjah President PDF Mawkynrew Zonal bad u Bah Dengbok Kurkalang Secretary PDF Mawkynrew Zonal kiba la don ryngkat lang ha kane ka sngi ban sakhi ïa ka jingïalehkai phutbol.
Ha kane ka jingïalehkai ka Thangsning FC ka la pynliem noh ïa ka Nongkrem FC da 2-0.
Ki rangïalehkai jong ka Thangsning FC kiba la ïoh ban thep ïa ki ar kol ki long u Albertstar Nongspung uba la ïoh ban thep ïa ka kol ha ka minit kaba 24 bad u Joinborlang Kharumnuid uba la ïoh ban thep ïa ka kol ha ka minit kaba 65 jong ka kylla miet lyngba ka Penalty.
Haba phai pat sha ka jingïalehkai kaba ar ha kane ka sngi, ka Jongksha Sports Club ka la pynliem noh ïa ka Laitkor Football Club da 3-0 ha kane ka jingïakhun.
Ïa ka lai kol kiba ka Jongksha Sports Club ka la ïoh ban thep ka la wan lyngba u Roney Khar-budon uba la thep ïa kane ka kol ha ka minit kaba 7 bad ha ka minit kaba 44 jong ka kylla step bad u Joint Nongspung uba la thep ïa ka kol ha ka minit kaba 52 ha ka jingïalehkai pyrshah ïa ka Laitkor FC.Da kane ka jingjop ka Thangsning bad ka Jongksha Sports Club ka la khur ïa ki lai poiñ ha ka jingïalehkai jong kane ka lympung.
Ka jingïalehkai kaba bud pat kan sa long ha ka 24 tarik Naiwieng 2022 ha kaba ka Warrior Football Club kan sa ïalehkai pyrshah ïa ka Wahlakhait Junior Football Club ha ka por 10 baje mynstep, ka Kyntiewnam Football Club kan sa ïalehkai pyrshah ïa ka Thyrnoit Sports Club ha ka por 12 baje mynsngi bad ka Friend United Football Club kan sa ïalehkai pyrshah ïa ka Kharang Sports Club ha ka por 2 baje mynsngi.
Ka HSPDP ka la phah shithi sha u nongïalam ka NPP u Conrad K Sangma ba ka HSPDP kam shym la ai bor eiei ïa ki 2 ngut ki MLA u Bah Methodious Dkhar bad u Bah Shakliar Warjri ban leit ai jingkyrshan ïa ka sorkar ban ïalam ka NPP.Ha ka shithi ba la phah sha u Conrad, u President ka HSPDP bah KP Pangniang bad u General Secretary u bah Panborlang Ryntathiang kila ong ba ka parti kam shym la ai bor ïa ar ngut ki MLA ban leit kyrshan ïa ka sorkar jong u kumba la ïohi ha ki lad pathai khubor.
“Ka parti kam don bynta eiei ha kane ka kam bad namarkata, weng noh mardor ïa ka jingkyrshan ka parti jong na ka parti jong phi.
Sngewbha leh ïa kane mardor mynta ka 3 tarik Lber 2023", la ong ka HSPDP.Ïa kane ka shithi la phah kopi ruh sha u Lat ka jylla ba un tip.
Lah ban kdew ba ar ngut ki MLA ka HSPDP u Bah Methodius Dkhar bad u Bah Shakliar Warjri ki donlang ryngkat naduh ka por mynstep ha ka kynhun ban ïalam ka UDP ban ïathaw sorkar thymmai, hynrei ka jingjah jong ki kynsan kynsan ka la pynlyngngoh ïa une u heh nongïalam jong ka party.
U Bah Pangniang u la ïathuh ba ha ka por ba la mut ban ïashong pyrkhat lang bad kiwei ki party la lap ba ki jah noh.
Kine ki arngut ki la ong ban leit bamja hynrei ki khlem wanphai shuh bad ki poi sha kamra u CM ban leit ai jingkyrshan ïa ka NPP.Lah ban kdew ba kine ki arngut ki la leit ban kyrshan ïa ka NPP na ka bynta ban thaw sorkar thymmai.
