Hangne ki dangdon shibun ki jingai jingmut kiba lah ban pynthikna halor ka jingtreikam bha ka jabieng kat nangsan ka rta.
“Kane kadei kapor kaba biangtam ban sdang halor ka jingshimkhia ban sumar iaka koit ka khiah bad ka bha ka miat jongphi.
Phi dei ban sdang pyllait por khnang ban shim iaki sienjam ban kyntiew iaka koit ka khiah, ka bormet bad ka jingtbit jingbiang jongka met.
Ha kane ka jingthoh, yn pynleit jingmut bha halor ka koit ka khiah ka bor jabieng.
Ka jabieng jongphi kadei ka jaka pdeng jong baroh ki jingai jingtip haka met, iakane la ong da u Luke Coutinho uwei naki riewshemphang.
U kdew ruh kham bunsien la ju iaid lait bad kiar ban shimkhia halor ka koit ka khiah ka bor jabieng namar kam ju pyni satia ki dak jingshitom kiba shai ban pyni halor ka jingshahktah jongka koit ka khiah jongka jabieng ne ka jingshahktah haka rukom treikam jongka la ha kino kino ki bynta.
Hynrei ka jabieng kalong kawei napdeng ki dkhotmet kaba treikam khlem shongthait wat haba iohthiah ruh, bad kumta kalong kaba donkam bha ban shimkhia ha kaba sumar ban lait naka jingthait ka bor jabieng.
“Ha kum kane kapor, kumba ju sumar iaka sniehdoh, u shniuh, ki khmat, ki tor, u dohnud bad kiwei kiwei de ki dkhotmet, la jingjied iaki jingbam kiba tei kalah ban iarap halor ka jingtreikam bha ka bor jabieng.
Kaei kaba kham phylla kalong watla phi bam kine ki jingbam kiba tei hynrei ka jabieng jongphi kam treikam bha ka daw kadei namar ka jingjur ka jingkhuslai jingmut bad ka jingbankhia ka jingmut jingpyrkhat bad ka jingshahktah ka bor sngew.
“Harum kidon katto katne ki jingai jingmut naka bynta ban pynneh iaka koit ka khiah ka bor jabieng.
“.
Nongpoh: Kawei ka khynnah ba dang rit rta na kawei ka shnong kaba don ha Ri Bhoi bad kaba la jah na iing mynha ka 7 tarik mynta u bnai, la ioh ban pyllait noh da ki pulit Ri Bhoi mynha ka 9 tarik, ha kaba ki la lap ia ka na kawei ka jaka kaba don ha khappud hapdeng ka India bad Nepal.
Haba iadei bad katei ka jingjia, ki pulit Ri Bhoi, ki la iathuh ba ha kaba nyngkong eh, ki la ioh ia ka jingujor na kiba ha iing jong katei ka khynnah, ha kaba ki la ujor ha Umsning Police Outpost, kiba la pynpaw halor ka jingjah katei ka khynnah, kumta ki pulit Ri Bhoi, tang mar ia ioh ia katei ka jingujor, ki la shimkhia bad thaw ia ki lad ki lynti ba kumno kin ioh ban pyllait ia katei ka khynnah.
Halor katei ka jingjia ba jah katei ka khynnah, ki pulit Ri Bhoi, ki la pyntip sha baroh ki Police Station shabar jylla, kumta ha ka jingiatreikam jong ki bad ki pulit jong ka Raniganj Police Post kaba hap hapoh ka Kharilari Police Station, Darjeeling, kumjuh ruh bad ki pulit Nepal, la lap noh ia katei ka khynnah na katei ka jaka khappud hapdeng ka India bad Nepal.
Hadien ba la ioh ban pyllait ia katei ka khynnah, ki pulit ki la ioh ruh ban kem ia u briew uba la shah kynnoh donkti ban ialam ia katei ka khynnah sha katei ka jaka.
Hadien kata pat ki Ri Bhoi, haba ki la ioh ban pyllait ia katei ka khynnah, ki la pyndep ia baroh ki jingdonkam kiba katkum ki kyndon ka ain bad hadien kata, ki sa aiti noh ha ki kmie ki kpa jong katei ka khynnah.
Shillong:U Deputy Commissioner ka East Jaintia Hills ha ka sngi nyngkong, ula pynmih ïa ka hukum ba pynjari ïa ka kyndon 144 CrPC ba khang pyrshah ïa ka jingtih dewïong be-aiñ, ka jingkhaïi beaiñ bad jingtheh dewïong hapoh ka District.
“Ka jingtih dewïong thliew khnai kaba ktah jur ïa ki paidbah bad ïa ka mariang ka dei kaba la khang pyrshah da ka National Green Tribunal (NGT) ha u Ïaïong 2014, kila don shibun ki jingtwa par ha ka District ha ka jingpyrshang ban tih beaiñ ïa u dewïong ha ka District wat hapdeng ka jingkhang," ong ka hukum.
Haba pyntreikam ïa ka hukum jong ka NGT, u District Magistrate ka East Jaiñtia Hills ula khang ïa ka jingtih dewïong thliew khnai ha baroh ki jaka ba hab hapoh ka East Jaiñtia Hills District bad ban khaïi ïa u dewïong khlem ka challan ne ki kot ki sla lane ka jingbit/licence ba la ai da ki bor khmih kynthup na ka bor pynïaid District.
U Deputy Commissioner ula ong ba ka jingpynkheiñ ïa ka hukum kan khring ïa ka jingshah pynsajia katkum ka kyndon 188 IPC nalor kiwei pat ki aiñ.
Kane ka hukum kan treikam mardor tad haduh da pynmih da kawei pat ka hukum.
Shillong: Ka kong Sweet Beconia Tron, kaba la leit shim bynta ha ka Mrs Tourism kaba la long ha Thailand, ka pynpaw ia ka jingsngewnguh kaba khraw ba u Blei u la kyntiew bad don ryngkat hapdeng ki jingeh bad jingialeh kiba khraw, ha kaba ka la ioh ban rah ia ka nam Crown Ambassador for peace ha ka Mrs.Tourism pageant 2022, ba la pyniaid da ka Megastar production.
“Nga pynpaw ka jingsngewnguh ia ka Sorkar badon burom jongngi kaba la ibit ban phah mih khmat ianga na kane ka Jylla baieid jong ngi" ong ka kong Beconia.
Katei ka longkmie, ka ai khublei ruh, ia baroh kiba la kyrshan bad ka ong “Ngam don eiei ban siew kylliang, hynrei tang ki jingduwai ba U Blei Trai Kynrad un kyrkhu ia ngi ha ki liang baroh".
Nongpoh: Mynhynnin ka sngi ka la don ka jingialang hadpeng ki nongialam ka Hills State Democratic Party (HSPDP) bad ki nongialam ka United Democratic Party (UDP) ha Umroi Constituency, ia kaba ki la pynlong ha Bhoirymbong bad lyngba jong katei ka sngi, kitei ki HSPDP bad UDP, ki la thaw da kawei ka kynhun bad kaba la tip kum ka Regional Democratic Alliance (RDA) ha Umroi Constituency.
Ki nongialam hapoh katei ka kynhun, ki kynthup ia u Bah PB Sylliang, General Secretary ka HSPDP ha Ri Bhoi, kum u Chairman ka kynhun, u Bah Peter Madur kum u Vice Chairman, nangta u Bah Ailong Pariat, u nongialam ka UDP ha Umroi kum u General Secretary ha katei ka kynhun, u Bah Pynskhem Sun kum u Organising secretary, u Bah Lumlang Lamarai lem bad 30 ngut ki riew rangbah kiba paw na katei ka thain.
Ka jingkren na kitei ki riew rangbah, kiba la thaw ia katei ka kynhun mynta ka sngi bad kaba sa jied ia u kyrtong ha Umroi Constituency, ki la pynpaw ba kat haduh mynta kim pat pynpaw ia ka kyrteng jong u ne ka kyrteng ki ban sa aireng na Umroi, hynrei ka jingkyrmen jong ki ka long ba ba un ne ka kyrtong kiba la jied da katei ka kynhun, ba kin poi beit sha ka thong jong ka jingjop ha kane ka ilekshon 2023 na Umroi Constituency.
Na ka daw u Lahkmen Rymbui ka party UDP kan duh jingshaniah ha khasi bad jaintia nangta kan sa jahnoh ha meghalaya.
ka udp ka behkam ia ki nonghikai…kumno yn shaniah ha ka.
u nongialam ruh uba matlah.
Nongpoh: U Bah Marcus Makri, General Secretary ka Confederation of Ri Bhoi People (CoRP), haba kren sha ki lad pathaikhubor, u la ong ba ka seng ka pynrem jur ia ka tnat MeECL, halor ka jingjia kaba la kynduh da kawei ka longiing na ka shnong Nar-ang, ha kaba kawei ka longkmie lem bad kawei ka heprit kaba dang 3 snem ka rta, ki la khlad noh, hadien ba ki la shah bat ha ka bording ilektrik.
Haba iadei bad katei ka jingjia, na ka liang ka CoRP, ia kaba la kren da utei u nongialam, u la kyntu ia ka tnat sam bording ha ka jylla, ba nangne shakhmat, ba ki dei ban long kiba phikir bad ruh ba ki dei ban bthah ia ki nongtrei, ba ki dei ban peit bha bad shimkhia ia ka kam, khnang ba kiba kum kitei ki jingjia kim dei shuh ban jia shakhmat.
Halor katei apot sngewsih kaba la kynduh da katei ka longiing, na ka liang ka seng ka dawa na ka tnat MeECL, ba ka dei ban ai jingiarap ia katei ka longing, kaba la kynduh ia katei ka apot ba sngewsih bad lada ka tnat bording kam shimkhia, na ka liang ka seng kam banse ban shim da kiwei ki sienjam kiba kham tyngeh.
Shillong:U MLA ka National People Party (NPP), u James PK Sangma u la ong ba na ka liang ki nongialam ha ka party kin sa shim ka rai, ha ka por kaba biang halor ka jingai tiket ia baroh ki MLA, namar ba kim pat shim rai bad u ruh um pat tip la un ioh tiket ne em na ka party ban ia khun ia ka election 2023.
Haba ia kren bad ki lad pathai khubor na ka liang u Sangma u la ong “Ia ka election ym pat pynbna haduh mynta bad tad haduh ban da la dep ban pynbna da ka Election Commission, ka party kan sa pynthikna ia ki kyrteng jong ki kyrtong ki ban ia khun na ka party NPP, wat la don na ki katto katne ki kyrtong ki ba la dep lupa ban pynbna, hynrei ki ba bun hi ngin sa pynbna da la dei ka por".
Haba kylli halor ka khubor ba u Myntri rangbah, un lah ban ia khun na ki ar tylli ki Constiutuency u James u la ong “Ngam tip la yn ia khun na ar seat ne em bad phin hap ban kylli na u Myntri rangbah".
Halor ka jingpyniasoh ki MLA sha kane ka party u Sangma u la ong “Halor kane ban pynthikna hi un dei u State President, bad u la dep ban pyntip ruh ba dang bun ki MLA mynta hi ki ban sa pyniasoh sha ka NPP shen".
Haba kylli halor ka jingioh tiket lut ki MLA ban iakhun na ka bynta u snem 2023 u la ong “Kane ka dei ka jingkylli kaba ynda ki la pynbna ia ka election bad nga ruh ngam tip ban jubab namar nga ruh ngan dei uwei na kiba bun ki kyrtong ki ban iakhun ban pan tiket na ka party bad kim pat shim rai eiei.
Shillong: Ka Harijan Panchayat Committee, kaba dei ka kynhun jong ki briew ba sah ha Them Iew Mawlong (Punjabi lane) kam pat shim kano kano ka rai, ha kaba iadei bad ka blue-print ne ka jing pruid dak jong ka sorkar ban pynkyn riah noh ia ki sha ka kawei pat ka jaka ba la tyrwa da ka sorkar lyngba ka komiti ba la tip kum ka high level committee (HLC) sha ka jaka sah jong ki nongtrei jong ka Shillong municipal board.
Haba iakren bad u nonglum khubor jong u Rupang, u Secretary jong ka Harijan panchayat committee, u Gurjit Singh, u la ong ba na ka liang jong ka kynhun jong u hi haduh mynta, kim pat don kano kano ka rai ba ki shim, namar ba dang don shibun ki jinglehniam kiba ki dang hap ban pyndep.
Haba pyrshang ban kylli balei ba ka kynhun jong ki, ka slem ban shim ia ka rai na ka liang jong u, u la ong ba kane ka dei kawei na ki kam ka ba kongsan bha, ia kaba ka kynhun jong u ka hap ban pyrkhat sani bad peit bniah bin pa bin ia kaei kaba na ka liang jong ka sorkar bad ka kynhun jong ki, ki dei ban leh halor kane ka bynta.
Haba pyrshang ban twad jingmut na u Singh, la ka elekshon kan ktah ne em ia ka jingiakren jong ki bad ka sorkar, na ka liang jong u, u la ong ba kin sah ia peit pat ha ki jingiakynduh ki ban sa wan.
Hakawei pat ka liang, haba u nonglum khubor u la pan ia kata ka blueprint ba ki ioh na ka sorkar na ka liang jong u Gurjit Singh, u la ong ba ki hap ban thoh da ka RTI na ka sorkar.
Kumban shu pynkynmaw ba ka sorkar lyngba ka High Level Committee, myn ha ka 29tarik u Nailur, ki la phah sha ka Harijaan Panchayat Committee, ia ki jingthmu jong ka sorkar ban pynkynriah ia ki 342tylli ki long ïing sha ka jaka sah jong ki nongtrei jong ka Shillong Municipal board ha bishop cotton road.
Shillong:Kawei ka kali Bolero pickup kaba don ia u number ML 05 S 1744, ka la leit ban tynrah ia ki 2 tylli ki kali maruti rit rongsaw bad ka rong lieh bad kynthup ruh ia kawei ka bike.
Kane ka jingjia ka la jia hynnin ka janmiet, ha ka por 6 baje tam eiei ha Lad Lummawbah, Upper Shillong.
Kine ki kali kiba la shah tynrah, ki dei kiba don ia u number ML 05 K 6510 kaba dei na lummawbah bad kawei pat ka dei kaba don ia u number ML 05 L 4750 kaba dei na Mawlai Mawroh.
Haka jingiathuh jongki paitbah, kiba iohi ba kane ka kali Bolero kaba la wan tynrah ka dei kaba wan hiar na Upper Shillong bad hadien ba ka la poi ha Lad Lummawbah ha ka jaka khongdong, ha kaba u nongñiah umlah shuh ban iaid ia la ka jong ka lynti, ka la leit ban tynrah beit ia kine ki 2 tylli kali haduh ba kine ki kali kim lah shuh ban iaid bad tang ban pli ia ka jingkhang ruh, namar ka jingshah tynrah kaba la jur bha.
Ha kane ka jingjia ym don mano mano ba mynsaw wat uwei ruh, wat la kawei ka kali kaba shah tynrah, ki don haduh 6 ngut kynthup 4 ngut ki shynrang bad 2 ngut ki kynthei bad kawei pat ka kali kaba shah tynrah nyngkong shakhmat ki don tang 2 ngut iwei i kynthei bad shynrang uwei.
Nyngkong kane kali, hadien ba ka la tynrah kam shym la sngeh hajuh, hynrei daka jingiabeh thong jongki paitbah, ki la ioh bat ia kane kali bad u nongñiah, na ka daw ba ula leit tynrah ia kine ki kali ka dei ba u la buaid bad um lah shuh ban iaid ia la ka jong ka lynti.
Haka jingiakren bad ka kong na Lummawbah, kaba la shah tynrah nyngkong, ka la iathuh ba hadien ba ka la iohi ia kane ka kali Bolero kaba la iaid kulmar, ka la pyrshang ban iaid shaduh sharud surok ruh ban lait na ka jingmynsaw bad shah tynrah, hynrei kim lah kiar shuh, namar utei u briew uba ñiah ia katei ka kali, u dei uba la buaid palat u sa wan ban tynrah beit beit, ka la ong.
Tura:U nongialam barim jong ka seng kieng atiar ba la tip kum ka United achik liberation army (UALA) kawei na ki seng pyntriem kaba khlain bha ha rilum Garo mynshwa, uba lah tip kyrteng kum u Novembirth ch Marak, u don ka jingthmu ban iakhun ia ka elekshon sha ka ïingdorbar thawaiñ ka ban sa long ha u snem 2023 na Chokpot konstitwensi, kaba hap ha South Garo hills district, ka konstitwensi ba la mihkhmat da u Lazarus Sangma.
Haba kren bad ki nongthohkhubor u Novembirth ch Marak u la ong ba un wad bad pan ia ka rai jong ki paidbah jong ka Chokpot kaba u la plie khyndiat tylli ki skul, ia ki khynnah ha ki katto katne ki shnong.
Katkum ka jingiathuh jong une u nongialam kieng atiar barim, u la ong ba u kyndit bad lyngngoh ban tip bad iohi ba hadien ka jingdap 50snem jong ka jylla Meghalaya bad ki nongmihkhmat kiba la jied ha Chokpot man ka sansnem hi kim lah ban wanrah kano kano ka roi ka par ha kane ka konstitwensi.
Ki mat kiba kum u nongmihkhmat jong ka Chokpot, u don jingthmu, ki long, ka jingduna ki surok ba bha, ka jingjot jong ki skul, ka jingdkoh jong ki jaka ai jingsumar ki dei ki mat kiba kum u nongmihkhmat hi u dei ban pyndep, hynrei da kren ia u nongmihkhmat ba mynshwa bad ba mynta ruh kim shym la lah ban leh eiei halor kane.
Katkum ka jingiathuh jong u Novembirth, ki paidbah ki la iohi ia ka jingplie jong u ia ki skul bad ka jing ioh jingmyntoi jong ki, ki dei ki daw kiba la pynlong ia u ba un shim ia ka rai ban iakhun ia ka elekshon sha ka Ïngdorbar ha u snem 2023.
Kum ban shu pynkynmaw ba u dei u wei na ki nongseng jong ka seng kieng atiar ka Garo national liberation army (GNLA) bad kum u General secretary ba nyngkong duh jong katei ka seng.
U la shah kem bad set phatok bad hadien u la seng sa ia ka UALA, kum u nongialam jong ka, bad U Singbirth Marak ba la khot sin U Norrok x Momin, kum u khliehduh ki shipai.
Ki sengbhalang kum ka SOMALA bad ka KKNMS bad ki riew paidbah, ki la thoh pyrshah ia ki jingthmu ban pynrung ia ka Municipal Council bad elected Village lane Village Council hapoh ka Sixth Scheduled lyngba ka Sixth Scheduled Amendment Bill 2015 bad 2012.
Ia ki jingthoh la phah sha U Prime Minister ka Ri India U Narendra Modi bad sha u Home Minister, U Rajnath Singh halor ka Amendment Bill 2015 bad sha U Home Minister Sushilkumar Shinde halor ka Sixth Scheduled Amendment Bill 2012.
Halor ka Sixth Scheduled Bill 2015, ka Sorkar India lyngba ka Union Cabinet ka la mynjur ia ka Amendment ia ka Sixth Scheduled Bill 2015 na ka bynta ki 10 tylli ki North East Autonomous Council.
Ka rai ka Union Cabinet na ka bynta ka Meghalaya ka long ba “ Ia mynta shipor la pynsangeh lane pynsah teng ban pyntrei kam ia ki kyndon kiba ia dei bad ki elected Village bad Municipal Council bad ia ka reservation ia ki kynthei kaba long shibynta na ka laibynta".
Kaba sngew lyng ngoh bad sngew shaiong ngain ka long ba hadien ka rai jong ka Union Cabinet ban pynsangeh lane pynsahteng ban pynrung ia ki kyndon ka Municipal Council bad elected Village hapoh ka Sixth Scheduled jong ka Meghalaya, pynban ka Sorkar Meghalaya lyngba ka kot khubor phareng tarik 27th August, 2022 ha ka kyntien (Caption) ka ba ong “Sixth Scheduled Set for Change" ka la ai jingmut biang ia ka Sorkar India sa shisien pat ban pynrung ia ka Municipal Council bad elected Village hapoh ka Sixth Scheduled jong ka Meghalaya ka ba long pyrshah ia ka jingsngew jong ki Sengbhalang bad ki paidbah kiba la thoh pyrshah mynshuwa shaduh Delhi.
Ka Union Cabinet ruh kala dep pdiang bad dep rai shaphang ka Municipal Council bad elected Village ban nym pat pyntrei kam ia ki kum ba la kdew haneng.
Ka jingpynrung ia ka Municipal Council bad ka elected Village hapoh ka Sixth Scheduled mynta kan pyn jyrsieh bad pynduh pyndam ia ka Sixth Schedule jong ka Meghalaya kaba mynta.
Ki Municipal Council kin wan rah bun tylli ki municipality ki barit ki ba long kum ka Shillong municipality ha man la ki shnong heh kum ka Mairang, Nongstoin, Sohra, Nongpoh bad ter ter.
Ka Municipal Council kan long trai halor ka khyndew ka Shyiap hapoh u pud u sam jong ka, kumba long haka Shillong Municipality.
Ki elected Village lane ki Village Council kin wanlam ia ka Panchayati Raj hapoh ka Sixth Scheduled ki ban pynkhyllem bad jynrat ia ki Dorbar Shnong, ia ki Hima Syiem bad Dolloi bad ka District Council kan kylla long tang ka nam ka kyrteng khlem iktiar.
La da ki jing tyrwa ka Sorkar jylla kat kum ha ki kyntien “Sixth Scheduled Set for change" kan urlong ngin sa duh noh ia ka Sixth Scheduled ka ba mynta ka ba ai jing iada ia U riewlum bad ngin sa long khlem jing iada ha ka long briew man briew, imlang sahlang bad ha baroh ki phang.
Ka jingkylli ka long kum ka jaid bynriew rit-paid hato ngi lah mo ban im khlem ka jing iada ka Sixth Scheduled ka ba mynta? Da lei lei ngim dei ban duh noh ia ka Sixth Scheduled kaba la iada ia ngi baroh shi katta.
Ngi ngeit ba ka Ri bad ka jaid bynriew ka sngewthuh bad tip ia kane ka jingshisha.
Kumta ngim dei ban khap brip la ki khmat bad shong kli kti haba ka jingma ka ap ban tyllep ia ka Ri bad ia ngi shimet ruh kum juh.
la donkam da ka article 371 ban kham iada kyrpang ia ka jaitbynriew namar ka Sixth Scheduled kam pat khlian haduh katta ban iada ia ka jaitbynriew.
New Delhi: Ka jingwad bniah jong ka  World Bank, ka pynthikna, ba ki don 80 percent ki briew kiba duk tasam, na India, hadien jong ka jingwan ka khlam covid 19, ha u snem 2020.
La iathuh ba ki don 7klur ngut kiba duk tam ha ka pyrthei, kiba la shah ktah na ka khlam covid bad na kitei ki don 5.6 klur ngut, tang ki nong India.
Ka jingduh tasam ha ka pyrthei baroh kawei, ka long kumba 9.3 percent ki nongshong shnong, ha u snem 2020, haba ia nujor, na kaba long 8.4 percent ha u snem 2019 bad sa 7klur ngut, ki la mad ia ka sohsat kaba jubor tam, ha kaba kut jong u snem 2020 bad kaba poi sha 70klur ngut baroh kiba duk, haba khein lang ha kaba kut jong u snem 2020, ong ka kaiphod ba la pynmih ha ka online portal jong ka The Wire.
Ka World Bank, ka kren diaw mynsiem ruh, ba ka India, kam shym la pynmih satia ia ka jingkhein jong ki briew, kiba duk tasam, hadien jong u snem 2011.
Katei ka jingkhein jong ka World Bank, ka dei kaba ka la lum, lyngba ki jingtip, kiba ka ioh na ki riew shimet, namar ba ka sorkar India, kam shym la pynmih satia ia ka jingkhein halor ka jingdon ki briew kiba duk.
New Delhi: U Parvesh Sahib Singh Verma, uba dei U MP jong ka seng  BJP, ula kyrshan tyngeh, halor ka jingkhang dam ia baroh ki dukan die doh masi, ha ka sngi jingrahe ia ka lehniam Navratri, kaba la pynmih hukum da u mayor jong ka  South Delhi Municipal Corporation (SDMC) bad ula dawa, ba baroh ki dukan die doh masi, ki dei ban khang lut khoit ha baroh kawei ka ri, ha katei ka sngi.
U Verma, uba mihkhmat ia ka  West Delhi Lok Sabha, u khot ia ki Muslim, ba ki dei ban niew burom ia katei ka sngi khraw jong ki hindu bad ba kin pdiang ia ka rai, ba la pynmih da ka SDMC.U Mulayam Singh Yadav, myntri rangbah barim jong ka Uttar Pradesh, ula khlad noh mynta ka step, jong ka 10tarik Risaw 2022.
U  Mulayam Singh Yadav, u shah sumar ha ka Medanta Hospital ha Gurugram, ha kaba ula don ha ka jingshah sumar ha ka Intensive Care Unit (ICU).
U Mulayam, u don 82 snem ka rta bad u dei u nongialam jong ka seng Samajwadi Party.
Naduh ka 2tarik Risaw 2022, U Mulayam, u don ha ka jingshah sumar ha ICU.Shillong: Ki Paidbah nongshong shnong jong 7 tylli ki shong kiba kynthup ia ka shong Mawmang, ka shong,Sder, Maiong, Mawsohmat,Khohber, Warbah bad ka shong Tluh kiba don hapoh ka thaiñ Sohra East Khasi Hills District kaba jngai kumba 53 KM, na nongbah Shillong ka surok ban leit sha ka shnong Kongthong ban poi ha kine ki shong kiba duna ka ka roi ka par ba kat haduh mynta ki khlem pat iohi ia kata ka dur ka dar ne ka jing kylla, namar ka surok kam shym la don ki hap ban iaid lyngba ki lynti khlaw ban poi sha surok Kongthong.
Haba ki nong lum khubor, ki la ioh ban hiar ha kine ki 7 ki shnong la lap bad la iohi ba ka jingsngew synei ba ki paidbah ki hap ban iaid kjat kumba 2 haduh 4 kynta ban poi sha kawei ka shnong kaba don surok kata ka shnong Kongthong.
Kaba sngew synei ka long ba ki khynnah skul, ki longkmie,ki longkpa khamtam ia kiba la noh arta ki donkam ban iaid palat 4 ne 5 kynta ban poi shapoh ka surok Kongthong naka bynta ban shong kali lada donkam ban leit sha ki iew ki hat ne ban shim dawai.
Haba ioh ban iakren bad kiba bun ngut ki paidbah ba ia leit iawan lyngba kawei ka lynti iaid kjat kaba khohruh khohram bad kaba riat kaba pyniasoh iaka shnong Kongthong kaba la don surok bad ki 7 tylli ki shnong kiba haduh mynta kim biang wat iaka lynti iaid kjat ruh kila iathuh ba kane ka jingbym don surok haduh mynta ka buh jingeh bha iaki paidbah khamtam ha ka kit ka bah ia ki marbam bad ban leit shim dawai.
Kaba sngewsih bad kaba ktah ia ka mynsiem haba kylli, ki la iathuh ba bun ngut ki briew kiba pang ba shitom ki kit ki bah da ka bormet ban iaid kjat ba thum ban pynpoi ha ki jaka ai jingsumar hynrei sngewsih ba ka mynsiem briew ki iap noh kum ki mrad ha shiteng lynti khlem poi sha ki Hospital shuh shuh ki la iathuh ruh ba ki longkmie kiba armet ruh ki kha ia ki khun ha shiteng lynti.
La iohi ruh ba ka bun ki samla ki rangbah ki theh ka syep ka syar kum ba theh um haba ki kit ia ki synsar kiba don ka jingkhia kaba 50 KG shaneng kiba hap ban shohthait kumba 6 ne 7 sien ban pynpoi ha ka surok Kongthong u wei na ki rangbah napoh ka shnong Sder u ba dang kit synsar bad shong jah thait ha lynti la ioh ban iakren da kaba ula iathuh ba wat haka rta ba 48 snem u dang hap ban kit synsar ba u dang hap ban iaid palat 6 kynta ban leit ban wan namar haduh mynta kane ka shnong kam don iaka surok.
Une u rangbah ula iathuh ba ka shnong Mawmang ne ka shnong Sder ka dang don shibun ki jingdonkam, hynrei ia kane ki paidbah kim ud kim thlia, namar kaba kongsan ba ki paidbah na ki 7 tylli ki shnong ki kwah eh, ka dei ka surok naduh napoh ka shnong Kongthong kaba iaid lyngba ka shnong Mawmang ter ter shaduh ka shnong Tluh kaba ha trai duh la ithuh ruh kaba ma tam kalong ba ha por lyiur kaba por ba jur slap kim ju nud ban iaid lynti namar ha ka por slap ki ki kyndew ki twa bad ki maw bah ki tyllun bad ki hap namar kalong kaba riat.
Ki paitbah, ki la ong wat la ki mad shibun ki jingeh ha man la ki shnong, hynrei kim kynnoh iano iano ruh namar khlem ka surok ka long kaba eh iaki paidbah ban pdiang ia kiwei ki jait kam pynroi hapoh ki shnong, hynrei kum ha kane ka juk mynta, kum ki nong shong shnong ka thain Mawmang bad ki 6 tylli ki shnong, ki kwah ba ka sorkar kan ialeh kaba lah ban pynioh surok noh hapoh kane ka thain.
Shuh shuh la iohi ba kawei ka longkmie kaba kit ia la i khun kynthei ba dang 1 snem kaba dang hap ban ai buiñ ka la iathuh ba ka la mih napoh ka shnong Mawmang haduh 8 baje mynstep ban leit shim dawai na Kongthong Sub-Centre bad kan shim por kumba 2 kynta shiteng ban poi shapoh kane ka jaka shim dawai.
Haba kylli ia kata ka jingleit shim dawai ka la iathuh ba hapoh shong ka PHC kam don kum kita, hynrei tang ki ASHA ki don kiba ai dawai lada pang malu mala, hynrei lada don kam ban leit phah sumar ki paitbah ki hap ban kit ia ki nongpang ha ki krong ne ki khoh ban kumba 3 kynta kam ban poi sha Khrang PHC, lane da ki kali ban leit sha Shillong.
Kane ka longkmie, ka la iathuh ba ka jingbym don surok ka buh jingeh shaba palat ia ki paidbah, ym tang ban kit ia ki marbam, hynrei wat ban ioh ki lad jingsumar namar ki 7 tylli ki shnong hapoh kane ka thain kim don ki jaka sumar.
Napdeng kine ki 7 tylli ki shong ka shong kaba mih nyngkong ban iaid kjat, ka dei ka shnong Mawmang kaba don kumba 30 tylli ki long iing bad kaba jngai kumba 3 ne 4 KM ban poi sha surok Kongthong bad ka shong kaba ha trai duh na kine baroh ki 7 tylli ki shong ka dei ka shong Tluh kaba jngai kumba 8 ne 9 KM ban sha ka surok Kongthong.
Nongpoh:Katba dangmih ki sngi bad ka por ba jied ia ki nongmihkhmat na ki Konstitwensi bapher bapher ka la nangjan, ka jingdon ki briew kiba la leit ban pyniasoh ialade sha ka National People’s Party (NPP) ha Mawhati, ka la nangkiew katba nangmih ki sngi ki por bad kaba la ai mynsiem eh ia u kyrtong ka NPP na Mawhati Constituency.
Ia ka jingnangkiew ka NPP ha Mawhati, la iohi ha ka jingialang kaba la long mynha ka sngi Saitjain, ha kaba ki la don da ki spah ngut ki longkmie na Mawhati Constituency bad kiba dei ruh ki nongkyshan jong kiwei ki Party, ki la leit ban pyniasoh ialade sha ka NPP bad kaba ka long ban kyrshan ia u Bah Shemphang Lyngdoh, kyrtong ka NPP na Mawhati Constituency ha ka Ilekshon 2023.
Lyngba jong katei ka sngi, kitei ki longkmie kiba la pyniasoh sha ka NPP, ki la thaw ruh da kawei ka kynhun kaba la tip kum ka National People’s Women Front (NPWF), kaba dei ruh ka sngi kaba la pynskhem ia ki nongkitkam ka NPP ki longkmie ha Mawhati, ha kaba ka rai kaba la iashim na kitei ki longkmie ka NPP bad kitei kiba dang shu wan pyniasoh thymmai, ka long ba kin ai ka jingkyrshan kaba pura ia u Bah Shemphang Lyngdoh, kyrtong ka NPP na Mawhati.
Ia kitei longkmie kiba dang shu wan ban pyniasoh ialade sha ka NPP, la wan ban pdiang sngewbha ia ki da u Bah RM Mukhim, Working President ka NPP Mawhati, ha ryngkat ka jingdon shibun kiwei ki nongialam ka NPP Mawhati.
Kitei ki longkmie kiba la wan ban pyniasoh ialade sha ka NPP, kiba bun ki dei ki nongkyrshan ba radbah jong ka UDP, Congress, MCPC lem bad na kiwei ki party.
Ki nongkitkam ba hakhmat jong NPWF, ki kynthup ïa ka Kong Victoria Kharnaïor, kum ka President, ka Kong Santi Jyrwa kum ka Working President, ka Kong Imilia L.Lyngkhoi, General Secretary lem bad kiwei.
Nongpoh:Ha kawei ka jingjia ba sngewsih kaba la jia mynhynnin ka sngi ha ka por 12 baje ei ei ha shnong Narang ha Ri Bhoi, kawei ka longkmie kaba la tip kum ka Kong Lut Shadap 53 snem ka rta lem bad iwei i heprit iba dang 3 snem ka rta, ki la khlad noh na sla pyrthei na ka jingjia shah bat ha ka bording ilektrik.
la ong ba katei ka jingjia, ka la jia ha ka por 12 baje ei ei shiteng bad kaba dei ruh ka por kaba baroh ki briew ha katei ka shnong, ki dang leit jingiaseng bad ym don don shibun ki briew kiba iohi ia katei ka jingjia.
Ka tyllong khubor kaba la iohlum, la ong ba ka daw kaba la wanrah ia katei ka jingjia ba sngewsih, ka la jia tang namar ka jinghap u sainar bording ha uwei u dieng sla snepkor hajan jong katei ka iing, ha kaba la ong ba ha kaba kum katei ka por, itei i heprit i la leit ktah ia utei u sla snepkor, i la mad ia ka jingshah bat bording, kumta haba katei ka longkmie ka la leit ban pyrshang ban leit iarap, hynrei ha kaba kum katei ka por, katei ka longkmie ka la mad ia katei ka jingjia ba sngewsih bad khlad noh na sla pyrthei.
La ong ba ki briew na katei ka shnong, haba ki la tip ia katei ka jingjia, ki la pyrshang ban leit ai jingiarap da kaba pyrta shnong bad ban pynlip ia ka bording, hynrei haduh ba la lah ban pynlip ia ka bording, la lap ba itei i heprit lem bad katei ka longkmie ki la khlad noh na sla pyrthei.
New Delhi: U Rajendra Pal Gautam, nongialam ka Aam Aadmi Party (AAP), ula hiar shuki noh mynta ka sngi, kum u myntri jong ka sorkar ha Delhi bad ka daw ka long, namar ba u don lang ha ka jingialang pynkylla niam, kaba la pynlong ha ki khyndiat sngi ba ladep.
U Rajendra Paul Gautam, ula shah kren bein, na ka daw, ba u don ha ka jing ialang ban pyn kylla niam, kaba la long ha ki khyndiat sngi ba ladep, ha kaba la kren niewbein ruh ia ki blei hindu.
U Gautam, u dei u myntri ka tnat social welfare bad ha ka 5tarik Risaw 2022, ula leit sha ka jingialang, ha kaba ki don da ki spah ngut, ki la kylla ialade sha ka niam Buddhist, ha kaba ki la kren niewbein ia ki blei hindu, da kaba ki ong ba kim dei satia ki blei ba shisha.
Ka BJP, ka la ther tyngeh ia utei u myntri bad katei ka la pynlong ia u Arvind Kejriwal, ba un weng kam ia u Gautam.
U Gaurav Bhatia, u nongkren ka seng BJP, u kynnoh, ba ka seng AAP, ka la leh pyrshah ia ka jingsngew jong ki hindu.
U  Asaduddin Owaisi, u heh duh ka AIMIM, ula kynthah mynhynnin ka sngi, halor ka jingkren jong u Mohan Bhagwat, uba dei u heh duh jong ka  Rashtriya Swayamsevak Sangh (RSS), ha kaba u ong, ba ka don ka jingkiew jinghiar shiliang, ha ka jing bun briew ha ka Ri bad halor kane, U Owaisi, ula ong “Ngi ki Muslim, ngi pyndonkam bun bha ia ka condom" bad u da ong ruh ba ka jingkha khun jong ki Muslim, ka la hiar shikatdei.
“Nai sngew khuslai eiei, ki Muslim, kim bun briew satia, hynrei, ki la nang duna shibun ….
Mano ba pyndonkam bun eh ki condom? Dei mangi.
U Mohan Bhagwat, um kren satia ia kane" ong U Asaduddin Owaisi, haba kren ha kawei ka jingialang ha Hyderabad, ha kaba u dei U MP ha katei ka Constituency.
Ha ka sngi balang, U  Mohan Bhagwat, ula kren halor ka jingnoh shiliang, ka jingdon briew bad ula pynsngew, ia ka jingdonkam ban don ka ain ban teh lakam ia ka jingbun briew, ia baroh ki jaitbynriew ha ka Ri bad ula pynsngew ba kane ka jingbun  briew shiliang, ka dei ka mat, ka bym long ban khein sting.
Da kaba sot ia ki jingthoh jong ka Quran, U Owaisi, ula ong “Nga iawer iaphi Bhagwat Sahab, ba phin pule ia ka Quran.
U Allah, u hikai iangi, ba ban pyniap ia i khyllung ha ka kpoh, ka long ka pop kaba heh tam.
Ka jing pynjlan khun, ka dei kaba la ju leh da ki Muslim bad ki condom ruh, ki dei ma ki, kiba pyndonkam bha".
U Owaisi, u ong shuh shuh ba ka jinghiar jong ka jaitbynriew Muslim, ka la hiar da 2 percent, katba kum ka jingkhein, ba la ai da ka  National Family Health.
U Daniel ula batai iaka jingphohsniew u syiem nebukhadnessar.
U Daniel u ong ko syiem me la iohi ka dur Blei kaba khraw kaba heh kaba tyngshain ba ittynad tam kaieng hakhmat jong me,ka dur jong ka, kaba shyrkhei.
Ka khlieh jong ka daka ksiar,ka shadem ki ksangti,daka rupa.
Ka kpoh,ki lbong daka rnong,ki kjat daka nar, ki slajat pat shibynta daka nar,shibynta daka dew byrtha.
Me la iohi ruh bala khlaw ia u maw uba la shoh ia kata ka dur Blei naki sla jat jong ka da ka nar bad ka daw byrtha bad ula pynlwet iaki.
Kumta la pynlwet lang iaka nar,iaka dewbyrtha,iaka rnong,iaka rupa,bad kila long kumu stait haki kynton kba por lyiur.
Te uta u maw ula shoh iaka ta ka dur blei ula kylla long kum u lum ba khraw bad ula dap iaka khyndew baroh.
Kane ka long kata ka jingphohsniew jong u syiem Nebukhadnessar.
Me (Nebukhadnessar) me long kata ka khlieh ksiar,(uba long u syiem ka hima Babilon).
Kaba mut ba u Nebukhadnessar u syiem ka Babilon u dei ka khlieh ksiar.
U Daniel u ong pat,Te hadien jong me, kan mih sakawei ka hima kaba +kham poh iame.
Kata ka dei ka hima Medo-Persia kaba la mih haka snem 6 centuryB.C, bad uba nyngong u dei u syiem Seiros (Cyrus the great) uba shynshar naduh u snem 550-530 B.C,nangta u syiem DariusIIIuba la synshar naduh 522-486B.C ter ter haduh u DariusIII uba naduh 336_330B.C.kaba mut ba hadien ka jingsynshar jong u Nebukhadnessar la don haduh 7ngut ki syiem Medo-Persia kiba la synshar ha Babilon.
Bad sa kawei pat,kaba lai ka hima daka rnong ka ban synshar halor ka khyndew.
Kata ka dei ka hima Greece,kane kala sdang naduh 12th-9th century B.C kaba mut b aka hima Greece kala synshar naduh u 800B.Cia kaba la khot Byzantine empire.
Kane kam neh slem namar la synshar donbor(dicatator ship)iaka.
U Daniel uba batai shuh shuh u ong kaba saw(fourth kingdom) k a long ka hima kaba khlain kat ka nar, bad kata ka dei ka hima Macedania kaba la seng da u Alexander Bakhraw uba synshar naduh u 356-323BCE,ka jingsynshar jong u long ka iar haduh ha ri India kumba la iathuh da u Daniel kaba mut ba u Alexander ula synshar ha India ruh ha kata ka por.
Hooid kine ki syiem bad ki hima pyrthei kim neh kawei hadien kawei,wat la ki la synshar lajan baroh kawei ka pyrthei ruh namar bala ia khleh lang bad nar bad dew byrtha namar ka dew byrtha kan ym iadait lang bad ka nar.
U Blei ula pynwai noh iaka juk synshar ki syiem ba khraw bad u Daniel u ong-“Te haki sngi jong ki ta ki syiem, u Bei ka bneng un pynieng iaka hima ia kaban ym duh noh lano lano ruh…kan pynlwet kan bam duh noh iaki hima baroh bad kan iai sah bym jukut.
Hadien jong kine kiei kiei, ngi iohi ba u Blei u la sdsang iaka hima jong u hangne ha pyrthei ba u Nongsynshar jong ka dei u Jisu Khrist.
Te kumta, haki sngi jong ki syiem kein u Blei ula phah ia u khun jong u u Jisu Khrist kum u syiem ki syiem u Tai ki Trai.
Une u syiem ula wan shaka pyrthei ban sain dur ia u briew hi ha u snem 4B.C.U la seng ia kata ka hima kaban iai sah bym ju kut haka dohnud briew bad un wan pat ban synshar ma u hangne ha pyrthei hi ha kata ka shihajar snem kaban wan.
Daniel 2:20-35.
Jingpynpaw 11:15/jingpynpaw 21:1-4La ai ha u ka jing synshar bad ka burom bad ka hima ba ki kynja bynriew baroh, ki jaid bynriew baroh, kin shakri ia u:ka jingsynshar jong u ka long ka jingsynshar bymjukut ban ymduh noh, bad ka hima jong u ka ban ym pynjot noh iaka"Daniel7:24.
Kaei kaba ngi iohi-ia u Nebukhadnessar- ha kane ka jingbatai u Daniel? U Nebukhadnessar ula ong – Da shisha u Blei jong phi u long u Blei ki blei,u trai kisyiem uba pynpaw ia ki jingbuhrieh.
Daniel 2:47.
Thik ka long kumta namar la pynpaw da u Blei ha u Daniel bad kane ka jia haduh mynta haka ban sawan bad shaduh ki bym jukut.
“WAN KA HIMA JONG ME, THY KINGDOM COME".
Mathaios 6:10.
AmenSngewtynad palat khublei shibun.
Shillong:U Myntri ka tnad kam pohing jong ka sorkar jylla u bah Lahkmen Rymbui u la ong na ka liang ka tnad ka dang ap ia ka kaiphot na ka District Administration halor ka jingjia kawang Lyer pynsat khmat (tear gas) ki pulit pyr shah ia ki nonghikai ka ba la jia hynnin ka sngi.
Ha ba ia kren bad ki lad pathai khubor na ka liang u bah Rymbui u la ong “Halor ka jingjia hynnin ka sngi ka tnad ka dang ap ia ka kaiphot na ka tnad pulit namar ha kane ka jingjia ka don ar bynta, ki nonghikai ki la pynkhein ia ka Section 144 bad ka jingai jingbit ba kin iaid ruh ki khlem ioh".
“Ka tnad kan ap ia ka kaiphot bad lada don mano mano ruh kiba la pynkhein ia ka ain na ka liang ka tnad, kan ym iada hangne"u la bynrap.
“ki tnad pulit ki donkam ban pyndonkam ia ka bor ha ka rukom ba kan ym wanrah jingeh iano iano ruh, kumta ka tnad kam pohing kan peit halor kane ka bynta"u la ong.
Halor ka jingdawa ba u myntri ka tnad kampohing u dei ban hiar shuki u bah Rymbui u la ong “Ngan ym hiar shuki, namar kaei ka ba jia kam dei namar ba nga la leh ma nga, balei ngan hiar shuki bad ngam tip balei ki party jongnga ki dawa ban hiar shuki manga, hynrei nga don hangne ym ban ieh ia ka shuki".
“Halor kiba bun ki mat jingeh ki nonghikai, ngam dei u langknia halor kano kano ka jingjia, ngi don hangne ha ka sorkar ban weng ia ka jingeh ka ba don ha ka jylla bad lada ki don kino kino ki jingeh ngi ialeh ban weng"u la bynrap.
“Halor ka jingbym don ki pulit kynthei u myntri u la ong ba ngin sa phah tohkit halor kane ka bynta, hynrei ha ka jingshisha ngi khlem khmih lynti ba kin pynkhein"u la ong.
,Ki jingeh ka jaitbynriew ki nang iai mih namar kum ki paidbah jong ka jaitbynriew Khasi-Jantia ha Meghalaya ngi pynlong nongialam da ki nongkhrong.
Ngi dei ban kynmaw ba ki nongkhrong ki shu shu ap thap beit tang ka iohei.
Hato ngin khmih lynti aiu ia ki nongkhrong? Hato ki nongkhrong kin lah seh mo ban tei ia ka imlang sahlang ka Ri ka jaitbynriew?.
Nga iohi ki nongkhrong ki nang tang ban pdiang bad ka pan kim nang shuh ban leh da kumwei.
Kum ka jaitbynriew ngi donkam ia ki nongialam kiba tbit kiba lah ban kyrshan ialade dalade ki ban btin lynti ia ki samla bad ka imlang sahlang ban ieng hala ki jong ki kjat namar shisien ba ngi lah ioh ki nongialam kiba lah ban shaniah ialade dalade kumta ka jaitbynriew ngin lah ban long ki syiem ki kynrad ha la ka jong ka Ri ka muluk, kumta ruh haba ngi long ki kynrad kiba laitluit ka pynshlur ia ngi ban iasaid bad iakhun tyngeh lada dei da ka bor met ne ka bor jabieng nabynta ka Hok ka nongkynti, hynrei lada ngi dang shaniah sah ha ki nongkhrong khlempeo ka jaitbynriew kan sa nang jot katba nongmih ki sngi namar ki nongkhrong ki hap beit ban pynpoh ialade bad pyndem tdong namar ki shu im ban ap thap bad ki nongkhrong hi ki bym wanrah ka jingmyntoi eiei.
Kordit lada ngi kum ka jaitbynriew ngin shaniah sah ha ki nongkhrong namar wat ia kaba ngi lah dep don lypa ruh ki bor na shabar (nongwei) kin lute lut bad pynduh pyndam syndon noh khoit.
Kaba donkam bha ruh ia ki nongialam ka jaitbynriew ban don ka jingstad bad ka jingshlur, lada shu shlur bieit khlem ka jingstad ruh poi sha ka jahburom bad lada shu stad khlem ka jingshlur ruh ki jingangnud kim lah ban urlong.
Haba nga peit ia ka synshar khadar nga iohi kum ka jaitbynriew ngi dang long sah ki sisamkhmut ha kiwei ki jaitbynriew lehse ka dei namar ba lahbun palat kiba stad bad kiba sngew tbit ialade ban long kita ki nongialam takadaw watla kum ka jaitbynriew ngi long tang kum i phngiat ha u paidbah byllien ka pyrthei hynrei ki mih shibun ki seng, ki synjuk, ki niam, ki kynhun saiñpyrthei ha kane ka Ri Khasi baieij.
Ha i jingiohi jongnga kum u khynnah uba iai pyrshang ban tih bniah, ki nongialam kiba lah bynshet da ki paidbah i kumba kim duna shuh ia ka jingstad hynrei ka jingshlur kim don satia lehse kane ruh kaba pynlong ia ki ban long sah ki niangkohnguh ka sorkar India bad ki sisam khmut kiwei ki jaitbynriew.
Para Khasi te lah kat u khla, ki jingiabyrngem ki jingiapynrem kiba thnam bha lada dei ha madan ne ha kot khubor.
Hynrei hakhmat ka sorkar India ne kiwei ki jaitbynriew ngam ju iohi ba ki nongialam kiba lah bynshet da ki paidbah kin nud ban kyrhuh rangbah ne pynmih ia ka sur ehrang haba ki iai mih ki jing jingshah banbeiñ shah thombor jongngi kum ka jaitbynriew ha ki bor nongwei lada ha ki lian ka jingbym kheiñ snep is ka snap tynrai, ka snap paka , ne ka thymmei ka tyllong jongngi u Khun Hynñiewtrep bad khamtam ka jingma ia ka jingwan pynwan madan ki hehpaid rithor lada dei na rithor India ne na Bangladesh.
Pynban ki nongialam baieij jongngi ki kylla long tang kum ki nongkhrong kiba shu im myllen ban leit pdiang maloi sha Delhi bad pyrthuh ia ka jingim ki briew ka Hollywood bad Bollywood.
Sashisien biang ngan ong, Hato ngi khmih lynti ba ki nongkhrong kin tei ia ka ing ka sem kaba skhem bad ka lawei kaba sngaiñ?, nga hi shimet ngam khmih lynti eiei ia ki nongkhrong ba kin wanrah ka jingsuk bad jingshngaiñ, Hooid!! Ki nongkhrong ki lah ban ioh khur jem ia ka tyngka, kumba long lei ki nongkhrong ha ki sor bah ki ju im kamai da ki phew lakh hynrei kim ngiah shuh ban leit khrong.
Khyndiat ban ia phai sha ka jingduk ka jylla nga sngew kum u samla uba don ka jingsngew khia shisha nga kwah ban pashat jingmut bad buh ki jingkylli lada dei kaba lait ne kaba dei nga khmih lynti ban ym iathew tarajur!!Ngi iohi u dewiong da ki lakh metric ton na Rilum Khasi-Jaintia jongngi lah ju shalan hapoh ri India bad sha Bangladesh, ki Mawshun, ki Mawleiñ ruh kumjuh lah shu die tad katba don.
Balei katba ngi don ngi shu die lilam tad sha kiwei ki jylla ka ri India bad sha Bangladesh?, lehse lada ka sorkar ka lah ban iarap ia ki briew jongngi kiba lah ban seng kam lajong kiba lah ban pynmih ia ki karkhana pynmih ia ki tile, ki marble, ki pliang sbai, ki tiar kynjiar um, kiwei ki kharkhana ki ban pynmih ia ki tiar ki tar kiba donkam lehse kan long shisha ka jingmyntoi ia ka jaitbynriew.
Nga lyngngoh ia ka Kyiad, balei lah shu satah laiñ tang ki dukan Kyiad phareng ha ka rilum Khasi? Balei pat ia ka Kyiad pyrsi kaba dei ka Kyiad Khasi kaba kum ka jaitbynriew ngi lah pynmih bad pyndonkam naduh hyndai hynthai bad haduh mynta ha ka lehñiam leh rukom ki bor sorkar bad wat ki bor Shnong ruh ki trei ratbah rat dyngkhong?.
Lehse jin lada lah shna aiñ kyrpang nabynta ka Kyiad pyrsi lehse ki longkmie ki samla kin lait ka leit ieng thadlad ha surok ha ka por mynmiet myniong.
Nga tharai ki samla kiba bun kin iohkam iohjam shuh shuh ki briew kiba im kamai na ka kyaid kin lait na ki jingsniew, ki jingshah pyngngop ha ki kam awria bad ki jaka die kyiad ruh kin long kiba khuid bad ba shngaiñ, shuh shuh nalor ka lah aikam ia kiba bun, ha kawei ka liang ka sorkar kan ioh lum shikit iapar ka khajna bad kumba ong shisien ba lah ithuh da ki paidbah ka jingteh lakam ruh kan iaid da ka bor u paidbah.
Nga lyngngoh ba ki iew ki hat jongngi ki Khasi kumba long mynta ki nang duh nangdam!.
Balei ka sorkar ka lehklet bad lehbeiñ lehkhoh ia ki ïew ki hat kiba kyrshan ia ka jingim ki paidbah Khasi jongngi kiba im ha ka rep ka riang ha Nongkyndong?.
Balei ka Sorkar jongngi ka pynlut ka tyngka kaba bun tang ha ki sorbah kum ha sor Shillong, sor Tura, sor Nongstoiñ, sor Jowai.
Balei pat lah iehbeiñ ia ki ïew bad Hat ha Nongkyndong naduh ka Hat Lyngkhat, Hat Thymmai, Hat Majai, Hat Mawdon, Hat Balat ki jaka Khaii pateng kiba don ha ka khappud bad ka Bangladesh.
Balei ruh ka duna bha ka jingiarap pisa ban pynbha pynitynnad ia ki ïew paidbah kiba lah kham bna nam kum ka Ïew Pynursla, Ïew Laitlyngkot, Ïewsmit, ïew Mawkyrwat, Ïew Nongstoiñ, Ïew Sohra, Ïew Mawsynram, Ïew Langstieh bad kiwei ki ïew ki hat kiba kyrshan jakpoh ia ngi ki paidbah Khasi.
Haba nga lah iuh kjat ha ki ïew Khasi nga iohi tang ki jaka ïeng kali ruh ki khamngiah, ki jaka leit bar ruh ki duna, lah shna ruh da ki basa diengtylli kiba jot rathai.
Katba ia ki dukan ha sorbah ka sorkar ka tyrwa ban pynlut ia ki spah klur imat ba kiba ioh kamai ki dei ki Nongwei na rithor.
Ki nuksa kiba bun nga pyrshang ban wanrah, ngam kwah ban kdew hynrei namar ki longheh jongngi ki leh mat kum u samla uba don ka jingieij iala ki paradoh parasnam nga kwah ban sam paidbah khnang ba ngin khan ngin bishar bniah bha ia kiba kum kino ki nongialam ngin bynshet ia ka kam paidbah lada dei ki Rangbah shnong, ki Sordar Raid, ki Doloi, khamtam ki bleithaw 5 snem.
Sashisien ngi donkam ki nongialam kiba don ka iktiar ym ki nongkhrong kiba kylla long tang kum ki ñiangkohnguh bad ki dalal sorkar.
Sa bishar parari, lada nga bakla sngewbha ban map ia nga.
Khublei shibun ki jingnoh synñiang jong phi Bah.
Shillong:U bah Lahkmen Rymbui, u la pynshai ba ki 149ngut ki nonghikai kontrak bym pat shah weng kam bad dang bteng ha duh mynta, ka daw ka long na ka jinglait tuh jong ka jingkylli jong ka eksamin, Meghalaya Teacher Eligibility test ha u snem 2019.
U myntri u la ia thuh, ba hadien kane, ka wan sa ka elekshon MDC sha ka Ïngdorbar jong ka Garo hill autonomous district council, ha kaba na ka liang ki bor pyniaid distrik ki la pyntrei kam ia ka model code of conduct jong ka MDC elekshon bad elekshon shiteng samoi.
Haba iathuh ba haduh mynta ka kynti ruh ka Tnat hi kam pat lang ban thungkam pura, namar ka jingia tyngkhuh bad ka roster system bad ka jingweng kam ia ki ka la nang bam por shuh shuh.
Shillong:Tang ka Meghalaya Teacher Eligibility Test (MTET) kan dei ka jing khang na ka bynta ki nong hikai Contract, kiba la shah beh kam ba kin ioh jakpoh, na ka bynta ka longing jong ki, kane ka long ka rai jong ka sorkar Meghalaya Democratic Alliance (MDA) mynhynnin ka sngi.
Mynta ka sngi na ka liang u Myntri ka tnad pule puthi jong ka sorkar jylla, u bah Lahkmen Rymbui, u la pynlong ia ka jingialang bad ki nong hikai contract kiba don hapdeng ka jingiakhih ha ophis trei kam jong u.
Haba ia kren bad ki ladpathai khu bor, hadien ka jingia lang, na ka liang u Myntri ka tnad pule puthi, u bah Lahkmen Rymbui u la ong “Kane ka mat kam dei ka mat kaba tang mynta bad ki nonghikai contract hi ngi la ju iakynduh man ka por naduh u 2018 bad naduh kato ka por nga la kyntu ia ki, ba kin long kiba la pynkhreh ban ia khun ia ka Exam MTET namar kat kum ka section 23 jong ka National Council for Teacher Eeducation (NCTE)".
“Ha u snem 2012 ter ter kiba bun ki nonghikai contract ki ba don ha ka kam, ki dei kiba don ia ka jingnang jingstad kaba biang bad kat kum ka kyndon ka NCTE ki nonghikai ki dei ban pass 45 %, wat la bun na ki nonghikai ki la pass ia ka Diploma in Elementary Education (D.El.
Ed) hynrei ki khlem pass ia ka 45 % kumta ka mih ka jingeh".
U bah Rymbui u la kdew ruh “Don na ki nonghikai kiba la pass ia ka D.El.
Ed hynrei ki khlem lah ban ioh ia ka 45% na ka bynta ban thung kam pura ia ki nonghikai Contract, kumta ka sorkar jylla ka la iateh bad ka NIOS, khnang ba kine ki nonghikai ki ba la don lypa ha ka kam kin lah ban pyndep ia ka D.El.
Ed lyngba ka NIOS".
“Ha u snem 2018 kine ki nonghikai conmtract ki la pynpaw sha ka tnad ba don na ki nonghikai kiba la heh snem, kumta ban iarap ia ki, na ka liang ka sorkar ka la shim ia ka rai ban shah ban pynjlan ia ka snem bad halor kane ka bynta ka sorkar ka la pdiang nyngkong eh ia ka jingpynjlan snem ha ka tnad pule puthi na ka 32 haduh 37 snem bad na ka bynta kine ki nonghikai contract mynta ruh ka sorkar kan sa shim shuh shuh ka rai ban kham pynjlan shuh shuh ia ka snem"u la bynrap.
U bah Rymbui u la bteng “Na ka liang ka Sorkar ka la pynlong ia ka exam MTET ha baroh kawei ka jylla bad ka jingjied ia kine ki nonghikai kiba la lah ban pass ia kane ka exam mynta ka la iaid shait shait.
Ha kine kine ki khyndiat snem na ka liang ka sorkar ka la iaid shait shait ban pynlong ia ka MTET exam ha baroh kawei ka jylla, lait noh tang ha Dadengre kaba la hap ban phah sangeh noh na ka daw ka jinglaittuh ki jingkylli ha ka por ba la pynlong ia ka exam ha baroh kawei ka jylla".
U la ong “Ban shim khia ia kane ka bynta na ka liang ka tnad haba ki shem ba ka don ka jinglait tuh ia ka exam ha Dadengre subdivision, kumta ha kiwei ki jaka la pyniaid shakhmat ia ka Exam bad kane ka subdivision la rai ban pynsangeh bad yn sa pynlong hadien bad hadien ba la rah noh ia ka exam na kane ka sub division, hynrei ka tnad ka khlem pat lah ban pynlong ia ka exam bad hadien la wan noh ka jingpynlong ia ka election MDC bad wan sa ka Election shiteng samoi bad hadien kane ka sorkar ka la lah ban pynmih ia ka jingpyntip halor ka post ha Dadengre bad hadien kane ka lawan sa ka jingbthah na ka High Court ba baroh ki tnad sorkar ki dei ban pynbiang shwa ia ka roster system bad na kane ka daw ba ka sorkar ka khlem lah ban pynlong ia ka exam kumta ki nonghikai ki la bteng ia ka kam jong ki".
U la bynrap “Ha u snem 2020 na ka liang ka ingbishar ruh ka la rai ba ki nonghikai contract kim don hok ban pynskhem kam ia ki kumta ban thung kam ia ki yn ym lah.
Ha kine ki 4 bnai bun na ki nonghikai kiba la palat snem ruh ki la pass ia ka exam kumta ngi la rai ban pynjlan ia ka snem thungkam ia ki khnang ba ki ruh kin lah ban shim bynta ha ka exam sa shisien bad kin ioh kam ioh jam biang, hynrei ban shu thung kam biang ia ki khlem ka exam ka sorkar kan ym lah".
Halor ka jingkynnoh ia ka rukom shim rai jong ka sorkar halor ka jingpynlong ia ka exam MTET, kaba la mih naduh 2010, katba ka sorkar ka la pynlong ia ka exam haduh 2019, na ka liang u Myntri u la ong, “Kane ka long namar ba ngim kwah ba ka kam jong ki nonghikai contract kan kut noh bad ngi kwah ba ki nonghikai kin ioh ia ka qualification kaba biang kum ba la buh da ka NCTE".
Halor ka jingialang mynta ka sngi u bah Rymbui u la ong “Ki nonghikai ki la kyrpad ia ka sorkar ba kin wad ka lad ka lynti na ka bynta jong ki, hynrei na ka liang ka sorkar mynta la 4 snem ka la iarap bad ngin dang bteng ban iarap ia ki halor ka jingpynjlan ia ka snem, hynrei lait na kata ka sorkar kan ym lah ban leh eiei".
Haba kylli halor ka exam MTET ba ka sorkar kan sa pynlong biang u bah Rymbui u la ong “Ia ka exam MTET ngin sa pynlong biang shen bad mynta hi ngi dang ia leh ban pyndep noh ia ka Roster System, ban pyndep noh ia ka jingthungkam ia ki samla kiba la pass ia kane ka exam bad kumba 2000 ngut ki samla ki ba la biang nadong shadong na ka bynta ba kin ioh ban rung ha ki kam hikai".
Kaei kaba jia ia ki briew u James patLahkmen Rymbui Me kynjat ia ka pliang ja  ki khun jong ngi,,shisien ka sngi kan sa poi ka por ia me ruh kumjuh….
wat sngew meng ha kato ka shuki….
Shillong:Ka Khasi Jaiñtia Church Leaders Forum (KJCLF), mynhynnin ka sngi, ka la pynlong ïa ka jingbuh jingduwai kyrpang ha KJP English Service Church, Police Bazar, Shillong ban pynkoh nguh ïa ka sorkar jylla ban pynsangeh ïa ka ktem khalai Casino bad ban pynduh pyn dam ïa ka Meghalaya Regulation of Gaming Act 2021.
Ka daw kaba la pynlong ïa ka KJC LF ban pynlong ïa ka ne ka jingbuh jing duwai kyrpang, ka dei hadien ka jingsakhi ba ka sorkar jylla kam don ïa ka mon ban pynduh pyndam ïa ka Aiñ Khalai ha ka jylla kumba la dawa da kiba bun balang naba ki jingsniew kiba bun jait kin mih.
U President ka KJCLF u Most Revd Dr Purely Lyngdoh ula ong, ka nongrim kaba ka sorkar jylla ka ïeng, ka long ban ym pynduh pyndam ïa ka aiñ khalai bad kane kan pynlong ïa ka jylla kum ka ktem khalai bad khamtam haba ka jylla ka dap lypa da ki kam bamsap bampong.
“Ha kum kine ki por kum ki Khristan, ka atiar ka jong ngi ka dei tang ka jingduwai, kumta, ngi dei ban buh jingduwai ha U Blei khnang ba ki paidbah bad ka jylla baroh kawei kin kyndit bynriew ïa kaei kaba kila leh bad ïa kaei kaba kin sa leh," ong u Rev Lyngdoh.
Ula pynpaw ruh ïa ka jingsngewkhia halor ka jingkylla ka mariang ha kaba kala don ka jingshlei um bad ka jingtyrkhong ha kylleng ki jaka, ka jingdon ïa ki thma bad ka jingïaumsnam, ka jingmih ki jingpang ki bapher kiba la ktah ban pynjot ïa ki jingim briew.
U President ka KJCLF ula pynpaw ruh ïa ka jingsngewkhia halor ka jingkawang da ki bomb tear gas ïa ki nonghikai kiba don ryngkat bad ki khun ki kti bad ula ong, katei ka jingleh ki pulit ka long ka bym dei bad ka bym ïahab satia.
Ula ong, wat la baroh ki mad ïa ki jingeh bad ki jingsniew, hynrei ki briew U Blei ki ïai bteng ban shakri ban ïaroh bad ban duwai ha U Blei.
Ha kane ka jingbuh jingduwai kyrpang la wan ban ïashimbynta da ki nongïalam niam na ki niam bad ki balang bapher bapher, u Myntri sorkar barim ka jylla u Bah AL Hek, ki longkmie, nalor kiwei kiwei pat.
Shillong:Ka seng Hynniewtrep Integrated Territorial Organiza tion(HITO), ba la ialam khmat da u bah Donbok Dkhar, ba dei ruh U President, myn ta ka sngi, ki la wan ban kyrshan ia ki nong hikai contract kiba la sdang ban thiah miet sa ha khmat jong ka khyrdop Secretariat.
Na ka liang jongka seng HITO, ka la kren da kaba shai ba halor ka jingjia shah pynbthei bomb gas, ia ki nonghikai kynthei kiba la armet bad ia ki khyllung khynnah ba wan synranlang ia ki kmie ki kpa,ki la dawa ia u bah Lahkmen Rymbui ba u dei ban sospen ia kito ki arngut, kiba la nud ban kawang tear gas bad thombor ia ki nonghikai.
U bah Donbok Dkhar, ula ong ruh ba kan aipor hapoh ka lai sngi ia ka sorkar ba kan sospen bad lada ka sorkar kam shym la leh, ula ong ba ka seng HITO kan sa mih surok bad kin sa peit kaei ka ban jia bad kan sa poi ha ka jing iaumsnam ruh.
“Mardor ki dei ban sospen ia ki arngut ki pulit ba ki la lehtam ba kumno ki nud ban ktah kti ia ki kynthei bad tang u hijra hi uba nud ban ktah kti ia ki kynthei".
Ka jingleh jong ki pulit, kam dei kaba ki ioh bor na ki Magistrate, khlem ka jingioh bor na ki SP bad mynta mynstep ki ong ba dei ka jingbym lah ban teh lakam ki sa ai da ki tear gas ban pynbthei.
Lada kine ki 12 ngut ki minister jongngi ki dei ma ki, kiba donkti ka la bha ia ki, ba kin phong noh da ka skat bad kin kyrshah noh, naduh mynta ka sngi, ong u president bah Donbok Dkhar.
Na ka liang ka seng ka dawa ia u bah Rymbui, ba u dei ban sospen beit ia uto u Civil dress ba dei ruh u inspector u Simsang bad ia uto u Aiban Lyngdoh uba khynñiat ia ki khynnah bad ia kito ki nonghikai kynthei.
Ka seng ka la leit ban bret ruh sa da ki jaiñ kyrshah haduh lai tylli hakhmat jongka khyrdop Secretariat kum kadak ban pynrem jur ia u bah Lahkmen Rymbui, bah Prestone Tynsong, bad ia u Conrad K.Sangma halor ka jingjia ba shah kawang da ki tear Gas ia ki nonghikai, kaba la jia hynin ka sngi palei.
Ka daw jongka seng ban leit bret ia ki jaiñ kyrshah, ka dei halor ka jingbym hun ia ka jingmih iakren jongki nonghikai contract ban dawa ban pynrung kam biang bad ka sorkar jylla, ha ka nohphai sngi jongka 7 tarik Risaw 2022.
Ha kane ka sngi ka la poi ka jingiakhluit hapdeng jongki pulit ba ap pahara bad ki dkhot jongka seng HITO.Shillong:Ka jingkiew ka jingdon kiba khlem kam khlem jam (Employment Rate) ha ka jylla ha u snem 2020-21 ka long 1.8% katba kiba ïohkam ne Employment Rate ka long 98.2%, katba ha u 2019-20 bad 2018-19 kiba khlem kam khlem jam ki don mar 2.8% katba kiba donkam ne kiba la treikam ha kitei ki juh ki snem ka long mar 97.2%.
Katei ka tyllong khubor, ka dei ka jingkheiñ kaba la ïoh na ka tnat sorkar jylla kaba peit halor ki kam bylla ne Labour department.
Katei ka jing kheiñ, ka dei ka jingtip ba bniah hapoh ka jylla ne state level kat ba kaba ïadei pat ka district wise ym shym la ïoh jingkheiñ satia.
Ka tyllong khubor ba la ïoh na ka tnat, ka ïathuh ba kam shym la don ka jingkiew ïa ka jingdon kiba khlem kam khlem jam ha ka jylla watla ka la don ka jinghiar ne suki ka ïoh ka kot ha ka Ri India baroh kawei.
Ha kaba ïadei pat bad ka jingdon ki shynrang bad kynthei kiba la lah ban treikam ha sor bad nongkyndong kiba mynta la kynthup hapoh ka kyrdan kiba khlem treikam ne unemployed la ong ba katkum ka PLFS 2020-21 ha nongkyndong ki shynrang ki don 4570 bad ha sor ki don 6192, katba ki kynthei ha nongkyndong ki don 2668 bad ha sor ki don 7532 kumta baroh haba kheiñ kyllum lang ki la poi sha ka 20,962 ngut.
La ong ba wat hapdeng katei ka jingkiew kiba ïohkam ïohjam na ka liang ka tnat ka la shim ki sienjam ban pynim ïa ka jingthaw ki lad ïohkam ïohjam bad ka aikam ïa ki samla.
Katto katne ki kam ba la sdang ki long ka prokram Promotion and Incubation of Market -Driven Enterprises (PRIME), ka Mission Mode Programme hapoh ka Agri & Allied Sector, ka Farmers Collectivization for Upscalling of Production and Marketing System (FOCUS) ka jingkyllum lang ïa ka Meghalaya Home Stay Scheme bad ka Prime Minister’s Employment Generation Programme (PMEGP) ka jingkyntiew ïa ki Kynhun rap lade ne SHG.Ka Skills Acquisition and Knowledge Awareness for Livelihood Promotion (SANKALP) hapoh ka Ministry of Skill Development and Entrepreneurship, ka jingsdang ban buh ïa ki Information Technology Park.
Kiwei pat ki prokram sengkam lajong jong ki tnat bapher bapher kum ka ASPIRE, YESS, Grassroots Music Project bad kiwei, nangta ka Meghalaya Agriculture Response Vehicle Scheme, ka Meghalaya Luxury Tourism Vehicle Scheme bad kiwei ki kam.
Shillong: Ha ka 4tarik mynta u bnai, la lap ia ka met iap jong kawei ka kynthei ha khlaw Mawroh, kaba don mar pyrshah ka PTS barim.
La rah ia katei ka met iap sha ka hospital jong ka NEIGHRIMS, ha kaba la buh ia ka met iap, ha ka jaka buh met iap jong katei ka Hospital.
Ka jingjrong jong katei kaba iap, ka long 152 centimetre, ka phong da ka denim jeans jacket, ka don ka shohshkor nalor kiwei pat ki jingdeng.
Shillong: Ka kong Joycy Lyngdoh, 35 snem ka rta, na Meghalaya, ka lah ioh ia ka nam kum ka draibar trok kynthei ba nyngkong eh ba ia treilang bad ka company Amazon bad i la pynkheiñ ia ka jingngeit ba ki kynthei kim lah ban trei ia ka kam shynrang.
Hadien ba ka kong Joycy, ka la trei ia kane ka kam i la lah ban ai mynsiem ia kiba bun pat kiwei ki draibar kynthei.
Hadien 6 snem ba ka Kong Joycy, ka la ñiah kali, ka la kwah ban pynkylla noh ia ka jingthrang ñiah kali jongka, sha ka lad kamai ja kpoh bad ka khlem mutdur shuh ban pyrshang ban trei da kiwei kiwei pat.
Ka Joycy, ka bsa longïng hi marwei kata ia ki 3 ngut ki shipara kynthei bad ia la ka kmie.
Hadien ba ka la dep pule, ka Joycy, ka la trei ha kiba bun ki kompeni ha Guwahati kynthup ia ka kompeni shna steel bad ka la trei ruh kum ka manager ha kawei ka dukan.
Hadien kata, ka la pyrshang ban ñiah kali da kaba phah hikai ha ki paralok bad ynda ka lah nang bha ka la sdang nyngkong eh da kaba niah school bus.
Ka la pynneh ia ka kam niah kali ha kiba bun ki kompeni hapoh ka nongbah.
Kata ka jingthrang jongka, ka la ai kabu ia ka ban pyniasoh bad ka kynhun niah trok jong ka Amazon ha kaba ka la trei kumba shi snem mynta.
Ka Joycy, ka la lah ban sted sngewthuh ia ka rukom long rukom man ka jingtreikam ka kompeni bad ka lah lah ban pynpoi tiar kham kloi ha ki ïng briew ha sor Guwahati.
“Ka Amazon India ka la kyntiew bha ia ka imlang sahlang jong nga.
Nga ju sngewtynnad eh ban do ha lynti ban niah kali na kawei ka jaka sha kawei pat bad ioh ban kynduh ia ki briew bapher ba pher.
Kane ka lad ka la pynurlong ia ka jingthrang jong nga bad ka la ai ruh ianga ka lad ban ïeng hala ki kjat.
Nga kwah ban ai jingmut ia ki para kynthei ba kwah ban kamai ja kpoh na ka kam ñiah kali ba haba phi thrang ka lad kan plie na bynta jong phi.
Phin kynduh jingeh shibun, tangba haba don ka mon ka don ka lad" ong ka Kong Joycy.
Ka Amazon ka la iateh lok bad kumba 500 ngut ki nongñiah trok ha India kiba pynpoi biang por bad pynpoi suk ia ki tiat jong ki customer.
Ka kompeni ka ai ruh ia ki health bad accident insurance na ka bynta ki draibar jong ka.
Shuh shuh ka la pyntreikam ia ki tiar teknology ban pynsuk bad pynshngaiñ ia ki draibar jong ka ha kaba ki kit tiar kylleng kylleng khlem da don jingwit.
U Venkatesh Tiwari, Director – Middle Mile Operations, Amazon India, u la ong “Ki draibar trok jong ngi ki long ki nong pyntyllun bad pynshad ia ki jingtreikam jong ka konpeni bad ka kompeni bad ki draibar ki la iatreilang ban pynlong ia ki program ban ai jinghikai kumno ban husiar haba ñiah ia ki kali bad ruh ban ai ia ka jingstad ha kaba iadei bad ka tip lad tip lynti por ba on ia ki tiar.
I Joycy i la iashim bynta ha kine ki program bad i long kum kata ka nuksa ba khraw na bynta kiba kwah ban wad kam ha ki laiñ logistics.
Ki briew kum i Kong Joycy ki long kum kita ki nonglam lynti ban pynurlong ia ka Atmanirbhar Bharat bad kyntiew ia ka".
Ka Amazon ka thong ban pynmih ia ki nongbat kam jong ka kiba khleh bad mih na kylleng ka pyrthei bad kyntiew ia ki kynthei ban trei ha ki tech department jong ka.
Mynta ki kynthei ki long khlieh ha kiba bun ki kam ki jam ha ki tnat kum ka Amazon Fresh, AWS Public Sector, bad kiwei kiwei de.
Shillong:Ki ar ngut ki heh pulit, haba pyn shai halor ka jing pyndonkam ia ka lyer sat khmat, ha ka jing iakhih jong ki nong hikai Contract, mynta ka sngi, ki la ong ba ka jingpyndon kam ia ki lai tylli ki lyer pynsat khmat (tear gas) ka dei tang ban khanglad ia ki, ba kin rung sha Secretariat, ym ban pyn mynsaw ia ki.
Haba ia kren bad ki lad pathai khu bor, na ka liang u Superintendent of Police (SP City) u bah Vivek Syiem, u la ong ba ki pulit ki la pyndom kam ia ka lyer sat khmat, ka long namar ba ki nonghikai ki khlem sngap shuh ia ka jingkren ki bor pulit bad tur beit beit sha Secretariat bad ban pynpra ia ka jingialang jong ki.
“Ki nonghikai ki la pynkhein ia ka section 144 crpc, da kaba ki la tur sha Secretariat, ka jaka kaba la pynjari ia ka Section 144, khlem kano kano ka jingioh jingbit bad ki pulit bad ki magistrate ki la ialeh ban khang ia ki najan Civil hospital, hynrei ki khlem sngap ia ki"u la bynrap.
Ki la ong ruh “Ngi khlem thombor ia ki nonghikai kynthei, namar kiba tur shakhmat ki dei ki rangbah ki ba kynthup ia ki sengbhalang katba ki longkmie ki wan nadien bad shah bat noh ha IGP".
Halor ka jingkynnoh ba ym don pulit kynthei ha kane ka jingiakhih, u SP u la ong “Ki pulit kynthei ki don lang ha kato ka jaka bad ki don hapoh ka uniform rongiong bad kiba tur hi ki dei ki rangbah suda, kumta ki la phah da ki pulit shynrang sha khmat ban khang ia ki nonghikai.
U Superintendent of Police (SP) u S.Nongtnger, u la ong “Ki pulit ki kwah tang ban khang lad ia ki nonghikai ban tur sha secretariat, na kata ka daw ki la shu pyndonkam da ka lyer pynsat khmat (tear gas) kaba shu bret ha madan, ki khlem pyndonkam da ki tiar pynsatkhmat, ba shu siat lane khlem pyndonkam ia ki lathi ban lait kano kano ka jingmynsaw “.
“Ki pulit ki shim ka sienjam katkum ka ain bad ngi khlem pyndonkam da ka bor, ha kiwei ki jylla ki pulit ki la pyndonkam da ki lathi, hynrei ngi hangne ngi burom ia ki nonghikai na kata ka daw ngi khlem pynmynsaw ia ki bad ngi la pyndonkam da ka teargas tang ban khang ia ki ba kin rung ha Secretariat".
Nongpoh: Katto katne sngi ba ki pulit ka Byrnihat Police Outpost, ki la ioh ban kem ia 3 ngut ki briew nabar jylla bad kiba la thmu ban pynpoi drok sha ka jylla, sa hynnin ka sngi ki Pulit na katei ka Police Outpost, ki la ioh ban kem biang sa arngut ki briew, kata kawei ka longkmie bad uwei u rangbah, halor ki kam kaba ki la donkti ha ki kam khaii drok.
Ka jingiohkem ia kitei ki arngut, ka la jia hynnin ka sngi ha ka por 11 baje ei ei mynstep, ha kaba ki pulit ki la ioh jingtip, ba la don ki briew kiba shong ha kawei ka kali kaba mih na Assam bad kiba thmu ban kiew sha Meghalaya, kumta haba shimkhia ia katei ka jingtip, ki pulit ka Byrnihat, ki la pynlong ia ka jingtalasi ha Byrnihat bad kaba la pynlong syndon ia ki pulit ba kin iohkem ia kitei ki briew.
ki pulit ki la lap ba kitei ki briew kiba la shah kynnoh ba ki dei ki nongkhaii drok, ki la pyndonkam da kawei ka kali Maruti Car kaba don ia u number AS-01-Z-8255 bad haba ki la shah bat ha ki pulit Byrnihat, ki pulit ki la talasi ia ki, ha kaba ki la lap ia u drok Heroin.
Kitei kiba la shah kem na katei ka jingjia, ki kynthup ia ka Bina Sarkar na ka shnong 14 mile Byrnihat Assam bad ia u Bah Phrangsngi Nongshli, na Saiden Nongpoh, ia kigei kiba la shah kem la dep ban rejister case ia ki katkum ki kyndon ain ka NDPS.Shillong:Ka Hynñiewtrep Integrated Territorial Organization seng kmie (HITO), ka la byrngem ban pynlong ka jingïakhih kaba tyngeh, mynta ka sngi lada ka sorkar kam khot ïakren ban pynbeit noh ïa ka jingdawa ki nonghikai skul kontrak kiba la pynlong ka jingïakhih, mynta la jan dap shi bnai.
U Bah Donbok Dkhar, President ba rangbah jong ka seng haba ïakren bad ki nongthoh khubor u la dawa ba ka sorkar kan ai noh da ka jingthoh sha ki nonghikai bad pynbeit noh ïa ka jingdawa jong ki bad maham ruh ba lada ka sorkar kam lah ban pynbeit, ka seng kan sa shim da ka sienjam kaba tyngeh.
U la ong ruh ba lada ia ki nonghikai ha Ri lum Garo, ka sorkar ka la thungkam biang, kumjuh ruh ka dei ban leh lang ïa ki nonghikai ha rilum khasi bad jaiñtia, hynrei kane ka dei ka jingleh shiliang khmat ka Sorkar MDA.Ka seng lyngba u Bah Donbok ka la dawa ruh ïa ka sorkar ba ka dei ban sospon shipor ïa u Inspector ryngkat uwei u pulit uba khlem phong Uniform uba la wan kawang tiar Gas ha khmat ki nonghikai.
Shuh shuh u Bah Donbok, ula pynrem ïa kane ka jingleh ka police department kaba la pheil, nadong sha dong, namar wat ïa ki khynthei kynnah, ki la pyni bor da kaba tynruh da ki lathi bad ruh ia khynthei la shu shah kyrjiaw pylleiñ pylleiñ ha ki pulit shynrang kaba khlem la buh ia kita ki pulit khynthei kat kum ka aiñ kaba ia dei ia ki khynthei.
Longlive HITO.phi dei shisha ki nongiada ka jaidbynriew HYNNIEWTREP.Shillong:U President ka Meghalaya Government Lower Primary School Teacher Assiociation (MGLPSTA), u bah Birbor Riangtem, u la ong ba ka dei ka sorkar kaba la pynbor ia ki nonghikai ban pynkhein ia ka ain, da kaba tur sha Secretariat, namar ba ka sorkar kam iohi, ba ki la don shibnai, ha ka jingiakhih ba jai jai hajan Civil Hospital.
Haba ia kren bad ki lad pathai khubor, u bah Riangtem u la pyntip ba na ka liang ka sorkar kam pat phah khubor eiei ban don ka jingiakren bad ki nonghikai contrat bad kin bteng ia ka jingiakhih, haduh da ioh ia ki jingdawa.
Ki nonghikai contract mynta ka janmied ki la mih na ka jaka ba ki la shong ia khih la shibnai hajan civil hospital bad shong kyllain myngngor ha khyrdop Secretariat da ka jingkyrmen ba ka sorkar kan iohi bad shimkhia ia ka jingdawa jong ki.
Halor ka jingkynnoh ki pulit ba ki nonghikai, ki la pynkhein ia ka kyndon 144, da kaba ki la tur sha Secretariat u bah Birbor u la ong “Da ka ba burom ia ka bor district, ngi la ia khih da kaba jai jai, namar ngi dei ki nonghikai mynta la shibnai bad ha ka 16 tarik ruh ngi la kohnguh ia ki bor district bad sangeh noh ia ka peaceful march sha Assembly".
“Hynrei ha kane ka jingkohnguh jong ngi, ngi la kren shai ruh ba hadien kane lada ka sorkar, ka dang leh mynthi ngim banse ban pynkhein ia ka ain bad halor kane ha ka 30 tarik, ngi la ai jingthoh ruh sha ka sorkar bad ai por 7 sngi, lym kumta ngin tur sha Secreteriat, ngim dei ki nongpynkhein ain namar dei ka sorkar hi kaba pynbor ia ngi namar ka leh mynthi"u la bynrap.
Ha ba kylli halor ka jingkyntait ka ingbishar ia ka jing ujor, kine ki nonghikai, u bah Riangtem u la ong “Ka dei ka jingbakla jong ngi, namar ba ki mih ki Association kiba ia pher, hynrei mynta ngim treh shuh ban leit sha ka Court namar ba ngim don pisa shuh".
U bah Birbor u la ong ruh ka jingwan jong ki ban shong kyllain myngngor ha khyrdop Secreteriat ka long hadien ka jingleh matlah ka sorkar ia ka jingiakhih jong ki, kaba la iaid mynta la shibnai tam hajan Civil Hopsital.
“Ngi wan hangne da ka jingkyrmen ba ka sorkar kan iohi ia ngi namar ngi la don ha jingkhang syndon bad namar ba ha kine ki bnai bala dep, kim iohi bad mynta pat ngi la don ha jingkhang ngi kyrmen ba kin sngap ia ngi".
Lah ban kdew hangne, ba ki nonghikai contractual kiba la shah weng kam ha ka sorkar, ki la iaid rally ban pynsngew ia ka sorkar halor ka jingeh jong ki.
Ki nonghikai contractual, kiba la shah weng kam hadien ka jingiakhih ka ba jai jai, mynta la shibnai hynniew sngi, ki la pynlong ia ka jingiakhih shongkyllain myngngor hajan ka civil hospital bad mynta ka sngi ki la rai ban tur sha Secretariat.
Hakane ka jingiatur sha secretariat, na ka liang ka tnad pulit, kiba la ap pahara lupa ia kane ka jaka ki la pyrshang ban khang ia kine ki nonghikai, ban tur sha Secretariat, hynrei ki nonghikai ki khlem sngap bad tur beit beit sha Secretariat.
Lah ban kdew hangne ba ki nonghikai contractual kiba kynthup lang ia ki nonghikai shynrang, hynrei ki kham bun ki dei ki longkmie kiba la wan ialam lang ia ki khun kiba dang rit bad don ruh na kine ki longkmie ki ba dang armet, hynrei ha kane ka sngi ym shem la iohi ia ki bor pulit kynthei ban wan pahara ha kane ka jaka.
Ha kane ka sngi ki bor pulit ki la pyndonkam da ka bor bad ther da ka tear gas pyrshah ia ki nonghikai, ynda kine ki nonghikai ki la jan poi hajan ka Secretariat, ki la ther 3 tylli ki tear gas, pyrshah ia kine ki nonghikai ki ba la tur sha secretariat.
Ki nonghikai kiba la ap ia ka jubab jong ka sorkar haduh shibnai hynniew sngi, ki la tur sha khyrdop ka Secretariat bad pyrta jam da kawei ka sur “Ngi dei ki nonghikai ngim dei ki lehnoh “.
Shillong: Da ka jing thmu ban tehlakam ia ka iew die mobile pho ne beain bad ka jing tuh mobile phone, ban iada ia ka bha ka miat jong ki briew bad pynsuk ia ki bor kiba don ha ka ain; ka DoT ka la pyntreikam ia ka Central Equipment Identity Registry (CE IR) kaba iasoh bad ka IMEI (International Mobile Equipment number) database jong baroh ki nongpyniaid ia ki kam mobile.
Ka CEIR ka long kum ka jaka pdeng jong baroh ki network operator ban iasam ia ki tiar mobile ba la jied ha ka black list khnang ba ki tiar ba la black list ha kawei ka network kan nym treikam ha kiwei ki network wat lada la pynkylla ia ka Subscriber Identity Module (SIM) card, la ong u Sr DDG DoT NE LSA ha nongbah Shillong mynta ka sngi.
Lyngba ka jingbteng ia ka projek ha hynriew tylli ki jylla jong ka thain shatei lammihngi kata ha Arunachal Pradesh, Manipur, Meghalaya, Mizoram, Nagaland, bad Tripura; ki nongpyndonkam mobile mynta, ki lah ban ai jingtip shaphang ka jingshah tuh ka mobile lyngba ka internet ha ka www.
ceir.
gov.
in da kaba phah ia ka jingujor ba jah ka mobile bad ka ID proof lyngba ka bor internet sha ki thanat khnang ban khang ka jingpyndonkam ia ka Mobile jong u/ka ha baroh ka Indian mobile network ha kylleng ka ri.
La sdang ia kane ka kam ha ka sngi Dussera na ka bynta ki briew jong ka thain shatei lammihngi (6 tylli ki Jylla) kum ka dak ban iakhun pyrshah ia ka jingsniew.
La kynthup ia ki jingpeit bniah bad ki jingdon ha ka system khnang ba tang ki briew kiba don hok ki lah ban rejister ka jingjah ka mobile bad ym kiwei kiwei, la ong u Sr DDG.Hadien ki bor pulit ki lah ban buddien (ryngkat ka jingtip ia ka jaka) ka jingpyndonkam ia kane ka mobile ba la block lada don ba pyrshang ban pyndonkam ia ka, la ong u Ravi Goel Sr DDG NE Shillong.
Kumta ka system kan iarap ia ki bor pulit ban lap ia kane ka mobile ba la jah bad khang lad ia ki kam tuh.
Shen yn bteng ia kane ka kam sha ki LEA bad ha man ki hynriew tylli ki jylla ban rejister ia kum kine ki jingtip direk na ki thanat.
Lyngba kane, ki jylla ka thain shatei lammihngi ki long katto katne ki jylla ba nyngkong kiba la lah ban pyndonkam ia kum kane ka jingmyntoi, nalor ka Maharashtra, Goa, Delhi bad Karnataka.
La pynkhreh ban bteng ia kane sha baroh ki License Service Area jong ka ri.
Shillong:Ka Indian Catholic Youth Movement (ICYM) ka la pynrem jur ïa ka jingshah pynthut jong ki samla ka Balang ha ka prokram ka jingai jingmut ïa ka jing ïalang bah ki samla kaba la tip ka youth convention ha Khandwa, Madhya Pradesh.
Katei ka jing shah pyndik, shah pynthut ka la jia ha ka 3 tarik mynta u bnai.
Ka jyllaniam ne Diocese jong ka Khandwa ka la pynlong ïa ka jing ïalang bah ki samla ne ka Youth convention kaba la sdang naduh ka 2 tarik ha duh ka 5 tarik mynta u bnai.
Ha katei ka jingïalang la ong ba ki samla na ki Parish bapher bapher ki la wan poi ha ka jaka ba la pynlong ïa ka Youth Convention.
La kynnoh ba artylli bus ki la shah pynsangeh ha ki RSS, Bajrang dal bad ki runar ka VHP.Kitei ki runar shitniam ki la kynnoh ba ka la don ka jingpynkylla niam bad ka jingpynlong ïa katei ka prokram ka long na ka bynta ka jingthmu pynkylla niam.
“Ki samla kiba la leit sha katei ka convention kidei kiba la ïoh ka jingmynjur jong ki kmie ki kpa bad na u Phadar Rangbah ne parish priest.
Ki pulit ki la rah ïa ki bus bad ïalam ïa ki samla sha police station khlem kano kano ka jingpyntip ne ai jingtip," ong ka ICYM.La kynnoh ruh ba na ka liang ki pulit ki la pynbor ïa ka jyllaniam ne diocese ban pyndam noh ïa baroh ki prokram jong ka convention.
“Kumta halor kane ka jingjia na ka liang ka Indian Catholic Youth Movement kan rakhe ïa ka sngi jingdum ne Black day ha ka 7 tarik mynta u bnai, 2022 kum ka jingpyrshah ïa kane ka jingjia kaba la jia ïa ki samla hapoh ka Khandwa diocese.
Ngi kyrpad ïa baroh ki diocesan team ban rakhe ïa katei kum ka Black Day, da kaba phong ki jaiñ ba ïong ne ki ribon ïong (kindly wear Black Dress on that day or a black ribbon)," ong ka ICYM.Ha ki  katto katne ki ri ki ju iehnoh haduh kumba 10 ne 12 snem; ha kiwei pat ki ri ki iehnoh tang lai ne saw snem.
Ha ki bun ki jaka ha Assam imat ki iehnoh tang kumba 5 ne 6 snem.
Hynrei don ki jaka ha ri Khasi-Jaintia ha kiba ki iehnoh haduh 30 snem.
Shuwa ban thung ia kitei ki shylluit najan ki thied, lane ki tnat lung lane ki shylluit, dei ban da puh ne lur bha ia ka bri, kumba ar ne lai sen da ka lyngkor.
Ia kine pat kiba ngin thung dei ban da khyllad noh ia ki sla kiba kham sharum kiba lah ban pynwit ia ki thied ba kin kyan hapoh khyndew kata haba thung ia kitei ki shylluid kiba najan ki thied.
Lada thung ha ka por ‘lap bah, kaba bha ka long ban da thad ia kine ki shylluit kumba shi sngi ar sngi ha ka jaka ka bym dei sngi.
Ha Hawaii ki ju pynieng ia kine da khongpong kumba shi sngi shuwa ban thung ia ki.
Ki ju leh kumne khnang ba kin ym pyut lada bun eh ka um ha ka khyndew.
Lada ka um ka bun eh, ka kham bha ruh lada thung ia ki ha ka kynton bad ym ha ka nur um.
Ia kine ki shylluit bad  ki tnat lung ki ju thung ha ki thliew kiba jylliew kumba lai ne saw inshi; bad ym dei ban tap ia i shylluit iba na khlieh da ka khyndew, lymda kumta i lah ban pyut lane ban ym san kloi.
Ynda ki la nang san donkam teng-teng ban phut ia ki niut ki nier, ban kynton khyndew sharud shariang jong ki bad ban khlai noh ia ki shylluit ki bym donkam.
Ynda ki lah kheit ia u sohtrun, donkam ruh ban pom noh ia ki met bah kiba la kha khun bad ban iehnoh tang ia ki tnat lung kiba thymmai.
Ha kane ka ri India imat u sohtrun um da don kita ki khniang kiba pynjulor eh ia u.
Ha Malabar (South India) ki ong ba don tang ka kynja niangshun (mealy bug) kaba paw teng-teng ha u sohtrun.
U sohtrun ha kane ka ri, um da don ruh shibun ki jingpang kum sha kiwei pat ki ri.
Kaba ngi ju iohi ha ri Khasi Jaintia imat ka long tang ki kynja jingpyut kiba bun jaid kiba lah ban long na ki bun ki daw (1) Kawei ka lah ban long na ka jingshoh eh ka sngi.
Lada ki dieng sohtrun ki ieng beit da kaba ki ia kyrshan uwei ia uwei kumba nga la pyni haneng,  lane lada kyrshan ia ki da u shken lane lada tap ia u soh da ka kynja sla, (2) Kawei pat ka jingpyut ka long kaba pynpyut ia u shreng.
Kane ka lah ban long na ka jingbun eh ka um ha ka khyndew.
Kaba pruid ki nur kiba jylliew ha ka bri lane kaba ai sboh eit masi lane ka sboh jingthung imat ka iarap ban kham pynduna ia kane ka jingpang.
U sohtrun u phuh syntiew ha u bnai February bad March bad u ih pat ha u bnai July bad August.
Katto katne ki phuh syntiew ruh tang shu kut ka jingkheit soh, bad ki soh na kine ki syntiew ki ih ha ka por tlang.
Ki sohtrun kiba mih ha kane ka por ki kham jew.
Kumba nga la pyni haneng, ha kawei pat ki ri jong ka pyrthei, khamtam ha Hawaii, Singapore bad ha Australia ia u sohtrun ki shet bad ka shini bad ki thep ia ki ha ki tin bad ki sa phah ia ki sha kylleng  ka pyrthei.
Nga ngeit ba kane ka jingtrei kan sa mih shen ha ri Khasi-Jaintia ruh.
Mynta hi uba kham bun u sohtrun na ri Khasi-Jaintia u leit sha Calcutta.
Hynrei katba un da poi ha Calcutta, bunsien u la sdang ban pyut.
Ka daw kaba kongsan ka long namar ba ka jingkheit ia u sohtrun bad ka jingshalan ia u ka long ha ki rukom kiba tohmet shibun.
Khnang ban lah shalan jngai ia u dei ban kheit ia u shuwa ba un ih eh.
Lada kham kheit kloi pat kata ka jingthiang ha u ka kham duna.
Ki ju kheit ia u ynda u soh u la sdang ban stem.
Lah ban antad ia ka jingih jong u da kaba bsiat da ki shympriah kti, bad da kaba sngap ia ka jingriew jong u.
Haba kheit ia u dei ban shu ot da ka shaku kaba nep, kumba shi inshi shiteng narum jong u soh.
Lada ot jymmoin eh ia u, kata bun jaid ki jingpang ki lah ban rung ha u soh bad ban pynpyut ia u.
Kaba bha ruh ka long ban kheit ia u soh ha ka por ba rang lane haba khuid bha ka bneng, bad ynda la kheit ia u ym dei ban shu buh ha ka khyndew kaba jhieh.
Ynda la kheit ia u, ka bha ban da buh kumba katto katne por (san haduh shiphew kynta) shuwa ban thep ia u ha ki shang lane ki synduk (crates) ban shalan ia u sha jngai.
Kine ki shang lane ki synduk kim dei ban long kiba khia eh.
Ia ki sohtrun dei ban thep ynda la sop ia ki da u skum kba lane uno uno u phlang uba rkhiang.
Ia ki kliar ruh ym dei ban ot, hynrei dei ban iehnoh ia ki bad ban pynpaw ia ki shabar ha ka shang lane ka synduk.
Donkam pat ba ka jingtap kan long kaba skhem bad ba yn nym don mano mano ba lah ban khlaw ia ki ha lynti.
Lada ngi leh sumar kumne, nga ngeit ba ka jingkhaii sohtrun kan kham roi.
Ha kiwei kiwei ki bynta jong ka ri India bad ha Assam ruh don katto katne ki jaid sohtrun kiba ki dang wallam shen na shabar.
Kine ki long: Smooth Cayenne, Queen, Ripley Queen bad Spanish.
Nalor kine, ha Assam ki don ruh kiwei ki jaid kiba ki khot ki ‘desi’ bad uwei  pat u jaid uba ki khot ‘jaldhupi’.
Na kine baroh imat u Smooth Cayenne u long u jaid uba bha tam.
Ki soh jong u ki khia haduh kumba ar ser shiteng ne lai ser: tangba u long u jingthung uba donkam ka jingsumar kaba kham thikna.
U Queen pat u long uba soh kloi bad uba bun bha ki soh; hynrei u soh u khia tang kumba shiser shiteng haduh ar ser.
Une u jaid pat u soh bha hi, wat lada um da ioh eh ka jingsumar kaba paka.
U sohtrun u long u jingbam uba bha shibun na ka bynta ka met u briew bad ka jingkoit jingkhiah jong u.
U don shibun ki vitamin A, B, bad C bad shibun ki kynja met (mineral).
U don ruh ka kynja met kaba ki khot ka enzyme ha ka ktien phareng kaba iarap ban tylliat ia ki kynja dohksah (proteins) bad kiwei kiwei ki kynja met.
Kane ka enzyme ka pynpait wat ia ka shyntur lada bam than ia u sohtrun.
Shillong: Hadien ka jingsngap mynthi jong ka sorkar Meghalaya Democratic Alliance (MDA), ki nonghikai contractual kiba la shah weng kam ha ka sorkar, mynta ka sngi ki la iaid paidbah, ban pynsngew halor ki jingeh jong ki, ha khmat ka sorkar.
Ki nonghikai contractual kiba la shah weng kam, hadien ka jingiakhih ka ba jai jai, mynta la shibnai hynniew sngi, da ka jingiakhih shong kyllain myngngor hajan ka civil hospital bad mynta ka sngi ki la rai ban tur sha Secretariat.
Na ka liang ki nonghikai contractual, kiba don kumba 100ngut eiei, ki la pynlong shwa ia ka jingialang hajan civil hospital,  ki la pynlong da ka jingiaid paidbah najan civil haduh secretariat.
Hakane ka jingiatur sha Secretariat na ka liang ka tnad pulit, kiba la ap pahara lupa ia kane ka jaka ki la pyrshang ban khang ia kine ki nonghikai ban tur sha secretariat, hynrei ki nonghikai ki khlem sngap bad tur beit beit sha secretariat.
Ki nonghikai contractual kiba kynthup lang ia ki nonghikai shynrang, hynrei ki kham bun ki dei ki longkmie kiba la wan ialam lang ia ki khun kiba dang rit bad don ruh na kine ki longkmie ki ba dang armet, hynrei ha kane ka sngi ym shem la iohi ia ki bor pulit kynthei ban wan pahara ha kane ka jaka.
Haba ki nonghikai, ki la sdang ban tur beit sha Secreteriat, kumta  ki pulit ki la siat laisien sha suin, da ka lyer pynsat khmat.
Ki nonghikai, ki la ap ia ka jubab jong ka sorkar haduh shibnai hynniew sngi  bad haba ki pulit, ki la siat da ka lyer pynsat khmat, ki la  pyrta jam da kawei ka sur “Ngi dei ki nonghikai ngim dei ki lehnoh “.
Down down mda government phuit pha prestone tyngson Conrad sangma ki ksew ieit mynder ym don snam shuh ha khmat jongphi kat iaki paradoh parasnam phi hun ban pynduh kam pynduh jam iaki nonghikai jongngi.
ko sorkar bamsap donbok phin IAP haki jingpang ba syrkhei phin IAP khlam baroh shi ing phuit ksew pohjait prestone and conrad.
Shillong: Ka KJCLF ka iohi ia ka jingsynjor jingmut jong ka Sorkar ha kaba iadei bad kaba pynsangeh ia ka ktem khalai Casino bad ka Meghalaya Regulation of Gaming Act 2021.
Da kaba sngewthuh ia ki jingbymman ki ban mih bad ka dor ba ka imlang sahlang kan siew da ka jingdon jong ki ktem khalai Casino bad kiwei ki jingsniew, ka Forum ka khot ia ki nongialam jong ki Balang, ki Seng bad ki Kynhun bapher ban iakyrshan lang ia kane ka jingdawa ban pynsangeh ia kine ki ktem khalai Casino bad kiwei ki jingsniew.
Ban pynpaw ia ka jingkhia jong kane ka kam, ka KJCLF kan pynlong ia ka jingduwai kaba kyrpang na ka bynta ka jingmanbha bad ba neh ha ka Sngi Thohdieng 7tarik u Risaw 2022 ha ka por 11-baje mynstep ha KJP English Service Church, Police Bazar, Shillong.
La khot sngewbha ia baroh ki nongialam Khristan ban iashim bynta lang ha kane, ong ka kyrwoh na U Rev Edwin H Kharkongor, Secretary, KJCLF.Khliehriat:Ka jingtwa khyndew ba khah khah ha kawei ka jaka ha Sonapur National Highway 06, ha kaba ha ka 5tarik mynta ka step, ka la wanrah ia ka jingsahkut ki kali ba iaid lynti ha kane ka surok bah.
Kane ka surok kaba la pyniasoh ia lai tylli ki jylla jong ka thain shatei lam mihngi jong ka ri India, ka jylla Meghalaya, Assam, Mizoram bad Tripura, ba kane ka jing twa ka la jia ha surok bah Shillong Silchar.
Kane ka jingtwa, ka la jia ha krem Sunapur, marjan bad ka khlaw adong Narpuh bad ka jingthut ka iaid ka ieng ki kali ka long ha National Highway 06 jong ka East jaintia hills district.
La ioh jingtip ba ka jingweng ia ki maw bad ki khyndew ba twa ka la iaid shakhmat da ka tnat ba dei khmih la iathuh ka khubor na ki tnat pulit Jong ka East jaintia police.
Kum ban shu pynkynmaw tang ha u bnai ba 9, mynta u snem ka jingtwa ha katei ka jaka ka la jia haduh lai sien kynthih.
Ka sorkar ka dei ban ai lad ia ki nonghikai kiba kwah ban shim bynta ha ka synshar khadar ka sain hima sima bad ban ia ai reng ia leh election, ka sorkar kam dei ban khang lad ia ki nonghikai kiba kwah ban shim bynta ha ka synshar khadar paidbah kiba kwah bad kiba don ka mon ban ban shakri kum ki nongmih khmat, ban ioh ia ka synshar khadar paidbah kaba khlain donkam ban ioh ki nongialam da ki riew shem phang, ki proh jabieng kiba don ka jingnang jing tip kiba iar ka jingmut jingpyrkhat kiba don ka bor pyrkhat kumno ban ialam ia ki paidbah bad ban thaw ki lad ki lynti ki policy trei kam bapher bapher na ka bynta ki paidbah.
Ka sorkar ka dei ban ai lad ia ki nonghikai kiba kwah ban shim bynta ha ka synshar khadar paidbah ban long ki nongmih khmat ym dei ban khang lad ia ki nonghikai kiba don ka mon bad kiba don ka sap ban shakri paidbah, namar kin nym bat ar kam lada ki jop election kin shakri kum ki nongmih khmat paidbah kin iehnoh ia ka kam hikai bad lada rem election ai lad ba kin bteng bad leit phai sha ka kam hikai.
Ha ka jaka ban khang ia ki nonghikai ka sorkar ka la dei ban buh kyndon bad khang ia ki nongkhaii heh spah ki bym don kyrdan pule, lada ai lad ia ki nongkhaii heh spah bym don kyrdan pule kiba pass tang cl 4 cl 5 kumno kin thaw ain kumno kin kren kumno kin iasaid hapoh assembly shu mutdur bad pyrkhat kaei ka ban jia hato kam dei ka jing leh rain haba tang u personal assistant jong ki la don kam da ki ba la dep bad pass ia ka degree graduation.
Kan long ka jinglehrain, lada yn pyniaid ia ka synshar khadar paidbah ban long nongialam nongmih khmat da ki heh spah bym don kyrdan pule katba ia ki nonghikai kiba kwah ban shim bynta ha ka synshar khadar paidbah ban long nongialam nongmih khmat la khang ban bynta ha ka synshar khadar paidbah khlem pep ngin sa ioh ka synshar khadar kaba tlot ka bym lah ban trei kam ha baroh ki liang ka bym lah ban shakri bad ai jingmyntoi ia ki paidbah.
Ka Mairang Constituency ka dei ka Concstituency kaba ju sei ia ki riewkhraw kum U Tirot Sing, Ka Phan Nonglait bad kiwei kiwei ki Riewkhraw ha kiba bun ki kam khamtam ban kyntiew ia ka Jaidbynriew hynrei sngewsih ban iohi ha kine ki khyndiat snem kiba la leit noh ka la hiar arsut ha ki liang baroh namar ka jingbymioh shuh ia ki Nongialam ki ba shisha.
Ka jingbym ioh ia ki Nongialam ba shisha ka pynlong ia ki nongshong shnong jong ka Constituency ban mad shibun ki jingeh, dei halor kane ka nongrim kaba la pynlong ia nga u briew ba don jingkitkhlieh ban mih shakhmat ban iakhun ia ka MLA Election 2023 da ka mynsiem kaba rangbah khlem da ka jingpynbor mano mano.
Ka jingmih jong nga ban iakhun ia ka election ka long ban saindur thymmai ia Synshar khadar, ban ai ka jingshakri kaba hok, ban long ka Sur na ka bynta ki rangli ki juki, ban long ka jingkyrmen ia kiba la duh jingkyrmen, ban iakhun pyrshah ia ka jingnion bein ia ki ba duk ba kyrduh, bad iakhun pyrshah ia ka jingpynlong kam khaii ia ka synshar ka khadar, ban iakhun ia ka bamsap bampong bad kumjuh ruh ban iakhun pyrshah ia ka Dynasty Politic lane ka jingbat ia ka lakam synshar khadar tang da kawei ka longing.
Ka jingailad ban bat ia ka kam synshar khadar tang da kawei ka long longing (Dynasty Politic) kan buh ka jingma bad jingmynsaw ia ka Constituency bad ia ka Jylla hi baroh kawei.
Kum ki Paidbah ngim dei ban klet ba ka rai jong kawei ka longing (Dynasty Politic) bad katto katne ki riewkhwan myntoi shimet kam dei ka rai jong U Paidbah.
Kum ki Nongshong shnong ngi dei ban tip ba ngim lah ban ioh ia U Nongialam ba shisha lada jied nongmihkhmat da kaba pynshongdor da ka bor ka Pisa hynrei dei tang lada ngi jied da ka lynti ka Hok bad Jingshisha.
Ka jingstad bad ka jingshemphang ki nongthep vote ka Jylla kan wanrah ia ka Synshar ka khadar kaba khuid ba suba, ka lawei ki khun ki kti jong phi.
Kaba dei bha kane ka jingong.
Tang kawei nga sngew confuse la phi dang dei ne em u Pastor pt haduh mynta.32 ngut ki briew, ki la iap bad sa 20 ngut ki la mynsaw jur, haba kawei ka bos, kaba kit ia 55ngut ki briew, ka la leit hap ha ka riat kaba 500 metre ka jing jylliew ha Kotdwar district jong ka Uttarakhand, hynnin ka sngi.
Katei ka bos, kam lah teh lakam shuh ha ka jaka, kaba dei ha Simdi, kaba ha  Dhumakote police station jong ka Pauri district.
Katei ka bos, ka leit na  Laldhang ha Haridwar district sha Birkhal block jong ka Pauri district bad katei ka bos, ka dei kaba kit ia ki nongleit khawai iathoh.
Nongpoh: Ka Ri Bhoi United, ka la ioh ban khur ia ka namjop kaba nyngkong haba sdang ka lympung ialehkai phutbol ia kaba la pynlong da ka Nongpoh Sports ha Madan Pahamsyiem, kata hadien ba ka la lah ban pynliem noh pyrshah ia ka Umden Sports Association da 5-4.
Ka jingiakhun ha katei ka sngi, ka long ba ha baroh ki ar kylla jong ka jingiakhun, ki la kut noh ha ka jingiakhaid khlem don kiba pynkhih jar, hynrei haba la poi sha ka Tie Breaker, ka Ri Bhoi United ka la lah ban pynliem noh ia ka Umden Sports Association.
Ia katei ka lympung ialehkai, la wan ban plie pyrda da u Bah Bobby Nongbet, District Sports Officer ka Ri Bhoi, ha ryngkat ka jingdon u Bah Bipul Thangkhiew, President ka RBYF, u Bah Lambok Rymbai, President ka Nongpoh Sports Association, u Bah Marcus Marten lem bad shibun kiwei.
Kum ban shu kdew hangne, ba ka NSA ka la pynbna ia ka khusnam da ka song pisa kaba T.1 lakh ia ka kynhun kaba rah ia ka namlahduh bad T.50 hajar ia kaba wan ha ka kyrdan ba-ar.
Nongpoh: Mynhynnin ka sngi ha Nongpoh, ka la don ka jingialang ne ka General Council hapdeng ki nongkitkam ba hakhmat ka United Democratic Party (UDP) Ri Bhoi bad ha katei hi ka sngi, ka la don ruh ka jingpynskhem ia ki nongkitkam ba hakhmat ka UDP ha Ri Bhoi.
Ha katei ka jingialang bad ka jingpynskhem ia ki nongkitkam ba hakhmat ka Party, la wan ban sakhi ruh da u Dr.Jemino Mawthoh, General Secretary ka UDP ha ka jylla, ha kaba ki la ioh ban pynskhem ia ki nongkitkam ba hakhmat ka Party bad hadien kata, la ioh ban pynbna paidbah ia ka kyrteng jong lai ngut ki kyrtong ka Party, kiba kynthup ia u Bah Bathok, u ban sa aireng na Jirang, u Bah Sunshine Makri na Umsning bad u Bah Baiahunlang Makdoh na Mawhati Constituency.
U Dr.Jemino Mawthoh, uba la ai jingkren ha katei ka sngi, u la pynpaw ba ha kane ka kynti kaba mynta ka UDP, ka don ia ka jingkyrmen kaba khraw eh, na ka bynta ban iohbat ia u lakam synshar hapoh ka jylla bad kata ka dei hadien ba ki la iohi, ba ka Party ka la ioh ia ka jingshanniah na ki paidbah ha ka jyllaUtei u heh ka UDP, u la kyntu ia ki nongkitkam ba hakhmat ka Party ba ki dei ban trei shitom bad ban pynkhlain ia ka Party, khnang ba ki kyrtong kiba ka Party ka pynieng ha ki konstitwensi bapher bapher, ba kin poi sha ka thong jong ka jingjop.
Haba phai halor ka jingpynskhem ia ki nongkitkam, u Bah Donbok Khymdeit kum u President, u Bah Balajied Ranee, Bah Sunshine Makri, Bah Donkupar Sumer, Bah Doris Sulein, Bah R.B.Shadap kum ki Working President, kiwei pat ki riew pawkhmat ha Ri Bhoi, kiba kynthup ia u Bah Rocky Kylla, Bah Najim Kharmalki, Bah C.B.Syiem, Bah Elphin Kurbah, Bah Sensi Lyngdoh, Bah Baiahunlang Makdoh, u Bah Michael Kharhunai, kum u General Secretary lem bad shibun kiwei pat.
Nongpoh: Ka kynhun ki nongshet ja Midday meal bad kiba don ha kawei ka kynhun kaba la tip kum ka Union Cook Cum Helper PM Porshan Meghalaya, mynta ka sngi ki la pynlong ia ka jingiakynduh lang hapdeng baroh ki dkhot ha Nongpoh bad ha katei ka jingialang, ki la ai ka jingkhublei kaba kyrpang eh ia u Conrad K.Sangma, uba la pynsngap halor ki katto katne ki mat bad katei ka kynhun ka la pynsngew halor shibun ki jingdonkam.
Katei ka jingai khublei da ki nongialam jong katei ka kynhun, ka dei hadien ba u Myntri Rangbah, u la pynurlong ia ka jingangnud jong ki, kiba la urlong bad la kyntiew noh sha ka 1,100/- tyngka bad ha kajuh ruh ka por, ki la sngewkmen eh, ka dei ba ka sorkar ka la pynlait lut ia ka pisa ba kitei ki nongshet ja, ki la dei ban ioh naduh u snem 2022.
Nalor ba la urlong katei ka jingdawa jong ki, na ka liang kitei ki nongshet ja, ha kaba bun na ki, ki dei ki longkmie, kumta ki la kyntu ruh ia ka sorkar jylla, ba kin ithuh kyrpang noh ia katei ka kynhun bad nalorkata, ki dei ban ioh shuti ne ban shongiing ha ka por ba ki shitom ne ha kipor ioh khyllung, namar kumba ka long ha kine ki snem ba la leit, kitei ki nongshet, kam ju don kata ba ki ioh shuti bad ki hap ban beh trei wat haka por ba ki don haka jingshitom jong ka met lane ha kipor ba ki pun khyllung.
Nongpoh: Ki la don ki riew rangbah na ki shnong bapher bapher jong ka Raid Marwet, ki la thaw ia kawei ka Committee bad kaba la tip kum ka Raid Marwet Development & Social Welfare Committee (RMD&SWC) bad ia katei ka Komiti, ki la leit ban pynithuh myn sngi saitjain, hakhmat u Syiem ka Raid Marwet.
U Bah Munu Shakwa, uba long kum u President jong katei ka kynhun ha ryngkat u Bah Liam Pator kum u General Secretary, ki la ong ba ki la thaw ia katei ka Komiti, ka long na ka bynta ban peit ia ka bha ka miat bad ka shongsuk shongsain ha ki shnong bapher bapher ha Raid Marwet.
Shuh shuh, ki la ong ruh ba katei ka Komiti ka don ia kata ka jingangnud ban peit kyrpang halor u pud u sam, namar katei ka thain ka dei kawei na ki jaka khappud bad ka Assam, kumta ka long kaba donkam ban don kiba kum kitei ki Komiti, khamtam eh ban ai ka jingiatreilang bad u Syiem ka Raid Marwet.
Lyngba jong katei ka sngi, ba ki nongialam katei ka Komiti, ki la leit ban pynithuh hakhmat u Syiem, na ka liang u Syiem ka Raid Marwet, u la ai ka jingkular ban ai ka jingiatreilang, na ka bynta ka bha ka miat ki paidbah hapoh ka Raid Marwet hi baroh kawei.
jaka baroh la dep third lut ki marwari ,jaka raid la loot  ,haba ban iada raid  sngew phylla shisha.
Nongpoh: Ki nongialam ka KSU Nongpoh Circle, ki la pyntip paidbah ba kin sa pynlong ia ka jingiaid paidbah ha ka 2 tarik u Nailar, kata na Pahamsyiem ter ter shaduh ophis u Sub- Divisional Officer ka MeECL Nongpoh Division.
U samla Baiaishanlang Kharshanlor, General Secretary ka KSU Nongpoh Circle, u la ong ba ka nongrim kaba la pynlong ia ka seng ba kan shim ia katei ka sienjam, ka dei hadien ba ki paidbah ki la jynjar eh na ka jinglip bording kaba khah khah ha ka thain Nongpoh hi baroh kawei, bad kaba la pynjynjar eh ia ki paidbah, ki khynnah skul, ki samla pule bad ia kiwei kiba trei ia ki kam bapher bapher.
Namarkata , na ka liang ka seng ka kyntu ia ki paidbah ka thain Nongpoh, ba ki dei ban ai ka jingkyrshan ia ka seng ha katei ka sngi ba ka seng kan iaid paidbah, kaba long ruh ban pynpei shkor ia ka tnat MeECL, kaba la leh bym suidniew halor ka jinglip bording khah khah bad ruh ka jingkiew ka bai thang bording, wat haba ka bording kam long kaba thikna, u la bynrap.
Shillong:Kum shi bynta ban burom ïa ka Sngi U Blei, ïa ki prokram jong ka Commonwealth Parliamentary Association of India (CPA) la pynsdang noh hadien ka 12 baje nohphaisngi hadien ba wai ki jingïaseng.
Ïa kane la pyntip da u Myntri Rangbah ka jylla Conrad K Sangma haba jubab halor ka jingkylli, balei ba pynlong ïa ka jingïalang ha ka sngi U Blei namar ka Meghalaya ka dei ka jylla kaba bun ki Khristan kiba donkam ban leit jingïaseng.
Haba kren sha ki lad pathai khubor u Conrad ula ong, “Baroh ngi ïa tip ba ka Dorbar jong ka Lok Sabha ka dang ïaid bad u Lamphang ka Lok Sabha bad kiwei ki Ophisar ki don por tang Sngi Saitjaiñ bad Sngi U Blei ban wan sha kane ka jingïalang".
U Conrad ula ong, “Kim don por bad dei namar kane wat ïa ki prokram jong ka CPA ruh la kham pynlyngkot noh bad la bthah ruh ba ki prokram la sdang noh hadien ba wai ki jingïaseng kata hadien ka 12:25 baje Nohphaisngi".
U Conrad ula ong ba ka sorkar ne ka ïingdorbar ka sngewthuh ïa ka jingsngew ki riewngeit Khristan hapoh ka jylla hynrei ym lah pat ban pynduh ïa ka jingïalang namar ba ka dorbar Parliament ka dang ïaid bad dei tang ha kane ka por ba u Lamphang bad ki Ophsiar kin ïoh por ban shim bynta ha kane ka jingïalang ha Shillong.
Haba batai halor ka jingdonkam ban pynlong ïa ka jingïalang CPA, u Conrad ula ong ba kane ka jingïalang ba 20 jong ka CPA ka dei na ka bynta ban ïatai halor ki mat kiba donkam eh na ka bynta ka thaiñ shathei Lammihngi (North East).
U Conrad ula ïathuh ba ha kane ka jingïalang ka CPA kala buh ïa ki mat ban ïatai ba kynthup ka jinglong jingman bad ka jingkylla ka mei mariang, ka jingshah lynshop ha ka bor mariang bad ka jingdonkam ban pynïoh ïa ki surok syngkien na ka bynta ban pynïasoh ïa ka thaiñ shathei lammihngi (North East) bad ka ri India baroh kawei.
“Kane ka jingïalang ka long kaba donkam bha bad nga dap da ka jingkmen ba u Lamphang ka Lok Sabha ula shim jingkitkhlieh ban ïalam ïa la jingïalang ha Shillong bad kane ka paw shai ba ka Sorkar Pdeng ka don jingkitkhlieh ban kyntiew ïa ka thaiñ shathei Lammihngi (North East) baroh kawei" ula ong.
ka biang palat, ba pyn i shai, ka kaRi India jong ka dei ka SECULAR Country.
best weldone the Host of the Program.
Ki shipai ka Niger, ki la kurup noh ia ka jingsynshar ha katei ka Ri bad mar ia ioh ban kurup, ki la sdang ban tian bishar shwa ia u myntri, ba peit ia ka tnat pisa bad kitei ki la dawa ia u, ba un jubab, shaphang ka jingjah lut ka pisa jong katei ka Ri.
La ai por, ia u hapoh 48 kynta, da ki shipai jong katei ka Ri, ba un jubab, halor katei ka jing jah lut ka pisa jng katei ka Ri, hynrei, lada um lah ban jubab, ki shipai, ki la rai, ba kin shu siat iap, ia utei u myntri.
Ngan ym salia na ka bynta ka hok jong i Kmie i Pyrsa i Kyiaw jong phi…" La ai mynsiem u Kpa ha khmat la u Pyrsa bad ka khun.
“Sa peit Pa kaei ka ban jia ia kine ki nongshun jong ngi, nga synei ia ki namar kim tip kaei ka bor i Papa jong nga…" La ong u Hep.
Hadien ka jingiasyllok shaphang kata, kyndit kynsan ha ka por kumba shiphew baje kdar la don ba kawang maw ha tnum iing.
Baroh ki la iakyndit thret bad u Hep u la kiew jingdom.
U ieng joit na jaka shong u leit peit tuh na i pongshai nangta u iohi ia ki lai ngut ki briew kiba la kah dur khmat kiba rung ha phyllaw iing.
Kum u briew u la sngew syier ka mynsiem kaei ka ban jia.
Bran u mih nangta bad u leit sor sor ha ka jaka ba ki ia don lang u iathuh“Don ba rung ha phyllaw iing, long phikir ka iing…"Joit u Kpa ka Lydia u ieng suki ban leit shim ka wait bnoh ar tylli, u ai kawei ha u Pyrsa bad kawei u bat ha la kti.
“Ngi long ba la khreh ban pom wat tieng phi ngi don ma ngi uba nud hi ban rung ha iing katta u la kut ka sngi…" La byrngem u MahehKham shiphang la sawa shrot shrot hajan ka jingkhang bah, bran u Hep u ap na kawei ka jingkhang u Kthaw pat na kawei ka jingkhang.
Jar ki ia sngap shiphang kita ki briew nabar pat ki la ia pyrshang ban khynniat ia ka jingkhang na kaba ap u Kpa ka Lydia.
U Kpa ka Lydia ruh triang u bat skhem la ka wait bnoh da kaba pyrkhat ba tang shu lait kdar un ai beit bhat.
Ki la leh tynneh shisha namar ba ki don lai ngut artat ki da rah bad u lyngka, kdar ki lah shisha marsien lait war, bhat pom u Kpa ka Lydia na ka kti uwei napdeng kita, “wow mei, wow mei", la mih ka jingpyrta nion beit Kthaw, wan sa u Hep da u dieng ba la bat lypa ha kti, ki la kawang hangta haduh ba baroh lai ngut kita ki nongshun ki hap phet bran.
Ka snam ka lyngkieng ha khmat jingkhang bad baranda, kumjuh ha lynti ter naduh phyllaw ka iing ka Lydia haduh ha lynti shnong.
" Hep ngin leh kumno ia kane… " la kylli jingmut u Kthaw“Ap Pa ngan da khot shuwa ia i Papa jong nga…" La ong u Hep“To ngin leh kumta…" La mynjur u KthawKa Lydia bad la ka Kmie ki la sheptieng shibun eh ia kaei kaba la jia.
Hynrei namar ba ki sngewthuh ba dei hi ban pyni bor da ka kam ia ki runar ki la sngew hun hi hangta.
Ha kata ka miet baroh shimiet ki khlem ia thiah ki khlem ia dem shuh namar ka snam kaba tuid ha jingkhang bad ka jingkhang kaba la lied rynghang.
“Mynta ngan ap sa katno ngut kin wan ki nongshun ngan ym riej lada dei ban iap ruh ngam salia" la byrngem u Kpa ka LydiaKhrui baroh saw ngut ki ia shong beit harud dpei.
U Hep ruh u la byrngem ban ym riej.
“Ia ka hok i Mei ngam salia ngan ym ai jem ruh…" La smai u HepHaduh ban da shai phlait ka bneng, u Hep u sa mih bad ryngkang beit ia ka snam ban iakynduh bad la u Kpa.
Bran u shu mareh pynstet la ki kjat bad ka sheptieng artat.
Marsien poi ha iing u shu shong beit bhek ha madan.
“Papa, ale wan sha tei sha iing, ki nongshun ki la lied ia ka jingkhang iing jong ngi bad ngi la ialeh pyrshah ka snam ka la lyngkien ha jingkhang iing jong ngi.
" La iathuh u Hep“Balei khun, kumno me ong.
" U Kpa u la kylli biang.
U Hep u la hab ban iathuh biang.
Mar mar u Kpa kumta hi wut u ieng bad pyrta ia ki katto katne ki Rangbah ban ia leit lang.
Kita ki Rangbah ruh mar mar kumta hi ki wan.
Kumta baroh baroh ki ia mareh da ka speed ban leit sha iing u Maheh.
Lynter lynti u Hep u la nang iathuh ia kaei kaba la jia ha la u Kpa.
“Kin dei beit kito hi ki nongshun ka Kmie jong me, kin sa mad jingeh.
" La ong u Bah Shanbor, Kpa u Hep“Ade nga la klet ban phah khang bha ka iing ha ka Kmie jong me…" La ong pat u Kpa“Nang phah noh ia kine ki Rangbah katto katne ngut ban leit sha iing bad i Mei ioh ki nongshun kin leit sha iing i Mei ruh…" La ong u Hep“Hooid ka dei khun…" La mynjur u KpaKumta hi u Bah Shanbor u la bthah ia arngut napdeng kita ki Rangbah ban leit lem noh sha iing jong u na ka bynta ka jingshngain jong ka iing jong u.
Imphal:Ka lynti iaid rel ba dang shu plie thymmai ka Khongsang Railway station kaba dang shu dep plie thymmai ha ka jylla Manipur, la pyndonkam da ki riew bymman ban kit ia ki tiar siat bad ki kuli sha ki jaka jong ka jylla ba don ka jingiakhih, ong ki nong synshar shnong jong ki riewlum ba la tip kum ka Indigenous Tribal Leader Forum ha ka sngi thohdieng ka 28 tarik u naitung.
Ka ITLF ka la kynnoh ruh ba ka sorkar Manipur ka don ka jingtip ba tikna ia kane ka jingkhaïi tuh lyngba ka lynti iaid rel na Khongsang.
Ki nongialam shnong riewlum, ki la tip ruh ba ka kane ka lynti iaid rel ba dang shu plie thymmai ha Manipur la pyndonkam ban khaii ia ki suloi bad kuli sha poh ka jylla lyngba ka jingtip jong ka sorkar jylla.
Ka kynhun jong ki nongialam shnong jong ka jylla Manipur ki la pynpaw ruh ba la pyndonkam ia kine ki tiar siat ban hiar thma ia ki jaitbynriew riewlum Kuki zo da ki kynhun Meitei.
La bthah ruh ia ki bor ba dei khmih ba kin peitngor halor kane ka mat bad ban sangeh noh ka jingpyndonkam ia kane ka rel namar ka lah ban rah bun ki tiar siat shapoh ka jylla.
Kiba bun na ki kuli ba la shah tuh ha ki paidbah Meitei na ki jaka buh kuli, ha kine ki khyndiat bnai ba la dep la pyndonkam ban rat dyngkhong ia kito ki jaitbynriew riewlum, kum kawei na ka jingangnud jong ki Meitei.
Shillong:Ka Jylla niam Bah Shillong jong ka Balang Katholik, lyngba ka khubor ba la pynlait da u Lyngdohsad ka Balang u Most.Rev.Victor Lyngdoh bad hapoh ka jingpynïaid jong ka seng Catholic Association of Shillong (CAS) kan pynlong ïa ka jingïai paidbah kaba jai jai ne ka Peace Rally ha ka 5 tarik u bnai Nailar na ka bynta ka shongsuk shongsaiñ hapoh jylla Manipur.
Lyngba ka shithi ba u la phah sha ki para Lyngdohsad, ki Lyngdoh Sohblei, ki Major Superior, ki Provincial, Parish Priest, ki Principal, ki Rector, Superior, ki Sister, ki Brother, ki riewniam bad ki paid riewngeit, u la kyrpad ban ïamih paidbah ha katei ban shimbynta ha katei ka prokram.
“U Blei u dei u kynrad u nongthaw ïa ka pyrthei.
Dei da ka jingstad jong u ba u la buh ïa ngi ha kane ka pyrthei.
Ngi ngeit ba u don bad u synshar ïa ka pyrthei da ka hok, jingshisha bad jingieid.
Ha ki bnai ba la leit ngi la duwai na ka bynta ka jingsuk ha ka pyrthei bad da ka lynti kaba kyrpang eh na ka bynta ka jingsuk ha Manipur.
To ngin ïaibteng ban duwai halor kane ka jingthmu khnang ba ka suk ka saiñ kan wan noh hapoh ka jylla ba marjan jong ngi.
Ngi lah ïohi ïa ka jingshah pynduh noh ka hok na ki longkmie, ka jingshah thang ki ïing, ki jaka Mane, ka jingkylla phetwir bun bah ki briew, ki jingïap na kane ka daw ïakhih jaitbynriew.
Ngi ïeng na ka bynta ban burom bad ka kyrdan ka longbriew manbriew ha ka imlang sahlang ba lahshai ka jong ngi," ong u Most Rev Victor Lyngdoh DD, Archbishop of Shillong.
U la bynrap ruh da kaba ong, “Ha kaba ïadei bad ka jingshah thombor ki longkmie, ngi ïasnohkti lang bad ka Catholic Association of Shillong (CAS), kiban pynlong ïa ka jingïaid paidbah kaba jar jar bad jai jai ne Silent Peace Rally, kumta nga khot sngewbha ïa baroh ki nongshong shnong ka Jylla Meghalaya ban ïashimbynta lang ha kane ka rally ka ban long ha ka 5 tarik u Nailar, 2023 naduh ka por 10 baje mynstep na madan Ïewrynghep, Laitumkhrah najan Firebrigade shaduh ka Madan Don Bosco.
".
Shillong: Ka Miss Meghalaya Organization, hapoh ka lama ka Meghalaya Youth Tourism Development Society, kan pynlong biang ia ka Jingiakop Thei bhabriew ne ka Miss Meghalaya bad ka Miss Teen Meghalaya 2023.
Kane ka tamasa iakop pyni dur bha briew kan long ha 9 tarik Nailur 2023 bad shwa ia kane kan don ka jingjied shwa ia kiba iakhun ban rung sha ka lympung ha ka 12 tarik Nailar 2023 ha Youth Hostel Shillong.
Ka lympung ba khadduh jong ka jingiakop kan long ha U Soso Tham Auditorium.
Ka khusnam kan kot sha ka T.2.80 lak ia ki nongjop.
Ka Miss Meghalaya barim jong 2022, ka Miss Irene Dkhar kaba la mihkhmat na Meghalaya ha ka Miss Northeast 2022, ka la jied kum ka Femina Miss India Meghalaya 2023, ka Miss Jessica Kharlukhi, 1st Runner-Up Miss Meghalaya, ruh kala ioh mihkhmat ha ka Miss Northeast 2022 kin long ki nongbishar.
Kiba don bynta ia kane ka kam ki long u Brian Wahlang, Rochelle Wahlang, u president bad secretary ka Meghalaya Tourism Youth Development Society, u bah Dominic Savio Diengdoh, bah Daniel Khongsit, bad bah Shanbor Khonglah.
Shillong:U Myntri Rangbah ka Jylla u Conrad K Sangma u la maham tyngeh ba ka Sorkar kan ym aili ia ki lad pathai khubor, khamtam kiba na shabar kiba pynmih ia ki khubor ba ialam bakla khlem da tip ia ka jingshisha.
Kane ka jingkren jong u Myntri Rangbah ka long ha kaba iadei bad ka huri hura ha Mahadev Khola kaba la jia ha ka 234 tarik mynta ubnai.
U la ong ba ka huri hura kaba la mih kam dei satia na ka jingiapher jaidbynriew lane sngewpher niam.
U la ong ba katkum ka jingtip ba u la ioh, ki don katto katne ki briew kiba la leit ha kawei ka dukan kaba don ha katei ka jaka bad ka la mih ka jingiania hapdeng ki ar kynhun, bad shoh ruh ia kaba die dukan, hynrei ka suk ban kynnoh ba kadei ka jingiapher tang namar ba katei ka la jia hapdeng ki ar jaidbynriew.
U Conrad u la iathuh ba ki briew kiba don kti ha katei ka jingjia kim dei satia kiba don bad kano kano ka seng, bad u la kyntu ruh ba ym dei ban shu pynphriang ia kum kine ki jingjia ba kadei na ka jingiapher niam ne jaidbynriew.
Shillong:Yn pyni paitbah ka India talent fight ha u 9xm channel, ha ka 28 tarik mynta u bnai, ha ka por 11:55 pm mynmiet, ha ka por ka jingiakhun ki samla khasi nongrwai bad nongshad kiba iakhun ha pdeng ka ri India baroh kawei.
Kumta na ka liang ka All Meghalaya dancer’s Association, ka kwah ia ki samla ban pyllait por khnang la shai ka miet khnang ba ki samla donsap kin dang ioh mynsiem shuh.
Naduh ki heprit Samla donsap shad rwai ka jylla Meghalaya baroh kawei ha kaba u samla Bobby Nongrum, u la ioh rah ia ka nam ba 3, mynta u snem ha pdeng ka India baroh kawei.
Shillong:U Myntri ka tnad kam jngohkai ka jylla, u bah Paul Lyngdoh, u la ong ba ka sorkar ka dang wad surok ban pyniaid ia ki kali ba kit ia ki nongwankai, khnang ban lait na ka jingsahkut kali ha ka nongbah.
Haba kren mynta ka sngi, u la ong ba ka surok na Umiam-Mawlyndep ka dei kawei kaba dang shna mynta kaban long kum ka lynti ban pyniaid ia ki kali kit nongwankai ban lait na ka jingsahkut kali ha nongbah Shillong.
U myntri u la pyntip ba ki kali kit nongwankai ba dang shu pyllait paidbah dang shen, ki dei beit ban kit ia ki nongwankai bad kane ka pynduna ia ki kali nabar kum na Assam ban ioh kamai sahuh sha kane ka jylla.
U la ong ba ka sorkar kan tei ia ka Resort ha Umiam bad ha Sohra.
Tang surok public kam lah pynbha bad tang ka jingkieng damp kam lah shna da kawei.
katta wad surok ka la shu plan ban ioh nong tang ialade vad ia u bar jylla.
Nongpoh: Uwei u khynnah rit na ka shnong Umling ha Ri Bhoi, uba la shah rahbor ha la u jong u Kni, u la lait thaw na ki tysim jong ka jingjia ba sngewsih, hadien ba ki Pulit ki la lap biangpor noh ia u.
Ka tyllong khubor na ki Pulit Ri Bhoi, ka iathuh ba ki Pulit ki la ioh ia ka jingujor halor ka jingjah utei u khynnah ha ka 25 tarik mynta u bnai, ha kaba la kdew ba utei u khynnah u la shah rahbor ha ka por ba u thmu ban leit sha skul ha ka por mynstep.
Haba iadei bad katei ka jingjia, ki Pulit ki la dep ban register case ha ka kyndon 363 IPC bad kiba la buddien eh halor katei ka jingujor.
Kumta ha ka jingbuddien ki Pulit, ki la lap ba utei u khynnah u la shah rahbor sha Assam bad haba ki Pulit ki la buddien bha, ki la lap na kawei ka jaka khlaw Shantipur ha Jagiroad, Assam.
Ia utei u khynnah la lah ban pyllait na ka kti jong uba la rahbah, ka dei na ka jingtrei shitom hapdeng ki Pulit Meghalaya bad Assam.
Haba iadei bad katei ka jingjia bad haba ki Pulit ki la ioh ban pyllait ia utei u khynnah, ki la aiti noh sha kiba haiing, kumta haba iadei bad katei ka jingjia, na ka liang ki Pulit kin pynlong ia ka jingtohkit bad kiba la pynngat ha ki kyndon katkum ka ain ia utei uba la shah kynnoh rahbor ia utei u khynnah.
Shillong: Hadien ka jingkhein biang ia ki marks, ha ka eksamin HSSLC, da ka  Mbose, kumta sa kawei ka samla pule, ka ioh rung ha ka kyrdan jong ki 10ngut kiba ha khmat duh, jong ka eksamin HSSLC (Arts)  2023.
Ia ka jing pynkylla ia ka thup jong kiba wan ha khmat, ka dei hadien ba ka  Riiahun Ika Siangshai, ka samla pule jong ka  St Anthony’s Higher secondary school, ka pynpaw, ia ka jingbym mynjur jongka, halor ka rukom khein marks bad hadien ka jingkhein biang ia ki marks, kumta ka la ioh rung ha ka thup jong ki 10ngut kiba wan ha khmat duh, da kaba ka ioh 426 marks.
Ka  Riiahun Ika Siangshai, ka dei na ka shnong Moolamanoh, East jaintia hills.
U hynmen jongka, u samla Wailad Siangshai, haba ai jingtip sha U Rupang, u iathuh, ba katei ka samla, ka ioh 420 marks, hynrei, ynda la dep khein biang, ka poi sha ka 426 marks baroh.
Shillong:Ka Deputy Commissioner jong ka East Khasi Hills District, ka kong R.M Kurbah lem bad u Superintendent of Police jong ka East Khasi Hills District, u Sylvester Nongtnger, ki la leit sha ka jaka trei kam jong u Lat ka jylla Meghalaya ha Raj bhavan Shillong, hadien ba ki la shah khot.
Ha ka jing ialang bad u lat jong ka jylla Meghalaya,u Phagu Chauhan, u la iatai sani bha ia ka long ka man jong ka jingpyniaid beit ia ki aiñ ki kanun hapoh jong ka District.
Shillong:Ka seng United Hynñiewtrep Movement (UHM) hapoh ka jingïalam ka jong u Education Secretary ka CEC U Bah Steward Malngiang ka lah wan ban pyn khang shi syndon mynta ka sngi, hadien ba ka seng ka lah ïoh ki jing ujor na kiba bun ba kane ka dukan kam shym lah pynbiang ïa ka jingkhuid jingsuba bad kumjuh ruh bym lah ban pynbiang ki kot ki sla ba biang halor ki nongtrei ba ka buh.
Hadien jong ka jingïoh jingujor ka seng ka lah leit ban sakhi hi dalade bad lah lap shisha ïa ka jing i saitmet jong ka jingjakhlia kane ka dukan, dei halor kane ka nongrim ba ka seng kam banse ban phah khang noh shisyndon ïa kane ka dukan bad ka lah mana ruh ba katba kam pat lah ban pynbiang lut ia ki jingdonkam katkum ki kyndon jong ka tnat ba dei peit ïa ka khuid ka suba halor ka bam ka dih bad kumjuh ruh katkum ki jingmaham ka seng kam lah satia ban plie ïa kane ka dukan.
Ha kane ka jingleit jurip jong ka seng ïa katei ka dukan la lap ba ki don ki jait jingbam kiba ym don satia ki tarik ne por ba kidei ban kut, la ïohi ruh ba ka jaka khlieng jingkhlieng ka long kaba jaboh bha, la ïohi ruh ba ki nongtrei ki sah hapoh ka dukan ha kaba ka kamra ruh ka long kaba sma iwtung bha, la ïohi ruh ba ka um ba la pyndonkam ban sait tiar ka long kaba jaboh bha, nalor ka madan ruh kaba jakhlia.
Kyntang ïawai ka seng ka ai une u kyrwoh sha baroh ki dukan ba ïadei ha ka bam ka dih khamtam ki dukan jong ki bar jylla ba lada ka lap ba ka khuid ka suba kim lah ban pynbiang bad kumjuh ruh khlem ki kot ki sla ba biang jong ki nongbylla jong ki kan nym ailad ba kin pynïaid ïew ïa ki dukan jongki bad kan ïa phah khang beit ïa ki, pynkut ka kyrwoh na u Education Secretary ka seng u Bah Steward Malngiang.
New Delhi:Ka kynhun synroplang jong ki parti, kiba don ha liang pyrshah kaba la tip kum ka INDIA, kin leit jurip ia ka jylla Manipur ha ka 29 bad 30tarik, mynta u Naitung.
U nongialam ka liang pyrshah jong ka kynhun INDIA, u la dawa ba dei ban ia tai bniah bha halor ka jingjia ia umsnam ha jylla Manipur, ha kaba ki la kwah ruh ia ka jing thoh ba shai ia ka long ka man ha katei ka jingjia.
Ka liang pyrshah ka dawa ruh, ba un don u myntri rangbahduh jong ka Ri India, ban ia kren shaphang ka jing ia umsnam ha jylla Manipur.
Kane ka la wan hadien shi sngi ba ka khliehduh jong ka National Commission of Women (NCW), ka Swati Maliwal ka la leit jngoh ia ka jylla Manipur bad leit kynduh ruh ia lanot ba la shah ktah ha kane ka jing iaumsnam bad ki arngut ki kynthei kiba la shah pyniaid lyngkhuit ha kawei ka video ha ka taiew ba la dep.
Na ka liang u Myntri Rangbah duh jong ka ri, u Narendra Modi, u la kren hadien ba kane ka video ka la saphriang bad u la ong ruh ba yn pynshitom ia kiba donkti.
Shillong:U Symbud Myntri Rangbah ka Jylla ba khmih ïa ka kam Pohïing u Bah Prestone Tynsong ula ong ba ka jinghiar thma jong ki paidbah ïa ka Chief Minister Office (CMO) ha Tura katba dang ïaid ka jing ïakren hapdeng u Myn tri Rangbah ka Jylla bad ki Seng bhalang, ka dei ka kam “ïasylla saiñ pyrthei" namar bun kiba shah kem ki dei ki dkhot jong ki seng saiñ pyrthei bapher bapher.
Haba ïakren bad ki nongthoh khubor ha ka sngi Palei, u Symbud Myntri Rang bah ula ong ba haba pynshong nongrim na ki briew ba shah kem haduh mynta, jan baroh ki briew ba la kem ki dei ki dkhot jong ki seng saiñ pyrthei.
“Kine baroh ki dei ki kam saiñ pyrthei, ka buit saiñ pyrthei ba la leh da ki katto katne ki seng saiñ pyrthei.
Hynrei, ngam kwah ban kren than ïa kane hynrei ailad ïa ka aiñ ba kan ïaid ha la ka jong ka lynti," ula bynrap.
U Bah Prestone ula ong, “Ka jingkheiñ jong nga hi ka shai bha, naba bun kiba shah kem ki dei jong ka Party A, B bad C, khatduh hi ka paw ba kane ka dei ka kam ïasylla saiñ pyrthei, dei ka buit saiñ pyrthei ym ka jingsngew ïapher jaitbynriew hynrei ka buit saiñ pyrthei jong ki seng saiñ pyrthei.
Watla nga lah ban kren kut kumta hynrei ai ba ka jingtohkit kan wad ïa baroh ki jingshisha bad hadien kane ngin sa tip ïa ka daw ba thikna".
Haba kylli halor ka jingdawa jong ka AITC ban wengkam shipor ïa u DGP ka Meghalaya bad SP ka West Garo Hills, u Symbud Myntri Rangbah ula ong ba kino kino ki seng saiñ pyrthei ki lah ban sei ïa ki jingdawa hynrei ka long pat kaba donkam ban peit ïa ka jingshisha baroh.
Hynrei, u Symbud Myntri Rangbah ula ai ka jingïaroh ïa ka jingsted treikam jong ka Tnat Pulit ha kaban kem ïa ki briew kiba donkti ban thaw jingkulmar.
“Nga da kmen bha ïa ka Tnat Pulit ba ka la shim ïa ka sienjam ha ka por kaba dei bad kila lah ban trei bha ha kaban pynneh ïa ka shongsuk shongsaiñ," ula ong.
Ula ong ruh ba ki Pulit, ki la dei ban kham leh tyngeh bad kham smat ha kaban tehlakam ïa kum kine ki jingjia hapoh ka Jylla.
Haba pynpaw ba kane ka jingpynkulmar kam dei satia tang ka jingthmu ban pynmynsaw ïa u Myntri Rangbah ka Jylla hynrei ka dei ka jingpynjot kaba ktah ïa ki paidbah salonsar.
“Ka khyllipmat ba ki kwah ban thaw jingkulmar ka mut ba ka jingjot kan leit sha ki paidbah la ka dei kiba riewspah ne kiba duk," ula ong.
Shillong:Ka Hynñiewtrep National Youth Front (HNYF) East Khasi Hills kala pyntip ba ka Meghalaya Urban Development Authority (MUDA) mynhynnin, ka sngi Palei, ka la pynmih ïa ka jingpyntip (Noti fication) ba la pynsangeh ïa baroh ki jingtei ba thymmai ha Them Ïew Mawlong.
Haba kren sha ki lad pathai khubor u President ka HNYF East Khasi Hills Bah Bless Dkhar, ula ïathuh ba ïa kane ka jingtei (Building) thymmai la tei hadien ka Thang khiew Petrol Pump bad kane ka jingtei, ka dei ka jong ka kong Phibora Marweiñ.
U Bah Bless, ula ong ba ka jingpyrshah jong ka seng ban tei ïa ki jingtei thymmai ha Them Ïew Mawlong, ka dei namar ba ka jaka ka dang don hapdeng ka jingbishar ha Meghalaya High Court namar ka sorkar jylla ka dang ïaleh ban pynkynriah ïa ki briew ba sah ha kane ka jaka, sha kawei pat ka jaka.
U Bah Bless, ula ïathuh ba naduh ba la paw bala don kiba la sdang ban tei jingtei (Building) thymmai, ka seng ka la leit ban kynduh ïa ka Shillong Municipal Board (SMB) bad ïa ka MUDA ban lap ïa ka jingshisha.
Haba kylli mano ba ai jingbit ban tei jingtei (Building) thymmai ha Them Ïew Mawlong u Bah Bless ula ong, “Kumba paw na ka jingpyntip (Notification) ba la pynsangeh ïa ka jingtei thymmai kadei hi ka MUDA ba ai jingbit namar lada kam ai jingbit, kam don bor ban pynsangeh ïa ka jingtei thymmai".
“Lah ban ong ba kane ka jingshim khia jong ka seng ka la pynlong ïa ka MUDA ban pynsangeh ïa ka jingtei (Building) thymmai ha Them Ïew Mawlong," la ong u bah Bless.
Gangtok:Katkum ka kyndon aiñ Maternity Benefit Act 1961, ka la ai ia ka hok jong ki kynthei ban ioh jingsiew ha ka por ba ki pep trei kata ka long ha ka por ba ki kha khunlung kaba long hynriew bnai ne 26 taïew ka ban dei ka sngi shuti.
U myntri rangbah, jong ka jylla Sikkim, u Prem Singh Tamang ha ka sngi balang, u la iathuh ba ka sorkar jong u kan ai shuti ia ki nongtrei haduh 12 bnai ia kito ki kynthei ha ka por ba kha khunlung bad kumjuh ruh shi bnai na ka bynta jong kito ki shynrang ha ka por ba ki dang ioh khunlung.
U la ong ba kane ka jingleh, kan iarap shibun ia kito ki nongtrei sorkar ban ai ka jingsumar ba bha ia ki khun ki kti jong ki bad kumjuh ia ka long ïing long sem jong ki ruh.
U la bynrap ruh ba shen yn sa pynmih ia ka jingtip bad jingbatai ba kham bniah halor jong kane ka bynta.
Ki jylla phang shatei lammihngi jong ka ri india, ka dei ka jylla kaba duna briew tam hapoh jong ka ri India ha kaba ka jing bun briew ka don kumba 6.32 lak ngut ki briew.
U Tamang u la bynrap shuh shuh ruh ba ki kynhun ophisar ki dei kita ki budlum jong ka jylla, ha kaba iadei bad ka roi ka par bad ka ioh ka kot jong ka jylla Sikkim bad ki briew kiba shong ba sah hapoh jong kane ka jylla.
U la ong ruh ba ka long kaba donkam bad kongsan bha ban buh jingthmu halor kumno ban kyntiew ia ka imlang sah lang kaba lah ban long ka jingmyntoi ba khraw ia kiba bun.
U la ai ka jingkhublei ruh ia baroh kito ki ophisar ba dang thymmai kum ki IAS bad SCS jong ka jylla Sikkim bad u la ai ka kyntien kyrkhu kyrdoh ia ki, ba kin roi ki par ha ka jingim jong ki, kaba man ka sngi bad ha ka kam kaba ki trei.
Sa ong ia une u nongialam ka sorkar Sikkim ba u la ioh thump up na ngi.
,bad ong ruh ba un hikai ia u CM jong ngi ruh bad ba ki 60 ngut ki MLAs kin hun hangta ba ngi ruh ngin iohi iaka jingbishar hok jong ki.
Donkam ban tyngkai bad ban pynneh pynsah ia ki khlaw ki btap , ki dieng ki siej ban ioh ka mariang kaba itynnad, ki khlaw ba jyrngam, donkam ban sumar bad ban iada na ka jing pynjot ia ka mei mariang bad na ka jing pom pathar ia ki dieng ki siej, donkam ban sumar ia ki sawdong sawkun jong ngi, khnang ba ki jingthaw ba im kin neh kin sah kiba long ka spah bah bad kiba ai jingmyntoi ha ki jingdonkam jong ngi ki khun bynriew, kum ki dieng ki siej ban shna iing shna sem bad ban thain ban wet ki jing shna ba bun jait, ki mrad ki mreng, ki sim ki doh bad ki wei ki wei ki ioh jaka rieh tngen, ngi ioh ki jhur ki jhep ki soh ki pai ba mih ha khlaw, ki kynbat kiba long dawai sumar ha ki bun rukom ban sop ban spain haba khein ba kdiah ki shyieng.
Bad kiwei kiwei ki jingdonkam kiba ai jingmyntoi kiba long ka spah bah na ka bynta ki khun bynriew, ki um bam um dih , ki dohkha doh pnat, ba bun jait ba ngi lah ban ioh na ki wah duid bad ki wah heh.
Lyngba ka jingdon jong ki khlaw ki btap, ki dieng ki siej ka pynneh ia ka jing shngiam ka khyndew ka iada na ka jingtwa ka khyndew bad ka iada na ka jing rang tyrkhong ka mariang ban ioh ka umbam umdih, lyngba ka jingdon jong ki khlaw ki btap ba jyrngam ngi ioh ban ring mynsiem ka lyer kaba khuid.
Hynrei sngew sih ba ha ki ne ki sngi bun ki khlaw ki btap ki la sdang syllen lut lyngba ki jingleh khlem akor jong ngi ki khun bynriew , lyngba ki jingtih maw tih shyiap, ki jing pom pathar ia ia ki dieng ki siej ban pynlong mar khaii ban kamai spah da kaba pynjot ia ki khlaw ki btap , khlem tyngkai bad khlem da pyrkhat shuh na ka bynta ka lawei ka la shai bad ki pateng ban wan.
Ki um ki wah ki la sdang tyrkhong ba la syllen lut ki khlaw ki btap ba jyrngam la jur sa ki jing twa ka khyndew, ki wah duid bad ki wah heh ki la jaboh lut da kaba bret ia ki jaboh jabain, ki niut ki nier ha ki wah , la shu pynlong jaka theh niut ( dustbin ) ha ki wah , ki briew kiba la shai hynrei ngi dang leh kum ki riew dum, ki mrad ki mreng, ki sim ki doh , ki dohkha doh pnat, ki jing thaw ba im , ki jhur ki jhep ba mih ha khlaw ki kynbat kiba long dawai ba mih ha khlaw ki la sdang ban duh jait kiba long ka spah bah na ka bynta jong ngi ki khun bynriew.
Namarkata ngi donkam ban sumar bad ban iada na ka jing pynjot ia ki khlaw ki btap ban kiar na ka jing pom pathar ia ki dieng ki siej bad ka jing thang dusmon ia ki khlaw ban iada na ka jing pyniap ia ki mrad ki mreng, ki sim ki doh, ki dohkha doh pnat ban kiar na ka jing pyn jaboh ha ki wah, dei ban kiar na ka jing ber dawai bih bad ka shoh kharu kaba pyniap dusmon ia ki jing thaw ba im kiba don hapoh um, ban iada bad kiar na ka jingthang pathar bad thang dusmon ia ki khlaw ki btap khnang ba ki ki mrad ki mreng ki sim ki doh bad kiwei ki jing thaw ba im, ki jhur ki jhep ba mih ha khlaw kiba long ban bam bad ki kynbat kiba long dawai kin ym duh jait.
Ka jingkylli ka long – Lada u soitan u long ka daw bah jong ki jingsniew ha pyrthei, te balei u Blei u shah ia u? Balei u Blei um pynjot ia u soitan bad ia ki ksuid? Hooid u Blei u lah ban leh ia kata, u lah ban khang ia u soitan ba un ym pynkulmar ia ki briew, hynrei u Blei u shah ia u soitan bad ia ki ksuid ban treikam pyrshah ia u briew, kumba ka la jia ha u Job u briew jong u Blei.
Te u Trai u la ong ha u soitan, ha khmih kiei kiei baroh kat kiba u (Job) u don ki ha ka bor jong me: tang halor jong u (Job) me wat rah la ka kti.
Kumta u soitan u la leit mih noh nakhmat u Trai" Job1:2.
Kumta ka daw bah ba u Blei u shah ba u soitan un treikam ha pyrthei ka long ba ka pyrthei kam bit ban ioh tang ka jingsuk, hynrei u briew u hap ban iakynduh shibun ki jingeh jingjynjar ba lyngba da kata ka lynti u lah ban phai sha u Blei.
Namar lada ka jingim ka long tang ka jingsuk hangne ha pyrthei, u briew un ym wad ia ka khmat u Blei.
Lada ka jingim ka long kaba khlem jingeh, khlem jingpang khlem jingkyrduh khlem jingiap khlem jingsngewsih, kata te u briew un ym kynmaw ia u Blei.
Kumta baroh ki jingeh kiba wan hap ha u briew ki dei ba u Blei hi u shah ia u soitan ban bet hangne ha sla pyrthei bad da kata ka jingtynjuh (Test) u briew u lah ban phaikhmat sha u Blei.
Te kane ka long ka khana – shisien la don uwei u briew uba bha uba tip briew tip blei uba ju duwai barabor.
Te ka por ka jia ba u Blei u la kyrkhu ia u bad u la riewspah eh, bad ynda u la riewspah u la sdang ban sarong, u shang kylleng bad ki paralok um ju kham poi iing shuh u bunkam ka beh spah um don por shuh eiei bad u la klet ruh ia u Blei.
Te ha kawei ka sngi u khun jong u u la shah puh bsein, la leit rah ia uta u khun sha u doctor bad u doctor u ong ym don lad shuh namar ka bih bsein kaba jur (seriously sick).
Kiba haiing ki la pyntip sha uta u kpa uta u khynnah, mar mar u la wan da ka jingkhuslai.
U kpa uta u khynnah (riewspah) u la phone sha u nongduwai uba ju duwai ha iing jong ki mynshuwa, u nongduwai ruh u la wan bad u la duwai kumne – “Ah Trai nga ainguh ia me ba me la phah ia u bsein ban puh ia u khun ine i bah! Namar i la klet ia me la hynriew tylli ki snem, hynrei kane ka long ka por ba men pynphai ia ine i bah na ki lynti bymman namar ngim ju iakynduh shuh.
Hynrei ainguh ba une u bsein ba u la wan ban pynkylla bamut ia i bah ha ka shikhyllipmat.
Trai la katta ruh pynkhiah ia une u khynnah bad wat shah shuh ba ki bsein kin wan ha kane ka longiing hynrei kane ka longiing kan shakri ia me.
Mar kumta u khynnah u la peitmat bad ioh bor bad la pynkhiah ia u na ka bih uta u bsein.
Une u riewspah ruh u la kylla bamut bad phai sa shisien pat sha u Blei.
Bun bah ha ka pyrthei ki bym sheptieng ia u Blei bad kim tip uei u Blei tad ynda ki la iakynduh ia ki jingeh bakhraw jong kane ka jingim.
U Blei u ieit shibun ia u briew bad u la phah ki jingtynjuh (test) ba u briew un nang ban jan sha u Blei,“Ha khmih suk uta u briew ia uba u Blei u sneng: namar kata wat niew bein ma me ia ka jingsneng jong uba donbor baroh.
U pynmong ma u, u sop spain ma u, u pynmynsaw ma u, KI KTI JONG U KI PYNKHIAH" Amen.
Job 5:17 – 18.
Shillong: Ha ka miet jong ka 26 tarik u naitung 2023, kawei ka petrol pump ha Urmasi u joh, kaba kyrteng ka Pyngrope Service Station, ka la shah lute ha ki 4 ngut ki briew ki bym ithuh kyrteng ha ryngkat ruh bad ki tiar siat bad kiba phong ia ki uniform shipai bad ki la ioh ban lute haduh kumba 3 lak tam eiei ka pisa.
Kane ka jingjia shah lute, ka dei ka ba la jia ha ka por kumba 9:45 eiei, ha ka por ba ki nongtrei jong katei ka petrol pump ki mut ban khang noh, hynrei kyndit kynsan la wan ki briew ba riam shipai ban lute ia ka pisa.
Haba iadei bad kane ka jingjia, na ka liang ki nongtrei jong kane ka pump, ki la iathuh ba nyngkong ki dang mut ba ki dei ki pulit ba rieh slap, hynrei kynsan kynsan kine ki nonglute kiba dei ki khasi ki la rung hapoh ban dawa pisa na u Manager bad hadien ba ki la ioh ia ka pisa, ki la iaid beit sha ka lynti ban leit sha Smit.
Ha kane ka jingiia la don tang 2 ngut ki kynthei ba trei ha katei ka Petrol Pump bad 2 ngut ki shynrang.
“Ngi lah tieng bad ngi lah syier ka mynsiem ha ka por ba ki wan rung shapoh, namar ki bat da ki tiar siat ban dawa pisa na u Manager.
Kine ki nonglute ki maham bad byrngem ba kim dei satia ban iathuh bad pyntip sha ki pulit" ong kitei ki nongtrei.
Ka lah dei ka plan ki ki khawpud hi khnang ban ioh kynnohpynthohbria iaki Wei pat, khnang ban thud ka Jingiakren iasuk,God sees the truth but Waits,u Blei un sympat dakaba tyngeh iaki ba plan iaka jinglute.
Ka jingiohlad eh ki khynnah rit, ban ialehkai internet, ka ju wan rah shibun ka jingsniew ban ia ka jingbha bad katei ka dei ka jingshisha, ha kaba uwei u khynnah rit, uba dang phra snem ka rta, ula thied syndon da ka suloi AK 47.
Ka kmie jong utei u khynnah rit, ka  Barbara Gemen, ka dei kaba na  Netherlands bad ka iathuh ia shibun bah ki kam beain, ba la leh da u khun jongka, uba dang 8 sem ka rta ha ka internet, lane kaba ki ong cyber crime bad kam dei tang katta, ka iathuh, ba ula thied ia shibun ki tiar ki tar, na internet bad kawei na kitei, ka dei ka sulok AK 47.
Ha ka jingiakren jongka bad ka  Euronews, ka iathuh khana, ba utei u khynnah, u ju pynlut por bha, ban ialehkai ha computer bad ha katei ka rukom ialehkai, u leit lap ia ki jaka ba die jingdie bad u la thied jingbam, kiba bun jait bad don kiba shu ioh ei, ha kaba ki nongdie, ki ju wan rah sha iing jongu bad ha kaba nyngkong eh, ka iathuh, ba u wan poi shwa u pizza, uba ki shu ai, hynrei hadien hadien, ula thied sa kiwei pat ki tiar, kiba kham remdor bad kiba bun jait bun rukom.
Ka iathuh ruh, ba u ju buhrieh, ia kitei ki kam khyllah jongu, da kaba u pynkylla kyrteng lane u pynkylla ia ki code number bad ka dei hangtei, ba u ju iakren bad ki nongialehkai online games bad u ju iarap ruh, ha kaba thep pisa beain ha ki account jong ki briew.
Ha kawei ka sngi, kaba la pynkyndit ia ka Barbara, ka long, ba haba ka wan poi ka suloi AK 47 ha iing bad hangta, ka sngewthuh, ba u khun jongka, ula leh ia shibun ki kam runar, da kaba pyndonkam ia ka internet bad ka ioh jingtip ruh, ba katei ka suloi, ka iaid lyngba na Poland sha Bulgaria, ban lait na ka jingshah bat ha ki bor tohkit; hynrei ka donbok, ba ka leit ioh da ka kti lajong, ban shim ia katei ka suloi bad ka sa leit aiti noh ha ki bor pulit.
Hangtei ruh kam kut satia bad ka iathuh, ba u sdang ban sngewsih, haba ula shah knieh noh, katei ka suloi bad un iai bteng ban shong miet ban ialehkai bad ki riew runar, kiba triem kiba ju don bynta ban thok briew, ha ka ialehkai online.
Nongpoh: Ka Nongpoh Town Committee (NTC), ka khot ka wer ia ki nongshong shnong kiba hap hapoh ka jingpeit jingkhmieh ka Town Committee, ba kin shim ia ka lad ha ka ban applai ia ka skhim iarap shna iing bad kaba la tip kum ka Pradhan Mantri Awas Yojana – Urban (PMAY-Urban).
Katkum ka jingiathuh u Bah Rayonald Kharkamni, Secretary ka NTC, la ong ba ia katei ka skim ba kyrpang na bynta ki longiing kiba hap hapoh ka jingpeit jingkhmieh jong ka NTC, ka dei kaba la pyllait da ka ka tnad Meghalaya Urban Development Authority (MUDA), ha kaba lyngba katei ka skhim yn ai jingiarap ia kito ki longiing kiba ioh tulop ne ka jingkamai jingioh ha iing haduh 3 lakh tyngka shi snem, ba kin ioh jingïarap lyngba ka skim Housing For All (PMAY-Sor).
Shuh shuh, u la iathuh ruh, ba lyngba kane ka skhim, ki nongioh jingiarap ban shna iing lade, kan ai ia ka jingkyrshan haduh 1.5 ha ka installment na bynta kito kiba kwah ban shna iing thymmai ne pynkhaiing, ha kaba ka jingiarap kan long ha ka dur jong ka subsidy.
U Bah Rayonald Kharkamni, u la ong ruh ba kumba ka NTC, dang shen ka la ioh ruh ia ka jingithuh ne ka Best Performance Nagar Panchayat ha ka jinglah jong kane ka Committee ban pyntrei bha ia ka skhim PMAY-U bad kawei ka longing na Nongpoh ka la ioh ia ka nam Best House Construction kaba la lah ban shna itynnad ia ka iing lyngba kane hi ka skhim bad haduh mynta kumba 600 tylli ki iing la dep ban tei bad don kiba dang pyntrei ruh.
Namarkata, na ka liang ka NTC ka la khot la wer ia ki paidbah ban leit applai ia kane ka skhim iarap shna iing lyngba ka office jong ka District Urban Affairs, Nongpoh hapoh ka 4 tarik Nailar 2023 da kaba rah ruh ia ki kot ki sla kum ka Voter’s ID card, Aadhar Card jong ki ba apply bad ki Khun Ki Kti, Ka kot Jingkamai jingioh, Patta, bank pass- book bad 2 tylli ki dur passport.
Shillong:U General Manager ka NHIDCL u Ashish Shukla ula iathuh mynhynnin ka sngi ba ka jingmaramot ia ki jaka ba sniew ka surok bah NH44 kan shim por namar ba hap khot tender shwa.
Haba kren mynta ka sngi, u Ashish ula ong ba tang ia ka package 4, la dep ban khot tender katba ia kiwei ki package ba kynthup 3, 5 dang hap ban khot tender.
Kine ki package ki dei ba hap ha Pynursla Civil Sub-Division, ha kaba ka surok ka la sniew jubor haduh katta katta.
“Ngi la dep khot tender ia ka package 4 bad ia kiwei dang pynkhreh ban khot tender ban maramot", la ong u Ashish.
U la bynrap, " Kan shim por katto katne por, namar hap ban iaid katkum ka rukom bad hap ban ioh ia ka jingmynjur na ka bor ba halor".
U Ashish ula ong ba ka kompeni NHIDCL kan pynsted ban maramot kloi, katba lah ia ki jaka ba sniew ka surok.
Lah ban kdew ba ka KSU South Central ka la pynlong ia ka jingiakhih ha ka 1 bad 2 tarik u Nailar ban wan ban dawa ban pynbha bad maramot noh ia katei ka surok kaba la sniew tasam.
Shillong:Kan long kaei kaei kaba khyllah bha haba ïohi babun na ki bar jylla kiba wan wat tang katto katne sngi ne wat tang shisngi ruh sha Nongbah Shillong, ki la nud ban pynkylladur ïalade tang na kadaw ban khring ïa ki nongthied na ka bynta ki tiar ba ki wan die shane sha Shillong.
Ïa kane la lap ha ka step sngi Balang ba uwei u bar jylla uba, lada shu peit la ïohi kumba u dei uba dang shu wan poi sha Nongbah Shillong ban leit tyrwa die ïa ki dawai kyllan met, ba kthah met, bad kiwei ki jait dawai pang shyieng hapoh Ïewduh.
Ha kane ka jingleit die hapoh Ïewduh, la ïohi ba utei u bar jylla u la riam ïalade kum uwei na ki briew kiba jrong rynïeng da kaba ïuh halor ki siej kiba la pyndait ha la ki jong ki kjat bad ban ïaid kylleng ka Ïewduh ban tyrwa ïa la ki jong ki jingdie kiba dei ki dawai.
La ïohi ba marsien rung hapoh Ïewduh utei u bar jylla, uba ym lah ban tip u wan naei, u la sdang ban ïaid tyrwa die ïa kitei ki dawai napoh ka basa ba ju die ïa ki jaiñ secondhand bad ki tiar ïing kum ki khiew bad kiwei ki tiar.
Ki briew ne ki nongthied kiba ïaid na katei ka basa ki la shu ïa ang lyngngoh haba ïohi ïa utei u bar jylla ba u la riam bad leh khyllah ha katei ka por ba u la tyrwa die ïa kitei ki dawai.
La ïohi ruh ba tang hapdeng katto katne minit, ki briew ki la ïa tur ban thied ïa kitei ki dawai bad da kaba leh khyllah kumtei utei u bar jylla u la shu ïoh kamai ei kha ma kha, katba bun pat kiwei pat ki nongdie ba manla ka sngi hapoh Ïewduh ki ïa lyng-a bad shu hap ïalehkai Ludo naba ym don jingdie.
Lah ban pynkynmaw ba ha ka sngi ba-ar u Deputy CEM ka KHADC u Bah P N Syiem, u la ong ban pynkhlaiñ ïa ki aiñ Hima ban ïoh tehlakam ïa ka jingwan kyrthep jong ki briew ba nabar, bad kane ka long kaba dei bha, hynrei ka Council ka dei bha ruh ban khmihbniah ban peitngor ïa kum kitei ruh ki bar jylla kiba dang shuwan bad kiba ïoh pat ban khaïi laitluid katba mon hapoh ki jaka jong u pud u sam ka KHADC.ha ba ka iew ka dei  jong ngi ki khasi hynrei dap bt da u poi ei namar ki kynthei khasi ha iew bun ba kdup is u bar jylla n nai ia kren shuh sa kiwei pat  ki dong ha sor shillong  ba la don bun na ki bar jylla ba thied iing ha kyrteng ka kynthei khasi bad dng leh puja thik2kamai mynta lah bun u dkhar ,,dei ban khang noh ki kali Assam ba block palat.
la I ngiah saka ialeh boss…peit kai sha nongstoiñ tang ki khasi suda ba shong dukan katno ka jingshngaiñ ma ngi pat shane shilong bad ribhoi sdang bun u dkhar.
leh kumno keiñ ki kynthei samla khasi bun ba trei ha jong u dkhar mynta.
satang katno ngin hap long kum u ksew.
Nongpoh: Ha ka sngi ba ki nongialam bad ki dkhot ka FKJGP, Ri Bhoi, ki la leit ban jurip ia ka skul JNV Niangbari, ki la don shibun ki khynnah kiba la pynsngew sha ki nongialam ka seng halor ki jingduna ha katei ka skul, pynban hadien katto katne por, la wan uwei u nonghikai na katei ka skul, uba la pynmih ia ki kyntien, ba mano ba pynphriang ia ki khubor bakla, tad haduh ban da wan poi bun briew ha katei ka jaka.
Ha kaba kum katei ka por, ba u nonghikai u la kham pynmih ia ka sur kaba heh bad uba la kylli na ki khynnah skul, ba mano ba pyntip ia ki jingjia hapoh katei ka skul, ki dkhot ka FKJGP kiba don marjan bad katei ka jaka, mar mar ki la leit ban iakren bad utei u nonghikai bad kiba la ioh ruh ban kren shai halor katei ka jingeh ki khynnah skul.
Haba iadei bad katei ka jingjia, ba ki khynnah skul ki la shah kren ha ki nonghikai hapoh katei ka skul, na ka liang ki liang ki nongialam ka FKJGP, lyngba u Bah Ricky Majaw, u la ong ba ka seng ka maham tyngeh ia ki nonghikai ba kim dei ban pyntieng pynsmiej ia ki khynnah skul haba ki kren ia ka hok, namar ba ki kren ia ki jingshisha halor ka jingduna hapoh katei ka skul.
Haba ki khynnah skul ki iathuh hok kaba mut ba ka dei kaba shisha bad katno tam haba ngi la jurip bad ka dei kaba shisha, kumta na ka liang ka seng, ngi maham ia ki nongpyniaid bad ia ki nonghikai hapoh katei ka skul, ba kim dei ban pyntieng ne byrngem ia ki khynnah kiba pule hapoh katei ka skul bad lada ka jia kumta, na ka liang ka seng kam banse ban shim ia ki sienjam kiba tyngeh, ong u Bah Ricky Majaw.
Pynursla:Ka Khasi Students Union (KSU) South Central Circle, ka la mih noh napdeng ka jingialang kaba la khot ka SDO Pynursla Civil Sub-Division hadien ba u General manager ka NHIDCL, u la pynpaw ia ka jingeh ban maramot mardor ia ka jingsniew tasam ka surok NH44.
Ha ka jingia lang mynta ka sngi ha Pynursla, la wan iashim bynta ki rangbah shnong, ki nongialam seng bhalang bapher bapher naduh ki seng ki kali kamai.
Haba kren hadien ba la mih jyndat, u President ka KSU South Central u bah Ennocent Khongstia, ula ong ba ka seng kala buddien la ar snem ia kane ka jingdawa ban maramot ia ka surok hynrei man ka por bad haduh mynta ka sngi ruh, ka NHIDCL ka la shu kren kumjuh shi kumjuh khlem poi shano shano ruh.
Halor kane, u la ong ba ka seng kan iaid beit shakhmat ia ka jingiakhih halor ka jingsniew surok kumba la pynbna ka ban long ha ka 1 bad 2 tarik Nailar ban wan.
“Ngi la sngew ba ka NHIDCL ka kren kajuh shi kajuh la ar snem ba ngi la phah jingthoh bad iakynduh bad kumta ngi la rai ban iaid shakhmat ia ka jingiakhih kumba la pynbna mynshwa", la ong u bah Ennocent.
Tura:Ki Pulit ki la ïohkem ïa uwei na ki briew ba hakhmat eh ba kynshoit ïa ki paidbah ban thaw jingkulmar bad ban thang ïa ka jaka shah jingit ka ACHIK, nalor ban lun maw ïa ki Pulit bad ki sengbha lang ba dang ïakren bad u Myntri Rangbah.
U Marak uba ju bna bha ban kren ïa ki kyntien aiding, la kynnoh ba u dei uba kynshoit ïa ki paidbah ban thaw jingkulmar.
Ka jingkem ïa u ka dei ka sienjam ba kongsan ha ka ban wanrah pat ïa ka jingsuk bad ban pynthi kna ïa ka jingpynsajia ïa baroh kiba wanrah ïa ka huri hura kaba ktah ïa ka shongsuk shongsaiñ.
Ïa une u briew la kem da ki Pulit syntiat ba la ïalam da ka kynhun ba kyrpang ki Pulit.
Hadien ba ka kynhun tohkit ka la poi ha Ïing u Salseng R Marak ha Damalgre, une u briew ula pyrshang ban phet hynrei lah ïoh ban kem da ka jingkloi beh ki Pulit.
Ka jingkem ïa u Marak ka dei ka khubor ba ym don satia mano mano ruh kiba long halor ka aiñ bad ki briew kiba kynshoit ïa ki kam umsnam kin ïoh ïa ka jingpynsaja katkum ki kam ba ki leh, ong ka khubor na ki pulit.
Aizawl:Ka jingbitar bad dom pyrshah ia ka sorkar ha ka jingialam jong ka BJP, ha ka sorkar pdeng bad sorkar jylla ha Manipur.
Ki nongiakhih pyrshah kiba la khie bitar ha jylla Mizoram, ki la kynthoh tyngeh ia ka sorkar ba ialam da ka BJP, haba iadei bad ka jingjia ha jylla Manipur.
“Hato ka masi ka kham kor ban ia ki kynthei ha india?" la kylli ki nongiakhih pyrshah kiba la khie jingdom ha jylla Mizoram, ia u myntri rangbah duh jong ka ri u Narendra Modi.
“Ngi kwah ban kylli ia u myntri rangbahduh, haba iadei bad ka jingshngaiñ jong ki kynthei hapoh ka ri" ong kitei ki longkmie jong ka Mizoram.
Da ki hajar ngut ki paidbah ki la mih sha surok ha jylla Mizoram ban pynpaw ia ka jing pyrshah ia ka jing shah ban beiñ jong ki jaitbynriew Kuki,Hmar,Mizo, Zumi ha jylla Manipur.
Kane ka jingialang la pynlong da ka Seng NGO Co-ordination Committee ha ka 25 tarik Naitung ha nongbah Aizawl bad baroh ki nongbah jong ki district, ha jylla Mizoram.
Ka NGOCC kynthup ia ka YMA,MUP,MHIP,MZP,MSU, ha kaba la la rah lama iong ruh kum shibynta jong kane kane ka jingiakhih.
Nongpoh:Ki la don bun ngut ki khynnah ba pule ha skul JNV Niangbari, ki la kem pang bad kiba la hap leit shah sumar ha Bethany Hospital Nongpoh bad na kitei kiba la kem pang kynsan, la don uwei u khynnah uba la kham shitom jur bad uba la poi ICU.La suba jur ba ka daw jong ka jingkem pang kitei ki khynnah, ka dei na ka Um, namar ka um ba ki la dih bad pyndonkam ka dei ka um kaba saw bad ka um bym pat pyn khuid satia.
Haba leit ban jurip ka katei ka skul bad haba ïoh ban iakren ïa ki khynnah kiba pule ha katei ka skul, ki la ong ba ki la shem jingeh palat na ka jingjaboh palat ka umbam umdih, nalorkata ki la ong ba ki don shibun ki jingduna, kiba kynthup naduh ki jaka leit shabar, ki jaka sum lem bad kiwei.
Tang mar ia tip halor katei ka jingjia, ki nongialam ka FKJGP, North Khasi Hills District, kaba la ialam da u Bah Ricky Majaw, ha ryngkat u Bah Gabriel Sun, u Banroi Wahlang lem bad kiwei, ki la leit ban jurip ia katei ka skul bad kiba la pynrem eh ia ki nongpeit nongkhmieh ia katei ka skul, namar kim lah ban pynbiang ia ki jingdonkam ki khynnah kumba ki dei ban ioh.
Lyngba jong katei ka sngi, kitei ki nongialam ka FKJGP, ki la ioh ban iakren ia ki khynnah pule hapoh katei ka skul bad kumjuh ruh ia ki nonghikai, kumta haba kitei ki nongialam ka FKJGP ki la ioh ia ka jingujor na kitei ki khynnah, ki la shim ia ka rai ba kin sa shimkhia bad ruh ban dawa na ki bor bahalor, na ka bynta ban pynioh ia ka hok ki khynnah pule hapoh katei ka skul.
Shillong:Ki pulit ka West Garo Hills mynhynnin ka sngi, ki la kem ïa ki 18 ngut kiba donkti ha ka ban pynklumar ha ka miet sngi nyngkong da kaba ther maw ïa ka CMO Office ha Tura, kiba kynthup na ka seng saiñ pyrthei BJP 7 ngut bad 11 ngut na ka seng na ka seng TMC.Ki 18 ngut kiba la shah kem na ka seng saiñ pyrthei TMC bad BJP ki kynthup ïa u Bartho Ch.
Sangma 19 snem ka rta, uba na Dalu, WGH (BJP), u Bregrimseng S.Marak 19 snem na Baghmara, SGH (TMC), u Pangchu R.Sangma 18 snem na Siju, SGH (TMC), u Kimkim K.Sangma 32 snem na Tikrikilla, WGH (TMC), u Lastbirth M Marak 23 snem na Ampati, SWGH (TMC), u Sangra R.Marak 32 snem na Baghmara, SGH (TMC), u Greatster N.Marak 27 snem na Ampati, SWGH (TMC), u Salseng Ch.
Momin 28 snem na Araimile, WGH (BJP), u Brendip R.Marak 34 snem na Dalu, WGH (BJP), u Akanrik M.Sangma 21 snem na Araimile, WGH (BJP).
Nalor kane la kem ruh ïa u Khuswant M.Sangma 33 snem na Dakopgre, Tura (BJP), u Tengchang D.Sangma 20 snem na Siju, SGH (TMC), u Tengma Ch.
Marak 28 snem, na Mahendraganj, SWGH (TMC), u Jaseng Ch.
Marak 40 snem na Baghmara, SGH (TMC), u Gamchu R.Sangma 20 snem na Siju, SGH (TMC), u Kebin Ch.
Marak 28 snem na Damalgre, SWGH (TMC).
Ki pulit kila kem ruh ïa arngut ki kynthei kiba dei ki dkhot jong ka BJP Mahila Morcha kiba kynthup ïa ka Bellina M.Marak 32 snem kaba na Dobasipara, WGH bad ka Dilche Ch.
Marak 40 snem na Tura, WGH.Ki pulit kiba la mynsaw ha ka jinghuri hura ki kynthup ïa u Bitching N Marak, Esther R.Marak, Kingstar Ch Momin, Bikram Chettry, Deved R Marak, u Gopbison R Marak, Gracefield K Sangma, Lazarus T Sangma, Cliver B Marak, Mrithon P Sangma bad ka pulit Homeguard kaba la mynsaw kaba la tip kyrteng kum ka Princia S Sangma.
Ki pulit CRPF kiba la mynsaw ki kynthup ïa u Shesh Nath, Horel Prasad Tiwari, C.S.Ronald, u Nilesh Rathore, u Ramjee Singh, u Amrit Kandula bad u A.K.Lakhikanta.
Shillong:U Director General of Police (DGP) u Dr.LR Bishnoi u la kam ba ka jingshah hiar thma ka jaka ba pynlong jingialang u myntri rangbah ka jylla u Conrad K Sangma ha Tura hynnin ka sngi, ka dei ka jingthmu ban shim wat ia ka jingim jong u Myntri Rangbah.
U la ong ba ha ka jingtohkit jong ki pulit, la lap ba dei ka jingthmu lypa, namar ba ki briew kiba wan ban pynshit ia ki paidbah da kaba pynkhreh ruh da ki umphniang sharak, ki jingpruid, ki siej, ki kyiad, la ioh kurup ia ka kali ba kit smam ka umphniang sharak ha kaba la pynkhreh ha ka miet 23 tarik shwa ban long ka jingialang ha ka sngi ba bud.
“Na kine ki sakhi, ka paw shai ba ka jingjia ha ka Tura hynnin ka sngi, ka dei ka jingthmu lypa ban pynmynsaw, wat ban shim da ki lynti ba shyrkhei pyrshah ia ka jingim jong u Myntri Rangbah", la ong u DGP.Ha kane ka jingjia, 17 tylli kali kynthup 4 tylli ki kali pulit kila julor, nalor ki 5 tylli ki kali ba synran lang ia u Myntri Rangbah, kali u MLA ka Williamnagar, ka ambulance ka la shah pynpait iit nalor kiwei.
Ia ka jingjia la rejister kam ha ka ain bad ka jingshim kan nang shakhmat ia kiba donkti.
Halor kane ka jingjia, ki pulit, ki la phah bor pahara shuh sha Tura bad ka jinglong jingman ka la thanda ia mynta.
U la iathuh ba haduh mynta ka sngi, 23 ngut kiba la shah kem kynthup 21 ngut ki shynrang bad ar ngut ki kynthei na ki 26 ngut kiba shah kynnoh donkti ha ki jingjia ha Tura ha kane ka sngi Nyngkong katba 18 ngut ba kynthup ia 10 ngut ki pulit kynthup 8 ngut ki shynrang bad 2 ngut ki kynthei, 7 ngut ki CPRF bad kawei ka volunteer ka Home Guard.
Ia kane la pyntip u Director General of Police u Dr.LR Bishnoi mynta ka sngi.
Katba u nongialam ba kongsan uba shah kynnoh kum u nongpynshit u Selseng R Marak uba la shah beh kam na ka tnad pulit, u dang phet rieh na ka jingthwet ki pulit.
Na kiba shah kem ki kynthup ia u nongialam ka TMC u Richard M Marak, ki nongialam BJP ka Dilche Ch.
Marak, ka Belina M Marak bad kiwei kiba la shah kynnoh ban pynshit ia ki paidbah ban pynmynsaw ia u Myntri Rangbah.
Shillong: Ha ka 15tarik Naitung 2023, ka la don ka jingshah tuh jong kawei ka Bike RS 200, kaba don ia ka number ML 05 P 6045 bad ia katei, la ujor ha ki pulit jong ka Mawngap.
La tuh ia katei ka bike, na  Umlympung, 12 mile, Mylliem.
Ki pulit, ki la shim tohkit, katba kum ka Mawngap P.S C/No.21(7) 2023 U/S 379 IPC.Ki pulit, ki la buddien ia katei ka jingjia bad ki la ioh kem ia ki laingut ki briew na Amlarem bad ia ka Bike, la ioh kurup na ka shnong Padu bad ki don sa 3ngut kiba shah kem na  Pynursla.
Ha ka jingtohkit, la ioh kurup ia kawei ka  Pulsar 150 na Amlarem bad sa kawei ka  Pulsar 220 na Pynursla bad kitei ki dei ki bike, kiba ha Amlarem bad ha Pynursla, kim don number satia.
Ha ka 25tarik Naitung 2023, la ioh jingujor da ki pulit ka Laban, ba kawei ka  bike Pulsar 150 cc, kaba don ia u number ML 05-V-0993, ka la shah tuh na  Lower Harisabha, Laban.
Ki pulit, ki la shimti ia ka jingtohkit, katba kum ka  Laban P.S C/No.61(7)2023 U/S 379 IPC.Hadien ka jingwad jingtip, la ioh kem ia uwei na  Shallang bad sa ka bike ruh, la ioh kurup na katei ka jaka bad la ioh kurup ruh ia kawei ka  Alto 800, kaba don ia u number  AS 01 DH 2009, kaba la pyndonkam ha ki kam tuh kam thiem.
Kiwei pat kiba donkti ha katei ka kam lute, ki dang phet rieh ialade, ong shuh ka khubor.
Shillong:Ki pulit ki la kem ia 5 ngut ki briew kiba la shah kynnoh kti ban shoh ban dat ia ka trai dukan bad u khun ha Mahedev Khola ha ka sngi Nyngkong.
U Superintendent of Police (SP) ka East Khasi Hills u bah Sylvester Nong tynger u la iathuh mynhynnin ka sngi, ba la kem ia 5 ngut kiba suba donkti bad ar ngut na ki, ki dei kiba dang rit rta hapoh 18 snem.
Katba Superintendent of Police (City) u bah Vivek Syiem u la ong ba katkum ka jingtohkit jong ki pulit, kam don satia kano kano ka jingiadei bad ka kam niam, wat la ka jia ha phyllaw ka temple ki Hindu.
Lah ban kdew ba hynnin ka sngi, ka la mih ka jingiashoh hadien ba ka trai dukan kam ai shah ia uwei u briew ba leit thied dud amul ha katei ka jaka bad u la kynroi bad kawang da ki shuki ia ka trai dukan bad kham hadien u la wan ialam sa 4-5 ngut kiwei sha katei ka jaka hynrei kila phet noh hadien ba la mih ki parajan.
Na ka liang ki pulit kim pat pyllait ia ki kyrteng ba shah kem.
Shillong:Ka Executive Committee jong ka KHADC ha ka sngi ba ar, ka la shim bun ki rai ha kane ka sien shong kaba ar jong ka EC kaba thymmai hapoh ka jingïalam jong u Bah Pynïaid Sing Syiem kum u CEM ba thymmai ka KHADC.Ha ka EC kaba la long mynta ka Sngi, ka la rai ban pynkhuid noh lut ïa baroh ki arrear kiba dangsah teng jong ki nongtrei kiba la shongthait, kiba dang trei bad kumjuh ruh jong ki 8 ngut ki MDC barim.
“Kane ka arrear jong baroh ki nongtrei ka KHADC kynthup lang ïa kiba la shongthait, kiba dang trei mynta bad khamtam eh ïa ki 8 ngut ki MDC barim kiba la ïakhun da ka mukotduma bad mynta ki la jop ïa ka case ka la kot sha ka T.6 klur shiteng bad ha kane ka EC ngi la rai ban siew lut noh ïa baroh kine ki areas ba dangsah la kumno kumno ha une u bnai," ong u CEM ka KHADC haba kren sha ki lad pathai khubor.
U la ïathuh ruh ba ka arrear, kaba dei tang na ka bynta ki nongtrei kaba la sah lah slem ka la kot la kumno kumno kumba T.24 lak, bad na ka liang kane ka EC kaba thymmai ka la kwah ban shimkhia halor kane ka jingeh kaba la slem bha bad ka kwah ruh ban pynkhuid lut noh khnang ba ka hok ka jingmyntoi kiba dang trei, kiba la shongthait bad ki Ex MDC kin ïoh ïa la ki jong ki bhah kumba kidei ban ïoh.
“Halor kane ka arrear, kaba dangsah mynta nalor kitei ki 8 ngut ki MDC barim kiba la jop ïa ka mukotduma ne ka case hapoh Ïingbishar, mynta la don sa kumba 22 ngut ki ex MDC ki la file biang ïa ka case hapoh Ïingbishar na ka bynta kane ka kam, bad na ka liang ka Council kan pyndep shwa ban pynkhuid ïa kane ka arrear kaba rim khnang ba kiba dei hok ban ïoh jingmyntoi ki dei ban ïoh," ong u Bah Pynïaid Sing Syiem CEM KHADC.Shillong:Uwei u briew u la khlad noh hashen katba ar ngut kiwei ki mynsaw hadien ba ka kali kaba ki shong ka la aksiden ha surok Pyrdiwah kaba don ha khappud ka India bad Bangladesh ha Pynursla konstitwensi.
Uba la khlad la tip kyrteng kum u bah Pynshngainborlang Mukhim 18 snem katba kiba mynsaw ki dei u Loenel Kongwang bad u Akhil Khonglah kiba dei ki khynnah skul.
Katkum ka jingiathuh u Secretary shnong Pyrdiwah, u bah Teibor Khongmuid, kane ka la jia ha ka por 4:30 baje janmiet ha kawei ka jaka kaba khot ka wah Paskham katba ka kali Maruti Alto ka dang wan na thain Dawki bad ka kit lang ia kine ki khynnah skul.
U bah Teibor ula ioh jingtip ba uwei ba mynsaw jur la pynkit sha Shillong ban ioh jingsumar.
La iathuh ruh, ba ki don kiba la leit rah kyrkieh sha Dawki CHC, ban ai jingsumar mynta ka sngi, hynrei, namar ka jing jubor palat ka dheng kali, la hap ban kit ia kitei da ka lieng, na shiliang sha shiliang wah.
Ka jingdheng kali, ka la jubor palat mynta ka sngi ruh, na ka jingbun palat ki kali kiba wan shangkai na Assam bad nangta, sa ka jingdon ki trok kit maw bad katei ka jingsahkut kali, la iathuh ba ka la neh da ki bun bun kynta, ha ki bynta jong ka Lad Umsyiem shaduh Dawki.
Shillong:Ka tnad pulit ka dang tohkit halor ka jingdon kiba sam shithi dawa pisa, ha ka kyrteng ka seng beain ka Hynniewtrep Natio nal Liberation Council (HNLC) sha ki briew ha ka jylla.
Na ka liang u Dy.Inspector General of Police (Eastern Range) u Davies R.Marak, IPS,  mynhynnin ka sngi, u la ong ba ki pulit ki dang tohkit, namar ba uba la paw kyrteng uba la tip kyrteng kum u Synshar Khymdeit u la wan ban phla ha ki pulit ba um tip eiei bad um don bynta eiei kumba la paw ha ki lad pathai khubor.
U Dy.Inspector General of Police u la iathuh ba une u briew ula wan kynduh ha ki pulit ha Headquarter, Shillong ban pyntip ia kane bad ki pulit ki dang tohkit ba lehse ioh don kiba pyndonkam bakla ia ka kyrteng jong u.
Ha kajuh ka por, u la ong ba mano mano ym lah ban noh syn niang sha ka seng HN LC namar ba ka dei ka seng beain bad lada don kiba leh kumta kin ngat ha ka ain.
Imphal:Ka kynhun jong ki samla pule na jylla Manipur, ka la bthah ia ki briew kiba dei na ka jylla Mizoram kiba shong ba sah ha Barak valley ba kin phet noh na kane ka jylla.
Kane ka jing pyllait khubor ka dei na ka kynhun seng All Assam Manipur Students Union (AAMSU) ha ka 24 tarik Naitung.
Kane ka la wan, hadien ba ki ba bun na ki Meitei kiba don ha jylla Mizoram la pynphai noh biang ia ki sha jylla Manipur.
Kiba bun na ki Meitei kiba don ha jylla Mizoram ki dei na jylla Assam.
Kane ka jingleh jong ka Mizoram ka la pyningkhong khait ia ki Meitei ba don ha jylla Assam, kumta na bynta ka jing shngaiñ ka jong ki la kyrpad ia ki briew na Mizoram kiba don ha ki bynta jong ka Barak valley ba ki dei ban phet noh na katei ka jaka kloi katba lah.
“Kum ha kane ka por ngi ai ka jingkyr shan ba pura ia ki Meitei ha jylla Manipur kiba la kylla long ki langkñia ha ki kynhun jaitbynriew Kuki-Zo Tribe bad ngi ai ruh ka jingkyrshan ia ki doh ki snam Meitei lajong kiba don ha jylla Manipur" ong ka khubor.
Ka jing pyn kriah noh ia ki Meitei na jylla Mizoram sha Manipur ka la sdang ha ka sngi nyngkong, hadien ba ka seng kaikhlaw barim hakane ka jylla ba la tip kum ka Peace Accord MNF Returnee Association (PAMRA) ka la bthah ia kito ki bynta ba don ki kynhhun jaitbynriew Meitei ba kin phet noh, na bynta ka jing shngaiñ ka jong ki.
Kane ka rai ban wanrah biang noh ia ki Meitei sha jylla Manipur, la shimkhia da ka sorkar jylla ka Manipur hadien ba ka video ba shah pyniaid lyngkhuit ki ar ngut ki longkmie Kuki ka la paw pyrthei.
“Haba peit ia ka long ka man hi, ka lah ban don ka jingjia ba sniew ia ki Meitei kum ha kane ka por,kumta ngi kyntu ia ki Meitei ha jylla Mizoram ba kin leit phai noh sha jylla lajong na bynta ka jingshngaiñ ka jong ki" ong ka kyrwoh na ka PAMRA.Ka long kaba sngewlyngngoh ban tip ba ka sorkar jylla bad kum kine ki kynhun seng kin ia don bynta lang ban byrngem ha ka 30 tarik iaiong 2023, ha shwa ba ki kynhun lehnoh Kuki kin pynbna thma pyrshah ia ki Meitei, la pynpaw ka AAMSU.Ar ngut ki nongphla, (Two witnesses).
U Ioanis Nongiathuhlypa, u iathuh da kaba ong – “To ieng to thew ia ka Temple u Blei bad ia ka Duwan bad ia kita kiba mane ha ka.
Ka phyllaw shabar ka Temple u Blei, men iehnoh ia ka, men ym thew ia ka: naba la ai ia ka ha ki Jentil.
Ia ka nongbah kaba khuid kin iuh top ia ka sawphew ar bnai.
Ngan ai bor ha ki Nongiathuhlypa jong nga, te kin iathuhlypa Shi hajar arspah hynriewphew sngi" Jingpynpaw 11:1-3.
Kiei kine ki Arngut ki Nongphla? Ki dei u Enoch bad u Elijah, lane u Moses bad u Elijah.
Kane kan jia hadien ka jingmihpat kiba iap (resurrection).
Bad kane ka jingjia kan jia hapoh kata ka por jong ki Shi hajar Arspah Hynriewphew sngi (1260) sngi.
Kaba mut ha ka por ki 3 snem shiteng kaba ar jong ki 7 snem ne kata ka shitaiew kaba khadduh.
Daniel 9:27.
“Ka phyllaw kaba shabar kata ka Temple u Blei men iehnoh men ym thew ia ka" ka mut ba ia ka phyllaw jong ka Temple ki Musulman kaba don mynta ha Temple Mount ym bit ban ktah ia ka, hynrei yn pynieng ia kata ka Temple u Blei (Third Temple) ha ka jingjngai kumba 100 phut ei ei na ka Dome of Rock.
“Naba la ai ia ka ha ki Jentil" kaba mut ba u Blei u la ai ia kane ka jaka Dome of Rock ha ki Musulman halor kane ka Temple Mount ha Jerusalem ha Israel.
