U MDC ba kham rangbah ka Congress, u  la ong ba kane ka EC ba myntakam shym la lah ban pyndap ia ka shuki Deputy Chairman naduh ba laiehnoh da u MDC ka SPDP na Sohryngkham Bah Pyniaid Sing Syiem ha uRisaw mynshem snem.
Katkum ka jingong u MDC ka Congress, ka jingbym lah kane ka EC banthung ia u Deputy Chairman ka pyni ba kam shym long kaba iaid beithapoh ka shatri ka ARPA.“Ngin rah da ka rai halor kane ka  mat", u la ong.
U MDC ka Congress u la iathuh ba kin rah ruh ia ki Cut Motion jongKa mang tyngka kiban iakren ia ki mat ba kongsan.
Ha kajuh ka por, u nongialam ka KHNAM u Bah Latiplang Kharkongor ula ong ba ka party ka khmih lynti ba ki paralok kynthup ka MDC shimetka Kong Grace Mary Kharpuri  kan bat ia ka jingiakular ban pynneh iaka ARPA haduh ban kut ka samoi san snem.
“Ngi la pdiang ban ialam ia ka EC  hadien ba ka HSPDP bad ka UDPki la kyntait ban shimti ia ka kam nongialam.
Ngi don kajingkitkhlieh bad ngi kwah ba ka ARPA kan neh haduh ban kut ka samoisan snem", la ong u Bah Kharkongor uba dei u EM ba peit ia ka TradingLicence.
U la ong ba ka long kaba sngewsih ban iohi na la don kiba byrngemban pynkhyllem ia kane ka EC.‘Hynrei ngi don ka jingshaniah kaba pura bad ki paralok ARPA.Ngikhmih lynti ba nym don kiba shet kylla ban pynkhyllem ia ka EC," la ong u Bah Kharkongor.
Shillong,22 Rymphang:Ki san sengbhalang na ri lum Jaintia ba kynthup ia ka HANM-JHU,RJYF-CB, MPUF-CB, HNYF EJH bad JSM-CB Ki la pynsangeh shwa shipor ia ka pakhang surok miet khlem pud  jong ki, bad ia katei ka rai ban pynsangeh ia khih ki la shim ha ka jingialang jong ki kaba la long ha ka 21 tarik mynta u bnai, hadien ba u Dr.Mukul Sangma, myntri rangbah ka jylla u la kyrpad lyngba ki kot khubor ba kin pynsangeh noh shwa namarba ia ka jingtohkit ka sorkar ka la dep ioh , hynrei kaba sah mynta ka dei sa tang ki bynta ba khadduh jong ka ban peit bniah.
U bah  Chaniahlang Suchen president HANM-JHU u la ong ba ka  jing kular jong u Dr Mukul Sangma pat ka buh ia ki ha ka umdum ia ki namar ba u khlem buh por hapoh katno sngi ka Sorkar kan sei madan ia ka  kaiphod jong ka Magistrate inquiry halor ka jingjia ha Mookhep, bad ki la buh por ba ka sorkar ka dei ban pyndep hapoh 15 sngi bad lada ka sorkar kam lah kin pynbna da kiwei pat ki lad jingiakhih.
U  Rupang u la kylli ia ki ba balei mynshwa ki don 9 sengbhalang ha kane ka JAC katba mynta pat ki don sa tang 5 seng, na ka liang u ma Dapoi Laloo President MPUF CB  u la ong ba kane ka kam ka long ka kam treimon sngewbha uba don  ka mon u neh skhem bad u bym don ka mon u lah ban mih namar ba naduh ka ba sdang khlem pynbor ia ki ban wan iasnoh bad kane ka JAC “Tangba kawei kaba nga kwah ban ong ka long bangi dei ban buh shwa ia ka Ri bad ka jaibynriew ha khmat ym ia ka seng" la ong u ma Dapoi Laloo president MPUF-CB.Na ka liang  u ma RK Ram Rymbai President ka RJYF pat u la ong ha ka jing shisha na ka liang ki seng bhalang kim shym la don bynta halor ka jing ia khih jong ka Movement Indigenous Peoples’ Rights and Livelihood- Meghalaya (MIPRL)  tangba ynda la shah siat iap ki 2ngut ha Mookhep shaei pat jah ka Movement Indigenous Peoples’ Rights and Livelihood- Meghalaya (MIPRL)  haduh mynta ym don shuh ba tip shaei  ka MIPRL ka don bad kiei ki kam ba ka leh ha ka jing iadei bad kane ka jingjia, “Ngi kum ki sengbhalang ba dei peit ia ka iap ka im jong ka jaitbynriew  ngi hap hi ban dawa ia ka hok jong ki ne ki 2 ngut kiba la iap bad ruh ia kito kiba la mynsaw, ngi kyntu ia ki nongialam jong ka MIPRL ba sngewbha ban wan shakhmat ban iatrei lang ban dawa ia ka hok jongkine ki 2ngut kiba la iap" ong u ma Ram.
New Delhi,23 Rymphang:Ka khieshoh sniang, ka la pyniap briew sa 21ngut, ha kaba ka jingiap mynta ka la poi sha ka 833ngut bad sa ka jing pang jong kitei kiba don ia ka jingpang khieshoh, ka poi mynta sha ka  14,000 ngut.
Na ka liang jong ka tnat ka koit ka khiah ka sorkar India, ka kam, ba ki briew, kiba iap haduh ka 22tarik Rymphang, ka la poi sha ka 833ngut bad nangta sa kiba la kem pang, ka la poi sha ka 14,484ngut.
Kiba iap bun eh, ki dei ha  Rajasthan, ha kaba ki la iap 214ngut haduh ka 22tarik Rymphang bad nangta sa 4,549ngut kiba kem pang bad nangta sa 207ngut kiba iap ha Gujarat bad kiba pang, ka long 3,107ngut.
Ha Mad hya Pradesh, la iathuh ba kiba iap ki don 112ngut bad 99ngut ha Mahara shtra bad 1,013ngut kiba pang.
Shillong,23 Rymphang:Ka Khasi Students’ Union (KSU) lyngba kane ka kyrwoh ka pynpaw ia ka jingpyrshah halor ka jingthmu ka sorkar ban iaid shakhmat ha kaba iadei bad ka National Population Registration (NPR) lane Aadhar Num ber.
Hadien ka rai jong ka Meghalaya High Court ban sloit noh ia ka iktiar jong ki Rangbah Shnong ha ka jylla, ki Rangbah Shnong kim lah shuh ban ia don bynta lang ha kino kino ki prokram jong ka sorkar kmie bad jylla.
Ha ka jingialang jong ki Rangbah Shnong ba la synrop lang ha ka Synjuk ki Rangbah Shnong (SRS), Shillong  la dawa ba ka  sorkar  ka dei ban kren shai halor ki iktiar jong ki dorbar shnong.
Kumta ka seng ka kyntu ia ka sorkar ba ka dei ban pynsangeh shwa shipor ia ka NPR, katba ym pat lah rai ha kaba iadei bad ki iktiar ki dorbar shnong, namar dei tang ki dorbar shnong kiba lah ban peit pyrman bad pyniaid beit iaid ryntih ia kane ka prokram.
Shuh shuh ka seng ka kyntu ruh ia ki Rangbah Shnong jong ka Bri U Hynniewtrep ba kin long kiba phikir lada ka don kano kano ka jingthmu jong ka sorkar ban iaid shakhmat ha kane ka jingpynrung kyrteng, khnang ban lah ban teh lakam ia ka jingioh lad ki mynder ri ban ioh thep kyrteng lyngba kane ka prokram, ong ka kyrwoh na U bah Auguster Jyrwa General Secretery ka KSU.Shillong,23 Rymphang:U Chief Executive Member (CEM) ka KHADC u Bah Adelbert Nongrum u la wanrah mynta ka sngi ia ka Mang Tyngka ka Council kaba T.15.40 klur na ka bynta ka 1 tarik Iaiong haduh u Jylliew ka 30 tarik mynta u snem.
Ka Executive Committee (EC) jong ka Council, kam pat lah ban wanrah ia ka mang tyngka kaba pura na ka bynta u snem 2015-16, namar ba ka District Council ka dang ap ia ka bhah na ka sorkar jylla na ka bynta u snem 2013-2014.
"Ka jingioh ba la kdew, ka dei u budlum jong ka Council, lait noh ka professional tax, na khaii pateng bad kiwei pat", la ong u Bah  Nongrum.
U CEM ka KHADC u la iathuh ba ka mang tyngka kaba pura jong ka Council na ka bynta u snem 2014-2015 yn wanrah ha ka dorbar ban wan.
Ki jingai bhah ba kham kongsan ha kane ka mang  tyngka ki long na ka bynta ka Civil works and Development Department kaba long T.7.20 klur.
Kiwei ki jingbhah ki long ka General Administration Department T.3.84klur; T.1.33 klur ia ka Forest Administration Department, T.1.08 klur ia ka Revenue and Finance Department.
Ha kane ka sngi dorbar kaba nyngkong, la wanrah ruh ia ka kaiphod jied Sirdar ka Mawsmai-Nongthymmai hapoh ka  Mawsmai-Nongthymmai Sirdarship bad ka jingjied Sirdar  ka  Synnei jong ka Synnei Sirdarship.
La wanrah ruh ia ka Khasi Hills Autonomous (Khasi Social Custom of Lineage) (First Amendment) Bill, 2015 na ka bynta ban pynkylla ia ka.
Shillong,23 Rymphang:U MLA ka thain uba dei ruh u Myntri ka tnad ka koit ka khiah u Bah AL Hek mynta ka sngi u la plie ia ka Nongmensong Dorbar Proceeding Secondary School ha Nong mensong, Shillong  ba la don lang ki nongkit kam shnong ka Nongmensong Dorbar Shnong, ki nong hikai, ki kmie ki kpa bad ki khynnah skul.
Ia kane ka skul la seng ha ka 28 tarik Lber, 1998 na ka kyrdan Lower Primary bad la pynkiew kyrdan sha ka Upper Primary ha ka 28 tarik Lber 2003.
Da ka jingplie ia ka kyrdan Secondary, kane ka skul ka la don mynta ha ka klas IX ryngkat 21 ngut ki khynnah skul.
Haba kren ha kane ka jingplie, u Bah Hek u la pynmpaw ia ka jing sngew burom ia ka Dorbar Shnong kaba la pyrshang borbah ban pynurlong ia kane ka jingthmu khamtam ban shakri ia kiba duk.
“Ka pule puthi ka dei ka spah bym lah thew kaba lah ban ai ha ki khynnah skul junom ha ka jingim jongki", la ong u Bah Hek haba kyntu ia ki khynnah ban aiti ialade ha ka jingpule  khnang ba ka jingtrei shitom jong ka Dorbar Shnong bad ki kmie ki kpa kan nym sepei.
U Bah Hek u la ong ba ki kmie ki kpa ki dei ban ialeh ban phah skul ia ki khun ban nym sngap ia ka jingduk.
U la sngew ba ka jingdonkam na ka bynta ka Dorbar Shnong ka long ban don ka pisa lyngba ka jingnoh synniang ki kmie ki kpa khnang ban lah ban pynbha ia ka skul bad ba kan nang roi na ki sngi sha ki sngi.
Kum shi bynta ban iadon bynta bad kane ka skul, u Bah Hek u la  kular ban noh synniang T.30,000 man u snem kum ka dak ka jingkynmaw ia I mei ieid jongu.
Nalor kane, u Bah Hek u la mang ruh T.1.00 lak na ka bynta ban buh ia ka Science Laboratory ha kane ka skul bad ka kor kompiwtor.
Kiwei kiba kren ha kane ka jingialang ki long u Rangbah Shnong Bah B Khonglah, , u Chairman ka Interim Managing Committee u Bah W Pasi bad ka Kong L Khongwar ka Block Mission Coordinator, ka Sarva Shiksha Abhiyan,  Mawpat CRC.Shillong,23 Rymphang:Ka jingiatynjuh bor hapdeng ka kynhun liang synshar ARPA bad ka kynhun liangpyrshah KHUDA, kan long lashai ka sngi ha iing dorbar ka KHADC.Ha ka jingshisha ia ka Jingbymshaniah Shuh ( No Confedence Motion) la thmu ban iatai mynta ka sngi, hynrei namar ba ka liangpyrshah (KHUDA) ka bakla, na ka liang ka Chairperson ka Iing ka Kong Teilinia Thangkhiew la buh sngi lashai ban iatynjuh bor hadien ba la wanrah da ka liangpyrshah halor kane.
Ka Kong Thangkhiew ka la pynbna ha ka jingiatynjuh bor lashai kan long ha ka por 2 baje nohphai sngi.
Kane ka jingwanrah bym shaniah shuh ka KHUDA ia kane ka Executive Committee ka la pynlyngngoh ia ki MDC kiba khein jem na ka liangsynshar, namar ba kham mynshwa ka KHUDA ka la kyntait ba kan rah ia kane ka jing ia tynjuh bor.
Kumba ka long mynta, na ka liang ki nongialam ka KHUDA ki la kam ba ki la don ia ka jingbun paid haduh kumba 15 ngut eiei ki MDC kaba la biang pura ban pynkhyllem suk ia ka shuki CEM.Hynrei na ka liangsynshar, ka la pyneh ba baroh ki MDC kiba don 17 ngut ki dang neh triang ha ka kynhun.
Kaba pynsuba eiei ka long ba mynta ka sngi kaba dei ka sngi nyngkong ka dorbar, ka Executive Member ka MDC shimet na Nongshken ka Kong Grace M Kharpuri ka la jah na iing dorbar khlem wan poi satia.
La iathuh ba ka don ki kam kyrkieh ha iing bad kam banse ban pep mynta bad lehse lashai ka sngi ruh.
Hynrei kane ka jingjah jongka, ka la pynsuba ba ka lah ban don eiei ha lyndet jong kane ka drama sain pyrthei ha KHADC kaba la ialam da u Bah Nongrum la saw bnai eiei.
Kawei kaba sngew phylla shuh shuh, ka long ba u MDC ka Laban uba don ha KHUDA, u Bah Sanbor Shullai u la wan poi mar ia wai ka dorbar mynta ka sngi.
Ka KHUDA ka don 12 ngut ki MDC kynthup u Bah Sanbor Shullai (NCP) Bah James Sylliang (MDC shimet), bad  10 ngut ki MDC ka Congress katba ka ARPA ka don 17 ngut kumba ka long mynta kynthup  6 ngut ka UDP, 6 ngut ka HSPDP, 4 ngut ka KHNAM bad ka MDC shimet ka Kong Kharpuri.
Kumba ju long ka jingiatynjuh bor ha KHADC ka long beit da kaba shu niew khlieh khlem da donkam ban thep vote ha kyndong.
U Rupang, ula pyrshang ban iakren bad bun ngut ki MDC, na baroh ar liang mamla, hynrei, ki iathuh ba ki dang ia bunkam bad ki dang ia don jingialang bad kumta kiei kiei ki paw, ba ka don ka jing ia tan tyllai kaba jur bha, na ka bynta ban ioh ia u namtam lashai ka sngi.
Hapdeng ka jingsynjor ka shuki, u CEM ka KHADC, u Bah Adelbert Nongrum, u la ong ba ka kynhun synroplang ki seng riewlum ka ARPA ka skhem bad kam don ka jingma ba kan khyllem.
Hynrei ha kajuh ka por, u la ong ba um sngew eiei lada khyllem ka shuki namar ba u khlem shong shuki CEM na ka bynta ka jingmyntoi shimet.
“Kumba ka long mynta, baroh ki MDC ka ARPA ki iatylli", la ong u Bah Nongrum haba kren mynta ka sngi, hadien ba la wai ka jingialang kyrkieh ka ARPA.‘Ngam babe lada ka EC kan khyllem noh namar ba ngam shong ha kane ka shuki na ka bynta ka jingmyntoi shimet.
Baroh ki tip ba nga la shimti ia kane ka shuki na ka bynta ka jingim jong ki kynhun ba iasynroplang", la ong u CEM ka KHADC.Ka KHUDA hapoh ka jingialam ka Congress ka la wanrah mynta ka sngi ia ka  jingbymshaniah shuh ia ka Executive Committee (EC) ba saw bnai ba la ialam da u Bah Adelbert Nongrum.
Kane ka jingwanrah ka KHUDA ia kane ka jingbymshaniah shuh ia kane ka EC ka la pynlyngngoh hadien ba ka la len ha kine ki sngi ba kam kwah ban pynkhyllem ia kane ka EC.Kane ka jingwanrah ka KHUDA ia ka jingbymshaniah shuh, ka long ka jingtynjuh ia u CEM u Bah Nongrum hadien ba la khyllem noh ka EC ba la ialam da u Bah Ardent Miller Basaiawmoit.
Ka chairperson jong ka Iing dorbar ka Kong Teilinia Thangkhiew haba pdiang ia kane ka  moshon bym shaniah shuh, ka la buh por ba ka jingiatynjuh bor kan long lashai ka sngi ha ka por 2 baje nohphai sngi.
New Delhi,23 Rymphang:U Anna Hazare, ula sdang biang ia ka jing ia khih jongu mynta ka sngi, da kaba pynlong ia ka jing ialang paidbah ha  Jantar Mantar, na ka bynta ban pyrshah ia ka ain shim jaka jong ka sorkar India, lane ka Land Acquisition Bill.
U Hazare, u shim ba ka jingleh jong kane ka sorkar U Modi, ka long kaba pyrshah nongrep bad U Hazare, ula rai ba un ia khun pyrshah ia ka, katba kane ka sorkar pat, ka la rai ba kan iaid beit sha khmat, ia katei ka ain, kaba dei kaba la shu mynjur da U President haduh mynta lane ka Ordinance.
U Anna, ula rai ruh ban pynlong ia ka jingiakhih kaba kham heh shuh shuh ha ka madan Ramlila, lada jia ba ka sorkar jong U Modi, kam sngap ia ki jingdawa jongu.
U Hazare, u ong ba katei ka jingialang paidbah kaba ar sngi, kan bud sa ka jingleit kaba kylleng ka Ri, ban pynsngewthuh ia ki paidbah, halor ka jinglong pyrshah nongrep jong kane ka sorkar, da kaba pyntreikam jubor ia katei ka ain lane ka Ordinance.
“Lada kane ka sorkar kam weng noh ia kane ka ain, kumta u paidbah ruh, un dang iai bteng ia ka jing ia khih pyrshah jongu.
La iathuh ba ki nong ia khih, kin pynsngewthuh ia ki nongrep, halor ka jingma jong katei ka ain bad ka don ka jingthmu ban lum ia baroh ki nongrep, ha ka madan Ramlila ha ki lai lane saw bnai ban sa wan" ula ong shuh shuh.
U Anna, uba 77snem ka rta, u don ka jingsngew pyrshah jur, ia ki rai jong kane ka sorkar, ban pyn kylla ia ka ain bat khyndew.
Ha kawei pat ka khubor, la iathuh ba u myntri rangbah ka Delhi, U Arvind Kejriwal, ula mynjur, ba un leit shim bynta lang bad U Hazare, ha ka jingialang paidbah jongu, ka ban long lashai ka sngi.
La iathuh ba U Kejriwal, ula leit ia kynduh mynta ka janmiet, ia U Hazare, ha ka jaka sah jongu ha iing sorkar jong ka Maharashtra ha New Delhi, ha kaba ula dem ngon bad ktah ia ki kjat jongu.
Shillong,23 Rymphang:Ka jingiatynjuh bor hapdeng ka kynhun liang synshar ARPA bad ka kynhun liangpyrshah KHUDA, kan long lashai ka sngi ha iing dorbar ka KHADC.Ha ka jingshisha ia ka Jingbymshaniah Shuh ( No Confedence Motion) la thmu ban iatai mynta ka sngi, hynrei namar ba ka liangpyrshah (KHUDA) ka bakla, na ka liang ka Chairperson ka Iing ka Kong Teilinia Thangkhiew la buh sngi lashai ban iatynjuh bor hadien ba la wanrah da ka liangpyrshah halor kane.
Ka Kong Thang khiew ka la pynbna ha ka jingiatynjuh bor lashai kan long ha ka por 2 baje nohphai sngi.
Kane ka jingwanrah bymshaniah shuh ka KHUDA ia kane ka Executive Committee ka la pynlyngngoh ia ki MDC kiba khein jem na ka liangsynshar, namar ba kham mynshwa ka KHUDA ka la kyntait ba kan rah ia kane ka jing ia tynjuh bor.
Kumba ka long mynta, na ka liang ki nongialam ka KHUDA ki la kam ba ki la don ia ka jingbun paid haduh kum ba 15 ngut eiei ki MDC kaba la biang pura ban pynkhyllem suk ia ka shuki CEM.Hynrei na ka liangsynshar, ka la pyneh ba baroh ki MDC kiba don 17 ngut ki dang neh triang ha ka kynhun.
Kaba pynsuba eiei ka long ba mynta ka sngi kaba dei ka sngi nyngkong ka dorbar, ka Executive Member ka MDC shimet na Nongshken ka Kong Grace M Kharpuri ka la jah na iing dorbar khlem wan poi satia.
La iathuh ba ka don ki kam kyrkieh ha iing bad kam banse ban pep mynta bad lashai ka sngi.
Hynrei kane ka jingjah jongka, ka la pynsuba ba ka lah ban don eiei ha lyndet jong kane ka drama sain pyrthei ha KHADC kaba la ialam da u Bah Nongrum la saw bnai eiei.
Kawei kaba sngew phylla shuh shuh, ka long ba u MDC ka Laban uba don ha KHUDA, u Bah Sanbor Shullai u la wan poi mar ia wai ka dorbar mynta ka sngi.
Ka KHUDA ka don 12 ngut ki MDC kynthup u Bah Sanbor Shullai (NCP) Bah James Sylliang (MDC shimet), bad  10 ngut ki MDC ka Congress katba ka ARPA ka don 17 ngut kumba ka long mynta kynthup  6 ngut ka UDP, 6 ngut ka HSPDP, 4 ngut ka KHNAM bad ka MDC shimet ka Kong Kharpuri.
Kumba ju long ka jingiatynjuh bor ha KHADC ka long beit da kaba shu niew khlieh khlem da donkam ban thep vote ha kyndong.
U Rupang, ula pyrshang ban iakren bad bun ngut ki MDC, na baroh ar liang mamla, hynrei, ki iathuh ba ki dang ia bunkam bad ki dang ia don jingialang bad kumta kiei kiei ki paw, ba ka don ka jing ia tan tyllai kaba jur bha, na ka bynta ban ioh ia u namtam lashai ka sngi.
Shillong,23 Rymphang:U nongialam jong ka RSS, U Mohan Bhagwat, ula ther ha kane ka kynti, ia ka Mother Teresa, kaba la sumar ia kiba pang niang lyngkut, da kaba u ong ba ka jingleh sbun jongka, ka dei tang ka buit ban pynkylla kristan ia ki briew.
Ha ka jingialang ha Bharatpur mynta ka sngi, U Bhagwat, ula ong ba u mynjur, ia ki kam babha jong ka Mother Teresa, hynrei, ula kynthoh, ba kitei ki kam babha, ki dei tang da kawei ka jingmut bad kata, ka long ban pynkylla kristan ia ki briew.
Ha kawei pat ka khubor, U bah John Kharshiing, uwei na ki nongialam jong ka seng Congress ha ka Jylla bad U Co Chairman ka Meghalaya State Planning Board, ula pynrem jur ia ka jingkren jong U Bhagwat, ha kaba u iathuh ba ka jingdon jong ka jaka sumar niang lyngkut ha Nongpoh, ka dei ka nuksa jong ki kam babha jong ka Mother Teresa.
“Kitei ki jingkren, ki la pynlehrain ia ka Ri jongngi ha khmat ka pyrthei" ong U Bah Kharshiing.
Shillong,23 Rymphang:Ka Khasi Students’ Union (KSU) lyngba kane ka kyrwoh ka pynpaw ia ka jingpyrshah halor ka jingthmu ka sorkar ban iaid shakhmat ha kaba iadei bad ka National Population Registration (NPR) lane Aadhar Num ber.
Hadien ka rai jong ka Meghalaya High Court ban sloit noh ia ka iktiar jong ki Rangbah Shnong ha ka jylla, ki Rangbah Shnong kim lah shuh ban ia don bynta lang ha kino kino ki prokram jong ka sorkar kmie bad jylla.
Ha ka jingialang jong ki Rangbah Shnong ba la synrop lang ha ka Synjuk ki Rangbah Shnong (SRS), Shillong  la dawa ba ka  sorkar  ka dei ban kren shai halor ki iktiar jong ki dorbar shnong.
Kumta ka seng ka kyntu ia ka sorkar ba ka dei ban pynsangeh shwa shipor ia ka NPR, katba ym pat lah rai ha kaba iadei bad ki iktiar ki dorbar shnong, namar dei tang ki dorbar shnong kiba lah ban peit pyrman bad pyniaid beit iaid ryntih ia kane ka prokram.
Shuh shuh ka seng ka kyntu ruh ia ki Rangbah Shnong jong ka Bri U Hynniewtrep ba kin long kiba phikir lada ka don kano kano ka jingthmu jong ka sorkar ban iaid shakhmat ha kane ka jingpynrung kyrteng, khnang ban lah ban teh lakam ia ka jingioh lad ki mynder ri ban ioh thep kyrteng lyngba kane ka prokram, ong ka kyrwoh na U bah Auguster Jyrwa General Secretery ka KSU.Shillong,24 Rymphang:Ka KSU Sahsniang Unit ka la pyngpaw ka jingsngewkhia halor ka jingthud palat ka Network jong ka kompeni Airtel bad Aircel, ha ka thain Sahsniang mynta la ar bnai eiei, ka la oxng ba katei ka jingbym biang network ka la pynthud ia ki kam ki jam u paidbah, bad ka tuh ruh ia ki pisa  paidbah da kaba pynlut kai ban thep ha ka mobile khlem sngewthuh sngewthaw ban ia kren.
Kumta, na ka liang ka KSU Sahsniang Unit ka kyntu jur ia kiba dei peit ia ki Mobile Tower jong ka Airtel bad Aircel ha kane ka thain ba kin leh ia kaba donkam hakaban pynbiang iaki Network na ka bynta ka jingmyntoi jong ka thain bad khamtam lei ba kadon ka Jingiaseng Samla KJP Synod Mihngi haka Balang Presbyterian Sahsniang, kumta lada ka Mobile Network kam biang kan pynshem jingeh shibun iaki paidbah.
Ha kawei pat ka Khubor ka Seng ka pynpaw ruh ia ka jingbynniaw halor ka jingbym lah jong ki katto katne ki Kontrak ban pyndep siang rong ia ka  surok sha kane ka shnong  naduh ‘Iong noh’ haduh ‘Lad Mynksan’ wat la ka Jingiaseng Synod ka la poi ruh.
Te ka seng ka kyntu ia ka tnad PWD ban ia peit lem ia kane ka jingeh bad ha kajuh ka por ka Seng ka kyntu ruh ia kito ki Kontrak ba kin shimkhia ban siang rong khlem buh teng ia une u surok wat hadien ba la dep ka Synod Samla jong ka KJP Synod Mihngi  ruh na ka bynta ka jingia myntoi lang jong ngi baroh.
Kane ka long ka kyrwoh na u Samla Joshua Lathong , President bad Samla Benison S Kamar, General Secretary KSU Sahsniang Unit.
Shillong,23 Rymphang:Ka jingwanrah ka liangpyrshah ia ka jing ia tynjuh bor la shai ka sngi, ha KHADC pyrshah ia ka Executive Committee (EC) ba ialam da u Bah Adelbert Nongrum, ha ka sngi sdang ka dorbar ka la long ka jinglyngngoh.
Ka KHUDA ka la kam ba ka la ioh ia ka jingkyrshan jong 15 ngut ki MDC bad ka jingkylli ka long mano ba shet kylla ia ka ARPA.Ka thymmei khubor ka iathuh ba ka kynhun ba ialam da ka Congress ka la iathuh ba ki don 15 ngut ki MDC kynthup lai ngut na ka kynhun ARPA.Katkum ka jing iathuh, ka kynhun ban ialam ka Congress kan thaw ia ka People’s Demo cratic Forum (PDF) da ka jingwan iasoh jong lai ngut ki MDC ka ARPA.“Baroh  lai ngut ki MDC ka ARPA ki la dep ai jingthoh ban kyrshan ia ka kynhun synrop thym mai ban ialam ka Congress.
Ia kane la leh ha ka jingialang sop sop kaba la long ha ka sngi Saitjain", la iathuh ka thymmei khubor.
Ha kajuh ka por, ka Congress ka la tyrwa shuki CEM  sha uwei na ki MDC uba phet na ka ARPA, uba wan iasoh bad kynhun jongki.
Hynrei, ia ka kyr teng dang buh rieh khop mynta bad kan paw hadien ba la lah ban pynkhyllem ia ka EC.Kane ka kynhun thymmai kam pat rai mano ban shimti ia ka kam chairman namar ba ki dang ia pyrkhat ia kane ka kam.
La iathuh ba don ki MDC kiba kwah ia u MDC ka Mawsynram uba dei ruh u CEM barim bah Pynshngain N Syiem ban shimti ia ka kam chairman katba kiwei ki don ba dang kwah ban pynneh ia ka Kong Teilinia Thankhiew.
Ha kajuh ka por, la iathuh ba kane ka kynhun thymmai ka PDF kan leit iakynduh ia u Lat la sngi Balang ban kam ba ki la ioh ia ka jingbun paid ha KHADC.Hynrei haba iakren bad ki MDC ka Congress, kim shym la pynpaw eiei halor kane.
“Ngin rah ia ka jingbym shaniah shuh ia kane ka EC hadien ba la ioh ia ka jingbun paid jong ka jingkyrshan ki MDC", la ong u CEM barim Bah Pynshngnain N Syiem ha ki nongthoh khubor.
U la ong ba kiei kiei baroh kin sa paw shai lashai ka sngi ha iing dorbar.
“Ngan sa iakren sha ki nongthoh khubor hadien ba la wai ka jingpynkhyllem ia ka EC bad mynta ngam pat kwah iathuh eiei", la ong u Bah Syiem.
Hynrei ha kawei ka liang, u CEM ka KHADC u Bah Adelbert Nongrum u la pynpaw ia ka jingskhem ba ka EC kan nym khyllem satia ha ka jingiatynjuh bor lashai ka sngi.
“Kumba ka long mynta, baroh ki MDC ka ARPA ki skhem", la ong u Bah Nongrum hadien ba la wai ka jingialang kyrkieh ka ARPA hynne ka sngi.
‘Ngam nym babe lada khyllem ka shuki namar ba nga don ha kane ka shuki ym na ka bynta ka jingmyntoi shimet hynrei na ka bynta ka jingbit jingbiang jong baroh kiba don ha ka kynhun synrop", la ong u CEM.U la ong ba u la kren shai ba ki MDC ka ARPA ki lah ban kren haba ki shem ne lap ia kano kano ka jingbym biang ha ka rukom treikam jongu.
"Nga la kren shai ba nga long uba la khreh ban iehnoh ia ka shuki ban ia kaba shah pyndik ban iatynjuh bor ha iing dorbar.
Hynrei, baroh ki MDC ki la ong ban kyrshan beit ia nga", la ong u Bah Nongrum.
Katkum ka jingong u CEM, lada ka ARPA ka khyllem,kan dei ka jingshah rem jong ki paidbah kiba jied pyrshah ia ka Congress.
"Ki MDC kiba pynkhyllem ia ka ARPA kin hap ban ai jubab sha ki paidbah", la ong u Bah Nongrum.
Shillong,24 Rymphang:Ka long kaei kaei ka ban sah jingkynmaw na ka bynta ki Samla jong ka Shnong Tyrna Mynta ka sngi namar ka jingioh ia ki ar tylli ki Khusnam ia kaba la tip kum ka  ‘District Youth Club Award’  bad ha ka juh ka por ia ‘State Youth Club Award’ 2014-2015 na ka ophis  jong ka Ministry of Youth Affairs and Sport Govt of India lyngba ka NYK Shillong.
Ia kane ka Khusnam la sam mynta ka sngi ha ka jingplie ia National Integration Camp ba san sngi kaba la sdang naduh ka 23 haduh ka 27 tarik mynta u bnai  ha ka Compus jong ka Megha laya Scout & Guide Campus Shillong ha kaba  u Fedrick Kharkongor( IAS) Secretary of sports and Youth Affairs Govt of Meghalaya u la long u Kongsan ryngkat ka jingdon ryngkat lang u Sanjay Goyal Deputy Commissioner EKH District kum u Symbud Kong san bad kumjuh ruh da ka jingshngain jong ka jing don ryngkat lang u Supritendent of Police East Khasai Hills Bah Kharkhrang.
Ia ka Khusnam “State Best Outstanding Youth Club Award 2014-2015"  la sam bad ai ia ka sertiphiket ryngkat ka song pisa kaba Shilak tyng T.1 lak tyngka da u Kongsan u Fedrick Kharkongor( IAS) Secretary of sports and Youth Affairs Govt of Meghalaya sha ka Seng (NGO)Ka Tyrna Youth welfare and Development Society bad kumjuh ruh ia “Best District Youth Club Award 2014-2015" la sam da u Symbud kongsan Sanjay Goyal Deputy Commissioner EKH District ryngkat ka  Certificate bad ka song pisa kaba T.25 hajar tyngka.
Kumban shuphai dien ka jingioh jong ka Tyrna Youth welfare and Development Society ia kitei ki khusnam na pdeng kiba bun ki Sengmontrei sngewbha (NGO) hapoh jong ka State Meghalaya ka long halor ka nongrim jong ka jinglah ban trei hok bad pyndep hok ia ki kam pynroi na ka bynta ki kam babha ha ka imlang sah lang bad ka roi ka par ha ki nongkyndong da kaba ia trei lang ryngkat bad ki shnat treikam bapher bapher jong ka sorkar.
Ka Tyrna Youth welfare and Development Society naduh ba la seng ha ka snem 2003 bad ia  kaba la register ha u snem 2008.
Ka la leh bad pyrshang ban trei na ka bynta ka koit ka khiah, ka jinglehkhuid , ka jing sumar ia ka Mariang, ka pule ka dangle, ka roi ka par ha ki nongkyndong , ka kam jngoh kai pyrthei, ka kolshor, ki sports, Kam kyrpang na ka bynta ki Khynnah ki  longkmie bad khamtam eh na ka bynta ka vocational Trainning Centre ia kaba la sdang naduh u snem 2013 bad dang neh ha duh mynta.
Lah ban ong ba ka jingioh jong ka TYWDS ia ki tei ki khusnam ka long kum ka jing ai mynsiem na ka bynta ban nangtrei kham bha shuh shuh ha ki snem ki ban wan.
Shillong,24 Rymphang:U Deputy Commissioner, East Khasi Hills u la pyntip ba ka sorkar ka la pynmih ia ka jing pynbna ba baroh ki jait kam sngewbha ba pynlong kiba hap hapoh ka Meghalaya Taxation Act kynthup ki Fete, ki mela, ki Circus, ki jingpyni nam bad kiwei pat kynthup ki jingialehkai Sport, drama, ki kam rwai ba pynlong da kano kano ka seng ba la rejistar hapoh ka Societies Registration Act, ki dei ban ioh ia ka jingmynjur bym donkam ban siew khajna, na ka ophis u  Commissioner of Taxes kynthup ka jingioh bor na ka ophis u DC ban pynlong ia kitei ki kam, bad lada iaid lait ym ym shah ban pynlong ia kitei ki jait kam.
Shillong,24 Rymphang:U MDC ka Congress na Langrin u Bah Mansturdy Nongrem u la tied dain mynta ka sngi, namar ba u la bitar ia ka jingbym lah ban ai jingshai shaei ki tiar jot ba la pynpra na ka iing ba rim ka KHADC, la buh.
Haba shim bynta ha ka jingiatainai halor ka jing ia tai nia ia tynjuh bor, pyrshah ia ka Executive Committee, u Bah Nongrem u la sei da ka kot jingthoh kaba u la ioh na ka ophis jong u CEM kaba la ong ba ia ki tiar jot ba pynpra na ka iing barim ka KHADC la buh ha kudam ka Council.
Hynrei u Bah Nongrem, u la ong ba u la leit iit ia ki, la shem ba kim don shuh.
“Kane ka dei ka jingthok jong u CEM ia nga bad ia ki 23 hajar ngut ki paidbah jong nga namar ba u ai ka jubab kaba thok", la ong u Bah Nongrem.
U la ong katkum ka jingthoh ba la ioh na u CEM, la iathuh ba ki tiar ki don ha kudam hynrei kaba sngew phylla ka long ba kim don eiei ha kudam.
“Shaei jah lut ki tiar jot ba la lum na ka jingpynpra ia ka iing ka Council", la ong u Bah Nongrem.
U la ong ba kane ka EC ka la ialam bakla ia ka iing bad ia ki dkhot jongka, da kaba ai ia ka jingtip ka bym shisha bad namarkata, ka liangpyrshah ka la wanrah ia ka jingbymshaniah shuh ia ka.
Shillong,24 Rymphang:U MDC ka Sohryngkham u Bah Pyniaid Sing Syiem u la ong ba u Syiem ka Hima Khyrim u la oh da ka dor kaba rem ia ki paidbah kiba pan No Objection Certificate (NOC) na ka bynta ban pynshisha ia ki jaka jongki.
Haba wanrah mynta ka sngi, ia ka phang kaba iadei bad ka jingai NOC hapoh ka iing dorbar ka KHADC, u Bah Pyniaid u la ong, “Ki briew jong nga na ka thain Sohryngkham kiba hap ha Hima Khyrim, ki la wan ud sha nga namar ba ki la shem jingeh ia kane ka jingleh u Syiem khamtam kiba duk, kiba shem shitom ban siew ia kane ka pisa ban ioh NOC namar ba ki hap siew haduh T.10 haduh T.20 hajar".
Na ka liang u Bah Pyniaid u la ong ba kane ka jingleh jong u Syiem ka la pyntieng ia ki paidbah ban leit rejister ia ki jaka jongki namar ba kham rem ka dor ban ioh NOC ban ia ka bai jaka ruh.
“Ka EC ka dei ban leh eiei halor kane ka jingleh jong u Syiem, bad lada donkam wat ban bishar bniah ia ka Sanad ia u Syiem bad ban shna da ki kyndon ba tyngeh khnang ba un nym lah ban shim katba mon", la ong  u Bah Pyniaid.
U la ong ba kum kane ka jingjia kaba ki paidbah ki iakynduh jingeh ka dei ha ka thain Raid Tynring, Mawpdang, kiba ka sorkar jylla lyngba ka tnad MUDA ka la thmu ban shim jaka paidbah kumba 2000 akar.
Ia kane ka phang ba la wanrah da u Bah Pyniaid la kyrshan da kiwei ki dkhot ka iing kynthup u Bah Mansturdy Nongrem, Bah JM Tynsong, Bah Pynshngain Syiem, u Bah Antonio War.
Na ka liang u EM ba peit ia ka khyndew u Bah Morningstar Mawsor u la kubar ba ka EC kan bishar bniah ia kane ka mat kaba la wanrah da u Bah Pyniaid bad ban pan jingshai wat na u Syiem ka Hima Khyrim.
Shillong, 12 Jylliew:Ki ar ngut kiba dang jah rngai ha ka jingtwa khyndew u bah Maskel Riahtam na ka shnong Maw kliaw bad u bah Rishai Khongdup na ka shnong Mawlatang ki dang jah rngai haduh mynta bad ym pat shym la lap ia ki.
Ka jingwad ia kitei ki ar-ngut da ki paidbah  na ki ar shnong  ryngkat ki bor pulit ka la iaid sha ka ar sngi, hynrei ym pat lap satia.
La ia thuh ba ka jingeh ka dei naba ka la heh palat ka um ha Wahbah (Wah Um rew) bad ka jingtwa khyndew bad ka jingkhyllem ki dieng ki siej ha kiba bun kitei ki jaka.
Lah ban kdew ba katei ka jingjia twa khyndew ka la jia ha ka shiteng miet jong ka miet 9 tarik, ha kaba 3 ngut ki la shah rong ha ka twa kaba la kit ia ka ing ba ki sah shaduh Wahbah, bad haduh mynta la lap dang ia ka metiap u khynnah ba dang 8 snem karta u Skhembor Syngai, kaba la lap da ki nongkhwai dohkha.
Halor katei ka jingjia , u MLA ka Sohra uba dei ruh u MDC barim katei ka thain u bah Titos W Chyne  u la phah ia ka jingsngewlem sha ki bahaing hasem halor katei ka jingjia ba sngewsih bad u la dawa na ka sorkar ba ka dei ban siew bai lutksan sha ki bahaing hasem  halor katei ka jingjia.
U la iathuh ba u la phone sha u SDO ( Civil) ka Sohra ha kaba u SDO u la ong ba u la phah ia ka ripod sha u Deputy Commissioner ka East Khasi Hills ban leh ia kaba donkam.
Jowai, 12 Jylliew:U ma Justine Dkhar u ba dei u parliamentary Secretary jong ka sorkar jylla u la plie donburom ia ka skul Tia Chaphrang Higher Secondary School, Sohkymphor mynta ka sngi ha ka jingiadonlang ki riew rangbah ka shnong Sohkymphor ki nonghi kai, ki khynnah nalor kiwei kiwei.
Ka jingkyntiew kyr dan, ia katei ka skul sha ka kyrdang Higher Secondary School ka long ka jinigiarap kaba khraw ia ki khun ki kti bad ia ki kmie ki kpa ka shhnong sohkymphor bad ki shnong ba marjan.
U ma Justine Dkhar kum u kong san u la ong ba ha kne ki sngi, ki khynnah kiba la pass matrik ki shem jingeh shi katdei eh ban ioh rung ha ki college lane ki sklul bapher bapher ha sor.
“Ka jingdon kane ka skul ha ka thain nyngkong dong kan iarap ym tang ia kane ka shnong hynrei ia ki marjan shnong kumjuh", long u ma Justine.
U la kyntu jur ia ki kmie ki kpa, kumjuh ia ki rangbah shnong bad ia ki paidbah nongshnong shgnong ba kin ai ka jingiatreilang bad katei ka skul khnang ba kan lah ban ai ka jingshakri kaba bha ia ki khun ki kti jong ka shnong ka thaw.
U la iaroh ruh ia u ma Protasius Suiam uba dei u nongseng ia katei ka skul haduh ba ka la ioh ia ka kyrdang na ka bynta ki Class XI bad Class XII.U la ong ba une u rangbah uba la seng ia kane ka skul u long u rangbah uba don ka jingiohi jngai.
U la ong shuh shuh ba ka jingdon kane ka skul ym tang ba ka iarap ban sam ia ka jingnang jingstad ia ki khun ki kti jong ka shnong, hynrei ka la lah ruh ban ai kam ai jam ia ki samla kiba la nang la stad.
U ma Justine u la kyntu ruh ia ki nonghikai ban trei hok ia ka kam kum ki noinghikai.
Ki nonghikai ki dei ki nongsaindur ia ka lawei ki khynnah pule bad kum ki nonghikai ki dei ban long kiba trei shitom bad kiba trei naduh ka mynsiem.
Ha kane ka sngi la sam ruh ia ki syrnod kum ka dak ban pynshlur bad ban iaroh ia ki 20 ngut ki samla pule kane ka skul kiba dang shu pass ia ka SSLC Examination.
Ki don haduh 23 ngut ki ba la ialeh ia ka SSLC Exam bad 20 ngut ki la pass- 2 ngut ki la ioh distinction.
Uwei u la ioh Distinction ha ka subject Khasi bad kawei pat ka la ioh haduh 4 tylli ki Distinction.
Kiba la ai jingkren ha kane ka sngi ki kynthup ia u ma  Sevenborn Tang, Ex- MDC, u Rangbah shnong, u ma Kmen Lapasam bad kiwei kiwei.
Shillong,12 Jylliew:Ha kaba iadei bad ka elekshon shiteng samoi jong ka Chokpot Konsti twensi ka Election Commission of India ka la pynmih ia ka jingpynbna kaba la khang ban pynmih ia ki khubor kiba antad ia ka jop ka rem ka khlain ka tlot jong uno uno u kyrtong naduh ka por 7 baje mynstep haduh ka por 5 baje janmiet jong ka 27 tarik u jylliew.
Ka la khang ruh ban pyni ia ka jingkhlain ka lyer elek shon hapoh ka 48 kynta ka jingthep vote.12 Jylliew:Mynta ka sngi, ki don kumba 20ngut ki khar Bangladesh, kiba la wan synran lang da ki shipai BGB, kiba la wan ban sdang tei biang ia ka kynroh kaba la pra jong ka Wah Umngot, kaba don ha u mawpud 1272 9s.
Kitei ki khar Bangladesh, ki don ha ka por 3baje nohsngi, ha kaba ki leh ia katei ka kam, ha ka jingiohi pyllein jong ki pulit BSF, tangba kim shym la leh eiei satia ban khanglad ia katei ka jingwan tei kynroh jong ki khar Bangladesh.
Hynrei, dei tad ynda, haba la don ki nongshong shnong, kiba la leit tur sha katei ka jaka, ba kitei ki dkhar Bangla, ki sa phet noh, na katei ka jaka.
, ong ka khubor.
Lah ban pynkynmaw, ba ka kynroh, ka la twa ha ka miet jong ka 9tarik mynta u bnai.
Katei ka  jingjur slap, kaba jubor ha ka thain Riwar, ka la jynrat ia ka kynroh jong ka Wah Umngot, kaba pynskhem ia ka shnong Dawki, kaba la tei da ka CPWD, ha u snem 1972.
Shillong, 12 Jylliew:Ka sorkar jylla ka la shim ia ka rai ban ailad noh ba ki samla pule kin lah ban  pynshisha dalade hi ia ki kot ki sla jong ki kum ka Marksheet, serti phiket sngi kha, bad kiwei na ka bynta ba kin ioh rung skul ne kolej hapoh ka jylla.
Ka la ailad ruh ia ki samla pule kiba aplai jaka pule na ka bhah ka sorkar kum ka jingpule enjiniar, doctor, Veterinary ne Agriculture ba kin pynshisha ia ki kot ki sla jong ki dalade hi.
Ia kane la pyntip da u Under Secretary sha ka sorkar Meghalaya,  Personnel & Administrative Reforms Cell.
Ia kitei ki kot ki sla la ong ba  lah ban attest hi da ki samla pule ym shuh da ki ophisar kumba ju leh mynshuwa lane da kaba leh affidavit.
Hynrei la ong pat ba ki samla pule ki hap ban pyni ia ki kot ki sla Orginal jogn ki ban pynshisha ha ka bynta ba khadduh.
La maham ruh ba kino kino kiba pyrshang ban leh buit tuh yn pynngat kum ki nonglehkam sniew ha ki kyndon ka ain.
Shillong, 12 Jylliew:Ha ka jingiakynduh kaba saw sngi hapdeng ki shipai iada pud jong ka India ki BSF bad ki shipai iada bud ka Bangladesh ka Border Guard Bangladesh, ki BSF ki la kdew ba ki don 39 tylli ki ktem jong ki lehnoh ka thain shatei Lam mihngi na ka kynhun bapher bapher kiba la thaw ktem ha kylleng ki bynta jong ka ri Bangladesh.
Haba ai ia ka kyrteng kitei ki ktem ki heh BSF, ki la kyntu ia ki BGB ba kin leit khynra ia baroh kitei ki ktem ban kyndang ia ki lehnoh na ki bynta ka ri Bangladesh.
Nalor ki kam lehnoh ka jingiakynduh kitei ki shipai jong  ki ar ri ki la ia kren ruh ia kiwei pat ki kam runar kaba ju jia ha ki khappud kum ka kam tuh, ka jingprong tuh, ba ka kam pynia dusmon da kaba rahbor bad lute.
Katba ki  heh shipai ka Bangladesh pat ki la kren shaphang ka jingshah pyniap dusmon ki nong Bangla ha khappud da ki nongshong shnong ka India bad kiwei pat ki mat.
Ha katei ka jingiakynduh ki heh shipai ia ki shipai BSF la ialam da u BSF Meghalaya Frontier, u Inspector general Sudesh Kumar, katba ia ki shipai Bangladesh la ialam da u  Additional director-general (region commander Northeast region) u Md Latiful Haider.
Haba jubab pat ia ka jingkam ki shipai BSF ba ki don 39 tylli ki ktem lehnoh ha Bangladesh, ki heh shipai ka Bangladesh ( BGB) ki la kyntait ba ki don ki ktem jong ki lehnoh India ha ka ri jong ka bad ka la kam ruh ba ka Bangladesh ka shaniah ia ka jingiadei bad ka India.
Kham mynshuwa ki shipai BSF ki la kam ba ki don 45 tylli ki ktem jong ki lehnoh ka thain shatei lam mihngi hapoh u pud u sam ka Bangladesh, hynrei hadien ki la ai da ka kyrteng jong ki 39 tylli ki ktem.
Katei ka jingkyntait ki shipai Bangladesh ka dei ha ka jingialang kaba la long ha Kadamtala, ka ophis heh duh ka  BSF North Bengal frontier.
Haba kren sha ki nongthohkhubor, u Mohammed Latiful Haider, additional director general ka  BGB,  uba dei ruh u regional commander ka North West region ka  Rangpur, u la ong ba kam don kawei ruh ka ktem  ki lehnoh India ha Bangladesh, “Kam don kaba kum katei ka ktem ha ka khyndew jong ngi" u la ong.
Ha katei ka jingiakynduh ki heh shipai jong ki ar ri, ki la ia kren ruh ia ka kam pyniaid iew ia ka pisa thok, ka jingiakhaii masi tuh, ka jingtam pud bad kiwei.
Shillong, 12 Jylliew:U Headmaster ka Pisa Kuna Upper bad Lower Primary School, Mawsynram u Babula Hajong u la kubur ba u la shu soi khlem peit ia ka syrnod jong kawei ka khynnah khar Bihar ban pynioh rung skul ha JNV Mawsynram.
Haba kren mynta ka sngi sha ki nongthoh khubor, u Hajong u la ong ba ha ka por ba wan phah soi uwei u nonghikai ka Mawsynram Higher Secondary School,u  Sir Ganeshwar ia ka syrnod u la shu soi beit khlem peit, namar ka jingbunkam bad um tip ba dei pynban ia katei ka khynnah na Bihar ban ioh rung skul ha JNV Mawsynram.
“Nga khlem ai syrnod na skul hynrei la shu phah soi u Sir Gane shwar  uba hikai ha Mawsynram Higher Secondary School  bad hapdeng ka jingbunkam, nga la shu soi bad seal ha katei ka sngi kaba jia mynshem snem.
Nga kubur ba nga la bakla bad nga la thoh sha ka SDSEO  ba kan weng noh ia ka soi bad ka seal jong nga  ia katei ka khynnah", la ong u Hajong.
“Ka jingbakla jong nga ka long namar ba ngam shym la peit bha shwa ban soi bad seal ia ka kot ba la ai da utei u nonghikai da ka jingsngew shaniah", la ong u Hajong ha ki nongthoh khubor ba la donlang ki nongialam ka FKJGP Mawsynram hynne ka sngi Thohdieng.
U la ong ba u ithuh ia u ‘Sir Ganeshwar" namar ba u ju wan ban ai jinghikai ia ki nonghikai SSA ha Block Resource Centre (BRC), Mawsynram.
"Nga soi tang kawei hynrei balei ki mih ar tylli ki srynod ba la ai sha kita ki ar ngut ki khynnah Bihar.
Nga shim ia ka jingbakla ba nga la soi ia ka kot kaba dei jong kawei ka khynnah ka Muskaan Kumari kaba dei ka khun jong utei u Assistant teacher," u la ong.
Shwa ia kane, ka FKJGP Mawsynram Circle ka la rah ia kane ka mat ba ki don ar ngut ki khynnah Bihar kiba ioh syrnod na katei ka skul ban pynrung skul ha Jawaharlal Navodaya Vidyalaya (JNV) School, Mawsynram lyngba ka bhah na ka jylla Meghalaya.
Ki nongialam ka FKJGP Mawsynram ki la pan jingshai ruh na ka District School Education Officer (DSEO)  halor kane ka kam.
Ka  FKJGP ka la dawa ba ka DSEO ka dei ban pynlong ia ka jingtohkit halor kane ka kam.
"Ngi dawa ba ka Pisa Kuna Upper bad ka Lower Primary School dei ban khang noh lada lap ba ka donkti ban ai syrnod beain sha ki briew na Bihar", la ong u president ka FKJGP Mawsynram Circle u Bansharai Marbaniang.
Shillong, 12 Jylliew:U Secretary ka Malor Association ka Dwara Nongtyrnem Sir darship hapoh Mawsyn ram, u Carlos D Sangma, u la kyntu ia u Lat ka jylla u V Shanmuganathan ban pynrung ia ki kyndon ba iahap katkum ki riti dustur jong ki Garo kiba sah hapoh u pud u sam ka KHADC ha ka Village Administration Bill barim ka KHADC."Ha ka kyrteng jong ki nongshong shnong Garo kiba sah hapoh u pud u sam jong ka KHADC, nga kwah ban kyrpad ia phi (Lat) ban pynrung ia ki kyndon ba iahap katkum ki riti dustur jong ki Garo bad kiwei ki jaitbynriew ha ka VAB," la ong u Sangma ha ka jingthoh ba la aiti ha u Lat ka jylla ha kane ka sngi Thohdieng.
U la ong ba ki don shibun bah ki shnong ba shong ki jaitbynriew Garo kiba hap hapoh u pud u sam ka KHADC bad kiwei ki jaitbynriew kum ki Hajong, Banais bad ki Koch bad bynrap ba ha kine ki shnong ym don Khasi satia ki nongshong shnong.
“Ki don palat shi hajar ngut ki Garo ba sah hapoh u pud u sam ka KHADC kumba la bsuh ha ka Annexure I bad II  jong ka VAB, 2012.
Kine ki shnong la khlieh ne pyniaid da ki motor/morol bad ha ki katto katne ki jaka la khot kum ki Rangbah Shnong Garo", la ong u secretary ka Malor Association ka Dwara Nongtyrnem Sirdarship.
Katkum ka jingong u Sangma, naduh ki por hyndai hynthai, ki riti dustur jong ki ba la leh ha Dwara Nongtyrnem Sirdarship ba la ia ka shnong la jied ia u molor bad la pdiang da u Sirdar bad ruh ka Executive Committee ka KHADC.U la ong ba ka VAB ka KHADC 2012 kam shym la kdew ne bsuh ia kano kano ka kyndon ia ki jaitbynriew Garo kiba don palat hajar ha ki shnong, wat la ki dei ki scheduled tribe jong kane ka jylla kumba long kiwei ki jaitbynriew.
"Ki Garo ki shim bynta ha ka elekshon MDC ka KHADC, hynrei sngewsih ba ka Council kam shym la peit ban pynneh ia ka riti dustur jongki", la ong u Sangma.
"Ka VAB ka KHADC ka la bsuh ia ki Garo tang kum ki raiot ne ki mraw", la ong U secretary ka Malor Association ka Dwara Nongtyrnem Sirdarship.
Shillong, 12 Jylliew:Ka Myanmar ka la sdang ban kyndang ia ki ktem jong ki lehnoh India kiba don hapoh u pud u sam jong ka, ban beh krad noh ia ki shapoh u pud u sam ka India.
Kat kum ka jingtip kaba buhrieh kaba la ioh lum la iathuh ba ha ka 9 tarik u jylliew ki Commando jong ka 21 Para (SF) unit ka  Indian Army,  ka la rung sha ki ar tylli ki ktem lehnoh kaba don hapoh Myanmar bad ki dkhot ki lehnoh NSCN(K) kiba don ha katei ka ktem ki la ai jingtip wut wut sha ka ktem bah jong ki kaba don ha ki thain ka Taga, kat kum ka jingtip ba la ioh bat da ki bor syntiat ka India la ong ba la phah jingtip sha u SS Khaplang ba ki shipai Myanmar ki la pynkhreh ban kyndang ia ki ktem jong ki bad la ong ruh ba mar ia ioh jingtip 5 ngut ki lehnoh ki la mih noh na Myanmar ban jam sha u pud ka India.
Katkum ka jingtip ba la ioh lum da ka bor syntiat jong ka  Research & Analysis Wing (RAW),  ka la antad ba kumba 50 haduh 60 ngut ki shipai Myanmar ki la pynpra ia kawei ka ktem jong ki lehnoh NSCN(K).
Ki lad khubor ki la iathuh ruh ba ki bor shipai ka Myanmar, ki la ai laitluid ia ki shipai India ba kin khynra lehnoh hapoh u pud u sam jong ki ha kine ki sngi ban wan.
La ong ba ki lehnoh, tang mar ia ioh jingtip ba kin sa shah khynra ki la par niangkhriat ha kaba 2 ngut na ki ki la iap hi da ka jingbakla pynlip ia u bom IED uba ki la buh kham mynshuwa ban pynap ia ki shipai India.
Kitei ki 2 ngut ba la iap ki dei kiba don ha Arunachal Pradesh.
Ki lad khubor ki la iathuh shuh shuh ba kiba bun ki dkhot ka NSCN(K) ba kynthup ia ka  mobile unit 5, 2nd brigade — ki la kynriah sha  Ukhrul (Manipur), Grihang (Manipur), Phek (Nagaland) bad  Tirap (Arunachal Pradesh).
Lah ban kdew ba katei ka jingkhynra lehnoh ki shipai India ka la sdang hadien 18 ngut ki shipai ki la shah siat iap ha ka 4 tarik u jylliew bad 15 ngut ki la mynsaw  bad ia katei ka jingjia la kam da ka NSCN(K).
Shillong, 12 Jylliew:Ki khynnah ka nongbah hapoh ka lama Child Right Movement, Shillong ki la iatreilang ban ialap paidbah pyrshah ia ka jingthmu ka sorkar pdeng ban pynkylla ia ka Child Labour (Prohibition and Regulation) Amendment Bill, 2012 ba la pdiang da ka sorkar ha ka 13 tarik Jymmang ba la dep.
Ka kynhun myntri ka sorkar pdeng ka la pdiang ban wanrah ia ka jingpynkylla ia kane ka ain Child Labour Act  1986 da kaba thmu ban shah ia ki khynnah ba hapoh 14 snem ban trei hadien ba la ioh shuti ne ha ka por ba la wai skul.
Ka  sorkar pdeng ka thmu ban pynkylla ia kane ka ain kaba thmu ban shah ia ki khynnah ban trei ha ki kam ak phlim, ban pynmih jingpynbna, ki phlim, ki television serial lane kino ki jait pynkmen.
Haba pyrshah ia kane ka jingthmu ka sorkar, ki khynnah kiba hapoh 14 snem hapoh ka lama ka Child Right Movement ki la pyrshah jur kiba shah pyntrei kam iing namar ka jingshah ieh ha ki kmie ki kpa, ka jingban ka jingduk bad kiwei ki daw, kaba la pynlong ia ki ban duh lut ia ki jingsngew bha kum ki khynnah bad ki la dawa ba ka sorkar kam dei ban pynkylla ia kane ka ain.
"Ngi pyrshah jur ia ka jingthmu ka sorkar pdeng ban pynkylla ia kane ka ain.
Ngi sngew ba ka dei ka jingleh bym hok ia ki jingbha jingbit jingbiang jong ki khynnah kiba hapoh 14 snem" la ong iwei I khynnah ba 13 snem I Larihun Syiem (ba la pynkylla kyrteng) kiba shah pyntrei iing briew ha kawei ka longing ha Mawlai.
Kumjuh iwei I khynnah 12 snem, I Rikynti Shangpliang (ba la pynkylla kyrteng) I la ong ba ka rai jong ka sorkar pdeng ha ka 13 tarik Jymmang ban shah ia ki khynnah ba hapoh 14 snem ban shah trei kan ktah ia ki khynnah ha ka jingpule jongki.
"Ha kajuh ka por, u ki la ong ba ki kwah ban pynleit jingmut ha ka jingpule.
Ngam sngewthuh kumno kine ki khynnah kin lah ban pynleit jingmut ha ka jingpule haba shah ban bein ban trei", I la ong namar ka jingshah pyntreikam hadien ba la wai bad shwa ban leit skul.
Katba Lari Kharmutee (ba kylla kyrteng) I la ong ba ka long kaba sngew phylla ba ka sorkar pdeng ka kren ban shah ia ki khynnah ban trei wat tang ha ka rta ba 14 snem.
"Kum ka khunswet, nga sngewthuh ia ka jingpang ban trei ha iing briew.
Ngam kwah ba ki khynnah kum ma nga kin iakynduh ia kum kine ki jingeh", I la ong haba iathuh ba u kpa jongi u la phet noh naduh ba khlad I kmie.
I la iathuh ba ka long kaba eh ban pynleit jingmut ha ka jingpule namar ba I hap ban trei naduh mynstep shwa ban leit skul bad hadien ba la wai skul ruh.
Katba I Bada  (ba kylla kyrteng) I la ong ba haba ka Right to Education (RTE) ka kren ban ai jinghikai ei ia ki khynnah haduh 14 snem, ka jingleh ka sorkar pat ka long mar khongpong.
Ha kawei ka liang, ka Programme Coordinator ka  North Eastern Regional Domestic Workers Movement (NERDWM) ka Kong Wanpynhun Kharsyntiew ka la ong ba kum shi bynta ban pynpaw pyrshah ia kane ka jingleh ka sorkar pdeng, kin pynlong ia ka jingialap paidbah da kaba rah lama ha kine ki sngi, bad kin leit iakynduh ruh ia u Lat ka jylla ban pynsngew ia kane, nalor ban phah jingthoh sha u MP ka Shillong.
Ka la ong ba haba ki khynnah ki wan sha iing na skul, ki donkam ban pynjah thait, ban ialehkai, ban pyndep ia ki jingthoh ban khreh kot bad ban iakmen lem bad kiwei ki para khynnah.
Hynrei ka jingthmu ka sorkar ban shah ban trei ha ka por ba lait shuti bad por ba la wai ka skul, kam long kaba iahap namar ba kane ka dei ka jingban bein ia ki.
“Ngi sngew ba ka long ka bym hok ban phah trei ia ki khynnah hadien ba la wai skul bad ha ka por shuti namar ba kan long ka jingpynshitom ia ka bor pyrkhat bad ruh ia ka bor met jongki", la ong ka Kong Kharsyntiew.
Ka Programme Coordinator ka NERDWM  ka la ong ba ka long kaba sngewsih ba ka ki khun jong ki kmie ki kpa kiba wan na ki longing baduk ki dang sah pynshitom shuh.
“Lada ka long ha kane ka dur ka jingthmu ka sorkar, kan long kaba eh ban rat dyngkhong ia ka jingsniew ka jingshah ban bein jong ki khynnah", ka la ong.
Ka la iathuh ba ha kane ka kynhun, ka la lap  haduh kumba 650 ngut ki khynnah kiba hapoh 14 snem kiba shah pyntrei ha ki iing briew tang ha ka nongbah Shillong.
Shillong, 14 Jylliew:Ka tnad sam mar bam ne Food and Civil Supplies ka jylla ka la kham husiar ban jied ia ki kompeni ne nongshalan tiar ban pynbiang ia ki tiar kompiwtor na ka bynta ban pynrung ia ki kyrteng baroh kiban ioh jing myntoi na ki marbam ha ka Public Distribution System (PDS) ha kane ka jylla.
Ka thymmei khubor sorkar ha kane ka sngi u Blei ka la iathuh ba ka tnad ka la iakrenbad ka National Informatics Centre (NIC)kaban pyn khreh ia ka  DPR shwa ban jied ia ki nongsam ia ki tiar ban shna ia ka data ban pynrung thik pa thik ia ki nongioh bynta na ka PDS.Kane ka jingleh phikir ka tnad Sam marbam ka long hadien ba kane ka tnad ka la shah takran halor ka jingjur ka jingpyndonkam bakla ia ka bhah kaba dei ban ioh u paidbah.
Kham mynshwa, ka sorkar jylla ka la khot tnder ia ki kompeni ban pynbiang tiar ban shna ia ka date na ka bynta ban pynrung ia ki kyrteng jong ki nongioh bynta ha ka PDS.Ka sorkar jylla ka la aiti ia ka Detailed Project Report (DPR)  sha ka sorkar pdeng kaba kot sha ka T.43 klur na ka bynta ban thep ha kor kompiwter ia ki jingdonkam ha ka jingpyntreikam ia kane Public Distribution System (PDS).
Kine ki tiar ba la khot tender la thmu ban shna ia ki data ia baroh ki nongioh bynta na ka skhim PDS.Ia kane ka data yn peit ngor bha da ki briew jong kane ka tnad naduh kiba hakhlieh haduh ki civil sub division"  la ong u heh sorkar.
Ka kam halor kane kan sdang noh tang shu ioh ia ki tiar ba la aiti ban leh da ka NIC halor kane ka kam.
Kane ka skhim PDS ka thmu ban ai khaw bad kew ha ka dor T.3 bad T.2  shi kilo sha ki longing kiba la pruid dak bad kin ioh 5 kilo u khaw shi khlieh ha ka shi bnai.
Ha ka nongkyndong kiban ioh ia kane ka skhim kin long 77.79 percent katba ha sor kin long 50.87 percent.
Kane ka skhim kan ai jingmyntoi na ka bynta 18,45,631 ngut ha jaka nongkyndong bad 3,03,464 ha jaka sor ha kane ka jylla Meghalaya.
Ka jinglut jong ka sorkar na ka bynta kane ka jingsam jingbam ha ka dor tad, kan kot T.3.28 klur shi bnai bad ka sorkar jylla kan hap ban sei na la pla lajong 25% katba kaba bun yn sei da ka sorkar pdeng.
Ka East Khasi Hills District kan dei kaba bun tam kiban ioh jingmyntoi na kane ka skhim khaw tad kiba don haduh 1, 86,439 ngut katba ka North Garo Hills District kan dei kaba duna tam kiban ioh ia kane ka skhim kiba don tang 6694 ngut.
Ka jingthmu ban pyntreikam da ki kor compiwter ia kane ka skhim ka long ban peitngor ia ka jingsei bad ka jingwan poi jong ki marbam ha kudam ka Food Corporation of India (FCI) khnang ban lait na ka jingpyndonkam bakla.
Ia ki marbam ba la sei dei ban pynpoi beit sha ki nongioh bynta bad ia kane yn peitngor lyngba ki data kiba la leh lyngba ki kot kompiwtor", la ong u heh kane ka tnad sam marbam.
La iathuh ba ka ophis jong u Myntri Rangbahduh ka ri ka la bthah ia baroh ki ophis ba kin pyndonkam da ki kor kompiwter na ka bynta kane ka skhim PDS.Ka Kashari Supreme Court ka la bthah ia ki jylla ban iatreilang bad ka sorkar pdeng halor kane ka skhim ban pynduna ia ka jingpyndonkam bakla ia ka skhim.
Shillong, 14 Jylliew:Ka SPARK, ka seng trei mon sngewbha ha kane ka sngi Saitjain ka la pynlong ia ka rakhe ia ka sngi pyrshah ia ka jingpyntreikam ia ki khynnah ba hapoh 14 snem.
La rakhe ia kane ka sngi halor ka phang pdeng, “Em Ban Pyntreikam ia ki Khynnah-Hooid ban Leit Skul".
Ha kane ka sngi,  la wan sakhi da kiba bun ki briew bad ki la ai jingkyrshan ia ka jingdawa ban nym shah ban phah pyntreikam ia ki khynnah ba hapoh 14 snem hynrei dei ban phah beit sha ki skul.
Ha ka jingiasoi paidbah, ki don kumba shi hajar ngut eiei ki paidbah ba la ai jingkyrshan ia ka jingdawa ban nym pynkylla ia ka Labour Act kaba thmu da ka sorkar pdeng.
La pynlong ia ki prokram ba bun bad ka jingiakren iasyllok kumno ban rat dyngkhong ia ka jingshah pyntreikam bein ki khynnah ba hapoh 14 snem.
Ka SPARK ka buh ia ka jingpule kum ka atiar hakhmat  ban rat dyngkhong ia kane ka jingshah lehbein jong ki khynnah bad ban pynduh jait ia kane ka jingshah ban bein jong ki khynnah.
“Ngi ngeit ba ki prokram kiba la long mynta ka sngi, ki la ktah bad kin nang ïai ktah ia ka jingmut jingpyrkhat jong ki briew bad kumjuh ki khynnah" la ong ka Shima Modak, President ka SPARK.Jowai, 14 Jylliew:Ka Khasi Students’ Union (KSU), Central Body ka la pyniar sa kawei ka tnad treikam jong ka sha bar jong ka jylla Meghalaya na ka bynta ban lum ban lang ia ki paid Khasi khara kiba shong shnong shabar ka jylla.
Katei ka tnad thym mai la pynkha ha Umrang soo kaba la tip ruh kum ka KSU- Umrangsoo unit kaba hap hapoh Dima Hasao District jong ka jylla Assam.
Ha ki por ba la dep, ka KSU ka la dep ban pynkha ia ka tnad treikam jong ka ha Mizoram, Dehradun bad Delhi.
Ha kaba iadei bad ka tnad ha Umrangsoo, la pynskhem bad pynsmai ia ki nong ialam ka seng da u samla Bansharai Warjri uba dei u Organizing Secretary ka seng ha ka jingiadonlang u Education Secretary, u Donald V Thabah nalor kiwei kiwei de ki dkhot bad nong ialam ka seng.
Ka KSU ka la ong ba ka Dima Hasao District ka dang hap hapoh ka jingsynshar u Syiem Sutnga ha ka por ki Syiem Jaintia.
Ha kane ka sngi la jied ia ka samla Monalisa Dhar kum ka President bad haba kren ka la ong ba bunsien ki Khasi jong ngi ki ju sngewsarong ban kren ia ki ktien nongwei katba ki klet ban burom pat ia ka ktien la jong.
Ka la pynpaw ruh iaka jingpyrshah jur halor ka jingshongkha khleh.
Ia ka jingialang la pyniaid da u samla N Sutnga- financial Secretary ka seng.
Shillong, 14 Jylliew:Ka jingjia ha Shil long District Jail ka la ju mih bun kiei kiei naduh ka jinglait tuh ki mobile, ka jinglait phet ki koidi bad kiwei hynrei ha kane ka sien ba mynta ka la mih sa kawei ka jingjia bad kata ka dei ka jingioh kurup ia u kynja na u koidi (Under Trial Prisoner) ba shah set ha kane ka phatok bad ka pisa hadien ba ki bor pyniaid ki la pynlong ia ka jingkhynra ha kane ka phatok hadien ba la ioh jingtip.
“La ioh kurup ia u kynja bad pisa na uwei u koidi hadien ba la pynlong ia ka jingkhynra shwa ban phah rung ia ki koidi shapoh ka phatok" la ong u DG (Prison) Bah BL Buam.
Na une u koidi la ioh kurup 3 gram u kynja bad ka pisa ba T.360, la ong u Bah Buam bad bynrap ba une u koidi u dei ba la wanrah na Nongpoh sha Shillong.
U Bah Buam u la ong ba ka jingkhynra bad peit ngor ia ki koidi ka dei ka kyndon ba la buh ban leh shwa ban pdiang ia uno uno u koidi ban thep ha phatok ban pynthikna ba kin nym don kino kino ki tiar ba long beain hapoh ka phatok.
Shillong, 14 Jylliew:Ar ngut ki nonghi kai skul uwei uba dei ruh u Rangbah Shnong ne Nokma ki la shah rahbor ha ki riew runar kiba pyn ap suloi ha ka thain Pura khasia kaba don ha khap pud ka Bangladesh ha kane ka step sngi Thoh dieng.
Ki thymmei khubor ha kane ka sngi Saitjain ki la iathuh ba u Naresh Koch (50 snem) bad u Niren Koch (40 snem) ki la shah rahbor katba ki dang iaid da ka bike sha skul ha ka por ba ki shah rahbor.
Ki runar ba don kumba 8 ngut eiei bad ki tiar kila rahbor ia kine ki ar ngut katba ki dang iaid da ka saikil.
Kine ki nongrahbor ki la patan ia kine ki ar ngut sha khlaw bad bret ia ka bikel ha katei ka jaka kaba don hajan surok.
Haduh mynta ym pat tip ia kine shaei ki la shah rahbor.
Une Naresh Koch u dei u Nokma bad u nong hikai ha ka Halchati school katba u Niren Koch u dei na Assam u hikai ha kajuh ka skul.
Halor kane ka jingjia, la ujor FIR ha Purakhasia police check post da kiba haiing hasem jong kiba shah rahbor.
Ki pulit ki la suba jur ba kiba rahbor ki dei ki kynhun runar lane ki  lah ban donkti  ki lehnoh.
Shillong, 14 Jylliew:Ki nongiaid kai bam lyer ha Nan Polok ha kane ka janmiet sngi Saitjain ki la ktik mynsiem ban ioh sngew sngur ia ka sur tynrai na ki samla pule ka skul bah Martin Luther Christian University (MLCU).
Ki nongiaid kai bam lyer ki bym mut dur ban ioh sngew ia ka sur tem ha ki por mynshwa, ki la sngew ktik ka jingmut jingpyrkhat haba ki iohi bad ioh sngew ia ka sur tem tynrai na ki samla kane ka skulbah.
Ki samla pule kane ka skul bah ki la pynlong ia kane ka jingiatem iaput shi bynta ban pynkhreh ia ki samla pule ha ka sur tem ne Music jong kane ka skulbah bad ban pynpaw ba ka nongbah Shillong ka dei ka ktem jong ki sur bad ki jingtem.
Kiba sngew khuslai mynsiem kiba bun jingmut jingpyrkhat kin ioh lad ban pynthanda haba ki ioh sngew ia ka sur jong ki nongtem ha kum kane ka por.
Ia kane ka jingiatem iaput la ialam da u khlieh ka Fine Arts kane ka skul bah u Bah Wada Kharkhuli.
Bun ki nongwankai ha kane jaka bam lyer pynngad ki sngew tynnad ban ioh sngew ia ki sur ha kane ka janmiet.
Shillong, 14 Jylliew:Ka CSWO ka la kynnoh ba kawei ka longing naduh u snem 1995 ka la shah tait shnong bad shah pynduh ia ki jing myntoi tang namar ba kam shym la siew ia ka bai synniang kaba T.2 tyngka halor ka jingujor ka Seng Longkmie sha ka bor shnong Khlieh Umtrew Tdoh kaba hap ha Ri-Bhoi district.
Ha ka jingpynlait khubor ha kane ka sngi u Blei, ka president ka CSWO ka Kong Agnes Kharshiing ka la kynnoh ba ka longing jong ka kong Markaret Jarain ka la shah tait shnong ha ka Dorbar shnong Khlieh Umtrew Tdoh ka Raid Mawbuh hapoh Myllem Syiemship naduh u snem 1995.
Naduh kane ka snem, kane ka longing ka la shah pynduh ban ioh jingmyntoi na ki skhim sorkar, bad kiwei kiba dei ban ioh.
“Ka HNYF Mawrong ka la thoh sha u Rangbah Shnong katei ka shnong dang shen ba don ki briew na kane ka shnong kiba pynwit ia katei ka longing da kaba kawang maw ia ka iing jongka", la ong ka Kong Kharshiing.
Ka HNYF ka la pynpaw ia ka jingsngew khia ia ka jingshah pynduh skhim kane ka longing bad ka la shah khot hajir ha ka shnong ha ka 13 tarik Jylliew, 2015 bad ha jaka ban weng noh ia ka rai ban tait shnong hynrei ka executive dorbar ka la kyntait ban weng ia ka rai tait shnong ia katei ka longing.
Halor kane, ka CSWO ka la kyntu ia ki bor ka ain ba kin leh ia kaba donkam halor kane ka jingleh jong ka dorbar shnong ia katei ka longing ha katei ka shnong.
Shillong, 16 Jylliew:Ka Hynniewtrep Youth Council Mawryng kneng Circle lyngba ka Farmer Cell ka la  pyn long ia ka Awareness Programme cum Training halor ka rukom rep da kaba pyndonkam da  ki sboh mariang ia ki nong rep jong ka thain Maw ryngkneng kaba la long  ha ka 15 tarik u jylliew  ha community hall Maw ryngkneng.
Ha katei ka sngi la pyniaid ia ka  prokram  da u Chairman jong ka farmer cell u bah Robinson Nongrum u ba long ruh u Vice  President jong ka HYC Mawryng kneng Circle.
Ha katei ka sngi la ai jing batai bad  jing pynshai da ki riewshem phang na ka ophis jong ka Krishi Vigyan Kendra (KVK) Upper  Shillong East Khasi Hills.
Ha kaba nyngkong la ioh ia ka jing batai ba kham bniah  shaphang ka rukom rep da kaba pyndonkam ia ki sboh mariang (organic farming) da u R.C.A Sangma, ha ka ba iadei pat bad ki lad jingiada na ka bynta ki khniang bad ki  jingpang jong ki jingthung la ai jing batai bniah da I kong B.Chyne bad ha kaba khatduh  la ioh ia ka jing batai da u bah S.Marbaniang, kumno ban pynsuk ia ki nongrep ban ioh ia  ki jingtip ba kham bniah shaphang ka rukom rep ka juk ba mynta da ka ba pyndonkam lyngbaki kor computer bad mobile da kaba ki ioh ia ki jing batai lyngba ki sms na ka  Intelligent Advisory System for Farmer ( IASF).
Namar kumba long mynta bun na ki nongrep  jong kane ka thain ki dang pyndonkam ia ki dawai sboh kum ka UREA, DAP,MOP bad kiwei  kiwei kaba long ka jingma na ka bynta ka koit ka khiah bad kumjuh  ruh ka pyntroin ia ka bor jong ka khyndew.
Ha katei ka sngi la ioh jingkren ruh na u  sordar jong ka shnong Mawryngkneng bah Peter J Lawai u ba long kum u kongsan ha katei ka  sngi.
Ia kane ka kyrwoh la pyllait da u publicity secretary HYC Mawryngkneng Circle bah Lakhon Dkhar.
Shillong, 14 Jylliew:U Managing director ka karkhana ka sorkar ka MCCL u Sanjay Goyal u la iathuh ba ki nongtrei ka MCCL ki la leit trei biang sha ki kam ki dup jongki namar ba ki mashin thymmai kin trei noh haba kut jong une u bnai.
U Goyal u la iakyn duh dang shen ia ki nong ialam jong ka seng ki nongtrei ka MCCL ha kaba u la kyrpad ia ki ban leit trei biang sha la ki kam ki dup namar ba ki mashin thymmai kin sa treikam noh la kumno kumno haba kaba kut jong une u bnai.
"Nga sngew kmen ba ki la pdiang ia ka jingkyrpad jong nga ban leit trei biang ia ki kam jongki.
Ngi la buh thong ban pyntreikam noh ia ki mashin thymmai ha kaba kut jong une u bnai", la ong u managing director ka MCCL.Ha kajuh ka por, u la ong ba u la dep thoh sha ka sorkar jylla ia ki jingeh ba ki nongtrei ki la iakynduh kynthup ka jingslem ban siew tulop, bad kiwei de.
“Nga dang ap ia ka jubab na ka sorkar halor kane", la ong u Goyal.
U la ong ba ka jinglut na ka bynta ban siew ia ki nongtrei ka la kot sha ka T.1.2 klur ha ka shi bnai bad ka tulop jong ki nongtrei ka la sahkut haduh u Jymmang kaba long hynriew bnai.
‘Nga kyrmen ba ngin lah ban siew ia ka tulop kloi katba lah", la ong u managing director.
Shwa ia kane na ka liang ka BJP ka la dawa ba dei ban pynlait noh mardor ia ka tulop jong ki nongtrei ka MCCL.Ki dkhot ka BJP ki la pynlong ruh ia ka jingshong kyrain hakhmat ka Additional Secretariat ban pynpaw pyrshah ia kane ka jingbym lah siew tulop ka sorkar ia ki nongtrei ka MCCL.Shillong, 14 Jylliew:Saw ngut ki briew ki la khlad hadien ba ka iing jongki kaba ki dang don ka la shah rong ha ka twa ha Ratacherra jong ka East Jaintia Hills.
Ar ngut kiwei pat ki la mynsaw namar ka jingtwa jong ka khyndew kaba la jia hadien ba la jur u slap ha Ri- Lum Jaiñtia.
La iathuh ba kane ka la jia ha ka sngi Sait jain ha ka por 5 baje duna eiei janmiet, ha kaba uwei u lum, u la twa kynsan bad hap sha surok bah -44.
Kane ka jaka ba twa  ka dei hapdeng ka shnong Tongseng bad Rattachera markhap bad ka jylla Assam.
Ka jingjur u slap ka la pynsahkut ia ki kali ba iaid na Guwahati- Shil long sha Silchar.
La iathuh ba ka jingtwa une u lum ka la pynsahkut ia ka surok bah bad rah syndon ia ki longïing kiba don hajan katei ka surok shapoh ka riat kat haduh ba ki saw ngut ki briew ki la jah hynrei ym pat lap ia ki haduh mynta.
Na kine ki saw ngut kiba la shah rah ha ka khyndew,  lai ngut ki dei ki kynthei bad uwei u shynrang.
Ar ngut kitei ki kynthei, ki dei shi kmie shikhun kiba sah lang ha ka juh ka ïing kaba la shah rah ha ka khyndew, kawei pat ka dei bar jylla kaba dang ap kali ban leit sha Assam bad uwei u shynrang uba dei na Rattachera u dang iaid lynti mynstep bad ar ngut ki la mynsaw jur.
Shillong, 14 Jylliew:Hynriew ngut ki nongtrei uwei u nong khaii dewiong ha ka thain Nangalbibra ka  South Garo Hills ki la jah kynsan ha kane ka sngi Thohdieng janmiet bad la suba jur ba ki la shah rahbor ha ki runar.
Kine ki hynriew ngut ki nongtrei mashin ki dei jong u Natmal Sharma, uba dei u nong khaii dewiong uba ju leh ia ki kam khaii na Nangalbibra sha Jogi gopa ha Goalpara district ka Assam.
Ki pulit ka South Garo Hills ki la iathuh ba hynriew kine ki nongtrei kiba shah rahbor ki don ka jaka trei ha shnong Pattargittim kaba don ha Nangalbibra ki dang shong thait ban ialehkai kot ha ka por 10:30 mynmet.
Hynrei ynda la leit peit kum mynstep, la shem ba kine ki la jah klep watla ki tum ki tam jongki ki dang don ha katei ka jaka.
Ki pulit ki la pynlong ia ka jingkhynra kaba jur halor kane ka jingjia ban lap ia kiba shah rahbor bad ban kem ia kiba donkti.
Ha kine ki sngi ba la dep, ki suba lehnoh jong ka GNLA ki la rahbor ia uwei u manager jong u nongkhaii dewiong u Natmal Sharma na shnong Depa Garat ha Dainadubi ka North Garo Hills.
Ia u Manager ka kompeni jong u Sharma u Banwarilal Joshi la ioh ban pynlait im da ki pulit hadien shi sngi na shnong Bangsi Minol kaba don hajan ka Dainadubi.
Jowai, 16 Jylliew:Ka JYF kynthup ia ka Women’s Wing kan sa leit ban ujor pyrshah ia ki bun ki bar jylla bad ruh ia u rangbah shnong ka Khliehtyrshi halor ka jingioh EPIC lane ioh thep vote MDC katkum ba la paw kyrteng ha ka JHADC E-Roll, 2014.
U Heimon Phawa bad ka kong Arilin Dkhar kiba dei ki nongialam ka JYF ha Khliehtyrshi, ki la wanrah mynta ka sngi ia ka E-Roll ka JHADC ban pynshisha ia ka jingioh rung kyrteng ki bar jylla kiba kynthup ia ki bar ri Nepali, ki Advasi bad ki Manipuri kumjuh ruh ki Mizo ha ka thup jied nongmihkhmat MDC.Katkum ka JHADC E-Roll 2014, u Miller Biarkrem Puia Renthlei, u William Ralte, u Choaba Gondaimei, u Narayan Lama, u C.Lalthanzika, u Dhormo Kamei, u Samuel Topno, u Z0ramchhana Sailo, u Arun Kullu, u Somipei P Shimray, u Victor P Shimray, u Biazidinga Renthlei, u Wanghring Hulang, Lalsangpuii Renthlei, u Raju Gurung, Phulmaia Sunar, Raitka Sunar, Maya Sunar, Jamuna Sunar kiba dei ki bar ri Nepali, Thiamei Gonmei, Martha Tudu, Laibiak Diki, T Lalnil Lawma, Athoi Hulang nalor kiwei kiwei.
Na ka liang ka JYF- ka la pynrem jur ia u Rangbah shnong ka shnong Khliehtyrshi, u ma Kitbok Rymbai bad ruh ia ki bor ba dei peit ia ka Election halor ka jingiohlad kitei ki bar jylla ban ioh pynrung kyrteng ia lade hapoh ka E-Roll ka JHADC na ka bynta ban iajied nongmihkhat MDC.Na ka liang ka seng kan sa ujor sha u Deputy Commissioner Election WJH bad ruh sha u Chief Executive Member ka JHADC halor kane ka kam be-ain u Rangbah Shnong bad kitei ki Bar jylla.
“Ngi tip tikna ba u Rangbah Shnong udei uba ai Residential Certificate ia kitei ki briew tang na ka bynta ban pynjop ia u hynmen jong u uba dei ruh u MDC ka thain, u ma MB Rymbai- uba ju bat ruh ia ka shuki CEM ka JHADC", la pynpaw ki nongialam ka JYF.Shillong, 16 Jylliew:Kumba san spah ngut ki nongtrei bylla iingbriew, hapoh ka lama ka North Eastern Regional Domestic Workers’ Movement (NERDWM) Meghalaya Region ki la iaid paidbah hynne ka sngi Hatmajai ban rakhe ia ka sngi kyrpang jong ki nongtrei iing briew.
Ka jingiaid paidbah ka sdang na St.Anthony’s Stadium, Don Bosco Laitum khrah Shillong sha madan Malki.
Kine ki nongtrei bylla iing briew ki la dawa na ka sorkar pdeng baniada ia ki hok jongki lyngba ki ain Comprehensive National Legislationfor Domestic Workers bad ban pdiang ia ka jingiakut ka Inter nationalLabour Organisation  1989.
Haba kren ha ki nongthoh khubor ka Kong Wanpynhun Kharsyntiew kaProgramme Co-ordinator ka la ong ba kane ka sngi ka rakha hadien ba kaInternational Labour Conference ka la pdiang ba ki nongtrei iing briewki dei ban khein burom.
Ka la ong ba bun bah ki ri ka pyrthei ki la kyrshan ia kane kajingiakut ka ILO.“Ngi dawa ba ka sorkar pdeng ka dei ban pyntreikam noh ia kane kajingiakut jong ka ILO Convention khnang ba ki nongtrei iing briew kinioh ia ka jingkiew kyrdan bad ka jingiad kumba long kiwei kinongtrei", ka la ong.
Ka la ong ba ka National Domestic Workers Movement ka la dawa na kasorkar pdeng ban pyn treikam bad ka la dawa ruh na u Myntri Rangbahduhka ri ba un pynurlong ia kane.
Ka la ong ba watla ym shym la ioh iakynduh ia u Myntri Rangbah ka riwat hadien ba la pyrshang bunsien hynrei  ka seng kan nym duhjingkyrmen satia hynrei kan pynjur ia ka jingdawa kum ka jingphah iaka jingthoh sha u Myntri Rangbaduh ka ri, ki dorkhas, sha ki MP, MLAbad u Lat ka jylla.
“Ki nongtrei iing briew ki la kyrmen na u Myntri Rangbahduh ka riuba kiew na ka kyrdan nongdiesha sha ka kyrdan ba heh tam ha ka ri baun sngap lem ia kane ka jingeh jongka" ka la ong.
Ka la iathuh ba ki don haduh kumba san hajar ngut ki nongtrei byllaba wan rejister bad kane ka seng bad ha Shillong ki don haduh kumba 20hajar ngut ki nongtrei iing briew katkum ka surbe ha u snem 2003.
Ka Kong Kharsyntiew ka la ong ba ka long kaba eh ia kiwei bansngewthuh ia ka jingeh jong ki nongtrei iing briew namar ba ki trei ha ki iing shimet bad kim don ka jingiada bad ka jingshngain.
Haduh mynta na ka sorkar pdeng bad ka seng ka lah ban ai tang ia kijingiarap bai sumar bad haba khlad hynrei ka shem jingeh namar ka jingbun ki nongtrei iing briew bad ka donkam ia ka sorkar ba kan peit ia kane.
Ka la  ong ba ka myntri tnad bylla ka kong Ampareen Lyngdoh ka laiarap ban  iarap da kaba kynthup ia ki nongtrei iing ban ioh byllakatkum ka jingbuh dor ka sorkar hynrei kane kam shym la iarap puranamar ba ki jingdonkam ki long kiba bun.
“Ngi kyntu ia ka sorkar ba kan pynkiew ia ka dor bai bylla khnangba ki nongtrei iing briew kin kham ioh ban kamai ban pyndap ia kijingdonkam ha iing hasem namar ba ki nongtrei iing briew ki shahkhnoit bha ia ka dor", ka la ong.
Haduh mynta kam shym don kano kano ka jingiateh hapdeng ki nongtrei iing briew bad ki trai hynrei la shu iapynbeit da ka ktien.
Ka Kong Kharsyntiew ka la ong ba ki don shi bun ki jingshah lehbeinjong ki nongtrei iing briew kum ka jingshah bat lok jubor, ka jingshahkhniot bad pyntrei kam mraw.
Tang ha East Khasi Hills ki don haduh kumba 2000 tylli ki jingjiashah lehbein jong ki nongtrei iing briew bad bun na kine ki dei bashah leh beijot, shah jrong kti bad kiwei bad ki don kiba la leit shaka Women’s Commission bad ruh sha ki pulit.
“Ngi la lap bun ki jingjia ha kaba ki nongai bylla ki ju wanrah iaki nongbylla sha ka seng jong ngi hadien ba ki la ar met bad ynda la leh  ia ka tes DNA, la shem ba u kpa jong I khyllung u dei u trai iing ba bylla" ka la ong ka Kong Kharsyntiew bad bynrap ba kam don ka ain ban iada ia ki bad ka lad ka dei beit tang ban pynrung ia ki nongtrei iing ha ka Schedule of Minimum Wages Act.
Shillong, 16 Jylliew:U  Lapbah uba jur u la ther tyngeh ha kine ki saw sngi ba la dep bad ha katei ka jingjur slap ki la don ki jingtwa khyndew kaba shyrkhei bad  ki jingkhyllem dieng khyllem siej ha kylleng ki jaka jong ka jylla.
Haduh mynta ki lad khubor ki la ioh jingtip ba ki la don haduh 8 ngut kiba la iap na ka jingtwa khyndew, katba ka NDTV kawei na ki lad pathai khubor ha ka ri ka la pyni ba ki la don haduh 12 ngut kiba la iap ha jylla Meghalaya namar ka jingtwa khyndew.
Katkum ka NDTV ka pyni ba 5 ngut ki la iap ha ka jingjia twa khyndew kaba la jia mynta ka step ha ki ar tylli ki jaka, 4 ngut na ki -ki dei na ka juh ka longing  bad ka jingjia twa khyndew ka la jia ha ka por ba ki dang ioh thiah lyngngai, katei ka dei kaba la jia ha Nakham Bazaar ha Tura, ki 4 ngut ki dei kiba la tip kyrteng kum Pinky Chetri,( 35 snem), Vijay Chetri, (19), Priya Chetri, (15 ) bad u Rohan Chetri, (11) snem.
Katba uwei pat uba la iap mynta hi ka step ka dei ha Akongre, la ong ba utei u la iap na ka daw ka jingshah pom pyrthat, katba 5 ngut kiwei pat ki la mynsaw.
La iathuh ba ha kitei ki ar tylli ki jaka ka jingjur slap ka la bteng la kumba ar taiew eiei mynta.
Katei ka lad khubor ka la iathuh ba 3 ngut pat ki dei kiba la iap mynhynnin ka miet ha ka jingtwa khyndew ha ki thain ka East Garo Hills, la ong ba kawei ka jingkieng kaba dei ka lynti pdeng ban pyniasoh ia ka South Garo Hills bad kiwei pat ki jaka ka la khyllem bad ki paidbah katei  ka thain kim lait shuh ban jam sha kiwei pat ki bynta jong kiwei ki District.
Ha ka 13 tarik u jylliew, ka la don ka jingjur slap kaba jur ha ri Lum Jaintia bad ka la don ka jingtwa khyndew kaba jur kaba la ktah ruh ia ka surok bah National Highway 44, ha katei ka jingtwa khyndew ha Ri Lum Jaintia 4 ngut ki la iap bad ar ngut ki la mynsaw, katba da ki hajar tylli ki kali pat ki sahkut hapdeng surok namar ba ka la twa ka la khang lynti ha surok bah.
Katba ki lad khubor ha ka jylla ki la pyntip ba haduh mynta ki don 8 ngut kiba la iap na ka jingtwa khyndew ha ka jingjur slap, ha kaba la ong ba 3 ngut ha East Khasi Hills bad 4 ngut ha East Jaintia Hills, bad uwei pat ha South West Garo Hills.
Nalor ka jylla Meghalaya la ong ba ha Assam ruh ka la don ka jingjur slap bad kiba bun ki jaka ki la shlei um mam khamtam ka wah Brahmaputra bad ka wah Jia Bharali ka la shlei mam.
La iathuh ba katei ka jingshlei um ka la ktah ia ki 11 tylli ki distrik ka Assam kaba da ki lak ngut ki paidbah ki don hapdeng ka khim khait mynta naba  ka rep ka riang ka riang jong ki ka la julor lut bad ka ing sah jong ki ka la dap um, la ong ba kaba shah ktah eh ka dei ha Goalpara Distrik.
La ong ba la thaw haduh 10 tylli ki jaka ai jingiarap ha kylleng ki distrik ka Assam bad 7 tylli na ki ki dei tang ha Goalpara Distrik bad ha katei ka jaka ai jingiarap ki don kumba 1700 ngut ki briew, iathuh kawei ka lad khubor, kaba la ong ruh ba kumba 9000 hektar ka jaka rep kaba la shah pynjulor.
Nongpoh, 16 Jylliew:Ka Confederation of Ri-Bhoi People (Co RP) ka la pyrshah jur ia ka jingpynmih tdem pui pui kawei ka kompeni ha Rajabagan, Byrnihat, Ri-Bhoi district namar ka ktah ia ka jingkoit jing khiah jong ki nongshong shnong.
U Working President ka CoRP u Bah Bandari Ryntathiang u la ong ba kaseng ka pyrshah namar ba ka kompeni kam shym la don u tyndong pyniaidtdem atoskhana uba biang, bad namar kane, ka tdem pui pui ka la shumih pathar na karkhana bad khlem pep kan ktah ia ka jingkoit jingkhiahki paidbah.
U la ong bun bah ki shnong kiban shah ktah na kane ka tdem lynguh bamih na katei ka karkhana ka kompeni ba kynthup ia ka Narbong, UpperNarbong, Pariantola, Kongkatkuli, Jojwa bad Umjojwa bad bun kiwei.
“Ka jingpynmih tdem pui pui katei ka karkhana ka long kaba ishyrkheibha", la ong u Bah Ryntathiang bad bynrap ka lah ban ktah ia ka jingimbriew bad ruh ia ki jingthung jingtep.
Ka seng ka dawa ia ki bor ba dei peit ban leh ia kaba donkam pyrshahia katei ka kompeni bad lada kim leh ka seng kan sa leh dalade hi.
Jowai, 17 Jylliew:Ki pulit ka West Jaintia Hills District mynta ka sngi ki la ioh ban tam ia kawei ka metiap na Tre-iongriang ka bynta jong ka wah Myntdu.
Katei ka longkmie kadei kaba la tip kyrteng kum ka Lily Sarki (46) kaba dei ruh ka nongtrei clea ner ha Jowai North Division PWD.Katei ka longkmie ka la jah naduh hynnin ka step na la iing bad ki pulit ki la suba jur ba ka la shah pyniap bad bret ia ka met jong ka ha katei ka wah.
Ki don ki dak mong ha ki bynta jong u Ryndang jong ka.
Shillong,  16 Jylliew:Ha ka 16 tarik u iaiong, 2015 kawei ka briew kaba kyrteng ka kong Sweety Nongkhlaw  ka la ialeh sertiphiket sngi kha napoh ka tnad Municipal Board, hynrei ka la shim por haduh 11 sngi ba kan ioh ia katei ka sertiphiket kata ka la ioh haduh ka 27 tarik u iaiong, 2015, wat la ha ka sertiphiket jong ka, la pyni ba la pyndep ia baroh ki kam bad la ai sertiphiket ia ka da u Senior Medical &  Health Officer Gr I Registrar of Birth & Death, Shillong Medical Board tang shisngi hadien ba la aplai kata ha ka 17 tarik u iaiong.
La pyni ia katei ka sertiphiket da u bah Disparsing Rani uba la wad jingtip lyngba ka ain wad jingtip paidbah, balei ba la pynslem ban ai ia katei ka sertiphiket na ka Municipal, haba ka la paw shai ba tang shisngi lah ban pyndep ia ki kam.
Haba jubab ia katei ka jingwad jingtip utei u Rangbah u Public Information Officer katei ka tnad u la ai jubab ba ka daw ka jingpynslem ka dei namar ba don ki por ba ki kor kompiwtor bad ki Printer ka ophis kim long, na kata ka daw ka lah ban slem.
Sa kawei pat ka daw ba katei ka tnad ka la pyni ka dei ba ka don tang marwei u ophisar uba peit na bynta ka sertiphiket sngi kha bad sngi iap   bad lada jia ba utei u ophisar u pep trei kan slem ka jingai sertiphiket.
Shuh shuh la jubab ba ha ka sngi saitjain bad sngi u Blei kam dei ka sngi longtrei, bad nalor kata ha kaba iadei bad ka jingpynslem ia ka  sertiphiket  jong ka Sweety la jubab ba ha ka 18, 19, 25 bad 26 tarik u Iaiong kam dei ka sngi longtrei, dei na katei ka daw la jubab ba ki nongtrei katei ka ophis ki ju phah wan ia ki briew shi taiew hadien ba ki la aplai.
Ute u rangbah u la pan jingtip ruh balei ba ka ophis ka jaka ai sertiphiket ha ka ophis ka Municipal ka plie haduh 11:30 baje mynstep ha ka 27 tarik u iaiong kaba u lap da la ka jong ka khmat, la ai jubab ba ha kaba iadei bad katei ka kam la pan jingshai na ki nongtrei balei ki plie katta por bad yn pynshitom ia ki.
Shuh shuh u bah Disparsing Rani u la ong ba katei ka tnad ka la kam, ba ki don saw tylli ki jaka (Counter) ba peit ia ka Sertiphiket katkum ka jubab ba u ioh na katei ka ophis hynrei u la ong ba u lap ba ka don tang kawei ka Counter kaba treikam.
Hadien ba la ioh jingtip lyngba ka ain wad jingtip paidbah, u tei u Rangbah u la kynnoh ba ka daw ka jingslem palat ka Municipal ban ai sertiphiket ia ki paidbah ba leit ban aplai na katei ka ophis ka dei namar ka jingpynslem ki nongtrei bad ka jingleh sting jong ka, namar ba ha ka sertiphiket jong ka Sweety la pyni shai kdar ba u Senior Medical Officer u lah ban pynmih tang ha ka shisngi.
Shillong,16 Jylliew:Ki bor pyniaid Dis trik haduh mynta ki la khang tala bunbah ki ing paki dulan kynthup ki dukan kiba la tei palat pud kaba la shim ba ki la pynkhein ia ki kyndon ka MUDA, ia katei ka jing khang tala la pyndep katkum ka hukum ka High Court.
U Deputy Commissioner ka East Khasi Hills u Sanjay Goyal haba kren sha ki nongthoh khubor u la ong ba mynta ki sah sa tang kumba  ne 3 tylli ki ing paki dulan kiba hap ban khang tala, bad ia kitei yn pyndep noh ha ka sngi balang.
Ki ing paki dulan kiba la shah khang tala mynta ka sngi ki long ka skul  Islamia  High School , ka iing ha Bivar Road, Jail Road, GS Road bad Motinagar bad nalor kiwei pat kawei ka iing kaba la shah khang tala ka dei ka ing jong u MLa ka Jirang u bah Lamboklang Myl liem.
La leit khang tala ia kitei ki iing paki dulan da u DC, u SP East Khasi Hills bad ki ophisar ka MUDA, ka jingbishar biang halor katei ka mat kan long ha ka 18 tarik u jylliew.
Ka High Court ka la pynmih ia katei ka hukum ban khang ia ki iing paki dulan kiba la tei palat pud ia ki kyndon jong ka MUDA hadien ba la ujor PIL da u nongiasaid ain na nongbah Shillong u Jonathan Thangkhiew bad 3 ngut kiwei pat pyrshah ia ki iing paki dulan kiba ieng bun mala.
Ha ka 3 tarik u iaiong, ki bor Distrik ki la khang tala 12 tylli ki ing ba kynthup ia kaiing u Narayan Prasad Jhunjhunwala (Police Bazaar), Nilesh Tibrewalla (Thana Road), Satyabrato Baidya (Jail Road), Ajit Das Gupta (Jail Road), Bidur Das (Jail Road), Uday N Shukla (Oakland Road), Rajkumari Sinha (Bivar Road), Mentok Ri-Project Pvt.
Ltd (Bivar Road), Maruf Elahi (Bivar Road), Beroline Khongshei (Laban), Mohendro Rapsang (Keating Road) bad Saini Pala (Motinagar).
Hadien katei ka pynmih kyrteng sa 12 tylli kiwei pat ki ing kiba dei jong uSanjib Das (GS Road, Police Bazar), Manchin Fincon Pvt Ltd (Jail Road), Kenneth M Lyngdoh (Bivar Road), Sanjay Jhunjhunwala (Bivar Road), Modrick Nongkynrih (Bishop Cotton Road), BD Marbaniang (Demseniong), Lamboklang Mylliemngap (Motinagar), Dr TA Sohkhlet (Lummawrie), Allenwood Swer (Fire Brigade), Secretary ka  Islamia Secondary School (GS Road, Police Bazar), P Dkhar (Laban) bad Nicolas Wahlang (Boyce Road).
Kolkata, 16 Jylliew:U MP ka Trinamool Congress uba dei ruh u actor ka phlim Bollywood u  Mithun Chakraborty mynta ka sngi hat majai u la pynphai ia ka T.1.2 klur tyngka sha ka Enforcement Directorate ( ED) kaba dei ka pisa ba u ioh na ka Saradha Group ha ka por ba u la long u nongai khubor, katei ka kynhun kaba la shah kynnoh bamsap bad kaba dang don hapdeng ka jingtohkit.
Ki lad khubor ki la iathuh bas hi kynhun ki nongiasaid ain bad kiwei pat kiba mih khmat ia u Mithun ki la leit sha ka ophis kaba tohkit ia katei ka jingkynnoh bamsap kaba don ha Salt Lake bad ki la aiti ia ka Demand Draft ( DD) sha ki ophisar kiba tohkit ia katei ka case.
“Kane ka dei ka sienjam kaba u Mithun u la shim wut wut da kaba pynphai noh ia ka pisa ba u la ioh na katei ka Group, ia ka DD la aiti sha u ophisar ba tohkit ia ka bamsap Saradha" ong ki tyllong khubor.
La iathuh ba katei ka kynhun tohkit ka la sngewhun ia katei ka jingleh u Mithun bad ki jingkren jong u ha kaba iadei bad ki kam kiba u leh kum u nongkit ‘tien syiem katei ka Group.
Ka ED ka la tohkit khadduh ia u Mithun ha u jymmang, 2015 ha kaba u Mithun u la pyni bad ai sha ka kynhun tohkit ia ki DVD, ki CD bad ki jingthoh ba u la ioh kum u nongai khubor jong  ka Saradha Group.
La ong ba katei ka jingleh u Mithun ka long ban pynksan ia ka jingkam jong u ha ki nongtohkit ba ka jingdon bynta jong u bad katei ka Group ka long beit thik ha ka jingtreikam ym ba u don jingmut ban thok ban shukor iano iano.
“U la iathuh ha ki nong tohkit ba um don jingiadei eiei bad kino kino ki kam bamsap kiba don hapoh katei ka  Group, bad u la pyni ruh ia baroh ki rikod shimet ba ki rikod ba u ia treikam bad katei ka Group sha ki nong tohkit" ong ka tyllong khubor.
U la kular ruh kham mynshuwa ba un pynphai ia katei ka T.1.2 klur tyngka kaba u la ioh na ka Saradha Group khnang ba kan leit biang sha ki nong thep pisa kiba la kynnoh ba ki shah thok ha katei ka Group.
Jowai, 16 Jylliew:Ka Umkor kaba dei ka Combine Water Supply Scheme na ka bynta ka shnong Darang, Dawki Bakur, Dawki bad Tama bil ka la sma diesel, khleh shyiap bad kylla rong saw tang na ka daw ka jingtih mawshun ha ka thain Nongtalang.
Ka jingtih Mawshun pathar khlem kano kano ka lad jingiada katkum ka jingstad Saian ka la ktah ia ki paidbah khamtam ha kaba iadei bad ka umbam umdih ha ka por jur slap namar baroh ki jaboh jabain kiba la mih na ki par Mawshun kumjuh ruh kiba la pynmih da ki kor ki bor ka la ktah shi katdei eh ia ki tyllong um ha ka thain War Jaintia.
Ka tnad PHE ka dang shu dep plie paidbah ia ka skim sam um kaba la tip kum ka Combine Water Supply Scheme na ka bynta ki shnong ba kynthup ia ka Darang, Dawki Bakur, Dawki bad Tamabil ha u bnai March- April, hynrei naduh u bnai May- ka um kaba mih na ki pipe PHE ka long kaba saw hain hain, kaba khlehlang bad u Shyiap bad kaba sma diesel.
“Ka bor shnong jong ka Darang ha kine ki khyndiat sngi ka la hukum ia ki paidbah nongshong shnonng ba kim bit shuh ban dih, laitnoh tang ban sait jain", la iathuh u General Secretary ka Jaintia Youth Federation (JYF), War Jaintia Hills Region, u samla Ialam G Syngkrem.
Utei u nongialam ka JYF- WJR, u la iathuh ruh ba la ar sngi mynta ki la pynlong ka jingjurip halor katei ka jingsma diesel bad kylla rong ka umkor PHE.Haba iakren pat bad u Rangbah Shnong ka shnong Darang u la ong, “Mynha kane, ka um PHE ka la kylla rong stem bad rong saw bad kam long shuh ban dih, hynrei hadien ba ki briew ka PHE ki la wan ban pynkhuid ia ka Top um.
Hadien ba la dep pynkhuid ngi la ioh ia ka um kaba khuid katto katne por, hynrei tang mar ther u slap, ka long biang kumjuh".
Ka umkor PHE na ka bynta kitei ki lai shnong la ring bad tan na ka tyllong kaba la tip kum ka Umlyngkot kaba don ha ka thain Par Mawshun ka thain Nongtalang.
Nongpoh, 16 Jylliew:Mynta  ka sngi Hat majai, ki pulit ka Umsning OutPost ki la kem ia ki nongkitkam shnong ka Khlieh Umtrew Tdohum sianghalor ka jingmih khubor ba ki la tait shnong ia kawei ka longing naduh u snem 1995.
Kine kiba shah kem ki kynthup ia u Bah Brick star Nongbet u Rangbah Shnong barim (1995), u Rangbah Shnong ba mynta u Bah DL Nong lait, uSecretary Shnong Bah W.Wahlang lem bad kiwei pat ki san ngut ki dkhot ka executive committee ka Dorbar Shnong ka Khlieh Umtrew Tdohumsiangba hap hapoh ka Mawhati Konstituensi.
Ar phew snem mynshwa, ha ka 3 tarik u Risaw 1995,ka shnongka la tait shnong ia ka longing ka Kong Margret Jarain lem bad ia kibahaing jong ka tang namar ka jingbym siew ia ka bai synniang ba 2tyngka sha ka Seng Longkmie kaba treikam ha katei ka shnong.
Ka shnong ka la pynduh ruh ia ki jingmyntoi ba kane ka longing ka dei ban ioh kum ki skhim sorkar, ban tong umbam umdih, tam dieng na khlawjong ka shnong bad kiwei.
Mar ia ioh jingtip halor kane, ki pulit ki la leit branbran shatei ka shnong ban kem noh ia ki nongkitkam shnong kiba donktihalor ka kam tait shnong.
Hadien ba la dep ban tohkit, ki pulit ki la aiti noh iakine baroh sha ka Kashari.
Ka  jingkynnoh tait shnong bad ban pynduhia ka hok nongkynti ka longing ka dei ka kam beain bad pyrshah ia ka hok longbriew manbriew.
Shillong, 16 Jylliew:Ka Jaintia Students’ Union (JSU) ka pynpaw ia ka jingsngewkhia bad ka jingsngew diaw halor ka jingthmu jongka sorkar Jylla ban pynkynriah kam ia u Deputy Commis sioner jong ka West Jaintia Hills District Bah PS Dkhar, namar ka por ba u shakri ia ka District kam pat dap tang lai snem ruh.
Katei ka seng ka la kam ba  u ne u DC u ba mynta u la trei shibun ki kam kiba bha hapoh ka District ha kaba iadei bad ka bha ka miat jongka Imlang sah lang bad kumjuh iaka District bad ka jaitbynriew hi baroh kawei,  bad k ala ong ruh ba bun ki jingthmu ba bha jong u ki dang sahteng.
Ka kyrwoh ka la ong ruh ba lada utei u Dc un shah pynkynriah kam kan ktah ia ka Distrik baroh kawei.
Ka la dawa ba ka sorkar ka dei ban pynsangeh ia ka jingpynkynriah kam ia u.
Shillong, 17  Jylliew:Ka Hynñiewtrep Cultural and Welfare Organisation (HTCWO) kan sa pynlong ïa ka jingïakop rwai khasi hapdeng ki skul ha u bnai Risaw, 2015.
Ka jingïakob rwai kalong ban  rwai marwei, kawei ka jingrwai, bad kawei ka rwai kynhun.
Lah ban pyndonkam tang da ki tiar put tiar tem tynrai, kiba lah ban long kawei ne katno katno tylli ne khlem jingtem tang ka sur rwai khlem jingput jingtem.
Ki khusnam ka long  da ka khusnam pisa bad ka syrnodia kiba wan ba nyngkong, baar bad balai.
Ka jingthmu ka seng ban pynlong ïa kane ka jingïakob rwai ka long ym dei tang ban sei ïa ki sap hynrei ban kynmaw ban nym klet ia ki jingtem jingput tynrai ka Bri U Hynñiewtrep.
Da kane ka jingïakob rwai kan sa pynsuh thied kham skhem ha ka jingmut jingpyrkhat jong ki khynnah skul, namar ka jingngeit ka long ban pynneh, pynroi bad ban pynbha ia ka put ka tem tynrai jong ka jaidbynriew khnang ban ym shah tyllep ne jah noh ha kiwei kiwei ha ka pateng.
Ka seng ka kyrpad ia ki khlieh duh jong ki skul ka Bri U Hynñiewtrep ban ai lad ia ki khynnah ban iashim bynta lyngba ki skul jong ki, na ka bynta katei ka jingthmu ba kongsan.
Ka tarik ba ki skul kiba kwah ban ïashim bynta la buh ba kin ai jubab ha ka 30 tarik Jylliew, 2015 da kaba phone ha kine ki number: 9863027738/ 9863115465 / 9856008870 ne ha ka e-mail jong ka seng htcwo1978@gmail.
com.
Jowai, 17Jylliew:Ki ar tylli ki seng bhalang ha ri lum Jaintia Hills, ka Jaintia Youth Federation (JYF) bad ka Hynniewtrep National People’s Federation (HN PF) ki la kyntu jur ia ka sorkar jylla ban pynneh shwa ia u Deputy Commissioner ka West Jaintia Hills na ka bynta ka jingmyntoi ka District.
Ka Jaintia Youth Federation (JYF) ka la pynpaw ia ka jingsngew khia halor ka jingshah pynkynriah u Deputy Commissioner ka West Jaintia Hills District, u bah Peter S Dkhar.
Na ka liang ka JYF ka la pynpaw ba ka rai jong ka sorkar ban pynkynriah noh ia u bah Dkhar na West Jaintia Hills ka long ka jingduh kaba khraw iaka District namar ba udei uwei na ki heh District uba trei shitom ban wanrah ia ka roi ka par bad ruh uba trei shitom ban pynneh pynsah iaka shongsuk shongsain ha ka District.
“U bah PS DKhar u dei ruh u heh ka District uba lah ban pyniadei bad ki riew paidbah khlem da don kano kano ka jinglehshilliang", la ong u President ka JYF, u Poipynhun Majaw.
Na ka liang ka JYF bad HNPF shen kan sa phah ia ka dorkhas sha ka sorkar jylla halor kane bad ka buh ruh ka jingkyntu ia ki nongmih khmat ka West Jaintia Hills kiba kynthup ia u ma Sniawbhalang Dhar, u ma Robinus Syngkon, ia u ma Coming Ymbon bad khamtam eh ia u Deputy Chief Minister, u Proof.
RC Laloo ban kyntu ia ka sorkar ban pynneh shwa ia u bah PS Dkhar kum u DC ka West Jaintia Hills District.
Shillong, 17 Jylliew:Shi sngi hadien ba ka Election Commission (EC) ka India ka la pynduh ia ka jing ithuh ia ka National People Party (NPP) namar bym lah ba ai ia ka jingkhein, u nongialam kane ka party u Conrad Sangma u la ong ba ka seng kan leit ban aiti ia ka jingkhein ha kane ka sngi palei hi.
U secretary, treasurer bad ki nongiasaid ain ka seng, kin leit ban aiti ia ka jingkhein jingdiah bad ki kot ki sla ba donkam ha kane ka sngi Palei ban pynhun ia ka jingkwah ka Election CommissionU la ong ba ki don saw ngut ki kyrtong ba iakhun ia ka Lok Sabha elekshon hynrei kim pat submit ia ki jingkhein jongki bad ia ki jingkhein jingdiah yn leit aiti noh ha kane ka sngi Palei hi.
Ka Election Commission ha kane ka sngi Hatmajai ka la pynduh noh ia ka jingithuh ia ka National People’s Party (NPP) namar ba kam shym la aiti ia ki jingkhein jingdiah ha ka elekshon ba la dep.
Halor ka rai jong ka Supreme Court ka EC ka la pynmih ia ka jingbthah sha baroh ki seng sain pyrthei ban aiti ia ki jingkhein jingdiah hapoh 75 sngi hadien ba la kut ka elekshon MLA bad 90 sngi ia ka  Lok Sabha ne kiba iakhun MP.U  Conrad Sangma u la ong ba ka seng, ka la aiti ia ki katto katne ki bynta hynrei ki kyrtong kim pat pyndep.
Hynrei namar ba ki dei ba kyrshan ka NPP ka jingkhein hap ai da ka seng.
La sngewthuh ba ha ka elekshon shiteng samoi ha Chokpot u kyrtong katei ka seng u Phillipole Marak un dang ioh ban ia khun ha ka shap jong ka ‘Kitab’ kaba dei ka shap jong katei ka seng.
La sngi Palei yn leit ai  jingkhein ka NPP sha ka ECShillong, 17 Jylliew:Shi sngi hadien ba ka Election Commission (EC) ka India ka la pynduh ia ka jing ithuh ia ka National People Party (NPP) namar bym lah ba ai ia ka jingkhein, u nongialam kane ka party u Conrad Sangma u la ong ba ka seng kan leit ban aiti ia ka jingkhein ha kane ka sngi palei hi.
U secretary, treasurer bad ki nongiasaid ain ka seng, kin leit ban aiti ia ka jingkhein jingdiah bad ki kot ki sla ba donkam ha kane ka sngi Palei ban pynhun ia ka jingkwah ka Election CommissionU la ong ba ki don saw ngut ki kyrtong ba iakhun ia ka Lok Sabha elekshon hynrei kim pat submit ia ki jingkhein jongki bad ia ki jingkhein jingdiah yn leit aiti noh ha kane ka sngi Palei hi.
Ka Election Commission ha kane ka sngi Hatmajai ka la pynduh noh ia ka jingithuh ia ka National People’s Party (NPP) namar ba kam shym la aiti ia ki jingkhein jingdiah ha ka elekshon ba la dep.
Halor ka rai jong ka Supreme Court ka EC ka la pynmih ia ka jingbthah sha baroh ki seng sain pyrthei ban aiti ia ki jingkhein jingdiah hapoh 75 sngi hadien ba la kut ka elekshon MLA bad 90 sngi ia ka  Lok Sabha ne kiba iakhun MP.U  Conrad Sangma u la ong ba ka seng, ka la aiti ia ki katto katne ki bynta hynrei ki kyrtong kim pat pyndep.
Hynrei namar ba ki dei ba kyrshan ka NPP ka jingkhein hap ai da ka seng.
La sngewthuh ba ha ka elekshon shiteng samoi ha Chokpot u kyrtong katei ka seng u Phillipole Marak un dang ioh ban ia khun ha ka shap jong ka ‘Kitab’ kaba dei ka shap jong katei ka seng.
Shillong, 17 Jylliew:Hadien ba la wai ka jingialang ki MDC ka PDF kaba la long mynta ka sngi, nalor kiwei pat ki mat jingiakren ki nong thohkhubor ki la kylli na u CEM ka KHADC u bah Pynshngain N Syiem  kumno u sngew halor ka jingkob tai nia u bah Ardent M Basaiawmoit ia ki MDC ka PDF halor ka Village Administration Bill kaba la pynkylla bad kaba rim, u bah Pyn shngain u la ong ba kum ki nongmihkhmat paid bah ka jaka iatai kaba kongsan eh ka dei ha ing dorbar , “Nga sngew ba kum ki nongmihkhmat paidbah, kam da donkam eh  ba ngin ong ban iatai, ngi don ka Assembly, ngi don ka District council ban iatai ha ing dorbar, ngi lah ban iatai ha ing dorbar" ong u bah Pynshngain  bad ha kajuh ka por u la ong ba ia mynta kaba donkam eh ka dei ban ioh shuwa ia ka jingmynjur na u Lat bad hadien katei lada donkam ban iatai yn ia tai pat ha ka por ba wanrah ia ka jingpynkylla ne ka jingpynbeit biang hadien.
Haba la kylli biang aiu u don ban ong naba la mih ki jingkynthoh khamtam na ka liang ka ARPA ba ki MDC ka PDF ki ialam bakla ia u paidbah ba wan dorbar ha ka dorbar kaba la long ha ka 30 tarik da kaba ia suh buit lypa ban pynbna ba ia ka VAB la pass watla ka dorbar ka dang iaid ha District Council, u bah Pynshngain u la ong ba hadien ba la ioh jingtip ba kan don ka dorbar bah ha ka 30 tarik u jymmang, ki MDC ka PDF ki kwah ba yn pass noh ia ka VAB namar ba u paidbah u la kwah eh dik dik ban pass noh ia katei ka bill, hynrei kam dei ka jingiasuh buit lypa bad ki Rangbah Shnong, bad u la ong ba ka dei ka kam jong u kum u CEM ba dei ban pass ia katei ka Bill kaba u paidbah u kwah eh, namar ba ha kaba kut u dei u CEM u ban ai jubab, u la ong.
Shuh shuh la kylli na u CEM, namar ba ka Dorbar ka KHADC ka la ha jan eh, aiu ka PDF kan leh halor ka kam Lamphang kaba ka la dep pynbna ba ka la jied da u bah Mansturdy Nongrem, hynrei haduh mynta ruh ka dang dei ka kong Teilinia Thangkhiew ka Chairperson kaba dei na ka ARPA, u bah Pynshngain u la jubab ba ia mynta ka PDF kam kwah ban tur kyrkieh da kaba wanrah No-Confidence (NC) ban pynbor ia ka Chairperson ban hiar shuki; hynrei kan dang iai ap ia ka jingdawa ka por, u la ong ruh ba kane ka Dorbar ka ban wan kan dei tang ka Dorbar mang tyngka kam da dei eh ka dorbar iatai, bad ka PDF kam pat da kyrkieh than.
Na ki jingkren u bah Pynshngain la sngewthuh ba ha ka dorbar mang tyngka ka ban wan jong ka KHADC kan dang dei ka kong Teilinia  Thangkhiew ka ban pyniaid Dorbar.
Shillong, 17 Jylliew:Ka District Council Affairs (DCA) ka sorkar jylla ka la phah ia ka Village Administra tion  Bill ka KHADC, 2015 sha ka tnad ain ba kan pule bniah ia ki kyndon jong kane ka ain hadien ba ka la shah kyntait ha u Lat ka jylla u V Shanmuganathan.
Ka thymmei khubor ka la iathuh ba ka tnad kam ain ka jylla ka dang eksamin ia kane ka VAB halor ki jingpan jingshai jong u Lat ka jylla.
“Ia kane ka VAB yn sa phah biang sha u Lat hadien ba la bishar bniah da ka  tnad ain ka sorkar jylla" la ong ka khubor na u heh sorkar.
U heh na ka tnad  DCA u la iathuh ba ki don ki jingpan jingshai kiba rit baria jong u Lat halor ka VAB.U la kyntait ba u Lat u pan jingshai ia ki kyndon ba la weng noh da ka PDF ka sub section 8 bad 16 ka Section 5 jong kane ka Bill, kiba pyrshah jur da ka  ARPA.Shwa ia kane, la iathuh ba u Lat ka jylla u la pan jingshai na ka sorkar jylla halor ki kyndon ba la weng noh na ka VAB.Ka ARPA bad ki sengbhalang ki la dawa ba dei ban pynneh ia kine ki kyndon namar ba ka jingweng noh ka long ka jingpyniap ia ka mynsiem jong kane ka Bill.
Katkum ka khubor, u Lat u kwah ban tip la kine ki kyndon ba la weng ka PDF ki don jingtyngkhuh ne em bad ki hok tynrai katkum ba la bsuh ha ka Article 19 ka riti synshar ka ri India.
Ka sorkar jylla ka la ong ba ka sub section 5 bad 16 ka Section 8 ka iaid pyrsha ia ka riti synshar ka ri.
Ka Sub section 8 ka ong ba uno uno bym dei Khasi u dei ban sah ym duna ia ka 14 snem ban lah ban ai syrnod kata ruh lada u pynbiang ia ki jingdonkam katkum ba dei.
Ka Sub section 16 ka ong ba ka Executive Committee na ka por sha ka por ka lah ban pynmih ia ka jingpynbna halor ka jingmih jingrung jong ki briew bym dei ki Khasi ha ki shnong.
Panaji, 17 Jylliew:Ka ‘All India Hindu Convention’, ba la pyn long da ka  seng niam hindu ka Hindu Janaja gruti Samiti, kaba la long mynta ka sngi ka la dawa ba dei ban khang noh ia ki skul jong ki balang kristan ha Goa bad ka la kam ba ki skul kristan ha katei ka jylla kim shah ia ki khynnah skul kiba dei na ka niam hindu ba kin bud ia ki rukom lehniam jong ki.
Katei ka Convention ka la dawa ruh ba dei ban khang syndon ia ka jingbam doh masi ha baroh kawei ka ri India.
“La khang pyrshah ia ki khynnah Hindu kiba pule ha kitei ki skul balang ba kin bud ia ki rukom lehniam hindu jong ki kum ka jingtah mehndi, ka jingdeng syntiew, ka jingphong  dupatta, bindi lane  kumkum.
Ka donkam ban khang noh, namar ka wanrah ia ka jingsngew ia pher niam" ong ka rai jong ka Convention ki niam hindu kaba la wan ban ia shim bynta 10 ngut ki ba la wan mihkhmat na ki  tylli ki jylla ka ri India bad kumjuh ruh kiba la wan na Srilanka bad Nepal.
“Katei ka jingialang ka la phah ruh da ka jingthoh sha u myntri rangbah ka Goa uLaxmikant Parsekar  kaba la dawa ban khang noh ia ki skul kristan ( Convent school) ha Goa kiba don haduh kumba 70 na ka shispah ngut ki khynnah kiba dei na ka niam Hindu" ong u  Charudatt Pingle, national convenor ka  HJS.Ia katei ka jingiakynduhlang ki riew paw khmat ka niam hindu la pynlong ha ka shnong.
Ramnathi.
U Pingle u la ong ba lada ka balang Katholik ka lah ban tuklar ia ka rukom treikam ka sorkar, ka seng niam hindu ruh ka don hok ban pyn sngew ia ka sur dawa jong ka.
U la pynkynmaw ba ka la don teng ka jingialang ki MLA na ka balang Katholik ha kine ki khyndiat sngi ba la dep ba la khot da ka  Archdiocesan Board of Education, ka tnad jong katei ka balang ha Goa ban ia kren ia ki jingdawa jong ki.
Shillong, 17 Jylliew:Tang mar ia jia ka jingtwa khyndew ha ri Lum Garo kaba la jia mynhynin ka sngi ha kaba 5 ngut ki la iap, 4 ngut na ka jingshah ban khyndew bad uwei na ka jingthlieh u pyrthat ka sorkar jylla ka la pynbna ba kan siew bai lutksan T.4 lak tyngka sha kibahaing hasem kiba la shah lynshop ha katei ka jingjia.
Ki la mih bun ki jingiakren hapdeng ki paidbah mynta ka sngi tang mar ia iohi ha ki kot khubor ba ka sorkar ka la pynbna T.4 lak tyngka sha ki lanot twa khyndew, bad katei ka jingiakren ka long ba shuwa katei ka jingjia ha Ri –Lum Garo ka la don ka jingtwa khyndew kaba jur kaba la jia ha East Khasi Hills District  ha ka 9 tarik u jylliew  ha kaba 2 ngut ki mynsiem briew ki la duh katba uwei pat u dang jah rngai kaba la jia ha ka shnong Mawkliaw bad Mawlatang.
Hadien katei ka la don sa ka jingiap briew ha East Jaintia Hills ha ka 13 tarik ha kaba 4 ngut ki mynsiem briew ki la duh ei, hynrei ka sorkar kam shym la kynthoh eiei, bad ka jingiakren ka long ba tang mar ia jia ha ri Lum Garo mynhynin ka sngi ka 16 tarik ha kaba 5 ngut ki la iap , tang da ki kynta hadien katei ka  jingjia ka sorkar ka la pynbna T.4 lak sha kiba haing hasem jong kito kiba la ngat ha katei ka apot.
Hadien ba ka sorkar ka la pynbna T.4 lak tyngka, u nongthoh khubor u la wad jingtip hato katei ka T.4 lak tyngka ka dei ruh sha kiwei pat ki longing jong kito kiba la iap ha kiwei pat ki distrik namar ka jingtwa khyndew, la ioh jingtip ba katei ka T.4 lak kan dei ruh sha kito kiba haing jong baroh ki Distrik kiba la shah ktah.
Ha kaba iadei bad ka jingjia kaba la jia ha East Khasi Hills kaba hap hapoh Shella Konstitwensi u bah Titos W Chyne MLA ka Sohra u la ong ba u la ia kren bad u Deputy Commissioner ka East Khasi Hills u Sanjay Goyal ban kylli hato ki briew kiba la ngat ha katei ka lanot ruh ki don hok ne-em ban ioh jingiarap, u la iathuh ba u DC u la ong ba kin ioh ia katei ka T.4 lak kata tang kito kiba la ioh ia ka metiap jong ki, kiba dang jah rngai pat ym pat lah ban ai.
U bah Titos u la ong ruh ba mynta  ki bor Distrik ki ap ia ka ripod ba khadduh ban pynpoi na ka ophis u SDO, BDO bad hadien kata kin pynbna  ia katei ka T.4 lak tyngka.
Shillong, 17 Jylliew:Hadien ba la pynl ong ia ka  Financial Literacy Campaign (FLC) kaba la long mynta ka sngi ha ka shnong Mus tem kaba hap hapoh Thadlaskein Development block , West Jaintia hills, ki paidbah nongrep katei ka thain ki la kyndit ba ki don ruh ki skhim ba ki lah ban ioh penshon bad ki da angnud eh ban ioh ia katei ka penshon.
Ia kane ka Financial Literacy la pynlong da ka Society for Urban and Rural Empowerment (SURE) ha ryng kat ka jingiatreilang jong ka National Bank of Agriculture and Rural Develoment (NABARD).
Dei hadien ba la ioh jingshai ha katei ka jingpynshai paidbah ki paidbah nongrep ki ioh jingshai ba ki don ki skhim bapher bapher ha ki bank ba la mang na bynta jong ki bad kumjuh ruh ba ki lah ban ioh penshon.
Ha ka jingialang kaba la long mynta ka sngi ha ka shnong Mus tem la ioh ia ka jing pynshai na u bah P.Maw long uba long u  Branch Manager jong ka Megha laya Rural Bank, Jowai ne ka Bank Nongkyndong shaphang ki skhim thym mai kum ka Pradhan Myntri Jevan Jyoti Bima Yojana (PMJJBY), ka Pradhan Mantrei Surak sha Bima Yojana (PMS BY) bad ka Atal Pension Yojana (APY).
Ha ka jingkren jong u; u bah Mawlong ula pynshai shaphang ka PMJJBY ba ka dei ka inshuran ba u briew uba don ha ka rta hapdeng 18 bad 50 snem u lah ban kynshew tang tyngka 330 shisnem bad kiba ha iing jong u kin ioh haduh tyngka 2 lak tyngka lada jia ba u khlad noh.
Nangta pat ka PMSBY pat ka dei ka Accidental insurance kaba ki briew kiba don account  ha ki bank kiba don ha ka rta hapdeng 18 bad 70 snem ki lah ban kynshew tang tyngka12 shisnem bad kin ioh iaka inshuran kaba shong dor 2 lak tyngka, ka inshuran kan long lada ki jia ba iap ne ba dkoh na kata ka accident.
Ha kane ka sngi la ioh ruh iaka jingpynshai ba ki nongkynshew pisa kiba don account kiba don ha ka rta hapdeng 18 bad 40 snem ki lah ruh ban ioh ia ka penshon lyngba ka Atal Pension Yojna (APY) kaba shongdor naduh 1000 shibnai haduh 5000 tyngka shibnai da kaba siew tang tyngka 42 ne 210.
Hadien ba la ioh jingpynshai shaphang kine ki skhim ki paidbah kiba don ha kane ka FLC kila ia kylli ban nang ioh jingshai shuh shuh shaphang kine ki skhim.
Kiba bun ki paidbah kiba la wan sha kane ka jingpynshai ki la pynpaw ba ki kwah ban shim kabu ia kine ki skhim sorkar.
Ha kane ka FLC la ioh ruh ia ka jingkren na u T.Thangkhiew uba long u District Developmet Manager jong ka National Bank of Agriculture and Rural Develoment (NABARD), Jaintia hills uba la kyntu ia ki paidbah ba kin ialeh ban kynshew kyndiap na ka bynta ka lawei kaba shngain bad u ma Lary Nongtdu ba long Field Associates ka Thadlaskein Development Block, West Jaintia hills ula pynshai shaphang ka Integrated Basin Development Program (IBDP).
Ia ka jingialang la pyniaid da u H.H.Mohrmen uba long u president jong ka Society for Urban and Rural Empowerment (SURE) bad la ioh ia ka jingkren pdiang sngewbha na u Secretary ka shnong Mustem u ma Lewanki Talang.
Shillong, 17 Jylliew:Lashai ka sngi kan don ka jingialang jong baroh 30 ngut ki MDC ka KHADC ha ka por 3 baje nohsngi , shuwa katei ka jingialang ka la don ka jingialang jong baroh 30 ngut ki MDC  ka PDF mynta ka sngi.
Haba kren sha ki nongthohkhubor hadien ba la wai katei ka jingialang ka PDF u bah Pynshngain N Syiem, CEM KHADC u la ong ba katei ka jingialang jong ki MDC ka PDF kaba la long mynta ka sngi ki la ia kren ia ka jingdonkam ban pynkylla ia ki katto katne tylli ki bynta kiba don ha ka 6th Schedule khnang ban yn ioh ban phah noh ia ka Draft ba khadduh ban tyrwa ia ki jingpynkylla.
U la ong ba ia kitei ki jingiakren ka PDF kan rah lashai ka sngi sha ka jingialang jong baroh 30 ngut ki MDC ban ia kren sani bha.
U la ong ba kiba bun bah ki MDC ki la ai jingmut ba donkam ban pyllait noh ia ka 6th Schedule na ka 12A khnang ba kan ym ia tyngkhuh shuh bad kino kino ki ain jong ka sorkar jylla ne sorkar pdeng.
Shuh shuh u bah Pynshngain u la ong ba ka jingialang ka la ia kren ruh halor ka jingbym mang tyngka ha ka 14th Finance Commission na bynta ka District Council.
Ha kaba iadei bad katei ka kam ruh u la ong ba yn pan jingmut na ki 30 ngut ki MDC ban pyrkhat da kumno ban thawlad.
Hynrei u la ai ksai ba ka Distrik Council ka lah ban ia snohkti lang bad kiwei pat ki District Council jong ka thain shatei Lam mihngi ban leit Delhi da ka juh ka sur ban ia kynduh ia ki heh sorkar ba ka Council ka donkam ban ioh bhah na ka 14th Finance Commission.
U la ong pat ba kaei ka sienjam ba ka Council kan shim lah ban mih na ka jingiakren ka ban long lashai ka sngi ha ka jingialang ki 30 ngut ki MDC.Haba la kylli aiu ka KHADC  kan leh naba u Lat u la pynphai biang ia ka Village Administration Bill ba ka Council ka la pass bad kumjuh ruh kaba la ioh jingmynjur na ka sorkar jylla lyngba ka tnad DCA.U bah Pynshngain u la ong ka ju long ka rukom ba u Lat u ju pynphai biang ia ka Bill ban pan jingshai na ka sorkar, kaba  lehse um pat da shai bad ia kitei ki mat u ong ba dei ka DCA ka ban ai jingshai, hynrei u la ong pat ba u don ka jingkyrmen kaba skhem ba u Lat un pynlong ain noh ia ka namarba ka dei kaba ki paidbah ki kwah.
Haba la kylli biang hato ka dei ba u Lat u kwah ban pynrung ia ka sub section 8 bad 16 jong ka section 5 kumba la dawa ka ARPA, U bah Pynshngain u la ong ba u la ioh jingtip ba kim dei kitei ki jingkwah u Lat ban pynrung ia kitei ki sub section jong ka section 5, hynrei u la ong ba ki don kiwei pat kiba u kwah ioh jingshai, hynrei u la ong ba um pat ioh halade um pat nang ong eiei.
Shillong, 18 Jylliew:Ka jingialang jong ka kynhun myntri hynne ka sngi Palei ka la pdiang ia ka Meghalaya Price Chit and Money Circulation Scheme Banning Rule, 2015 ka kyndon kaba thmu ban lad bad tehlakam ia ka jingmih ki kompeni kum ki tit ban lum pisa na ki paidbah.
Ka sorkar ka la pdiang ban pyntreikam ia kane katkum ka Prize Chits and Money Circulation Schemes (Banning) Act, 1978.
“Kane ka kyndon la pdiang ban khang ia ka jinglum pisa bad ka jingpyniaid pisa ha kane ka jylla", la ong ka sorkar.
Katkum ka jingong ka sorkar, la don shibun bah ki briew kiba la duh ei ia ki pisa jongki namar ka jingshah thok ha ki kompeni kiba pynmih bun jait ki skhim ne ki prokram ban khring ia ki paidbah.
“Ngi la shim ia kane ka rai na ka bynta ban iada ia ki paidbah na ka jingshah noin bein", la ong ka sorkar.
Shillong, 17 Jylliew:Haduh 27 tam ngut ki samla kiba leit buh kyrtengha ophis jong Employment bad kane ka long naduh ka 1 tarik Kyllalyngkot 2014 haduh ka 31 tarik Nohprah 2014.
Katkum ka jingtip ba la ioh na ophis jong ka Directorate of Employment & Craftsmen Training, ka jingdon jong ki samla ki ba la buhkyrteng baroh ki long 27,908 ngut ha kane ka jylla.
Napdeng kine 27,908 ngut ki samla, tang 20 ngut kiba dang ioh kamsorkar haduh mynta bad ki bym pat ioh kam baroh ki don haduh 37,933ngut.
Ki samla kiba buh kyrteng na bynta ban ioh kam ki long ha East Khasi Hills District ki don 12,056 ngut, 17 ngut ki la ioh kam bad 13,649 ki bym pat ioh.
Ha West Khasi Hills District ki don 1909, 2611 ngut kibym pat ioh kam, ha South West Khasi hills District ki don 127 ngutbad 136 ngut ki bym pat ioh kam, ha West Jaintia Hills District ki don5620 ngut bad 7574 ngut ki bym pat ioh kam sorkar.
Ha East Jaintia Hills district ki don 3290 ngut, 2 ngut ki la iohkam bad 3764 ngut kim pat ioh kam, ha Ri Bhoi district ki don 110 ngutbad 2233 bym pat ioh kam.
Katba ha South Garo Hills District ki don 129 ngut, 1 la ioh kam bad163 ngut pat ioh kam, East Garo Hills District ki don 1117 ngut bad2198 ngut ki bym pat ioh kam, North Garo Hills District ki don 1977ngut bad 3503 ngut bym pat ioh kam, West Garo Hills District ki don 995 bad 1296 ngut bym pat ioh kam, South West Garo Hills District ym shym don ba buh kyrteng haduh mynta.
Ka tnad Directorate of Employment & Craftsmen Training ka la ong baka jingbuh kyrteng ka long ia baroh khlem da niew ia ka kyrdan pulehynrei mano mano ba la dap 14 snem ka rta, lah ban buh kyrteng ha kaneka tnad.
Kane ka tnad ka ju ai jingai jinghikai ia ki samla kiba la wan buhkyrteng ha ki jait kam bapher  bapher bad ka btin lynti ruh ia kisamla ban shah hikai seng kam seng jam.
Ka ju pynlong ruh ia ka jingai jinghikai ia ki samla ha ka jait kambapher bapher kum ha ka plumber, electrician, dress making,beautification, stenography bad kiwei kiwei.
Ka tnad ka ju kyrshanruh ia ki samla ban leit shah hikai hapoh bad shabar ka jylla ha kijait kam bapher bapher ba kynthup ia ki jait jingshah hikai naduh 6bnai haduh kaba 3 snem ruh.
Hapoh ka skhim Craftsmen Training Schemes kane ka tnad ka la aijinghikai haduh 3275 ngut ki samla hapoh kane ka san snem kata naduhsnem 2010 haduh 2014.
Katba kiba shah hikai ha ka SDI Scheme ki don 5251 ngut bad baroh kila ioh kam lut, la ong ka jingtip ba la ioh na ka Directorate ofEmployment & Craftsmen Training.
Shillong, 17 Jylliew:Ka  Kashari High Court Meghalaya lyngba ka Division Bench ha kane ka sngi Balang ka la hukum ia ka Deputy Commissioner ka South West Khasi Hills, ka Kong Ripnar Lyngdoh bad ia u District Medical Heath Officer (DMHO) ka  district ban siew bai buria T.1 lak ia ka bai sumar ia u Bah Slinder Turnia  uba don jingktah khlieh bad shah set along beain ha ka Dorbar Shnong da ka jingkyrpad kiba haiing hasem.
Haba bishar ia kane ka kam mynta ka sngi, u Chief Justice Uma Nath Singh bad u Justice TNK Singh ki la ong ba ka Deputy Commissioner  bad u DMHO kin siew ia ka pisa katkum ka jing donkam jong u Bah Slinder Turnia.
Shwa ia kane, na ka liang u nongiasaid ain ka sorkar u Bah ND Shullai u la ong ha ka Division Bench ba ka tnad kam ain ka jylla ka la pynkhreh ia ka banker cheque kaba T.1 lak ban siew bai sumar ia u Bah Slinder Turnia.
Ha ka jingbishar kaba long ha ka 15 tarik Jylliew, ka Deputy Commissioner ka la ong ba ka sorkar kan siew ia ka bai buria ia u Bah Slinder Turnia.
Ka Deputy Commissioner Kong Ripnar Lyngdoh bad u Superintendent of Police (SP) ka South West Khasi Hills u M.G.R.Kumarha kane ka sngi Nyngkong u la panmap kylluid na ka Kashari High Court  ka Meghalaya halor ka jingshah set along beain jong u Bah Slinder Turnia ha ka Dorbar Shnong  ka Ngunraw.
Ka Division Bench ka Kashari kam shym la pdiang ia ka jingpan map kylluid khlem buh kyndon jong ka DC bad u SP hynrei ka pdiang ia ka jingsiew buria ka DC kaba T.1 lak.
Ka Kashari ka pdiang ruh ia ka jingkular u SP ba un suspen ia u officer in-charge (OC) kaMawkyrwat PS  halor ka jingleh torti ia ka kamram ba la bynshet.
Shillong, 18 Jylliew:5 ngut na ki 8 ngut ki nongialam shnong jong ka shnong Khlieh Um trew-Tdoh Umsiang kaba hap hapoh ka konstitwensi Mawhati ki la lait phatok mynta ka sngi iathuh ki tyllong khubor, katba sa ar ngut pat ki dang sahkut naba ki dang hap ban pynbiang ia ki kot ki sla ba donkam.
La ong ba kitei ki 2 ngut mynta ki dang don hapoh Shillong District Jail.5 ngut na kiba la lait phatok mynta ka sngi ba ki lad khubor ki la iathuh ki long u bah DL Nonglait u Rangbah Shnong ba mynta, uba la shah jied naduh u snem 2006, u bah.
Shillong, 18 Jylliew:Ka NEHU ka la pynmih ia ka Resol jong ki samla ba la iakhun ha ka eksamin jong ka II Year Bachelor of Science ( Pass) bad Honours ha kaba ia ka resol ba bniah phi lah ban pule ha ka sla 2, bad ka Resol BBA (Honours)  pule bniah ha ka sla 6.
Shillong, 18 Jylliew:Ha ka 20 tarik u jylliew ka Sur ki Khun Samla ka Mawlai , kaba u bah Wallamkupar Khar pran u dei u Convener ha ryngkat ka jingiatreilang bad ka KSU & FKJGP Mawlai Circle kin pyn long ia ka jingiapyni nia halor ka Village Administration Bill 2014 & 2015 ha ka por 1 baje mynsngi ha Stand Bus , Mawlai Phudmuri.
Ka kyrwoh na kitei ki lai kynhun ka la pynthikna  ba nalor u bah Process T Sawkmie u MDC ka Mawlai,  ki la khot ruh ia u bah James Sylliang, MDC bad u bah Ardent M Basaiawmoit, MDC& MLA ba kin wan ban pyni ia ki nia jong ki ha katei ka rynsan khnang ba ki paidbah ka Mawlai kin ioh jingshai shaphang ka VAB kaba ki dang sah umdum haduh mynta hynrei ki iohi tang ha ki kot khubor.
Ka kyrwoh khubor ka la ong ba ka jingkhot ia u bah Ardent bad u bah James ka dei namar ba kitei ki dei ki nongmihkhmat paidbah kiba la pun la kha bad la heh la san ha Mawlai.
Wat la ka kyrwoh na kitei ki lai seng ki la pynthikna ba u MDC ka Mawlai u bah Process T Sawkmie un ia donlang ha katei ka sngi, hynrei ki tyllong khubor ki la iathuh ba kiba la thikna beit ban leit sha katei ka rynsan dei tang u bah Ardent M Basaiawmoit ryngkat katto katne ngut ki MDC ka ARPA kiba ju donlang ha kti ha kjat jong u.
La ong ba nalor u bah Ardent bad ki paralok HSPDP jong u, kiba la thikna ruh ban poi sha katei ka rynsan ki long u bah Pyndap Saibon, President KHNAM bad ki MDC ka KHNAM ba kynthup ia u bah Adelbert Nongrum, bah James Ban Basaiawmoit bad u bah Latiplang Kharkongor.
Hynrei ha katei ka rynsan kaba kitei ki lai kynhun ki la pynbeit, la thikna ba u bah Process bad u bah James kin ym leit ban ia shim bynta naba ki la ieng ha ka nongrim kaba  ki ong ba dei tang ka Ing Dorbar kaba dei ka jaka iatai ym ban iatai ha surok.
Na ka liang u bah Process uba dei ruh u Dy.CEM ka KHADC u la ong ba  katei ka rynsan ia pyni nia kam dei kaba la ia pynbeit lang bad lane kaba kitei ki samla ki la kynjoh ktien na u bad kam dei  ruh ka jingkwah jong u ban pynshai bad iatai ia ka VAB, hynrei u la ong ba ka dei beit thik tang ka jingpynbeit tang na ki katto katne ngut ki samla na Mawlai.
U la ong ruh ba u paidbah ka Mawlai u la jied ia u da ka jingkhmih lynti ban trei shitom ia ki paidbah ka konstitwensi baroh kawei bad ban wanrah ia ki skhim pynroi bapher bapher na ka bynta ki shnong ki thaw.
Shuh shuh u la ban biang ba lada donkam ban pynshai ne iatai nia ha kaba ia dei bad kano kano ka ishu ka dei hapoh Ing Dorbar ka District Council, ym shabar ka District Council.
U la ong ba haba ia tainia hapoh ing Dorbar ka don ka  Proceeding  bad ia ki jingkren la rikod bad lah ban pyntreikam hynrei haba ia kren ne ia tainia shabar ki shu kut beit shabar ne sha surok.
Utei u nongmihkhmat ka Mawlai u la khot ia kito ki samla ba kwah jingshai halor ka VAB ba kin leit ia kynduh ia u, “Nga long uba la kloi ban pynsngewthuh ia ki, Nga kloi ban iatai bad no bad no ruh lada ka dei ia nga ban iatai hapoh District Council  namarba u paidbah ka Mawlai u phah ia nga ban iatai hapoh District Council ym shabar jong ka" ong  ka kyrwoh khubor na u bah Process T Sawkmie uba la pynbud da ka jingthoh hadien ka jingiakren bad ki nongthohkhubor.
Halor katei ka jingshah khot ia tainia ha ka 20 tarik ha Stand Bus Mawlai Phudmuri u bah  James Sylliang ula ong “Ka rynsan iatai nia ha surok kam don  jingmut,  hynrei ka kam ka kren kham jam ban ia ka ktien.
Ngim don por ban iatai nia ha surok hynrei ngin trei da ka kam".
“Ki Paidbah ka Bri u Hynniewtrep ki la sah ha umdum bad kulmar jingmut namar ka jingpynsngewthuh bakla jong ki Liang Pyrshah (ARPA) ia ka VAB.Ngim kwah shuh ba kane ka jingpynksan nia jong ki Liang Pyrshah tang namar ki artylli ki kyndon kiba iatakhuh bad ka Riti Synshar ka Ri bad ki Aiñ jong ka Ri, kan nang pynsngewthuh bakla shuh shuh ia ki paidbah" ong u Bah James Sylliang.
U Bah James Sylliang u ong ba ha ka jingiatai nia hi, ki dei ban don ki nongbishar ban pynksan ia kiba jop bad kiba rem hynrei ha kane ka Rynsan iatai nia ki samla na Mawlai, mano ban bishar…mano ba lah ban pynshisha ia uno u nongkren uba dei bad uno uba lait.
“Ha ka jingiatai nia, ki arliang mamla kin don la ki jong ki nia bad kin pynksan beit ia la ki jong ki nia.
Phi mut u paidbah un bishar ia ka Aiñ ne hato kan nym wanrah shuh shuh ia ka jingnang pynkulmar jingmut?".
Shuh shuh utei u EM ka tnad khaii pateng bad Enforcement ka KHADC u la ong “Nga dei u MDC ba la jied da ki paidbah ka Mawhati Constituency bad ki paidbah jong ka Constituency ki la jied ia nga ban iatai nia hapoh ka Iingdorbar ym sha surok".
U ong ka jingiatai nia ha surok hi kam don jingmut eiei ruh em namar lada don kano kano ka rai ba iashim ruh, “Ngin nym lah ban pynrung hapoh ka VAB bad kan shu kut ha surok" u la pynkut.
Shillong, 17 Jylliew:Khyndiat kynta shuwa ban sdang ka por treikam ki nongtrei ka Khasi Hils Autonomous District Council ( KHA DC), ka la don ka jingjia shah tuh ha katei ka ophis bad katei ka jingjia ka la jia ha ka por 9 baje myn step bad ka jingshah tuh ka dei na khmat ka kamra u CEM ka KHADC ka kamra ba ju shong ki PA sha u CEM.Ha katei ka jingjia la ong ba tang sa shi kynta eiei shuwa ba ki nongtrei ka Council kin poi sha jaka trei jong ki, ka nongpynkhuid (Cleaner) kaba ju pynkhuid ia ka kamra jong u CEM ka KHADC ka la rung shapoh kamra jong u ban leit pynkhuid, katba ia ka pla jong ka pat ka la buh ha ka kamra ba ju shong ki PA u CEM.Hynrei ha katei ka por la iathuh ba  ym shym la don briew  hajan katei ka kamra bad ka long kynjah jar jar, hynrei haba ka la mih napoh kamra u CEM ka shem pynban ba ka Mobile jong ka kaba ka la thep hapoh pla ka la shah tuh bad u nongtuh u la kloh ruh ia ka pisa T.1000 tyngka ( shi hajar).
Hadien ba la jia katei ka jingjia, katei ka nongpynkhuid kaba la buhrieh kyrteng ka la leit ban iathuh ha ki bor ba peit ia ka District Council bad ki la plie ia ka CCTV ban peit mano ba rung namar ba la pyndait CCTV sawdong ia ka Council.
Ha ka CCTV la iohi ia uwei u briew uba kit pla shadien ba u la rung hapoh ka Council ha ka por 9 baje mynstep bad la ong ba dei ma u uba la tuh na ka pla jong katei ka nongtrei.
Kham hadien la ai jingmut ia katei ka nongtrei ba kan leit ujor sha ki pulit dalade hi, haba kren bad u nongthohkhubor  u bah James Sylliang EM ba peit ia ka tnad Enforcement u la ong ba u nongtuh u la tuh ia ki tiar jong ka bad um shym la ktah ia ka tiar jong ka Council.
Haba la wad jingtip shano ki pulit Enforcement ka KHADC kiba dei ban peit ban pahara ba kan ym mih kaba kum katei ka jingjia, ki tyllong khubor  ba la ioh lum na ki pulit Enforcement la ong ba katei ka por 9 baje mynstep ka dei ka por ba ki pulit kim pat wan trei, bad katba ki pulit KHADC kim pat dei ka por trei jong ki ia ka Council hap ban phikir bad peit u Chowkidar.
Halor kajuh katei ka jingjia u CEM ka KHADC u la kyntu ia ki pulit ba ki dei ban kem ia utei u briew uba la iohi dur hapoh CCTV Camera.
Shillong, 18 Jylliew:Ka kynhun ka Meghalaya Editors’ And Publishers’ Association (MEPA) mynta ka sngi palei ka la leit ia kynduh ia u Lat ka jylla u V.Shanmugana than  bad ka la aiti ha u ia ki mat jingdawa kiba ka la pynpaw ia ki jingeh ba ki kot khubor kiba shakri ha ka jylla ki ia kynduh.
Ka MEPA ka la leit ban phah tuklar ha u Lat halor kiba bunbah ki ishu ba kynthup ia ka  Majithia Wage Board, ka rukom ai jingpynbna ne ka State Advertisement policy, ka jing pynslem ban siew ia ki bai pynmih jingpynbna, ka hukum ka  Meghalaya High Court, ka jingbym treh pynmih khubor ia u myntri rangbah ka jylla, nalor kiwei pat.
U Lat u la shah skhor bha ia ka jingkren ki dkhot ka MEPA ba la ialam da u President jong ka u bah RM Shabong bad u General Secretary u bah Phillip Marwein.
U Lat u la kular ban tuklar halor kitei ki mat kiba la pynsngew ha u bad u la pynpaw ruh ba u kwah eh ba un dei u paralok ba ia jan eh bad ki nong thohkhubor.
U la kular ba un don ryngkat ha kano kano ka jingiarap ba ki kot khubor ki donkam, namar ba ma u ruh um da ia pher bad ki namar ba mynshuwa u dei  uba don bynta ha ka kam thohkhubor.
U la kren shai ba ka jinglait luid ki nongthohkhubor ka dei  kaba donkam tam ha ka ri Synshar paidbah.
U la kyntu ia ki lad khubor bapher bapher lyngba ka MEPA ba kin kham pynleit jingmut ha ki khubor kiba ktah ia ka jingmyntoi ki paidbah kum ka PDS bad ki kam shlur, u la ong ba u khmih lynti ia ki jingthoh Editorial kiba kit jingmut kiba lah ban kyntiew bad ialam ia ka imlang sahlang.
Shillong,18 Jylliew:Mynta ka sngi la pynthikna ba u bah Albinus Lyngdoh MDC ka Umroi u dei sa uwei pat u EM ka KHADC uba la ioh jingmynjur na u Lat ka jylla, kham myn shuwa ka kyrteng u bah Albinus bad ka kyr teng u bah Victor Rani ka la paw ba uwei na ki kin shim ia ka kam EM KHADC, hynrei hadien ba ki nongialam ka PDF ki la ailad hapdeng jong ki ban ia pynbeit  la hun la suk da ka kyrteng u bah Albinus Lyngdoh.
Kham mynshuwa ka la don ruh ka jingiapynbeit ba uwei napdeng kitei un ioh ia ka kam EM katba uwei pat un bat da ka kam Dy.Chairman.
Hynrei la ong ba mynta la mih biang ka jing iatyngkhuh naba sah sa tang marwei u bah Gabriel Wahlang u MDC ba shu sieh u bym pat ioh bat kam bad ia kane ka kam ruh ki nongialam ka PDF ki la aiti ha kitei 2 ngut ban ia pynbeit mano ban shong ha ka shuki Dy.chairman , hynrei ki tyllng khubor ki la iathuh ba ia katei ka kam lah ban ioh u bah Victor naba la shim ba u dei u MDC ba shah jied ym uba shu sieh, katba ia ka u bah Gabriel pat ka PDF ka lah ban aiti noh da kano kano ka kam Lamphang.
Lah ruh ban pynkynmaw ba uwei pat u MDc rangbah ka seng Congress u bah Mansturdy Nongrem haduh mynta u dang shong sharud naba ia u la mang kyrpang ia ka shuki Lamphang, hynrei u dang hap ban ap namar ba haduh mynta ruh ka Lamphang ka KHADC ka kong Teilinia Thangkhiew kam pat risain.
Shillong, 18 Jylliew:U Convenor ka National Human Rights Council of India (NHR CI) for North East Region u Bah D.Malai mynta ka sngi u la ther tyngeh ia ka Sorkar Jylla halor ka jingpynslem jong ka ban pyntreikam iaka Megha laya Human Rights Commission (MHRC) kaba la dei ban pyntrei kam naduh mynno hapoh ka jylla Meghalaya katkum ka sub section (1) section 21 jongka Protection of  Human Rights Act, 1993.
Katkum ka jing bthah ka National Human Rights Commission,  bad ka Supreme Court ka India, ban peit ban khmih iaka jingshah iuhroit iaka hok longbriew manbriew hapoh ka jylla Meghalaya bad ban ai ka jingbishar kaba bym shah liang ia kito ki briew kiba shah pynduh iaka hok longbriew jongki haka imlang sahlang bad kiwei kiwei, la ong u samla Malai,U la ong ruh ka Jylla Meghalaya lehse ka dei kawei na ki Jylla hapoh ri India kaba bym juh burom iaka ain kanun bad pynkhien iaka hok longbriew manbriew kata naduh ki heh sorkar kiba bat iaka ain bad ka bor bad ki paitbah ruh kumjuh,Kum ban shu kdew hangne ka sorkar jylla kala ai daw halor ka jingbym lah  ban pyntreikam iaka Meghalaya Human Rights Commission (MHRC) hana ba ym don briew ba lah ban shimti iaka kyrdan shongknor ka commission, la ong u Bah Malai.
Katkum ka bynta ba kdew hapoh ka section 21, ban thaw iaka State Commission hapoh jylla, chairman u/ka dei ban long kiba la shongthait kum u/ka Chief Justice ka High Court bad ki dkhot pat kin long ar ngut kiba la bat teng iaka kam kum ki Judge ka High Court iwei bad iwei pat I ba bat iaka District Judge hapoh jylla bad sa ia arngut pat ki dkhot jongka commission ki lah ban thung ia kino kino ki briew kiba don ki jingshemphang haka kam bad ka ain jong ka hok longbriew manbriew, ka penal committee kiba jied ne thung chairman bad ki dkhot jong ka commission u Chief Minister kum u chairman, State Home Minister, Speaker ka Assembly, Leader of opposition ka Assembly kum ki dkhot ka committee.
“Hynrei ngam tip haduh katno sien ka committee la shong pyrkhat kam bad kala shim khia ia kane ka kam, hynrei kumba paw mynta ym lah ban ong eiei baka committee ka la shimkhia hynrei la shu ai daw da kaba ong ym don briew, lada ka sorkar jylla ka kwah ban shimkhia shisha ym don jingeh ban pyntreikam iaka commission, ka sorkar ka lah ban thung ia u/ka IAS Rtd kum acting chairman ban pyniaid kam shipor ka commission kat bym pat ioh ia u/ka Chief Justice  ka High Court ban shimti ia katei ka kam", la ong u Bah Malai.
U la ong ba ka sorkar jylla ka la dep thaw bad mynjur iaki rule  ka Meghalaya Human Rights commission 2014 bad ka por treikam ka Commission kala don lypa hapoh ka ain ka Human Rights Commission jong ka ri.
Kaba sah ka long sa tang ban pyntreikam beit iaka, kumba kdew hapoh ka ri India kaba don 29 tylli ki jylla naka 29 tylli ki jylla haduh 23 tylli ki jylla ki la thung bad la pyntreikam pura iaki state Human Rights Commission, kynthup ki jylla ka thain shatei lam mihngi kum ka Assam, Manipur & Sikkim na kine ki 23 tylli kawei ka jylla Karnataka kaba la thung ia ka Meera C.Saksena IAS Retd, kum ka acting chairman ka commission kat bym pat ioh Chief Justice Retd, te kan don jingeh aiu iaka sorkar Meghalaya ban thung acting chairman da u/ka IAS Retd, ban pyniaid shipor jongka Commission hynrei ka sorkar jylla ioh lehse kam kwah ban pyntreikam iaka Commission kaba donkam bha hapoh jylla hynrei ka sorkar Meghalaya ka pynmih ka pyntreikam pynban ia kiwei pat ki committee & commission kiba bym da donkam than da ki paitbah u duk u suk, ka long tang ban ioh ban pynlut phut ia ka pisa u paitbah da kaba shu thung iaki chairman, co-chairman, vice-chairman kiba khlem kam ha ki committee bad ki commission ki bapher bapher.
Kumta ka NHRCI ka dawa na ka sorkar Meghalaya ba ka dei ban pyntreikam noh mardor iaka Meghalaya Human Rights Commission (MHRC) hapoh ki khyndait sngi ban wan, lym kumta ka NHRCI kan sa ujor sha Supreme Court bad ka NHRC New Delhi, la pynkut u bah Malai.
Shillong, 18 Jylliew:Ka Shillong Civil Hospital, ka la bret kai haduh 15 tylli ki jait dawai kiba la pyut ei kiba ju ai sha ki nongpang ba sah ha hospital bad kiba shu wan shim dawai.
Katkum ka jingtip ba la ioh lyngba ka ain wad jingtip paidbah na ophis jong u Director of Health Service, la pyni ba ki dawai ba sniew ha Shillong Civil Hospital baroh ki don khatsan jait ki dawai, kine ki dawai ba sniew ki long u dawai Cepodoxime Proxeted 200mg, Chlorpromazin 1mg, Ofloxalin Syp.50 mg, Cloxicillin 125mg kit, Chloramphenicol & Benzocain E/D, Etheo phyllin & Theophyllin Tab, Promethazin 1mg, Benzyl Benzozte lotion, Doxycyclin 100mg Tab, Aromatie Spirit 450 ml, Bactoprim Susp.60ml, Frusemide Inj, Meticho pramide 10mg Tab, Lignocain &Andrenolin bad u Norfloxacin 400mg.
Ia kine ki dawai ba la sam sha ki nongpang ka Shillong Civil Hospital, la phah na ka Central Medical Store jong u Director ka DHS.Ka jingtip ba la ioh na kane ka ophis, ka la ong ba haduh mynta ym pat ioh jingtip ia ka jingshim pynshitom ne lap ia ki daw ka jingsniew kine ki dawai bad la ong ba u Joint director ka Shillong Civil Hospital, u dang dei uba shu shimti thymmai hadien ba uba rim u la shah kynriah kam noh.
Ha ka jingshisha, kham mynshwa, ia ki jingpyut ki dawai na Shillong Civil Hospital, la thung jingtohkit da u Joint director barim mar ia mih ha ki lad pathai khubor ban lap ia ka daw halor kane ka jingjia.
Shillong, 18 Jylliew:Lashai ka sngi Thoh dieng, ka kynhun jong ki kynthei ba kynthup ia 39 ngut tam kin leit tied jingkhang ha iing u Lat ka jylla u V Shanmanathan ban dawa ai bhah lang ha ka dorbar shnong da kaba pynrung ha ka Village Administration Bill ka KHADC.Ia kane ka kynhun  yn ialam da ka Kong Angela Rangad kaba dei kawei na ki kynthei ban dawa ban iatainia ba ka VAB ka KHADC kam long kaba biang namar ba kam shym la ai bhah ne ai bynta lang ia ki kynthei ban kitkam ha ki shnong ki thaw.
Kine ki kynthei ki la pynkhreh ruh ryngkat ki jingthoh ban aiti ha u Lat ka jylla ban pynsngew hakhmat jongu ba un leh ia kaba donkam halor kane ka kam.
Lah ban kdew ba ia ka VAB kaba la kynnoh da ka ARPA ba ka PDF ka shu pas khlem sngap ia ka jingiatainia, ka la mih bun ki jingiania bad iapyni haduh kine ki sngi.
Katba ka ARPA ka kdew ba kane ka VAB ka la long kaba tlot namar ba la weng noh ia ki kyndon ba kongsan kum ka sub section 8 bad 16 jong ka Section 5 nalor kiwei pat bad ka la dawa ba u Lat um dei ban ai ia ka jingmynjur hynrei dei ban thep biang ia kine ki kyndon.
Katba ka PDF ka la ong ba ka la weng ia kane hadien ba ka sorkar jylla ka la  ai jingmut ba kine ki kyndon ki long pyrshah ia ka artikil 19 ka riti synsar ka ri.
Haduh mynta kane ka VAB ka dang don ha kti ka sorkar hadien ba u Lat ka jylla u la pynphai biang ia ka da kaba pan jingshai halor ki katto katne ki kyndon kiba don ha kane ka Bill.
Shillong, 18 Jylliew:Ka sorkar jylla ka la pdiang ban pyntreikam ia ka National Food Security Act, 2013 ne ka ain kaban ai mar bam ia ki briew ha ka dor kaba tad ha ka jylla bad ia kane ka rai la shim ha ka jingialang ka kynhun myntri mynta ka sngi Palei.
"Ka nongrim ba pdiang ia kane ka ain ka la sdang bad ka sorkar kan phah sha ka sorkar pdeng ia ki briew kiba dei ban ioh jingmyntoi na kane ka ain katkum ka khansumari Socio-Economic.
Hadien ba la aiti ia ki kyrteng jong ki briew ban ioh bynta na kane ka ain ioh khaw tad, ka sorkar kan ap ia ka jingmynjur na ka sorkar pdeng ban pyntreikam noh shaid shaid", la ong ka sorkar.
Ka sorkar ka la ong ba ki nongioh bynta na kane ka skhim marbam ha ka dor kaba tad, kan long 77.79 percent ha nongkyndong bad 50.87 percent ha jaka sor bad bynrap ba kin don haduh 18,45,631 ngut kiban ioh jingmyntoi na kane ka ain marbam ha  ka dor tad ha jaka nongkyndong bad 3,03,464 ngut kin dei ha jaka sor.
Kane ka ain ka ai khaw tad ha ka dor T.3 shi kilo bad T.2 shi kilo ia u kew sha ki nongioh bynta bad kin ioh mar 5 kilo shi khlieh ha ka shi bnai.
Ka jinglut na ka bynta kane kan long T.3.28 klur ha ka shi bnai bad 25% yn hap bei da ka sorkar jylla bad kaba bun yn bei da ka sorkar pdeng.
“Ngi kwah ban pyntreikam ia kane ka skhim ha ka rukom kaba khuid bad kaba shai", la ong ka sorkar.
Shillong, 18 Jylliew:Ka myntri ka tnad sor ka Kong Ampareeen Lyngdoh ka la ong ki don ki jingbatai bakla ia ki kyndon shna iing jong ka  MUDA ha kaba iadei bad ka khrum jong ki jingtei.
Ka jingialang ka kynhun myntri mynta ka sngi ka la pdiang ia ki jingpynkylla ia ka Megha laya Building Bye Laws-2011.
“Ki don jingbatai bakla ia ki kyndon kiba iadei bad ka khrum jong ka jingtei, ki jaka pynieng jaka, ki jingjrong jong ki jingtei", la ong ka Kong Ampareen.
Ka la ong ba ka sorkar ka dang pynkhreh ban bishar ia ki kyndon kiba iadei bad ka jingjrong jong ki jingtei bad donkam ban pynkylla ia ka Meghalaya Building Bye Laws.
Ka kong Ampareen ka la ong ba  ka Meghalaya Building Bye Laws, 2011 ka thmu bad ai ia ka jingbatai kaba shai ia ki khrum jong ki jingtei, ka jingjrong, ki jaka ieng kali.
Ka jingtei kaba saw mala ka dei ban long 14 meter khlem khrum bad kaba 5 mala, ka dei ban long 17 meter ryngkat ka khrum.
Lah ban kdew ba ka High Court ka Meghalaya ha ka hukum jongka, ka la bthah ba ia ki jingtei kim dei ban palat ia ka lai malai bad ka khrum (G+3) ha nongbah Shillong.
Ka Kong Ampareen ka la  ong ba ki kyndon jong ka MUDA la pynkylla naduh  12 tarik Lber, 2011 da kaba pynrung ia ki kyndon ban iada, ban ioh license na ki enjiniar shwa ban shna iing, bad ban shna ia ki lynti ban lah ban iaid ki briew ba don jingduna dkot met (Persons with Disabilities (PWDs).
Ka la ong ba ka sorkar jylla ka lah ban pynmih shuh shuh ia ki jingpyrkhing ban shna ia ki iing bun mala katkum ka Meghalaya Town and Country Planning Act.
Shillong, 18 Jylliew:Ki suba lehnoh A’chik Matgrik Elite Force (AMEF)  mynta ka sngi ki la leit ban bret bomb ha kawei ka kar khana pynmih dewbilat kaba la tip kum ka Cement factory kaba don ha  Da mas,  North Garo hills.
La ong ba ha katei ka jingjia 5 ngut ki briew kiba kieng atiar bha kiba la suba ba ki dei ki lehnoh ki pynbthei ar tylli ki Bomb uwei ha ka jaka ap pahara  kaba don ha khyrdop katei ka karkhana bad uwei pat shabar jong katei ka karkhana.
U SP ka North Garo Hills u Ramesh Singh u la pyntip ba kitei ki rieng kieng atiar ki la rung na ka khyrdop kaba –ar jong ka karkhana bad ki hukum ia ki nongap khyrdop ba kin plie ia ka khyrdop bah katei ka karkhana bad tang ia plie ki bret bomb ha katei ka jaka , katei ka jingjia ka la jia ha ka por 2 baje mynta ka step, bad ha katei ka jingjia ym shym la don mano mano ruh ba mynsaw.
Shillong, 19 Jylliew:Ki Lai tylli ki kyn hun kaba la tip kum ka Sur Ki Samla Mawlai, ha ryngkat ka jingiatreilang bad ka FKJGP, KSU Mawlai Circle kan pynlong ia ka rynsan ia pyni nia lashai ka 20 tarik u jylliew ha Stand Bus Mawlai Phudmuri ha ka por 1 baje mynsngi ba ki riew shemphang khamtam ki riew sain pyrthei kiba la heh la san la kha la pun ha Mawlai kin leit ban pyni ia ki nia ki jutang jong ki halor ka Village Administration Bill, 2014 bad 2015.
Hynrei la ong ba hadien ka jingbym treh leit ia shim bynta u bah Process T Sawkmie, MDC ka Mawlai, u bah Pynshngain N Syiem CEM KHADC, u bah James Sylliang, MDC ka Mawhati katei ka rynsan pyni nia kan kylla noh kum ka rynsan ialap VAB.La ong ba ha katei ka rynsan kiba la thikna ban poi ki long u bah Ardent M Basaiawmoit, u bah Pyndap Saibon, President KHNAM bad ki MDC  ka KHNAM , la ong ba kitei ki MDC kiba don ha ka Liang Pyrshah ha KHADC ki la pynkhreh bha ia la ki nia ki jutang ban kren ha katei ka rynsan, hynrei namar ka jingbym treh leit ki MDC ka PDF la iathuh ba ki lah ban pynkylla noh ia ki jingkren jong ki, ha kaba na ka ia pyni nia kan poi noh sha ka jingialap VAB ka bym da ia pher than na ka jingialang kaba u bah Adelbert Nongrum ryngkat ki paralok shah thngan jong u ki la pynlong ha Sohra, Jaiaw bad Mairang.
Shuh shuh ki lad khubor ki la iathuh ba ha katei ka rynsan ka ban long ha Phudmuri, kin kham duna ki jingkren VAB hynrei kaba kham bun hi ka dei ka jingkren kob sarong bad ka jingkren kynthoh ia ka jingbym nud ki MDC ka PDF ban leit sha katei ka jaka ban kren sha u paidbah.
Jowai, 18 Jylliew:Ki pulit ka West Jaintia Hills District kila kyndit kumba iuh tdong bsien hadien ba ka iing bishar ka la ai jingjamin noh mar mar wanrah ia u wei na ki suba nongialam ka kynhun nongtuh ATMs ha ka jylla ia uba ki pulit ki la iohkem hynnin shiteng miet.
Ka iing bishar jong u Chief Judicial Magistrate (CJM) ka la ai jamin ia u Hassen Ali uba shah thwet jur ha ki pulit ka East bad West Jaintia Hills, East Khasi Hills bad ruh ha ki Ribhoi Police halor ka jingdonkti jong u ban ialam ia ka kynhun tuh ATMs.Ia utei u Hassen Ali la iohkem da ki Pulit West Jaintia Hills hadien ba la thwet bun bun bnai hynnin ka meit na kawei ka iing sah wai jong u kaba don ha Dkhiah West.
Ka khubor pulit ka la iathuh ba hadien ba ki pulit WJH ki la ioh jingtip tikna ba utei u snar nongtuh u la don ha katei iingsah wai jong u, ki la leit ban kerkut bad kem ia u.
Hynrei ynda ki pulit ki la poi ha katei ka jaka la lap ba ka iing ka khang tala na sha bar.
“Ki pulit ki tikna ba u don hapoh iing bad ha ka jingdonlang ki pulit na Khliehriat bad u Rangbah shnong ka Dkhiah West, ki la pynpait ia u Tala ban ban ioh rung shapoh katei ka iing ba u sah wai", la ong ka tyllong khubor.
“Ki pulit ki dap da ka jinglyngngoh kaba khraw hadien la pynpait ia u tala bad ioh rung ha iing, kila lap tang ia ka lok jong u, ka Anjura Khatoon.
Katei ka lok jong u ka la iathuh ba um don satia".
La bynrap ka tyllong khubor.
Ha kaba khadduh, ki pulit ki la ioh ban kem ia u napoh Atoskhanna bad la wanrah ia u sha Jowai.
Mynta ka sngi hadien ba ki pulit kila pyndep lut nadong shadong katkum ka ain, ki la ialam ia utei uba shah kynnoh sha ka iing bishar u CJM.Mar mar na ka liang u CJM u la rai ban ai jamin ia utei u suba nongtuh da kaba phah soi ia ka PR Bond.
La iathuh naka liang u CJM u la kynnoh ba ki pulit kim iaid satia katkum ka ain ban kem ia utei u briew.
Katkum ka kyndon 41 CrPC ki pulit ki la dei ban ai jingtip shwa ia u ha shwa ba kin kem ia u namar ka dei ka kes kaba la pynngat ia u katkum ka kyndon 380 IPC kaba ka jingpynsaja ka long hapoh 7 snem.
“Hynrei kaba phylla ka long ba u CJM um shym la kynmaw ia katei ka kyndon ha kaba iadei bad ka jingshah kem uwei u suba nongtuh uba la tip kyrteng kum u Choi Kyndait na ka shnong Khliehtyrshi", la kynnoh ka tyllong khubor", la kynnoh ka tyllong khubor.
Ha ka 12 tarik une u bnai, ki pulit ka WJH ki la kem iaChoi Kyndait bad la pynngat ia u ha ka section 380 IPC, kaba dei ka juh ka section kaba la pynngat ia u Hassen Ali.
Ia u Hassen Ali la ai jamin mar mar hapoh ka kyndon 41 CrPC katba ia u Choi Kyndait pat la thep sha along Jowai District Jail bad haduh mynta u dang don ha katei ka jail.
Shillong 18 Jylliew:Katkum ka hukum ba shu bthah ktien, ka Division Bench ka Megha laya High Court ha kane ka sngi Palei ka la bthah ban jingpan jingshai na u nongiasaid ain ka MUDA u SP Mahanta namar ba ka iing jongu ha Lachu miere ka la pynkhein ia ain shna iing ka MUDA.Ha kajuh ka por, ka Kashaeri ka la byrthen tyngeh ia u Planning officer ka MUDA halor ka jingai bor ia katei ka jingtei.
U nongiasaid ain jong ki nongshong wai iing bad ki trai jaka ki la aiti ruh mynta bad iasaid nia ba ka don ka jingbym biang ha ka kaiphod ia ki jingtei beain bad ki la pan jingiada na ka ain.
Ka kashari ka la ai ksai ba kan long kaba bha eh ia ki trai iing ba kin pynpra hi ia la ki iing ba ki tei palat ia ki kyndon ba la buh da ka MUDA ban ia kaba ap ban pynmih ia ka hukum na ka Kashari kaba lah ban kham pyrkhing shuh bad kan kham shem jingeh ia ki hi.
Bun bah ki trai iing, ki nongsahwai, kiba shah pynpra ia ki iing bad ki jingtei jongki ha kane ka nongbah hynne ka sngi ki la buh jingkyrpad ha ka Kashari High Court.
Ki nongsahwai ba kynthup ia ki khynnah skul, ki samla pule ki la pynpaw ia ka jingsngew khia ia ka jingshah beh khari khari khlem da ai por shwa kaba la buh jingeh ia ki.
Katkum ka jingong jongki, ka la don ka jingleh shiliang namar ba don bun bah ki jingtei bad ki iing kiba tei palat ia ka saw mala kynthup ka khrum hynrei kim shym la leh eiei.
Lah ban kdew ha kane ka sngi Hatmajai, u DC ka East Khasi Hills u la khang tala ia kiba bun iing bad ki jingtei beain kiba iaid palat ia ki kyndon ka MUDA ha kane ka nongbah.
Shillong, 19 Jylliew:Ka roi ka par ka dei ka ishu ba kongsan jong kane ka elekson shiteng samoi ha Chokpot constituency.
Kane ka constituency kaba jngai kumba 60 km na sor Tura, ka dei kawei kaba dang sahdien bha ha kaba ki lad pynroi kim pat ioh lynti bha ban poi sha ki paidbah.
Ia kane ka Chokpot constituency kaba don ha South Garo hills la mihkhmat kum u MLa da u Clifford Marak bad u Masongsing Sangma bam kwai ha duwai u blei.
Ia ka elekshon shi teng samoi la pynlong ha dien ba u MLA u Clifford u la khlad kyndit noh ha une u snem.
Ka elekshon shiteng samoi kan long ha ka 27 tarik mynta u bnai Jylliew ha kaba yn sakhi ia saw ngut ki nongialeh ha kane ka kynti.
U Clifford u la khlad ha ka 27 tarik Lber uba la shah jied na ka Garo National Council (GNC).
Ka lok jong u Clifford ka Kalpana Sangma ka iakhun ha kane ka kynti.
Ka Chokpot ka paw nam bha ha ka khaii dewiong, ka don ki khlaw ba rben, ka jaka sah ne reihtngen jong ki lehnoh.
Hynnin ka sngi ki pulit ka Meghalaya ki la iasiat mar kylliang bad ki lehnoh ha u lum Durama.
Bun bah ki briew ha kane ka thain ki la kwah eh ban ioh ia ka lynti ka synkieng, ka surok namar ba ka dei kawei na ki jingeh ha ka leit ka wan bad ban wanrah ia ka roi ka par.
Ka Bluebell Sangma ka iakhun na ka Congress  kaba dei ruh ka lok jong u Masonsing Sangma uba la khlad noh.
Ki heh sain pyrthei kynthup u Bah DD Lapang , u  PA Sangma ki la hiar sha katei ka thain ban ialap elekshon.
Ki kyrtong ba iakhun ha kane ka kynti ki kynthup ia ka  Bluebell Sangma na Congress, ka Kalpana Sangma na GNC, u Philipole Marak na NPP, bad u Thinkerman Marak kyrtong shimet.
Shillong,24 Rymphang:Ka Bharatiya Janata Party (BJP) South West Khasi Hills District ka la phah dorkhas sha ka Deputy Commissioner, South West Khasi Hills District, Mawkyrwat ha ka 18 tarik mynta u bnai ban kyrpad ba ka sorkar kan buh noh ia ki Nurse bad doktor bad ki nongtrei ha Wahkaji bad Khonjoy PHC.Ha ka kyrwoh ba la pyllait da u Bah Reston Myrthong, President bad Bah SS Lyngdoh, General Secretary, ka seng ka la ong ba donkam ban shna noh ia ka surok ha ka thaiñ Warsan Lyngdoh kaba don 18 tylli ki shnong bad ka thaiñ Phlangmawprah bad Nongmluh kaba don 6 tylli ki shnong ki bym don surok ha kine ki jaka.
la kyrpad ban kyntu ia u Inspector of School bad ka ophis jong u ban peit bad kyntiew ia ki school ha kylleng ki shnong jong ka South West Khasi Hills District khamtam ka Ranikor constituency.
Ka seng ka kyrpad ban buh noh ia ka jaka pule Engineer/Polytechnic na ka bynta ki khynnah jong ka District ha kaba kim ioh lad ban leit pule shaduh Shillong bad kiwei de ki jaka.
Ka seng ka pynpaw ba ka kwah ban don noh ka Nabodaya School hapoh ka District ban plie lad ia ki khynnah kiba duk.
La pyntip ruh ba ka thaiñ ka donkam ia ka ophis u Superintendent of Tax, ka State Bank of India ha Umdohlun.
Ban buh Out Post ha Umdohlun namar ka jingjngai na Mawkyrwat ka long 50 km bad na Ranikor ha Umdohlun ka long 40 km na ka bynta ban pynsuk ia ki paidbah.
Shillong,24 Rymphang:2 ngut ki EM jong ka EC ba mynta  kiba don hapoh ka kynhun synrop jong ka ARPA ki la pynbna paidbah mynta ka sngi, ba ki la risain noh na ka kam EM bad ki la wan pyniasoh ialade bad ka People Democratic Forum.
Ka kong Grace Mary Kharpuri kaba bat ia ka  tnad Professional Tax bad  tnad pule puthi ka District Council ka la risain noh na ka kam EM bad kumjuh ruh na ka jinglong dkhot hapoh ka ARPA , katba u bah Process T Sawkmie pat uba bat ia ka tnad ri dohkha u la risain noh na katei ka kam, ha ka juh ka por u la risain kum u dkhot ka ARPA bad kumjuh ruh kum u dkhot jong ka KHNAM.Kitei baroh ar-ngut ki la phaidien noh ia ka ARPA bad ki la leit ban pyniasoh sha kawei pat ka kynhun kaba dang shu thaw thymmai ka People Democratic Forum, ka kynhun synrop ki liang pyrshah kaba la mih hadien ba la khylliap lama noh ia ka KHUDA.Haba kren sha ki nongthohkhubor mynta ka sngi , ka kong Grace ka la ong ba ka jingrisain noh jong ka na ka ARPA kam dei ba ka don daw bad u CEM ba mynta u bah Adelbert Nongrum, hynrei ka dei namar ka jingkynad bad ka jingiakajia kaba na ka por sha ka por para dkhot ARPA.Ka la ong ba ka ARPA ka dei ka kynhun ka bym don ia ka jingiaryntih bad kam don burom markylliang iwei ia iwei pat.
Ka la ong biang ba ka daw ba ka len noh ia ka shuki jong ka ka dei, namar ba ka iohi ba kane ka kynhun kam poi shano shano ruh, bad ba ki seng riewlum kim lah da lei lei ruh ban pynpoi sha ka thong.
Shuh shuh ka la pynpaw ba lehse ka ARPA ka lah ban neh haduh ba kut ka san snem, hynrei ka jingkylliang CEM pat kan long uwei hadien uwei namar ka jingiakajia kaba don hapoh katei ka kynhun, kaba kim kwah ban pynpaw shabar.
“Naduh ba sdang nga la don bad katei ka kynhun, hynrei nga iohi ba ka jingshong jong nga ha ka shuki ka dei tang ban pynneh jubor ia ka ARPA, hynrei ka kam pat kam ym poi shano shano ruh" ong ka kong Grace, kaba la pynpaw ruh ba kane ka kynhun synrop jong ka ARPA kam don ka jingskhem kumba ka la mad ha ka por ba ka don bad ka EC kaba ia lam da u bah Pynshngain N syiem kum u CEM, kaba ka la kam ba kam ju mih kano kano ka jingbym sngewthuh jingmut para dkhot.
Katba u bah Process T Sawkmie pat uba dei u kyrtong CEM jong ka PDF  u la ong ba katto katne tylli ki daw kiba u la mih noh na katei ka kynhun synrop ka ARPA, ka dei namar ba u iohi ba ka EC kam ler ha ka jingtreikam jong ka, kaba u la kdew ba kawei ka jingbym ler jong ki ka dei halor ka mar kaba ktah ia ka iap ka im u paidbah ka ishu Rangbah shnong kaba ki RS ki la shah sloit bor ha ka ing bishar, “Tang ia u myntri DCA, ne u myntri rangbah ne ia u Lat ka jylla kim nud ban ia kynduh, ki plan pynban sa ka leit Delhi, ki ong bym don pisa ka Council ban leit Delhi, balei na ka bynta u paidbah ngin sei na pla lajong ruh" ong u bah Process.
U la kdew ruh ba kawei pat ka daw ba u iohi ba u CEM mynta u dei uba tlot ka dei namar ba haba donkam ban ia kren kam, khamtam ki nongthohkhubor pynban u CEM um nang ban jubab bad u hap ban shang pyllun sharum sharum shaneng shaneng, bad kane ka pyni ka jingbym kot bor jong u ban pyni ia ka bor treikam.
Sa kawei pat ka daw ba u bah Process u la kdew ka dei halor ka jingthmu kane ka EC ba mynta ban pynphong Uniform ia ki Daju Iewduh, kaba na ka liang jong u um sngew iahap.
U bah Sawkmie u la ther tyngeh ia kiba bun ki rukom treikam jong u CEM bad ka EC kaba u la pynpaw ba um sngew iahap, bad ha ka juh ka por u la ong ba mynta ka ARPA ka don sa tang 14 ngut lait noh ka shongknor katba ka PDF ruh ka don 14 ngut ki dkhot, bad u la byrngem ba ka PDF kan leit sha u Lat ka jylla ban pan noh da ka synshar Administrator ha KHADC.U Chairman ka PDF u bah P.N Syiem u la ong ba ka PDF kan dang hap ban ia kynduh biang ha kine ki sngi ban ia kren halor ka synshar Administrator, kaba khlem pep kin pyntip ruh sha ki nongthohkhubor.
Lah ban pynkynmaw ba ka kong Grace ka dei ka MDC kaba la jop na ka seng HSPDP na Nongshken Konstitwensi  bad khyndiat bnai mynshuwa ka la risain noh na ka seng HSPDP bad ka la kylla ka MDC shimet hynrei ka dei pat ka dkhot ka ARPA, katba mynta pat ka la dei noh ka dkhot jong ka PDF.Katba u bah Process T Sawkmie pat dei u MDC ka Mawlai ba jop na ka KHNAM.Shillong,24 Rymphang:U Chief Executive member ka KHADC u Bah Adelbert Nongrum u la ther kylla ia ka liangpyrshah kaba wanrah ia ka jing ia tynjuh bor mynta ka sngi,da kaba ong, “Lada phi ong nga tlot saw bnai ba nga la don ha shuki, peit sa saw snem ki ban wan".
“Wat la phi ong ba nga duh ia ka jingshaniah haphi ka liangpyrshah, hynrei nga tip bad nga dang ioh ia ka jingshaniah jong ki paidbah", la ther u Bah Nongrum u nongialam ka ARPA uba la jop ia ka jingiatynjuh bor hynne ka sngi wat hadien ba ar ngut ki EM jongu, ka Kong Grace M Kharpuri bad u Bah Process T Sawkmie ki la shet kylla ia u da kaba leit sha ka liangpyrshah ka KHUDA.U la ong biang, “Kumno ngan pyndep lut baroh tang saw bnai ba nga shong ha ka shuki ia ki kam kiba la sah naduh 50-60 snem mynshwa.
Ai lad shwa ia nga bad sa peit kaei kaban jia nangne shakhmat".
“Ka hok ka dei ka buit kaba bha tam bad lada nga kylla na kane ka nongrim, ngan ieh noh na ka sain pyrthei ruh" la ong u CEM haba pynrem nia ia ki dkhot liangpyrshah, kiba kynnoh ba u dei u CEM uba tlot palat bad bynrap, “Ngam dei uba thrang ia ka bor hynrei dei ma phi ka liangpyrshah kaba kwah bad thrang tang ia ka bor.
U la ther ia ki MDC ka ARPA kiba shet kylla da kaba, ka jingjia mynta ka sngi ka la paw shai ba ki don ki langiong ha ka kynhun kiba thmu ban pynthut ia ka ARPA.U la ong ba u don ha ka shuki ym na ka bynta ban pynpawnam ialade hynrei na ka bynta ban shakri ia ka jaidbynriew.
“Bha ba khun suki ban ia kaba kdiah jubor", la ong u CEM.Halor ka jingther ki dkhot liangpyrshah ba u leit ban iakren bad ki daju, u Bah Nongrum, u la ong, “Ha ka por elekshon, phi pan vote na ki daju, ynda la dep elekshon phi mut ban ong ki daju kiba poh.
Ngam dei uba khein poh iano iano, ki daju ruh ki long kumjuh kum ma ngi".
U la ong ba baroh ki kam ba la leh da ka EC barim ba la ialam da u Bah Ardent M Basaiawmoit, u la buddien naduh ka jingiakhun ban pas noh ia ka Village Administration Bill, ka jingthmu ban pynkylla ia ka 6th Scheduled kaba u la dep thoh ban iakynduh bad u myntri tnad kampohiing u Kiren Rijiju hynrei haduh mynta ym pat ioh jubab.
“Wat kyrkieh than ioh ka Council kan ngam pynban sha nurok ka ksew", la ong u CEM.U la ong ba lada ka sorkar jylla ka iai pynslem ban bat kai ia ka Village Administration Bill bad kiwei ki Bill ba la pas da ka Council, ym banse ban khot syndon da ka jingialang iakhih paidbah ban leit tur sha Secretariat.
Hadien ba la jubab u CEM, na ka liang ka chairperson ka  la pan ia ka jingshai na u nongwanrah ia ka No Confidence Motion, u Bah James Sylliang, uba la weng noh ia kane ka motion.
Hynrei shwa ia kane, u Bah Sylliang u la ong ba lada kane ka EC kam kitkhia, ha kawei ka por kan sa don biang ka jingwanrah ia ka jingbymshaniah ia kane ka EC ban pynkhyllem syndon.
“Kane ka dei ka  jingsneng ia ka EC ba kan kyndit bynriew", la ong u Bah Sylliang.
Shillong,24 Rymphang:Naduh ba u bah Pyniaid S Syiem u la  risain noh na ka kam Deputy Chairman, katei ka shuki ka la shu sah thylli haduh mynta bad ka ARPA haduh kine ki sngi kam pat lah ban pyndap ia ka.
Mynta pat sa ar tylli ki shuki ha KHADC ki la thylli noh bad katei ka la jia hadien ba ar ngut ki EM ka kong Grace Mary Kharpuri bad u bah Process T Sawkmie ki la risain noh na ka kam EM jong ki.
Haba wad jingtip iano u bah Adelbert Nongrum un pyndap ia kitei ki ar tylli ki shuki EM, ki lad khubor ki la iathuh ba ka kyrteng u bah Pyniaid S Syiem ka dei kaba hakhmat tam ban pyndap ia katei ka shuki, katba ia kawei pat lah ban pyndap noh da u MDC ka KHNAM u bah James Ban Basaiawmoit, namar ba kumba long mynta ka KHNAM ka la duh noh ia kawei ka bhah EM, namar ka jingrisain noh u bah Sawkmie na katei ka seng.
Kumba ka long mynta ka HSPDP kaba don 6 ngut ki MDC, lai ngut na ka ki la ioh EM bad kitei ki long u bah K.P Pangniang, bah LG Nongsiej bad u bah Morningstar Mawsor, katba kawei pat ka dei ka shongknor ka kong Teilinia Thangkhiew, ki bym don ha ka shuki mynta ki dei u bah Ardent M Basaiawmoit bad u bah Pyniaid S syiem, katba ka UDP pat kaba don 6 ngut ki MDC ka la ioh saw ngut ki EM u bah Teinwell Dkhar, u bah Donkupar Sumer, u bah Hadrian Lyngdoh, bad ka kong Rona Khymdeit, kiba sah ki long u bah Metbah bad u bah Brolding Nongsiej.
Na ka liang ka KHNAM mynshuwa ka don lai ngut ki EM, hynrei na ka jingrisain noh u bah Sawkmie ka sah noh sa tang ar-ngut bad uba lait mynta na katei ka seng u dei u bah James Ban Basaiawmoit.
Katba ha kawei pat ka khubor, ki lad khubor ki la iathuh ba haduh mynta ka kong Grace Mary Kharpuri ka dang phah tang ka shithi risain na ka kam EM, ym kum ka jinglong dkhot na ka ARPA.Hynrei haba ia kren bad ki nongthohkhubor ka kong Grace bad u bah Process ki la pyntip ba ki risain noh na ka jinglong dkhot na ka ARPA ruh.
Shillong,25 Rymphang:Ka Dorbar shnong Lawbah ka la lap ia kawei ka krem ba phylla hapoh katei ka shnong Lawbah kaba jngai kumba 14 km na ka shnong Mawsynram ban poi sha katei ka jaka.
Kane ka Krem ka don ia ki jingbuh jingsad ba phylla kum ki Maw bynna kiba long kum ki Mawjymbuin da ka jing jaw ki um nalor, ki maw ba jaw um pat ki stem, itynnad, u maw ba isyriem ia u bilor biar, u maw ba thiah iap kum u sniang bad kiwei kiwei de ki dur ba phylla.
Ha katei ka krem don ruh ka jaka kaba beh lyer dait thah ba beh lyer pyngngad bad pyntngen bha ia ki jingmut jing pyrkhat.
Ka long ruh ka krem kaba khring bad pynkwah ruh bunsien ban leit rung.
Ka Dorbar shnong Lawbah ka shim ba kane ka dei ka jingbuh kyrpang jong u Blei hapneh ka Mei Ramew ka ri Khasi.
Ka la rai ban sumar sukher ia katei ka krem kum ka jaka jngoh kai pyrthei.
Ka Dorbar shnong ka la maham ruh ia ki briew kiba rung ha katei ka krem kim dei ban leh klumar ne pynpait pynpra.
Kane ka long katkum ka kyrwoh khubor da u DK Wahlang u Rangbah shnong ka Lawbah.
Shillong,25 Rymphang:U SP ka East Khasi Hills u Bah M Kharkhrang u la maham ia ki kali turis kiba kamai na Shillong sha Guwahati  ba kim bit ban shim tam ia ki nongshong ban wan pynhiar ha Khyndai Lad.
U SP u la ong ba don ki kali tourist kiba kamai, ki oh tam ia ka dor haba wan pynhiar nong shong ha Khyndai Lad.
Ka la wan ka jingpyntip sha ki pulit pyniaid kali ka nongbah ba don ki kali kamai kiba kyntait ban wan pynhiar nongshong kali ha Khyndai Lad bad lada wan ha Khyndai Lad, ki oh dor tam na ka bai shong.
U SP u la maham ba ki dei ban leit pynhiar nongshong kali beit ha Khyndai Lad bad ban pynieng ia ki kali ha jaka ba la buh bad lada ki kyntait ban pynhiar ha Khyndai Lad, ki nongshong kali kamai Shillong sha Guwahati ki dei ban leit ujor sha ki pulit da kaba ai ryngkat ki number kali khnang ba ki pulit kin leh ia kaba donkam.
Shillong, 24Rymphang:Ka jingthmu  jong ka People’s Democratic Forum (PDF) ka kynhun synrop kaba la kha na Knight Inn Hotel, kaba hajan Polo, ban pyn khyllem ia ka EC kaba ia lam da ka ARPA hapoh ka jingialam u bah Adelbert Nongrum kum u CEM, ka la pulom noh namar ka jingshah shet kylla jong ka PDF, ha uwei na ki dkhot jong ka, u bah Pyniaid Sing Syiem uba long ruh u MDC ka HSPDP na Sohryngkham konsti twensi uba ha ka juh ka por u dei ruh u dkhot jong ka ARPA.Ha ka jingshisha ka jingpynkhreh jong ka PDF ban pynkhyllem ia ka EC kaba ialam da u bah Adelbert, da kaba wanrah ia ka jing tyrwa bym shaniah shuh, lyngba u bah James Sylliang, MDC ka Mawhati ka la biang lut nadong shadong ha ka step jong ka sngi long Dorbar kaba ar jong ka KHADC, hynrei dei tang ha ka por bamja sngi ba ka la mih noh ka da kawei pat ka jingkylla, naba u bah Pyniaid S Syiem um treh shuh  ban kyrshan ia ka PDF.
