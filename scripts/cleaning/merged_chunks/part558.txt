Paralok baroh kat kiba ngeit ba U Jisu u long u khun U Blei nga don kane ka khubor kaba lyngkot na ka bynta ka Good Friday.
Kane ka snem 2020 ka dei ka snem kaba pher bak-ly-bak, namar kiba bun ki balang kim ioh shuh ban pynlong jingiaseng ha ïingmane bad kim iohsngew shuh ia ka khubor Good Friday na ki nongialam balang kum ha ki snem ba la dep na ka daw jong ka Lockdown.
Ha ka 10 tarik mynta u bnai phin hap ban shu kynmaw Good Friday ha ki ïing jong phi.
Te ban ia kaba phin shu shong kai kan bha ba phin pynlut por ban pule ia kane ka jingthoh jong nga.
Lehse kumno re kumno kan long ka jingbam mynsiem ia phi, lada ym baroh ruh.
Ïa ka Good Friday ym shym la thoh ha ka Bible.
Ka dei ka sngi ban kynmaw kyrpang ia ka jingiap u Jisu ha ka sngi Thohdieng banyngkong hadien ba la pyllun u bnai uba saw.
Don kiba kylli, “Balei ba ia kane ka sngi la khot Good Friday?" Te don kiba ai jubab, “Namar ba iap U Jisu".
Sa kawei ka jingkylli, “Hato haba iap briew phi kmen?" Ki ia jubab pat, “Em".
Paralok, to ngin sngewthuh ba ha kane ka sngi ka don ka jingsngewsih bad ka don ruh ka jingkmen.
Ngi sngewsih namar la ki pop bad ngi kmen namar da ka jingiap U Jisu la siew dep ia ka ram jong ngi ba ngim lah shuh ban siew dalade.
Kata ka long ka khubor ba kmen na ka bynta jong ngi ba ngi sa ong ‘Good’.
Phi la ju iohsngew na ki nongiathuhkhana ha ïingmane ba U Jisu u la leh shibun ki kambah na ka bynta ki briew.
Pynban don napdeng kita kiba la kylla long ki nongshun kum ki paidbah kiba la pyrta, “Sahnarphna ia u.
" Ïa u Jisu la die da uwei na ki synran jong uba kyrteng u Judas Iskariot.
Ïa U Jisu u Judas u la die tang ha ka dor 30 ki sbai rupa ban pynhiar dor ia U ha ka kyrdan bapoh tam kum ia u mraw.
Balei ba kita kiba la pyniap ia u Jisu ki da sdien ha ka diengphna, balei kim pom da ka wait ba un iap kloi? Namar ki kwah ban pynjah burom.
Na kata ka daw ba haba ki la sdien ia U Jisu ha ka diengphna ki sa pynieng harud surok ba ki briew kin iohi lut.
Ka jaka ba la sahnarphna ia u Jisu ka long kaba i ngiew bad shyrkhei.
Ïa kata ngi sngewthuh tang na ka kyrteng ‘Golgotha’ ne ‘Maloikhlieh’.
Don artylli ki daw ba sa khot ‘Maloikhlieh’.
(1) ka dur jong uta u lum ka long kum ka shynrong khlieh briew, (2) ka long ka jaka ba la dap tang da ki shynrong khlieh jong ki briew ba la iap.
Ki briew ba sahnarphna ia u Jisu ki tharai ba da kaba leh kumta, U Jisu un ngat ha ka jah burom kaba khraw.
Pynban ka jingiap U Jisu halor ka diengphna ka wanrah ia ka burom kaba khraw tam.
Don 2 tylli ki daw ba ka jingiap u Jisu ka long ka burom.
(1)Lyngba ki 7 tylli ki jingkren jong U bad (2)ki jingjia baphylla bad ki kambah.
(1)Ki 7 tylli ki jingkren: (i) Haba ia u Jisu la sdien halor ka diengphna, ka Mari ka kmie jong u ka la ïam.
U Jisu haba u iohi ba ka kmie ka ïam u la ong, “Ko ka briew ha khmih ia la u khun.
"(ioan.19:26) (ii)Ki shipai Rome kim tip ia ka daw, balei ba ki paidbah ki wanrah ia u Jisu ban sahnarphna.
U Jisu haba u iohi ba ki shipai ki leh da ka jingbym tip U la ong, “Ko kpa, to map ia ki naba kim tip ia kaei ba ki leh.
"(Lk.23:34).
(iii)U Jisu u khun U Blei, hapdeng ka jingpisa bad lynga u la kynmaw ia u Kpa bad u la ong, “U Blei jong nga… balei Me la iehnoh ia nga?"(Mt.27:46).
(iv)U la ong ia uwei napdeng ki arngut ba la sahnarphna lang bad U, uba la kyrpad rit, “Shisha… men long lem bad nga ha ka paradais.
"(Lk.23:43).
(V) Ka ju long ka rukom ba u briew ha shuwa ban iap u kwah dih um.
U Jisu haba u iohi ba kiba ieit ia u kim nud tur sha jan, U la ong ha ki, “Nga sliang.
"(Ioan.19:28).
(vi) U Jisu u la wan sha ka pyrthei da ka jingphah U Kpa, bad kiba pyniap ia u kin ym ioh ia ka mynsiem, kumta u la ong, “Ko kpa ha ki kti jong Me nga aiti ia la ka mynsiem.
"(Lk.23:46).
U Jisu u la wan ban pyndep ia ka Mission, kumta u la ong, “La pyndep.
"(Ioan.19:30).
(2) ka burom ka paw ruh lyngba ki jingjia baphylla bad ki kam bah.
Kita ki long (i) ïa ka diengphna jong kiwei ki briew la ju pynbah da kiwei.
Hynrei u Jisu u la bah hi dalade bad u la kyllon bunsien.
Dei tang u Simon nong Kyrini uba la iarap ban bah.
(ii)Kiwei kiwei kiba shah sahnarphna ki im bun sngi haduh ba ki sim bad ki tyngab kin wan ban khlong ia ki khmat.
Ïa u Jisu ki sim kim shym la ioh lad ban puh, namar ba u la iap kloi eh.
(iii)Ki kam bah ba la jia.
(a) La wan ka jingdum bad jumai naduh 6 baje haduh 9 baje ne 12 haduh 3 p.
m ha ngi mynta.
(b) ïa ka jingkah ha ka temple ba ju shong rieh u rangbah lyngdoh la kad arliang.
(k) ym shym don ba pyniap ia u hynrei u la aiti hi ia la ka mynsiem sha U Kpa.
(d) u rangbah jong ki 100 ki shipai u la kylla bamut bad u la ong, “Shisha une u long u khun U Blei.
"Ban pynkut ia kane ka khubor Good Friday nga kwah ban ong ia phi kiba pule ia kane ka jingthoh jong nga kumne:(1)Baroh ki khristan ki kynnoh riewsniew ia u Judas namar ba u la die ia u Jisu.
Hato kata ka dei? Hato lada khlem u Judas, mano ba pyndep ia ka jingiathuhlypa ha kitab barim, Isaiah.53:7? Ngi dei ban sngewthuh ba dei U Blei hi uba la sahnarphna ia u Jisu.
Kam dei kata kaba ki ia ong, “u Judas uba ieit sbai".
U Judas u la leh ia kaba dei namar dei ma u uba la pyndep katkum ka jingthoh.
(2) Ban kynmaw Good Friday ka long ba ngin sngewnguh ba U Jisu u la kit lut ia ki pop jong ngi.
Bad ba ngin kylla bamut noh baroh.
(3) kaba khatduh ka long- Ha kane ka snem jong ka khlam Covid-19 to ngin duwai ha la ïing la sem ba ka snam U Jisu ba la jaw ha ka diengphna kan synreit ia ka ri khasi bad ka jylla Meghalaya khnang ba kata ka khlam kan kynriah na ngi.
U Blei un kyrkhu ia phi kiba pule ia kane ka khubor.
Amen.
Ka “Good Friday"  kaba la long doh long snam ha ki pait Khristan ka pyrthei baroh kat kiba la ngeit ia U Jisu U Khunlung jong U Blei U ba la wan long doh ha ka pyrthei.
Kane ka snem 2020, ka long ka snem ban sah kynmaw namar ngim ioh lad ban leit sha ki ing mane, kat kum ka jingjia kaba ngi ia kynduh mynta.
Ka jingduh kaba khraw ia kiba ngeit, hynrei wat la ngin pynlong jingiaseng ha ki ing ki ing ruh, ka biang hi Katkum ka por kaba U Blei hi U la pyniaid.
Kane ka sngi ka long ban ai ka jingphla, ba ngi leh burom ia U Jisu U Khun marwei jong U Blei, “ U ba la wan ha ka doh".
Ka shithi kaba Nyngkong U Ioannis 4:2, ka ong , “ Ka mynsiem baroh kaba phla ia U Jisu Khrist ba U la wan ha ka doh, ka long na U Blei", phi la ngeit ba U Jisu U la wan ha ka doh?.
Lada phi la ngeit phi long na U Blei.
Kum kane ka por kaba ngi im, ngi la dei ban leh burom bha ia kane ka sngi 10th April 2020, wat la ha ing ba ia don tang khyndiat ruh, namar U Jisu U la dep kular ba lada phi don ar ngut ne lai ngut   “ hangta ngan don ryngkat bad phi".
Kane ka sngi kan long kawei na ki sngi, ba ngin pynpaw ba ngi don bad U Blei bad U Blei U don bad ngi  Amen!!.
U Apostol Ioannis 1 Ioan 4:15, u ong, “ Jar U ba da phla ba U Jisu  U long U khun U Blei, U Blei UN IAISAH HA U, BAD MA U RUH HA U BLEI".
Ngi don ka hok kaba dei eh ban leh burom, kynmaw burom, namar ka jingwan long doh jong U sha ka pyrthei, ym tang ban im kum ki briew baroh ha ka pyrthei, hynrei U wan khnang, “ BAN PYNIM IA KA PYRTTHEI" Ioan 4:14; “ BA U KPA U LA PHAH IA U KHUN BAN LONG U NONGPYNIM JONG KA PYRTHEI".
Ha kane ka por mynta to ngin peit katto katne ia ka jingthmu na myndang long ka pyrthei hi, ka jingthmu lypa ia ka jingpynim (Fore ordain Plan of Salvation).
Kane ka sngi Thohdieng babha (Good Friday) ka dei ka bynta “ Ka burom jong ngi", ki nongpop ba la siewspah da ka jingaiei U Blei Lyngba ka snam ba la pynmih halor ka diengphna, bad da ka jingiap jong U, ngi iohi ia kata ka burom kaba da kat ka burom.
Ka burom kaba khraw eh ha ngi, ka long ba da kaba iap halor ka diengphna, “ la pynjot noh ia ka met ka jong ka pop, khnang ba ngin nym long mraw shuh ha kata ka pop".
“ Namar U ta U ba la iap kumta la pyllait ksan ia U na ka pop.
" Ka burom kiba ngeit ban ioh rung sha ka hok ka jinglong riewblei riewkhuid, bad ban ioh pdiang ia ka jingim bymjukut.
“ Uta U ba ngeit ha U khun, U don ka jingim bymjukut; uta te u bym Kohnguh ia U khun , un nym iohi ia ka jingim; hynrei ka jingbitar jong U Blei ka iaisah halor jong U".
Ioan3:36.
Sngi Thohdieng basuk bakmen ia kito baroh kiba ngeit ha U Khun U Blei U Nongpynim jong ka pyrthei… AMEN…….
Shillong: Da ki spah tylli ki jaka rep ha ki thain Shella ki la julor lut, hadien ba ka ding ka la bam shngiam lut ia ki jaka rep khamtam ha ki thain Byrwa, Rikom Umkon kaba la sdang naduh ka miet sngi u Blei haduh mynta ka sngi.
Haba iakren bad u  bah Prince Starwell Sorubai u Vice President ka Hills Farmer Union (HFU), u la iathuh ba ki jaka rep ki ba la shah pynjulor ha ka ding kiba bun eh ki dei ki bri kwai, ki jaka rep soh niamtra, rep tympew, ki Sohmanir, ka Kait bad bun kiwei ki jingrep bad da ki spah tylli ki jaka rep jong ki briew kila julor lut.
U la iathuh ba kane ka jingpluh ding kala jia ha ka miet sngi u Blei kata ha ka 5 tarik u iaiong 2020 bad ka jingklang jong ka dieng ka dang neh haduh mynta ka sngi,ha ka naka liang ki nongshong shnong kane ne ka thain ki shem shitom ban pynlip ia ka jingklang jong ka ding.
U la  iathuh ruh ba naka liang ki nongshong shnong ki la dep ban  pyntip ia kane ka jingpluh ding ki jaka rep sha ki pulit pynlip dieng hynrei  namar ba kala jngai palat na ki surok wat la ki pulit pynlip ding kila wan hynrei kim shym lah ban leh ei ei shuh.
Ia ka daw ka jingkem ding jong kine ki jaka rep ym pat lah ban tip hynrei ka thain Shella kaba shah ktah ha kane ka jingpluh ka ding ka hap hapoh jong ka Bholganj Block, jong ka Sohra Civil Sub Division.
Ka Hynniewtrep Youth Council War Jaiñtia Circle hapoh ka jingialam u President Samla Yoodahunki Shylla bad u Sport Secretary Samla Bonanza Shylla, ka pynrem jur ia ki nongmihkhmat ka thaiñ halor ka jingleh kyllut jongki, nalor ba ki ioh sngew bad leh matlah nalor ba ki iohi hadien ka jingiai ud iai lynniar ki paidbah kiba duk ba kyrduh kiba im kyndoi jakpoh haka jingbylla nongsngi.
Ha kine ki sngi da ki hajar tylli ki longiing kiba mat iaka apot lanot naka jingbym ioh lad shuh ban bylla na ka jingburom iaka curfew ka sorkar pdeng bad sorkar jylla ban iada naka khlam jingpang Covid-19.
Na ka curfew, kitei ki riew shem lanot ka thaiñ kila pynpaw iaka jingeh jongki sha ka seng halor ka jingkyrduh bam kyrduh dih jongki namar kim don pisa shuh ban thied khaw.
Halor kane ka bynta ka seng ka dap daka jingsngewkhia jur halor ka jingkheiñ sting ki nongmihkhmat ka thaiñ namar haka por elekshon ki heh tang ka kular ban kit ban bah iaka khia ka shon u kup shiliang sem shiliang hynrei katei ka jingkular jongki ka long pynban tang kum ka jingpynbiej paidpah namar hakum kane ka por ba wan ka nem sniew ym don u wei ruh u nongmihkhmat ba dap shynrang ban phaikhmat shaki paidpah.
Ki nongmihkhmat ka thaiñ ki nang tang ban thok ban shukor ia ki paidpah hynrei ki klet pat iakaei ba ki la dep kular mynshwa bad lada ym dei da kumta balei shaki wei ki thaiñ ka jylla ki nongmihkhmat wat ki bym don ha ka liang shynshar ruh ki lah ban iarap iaki paidbah jongki katba ki nongmihkhmat ka War Jaiñtia pat balei kim lah?Haka juh ka por ka seng ka dap daka jingkthang mynsiem ban peit iaki paradoh para snam kiba ud ba lynniar kum hakane ka por hynrei kum ka seng kam nym lah ban shu long tang kum ki nongpeitkai hynrei kala ialeh shitom katba lah laka buit ka bor ban wad lad wad lynti khnang ba yn lah ban iarap iaki paidpah ha kum kane ka por ba wan ka nemsniew.
Kumta la kyntu ia kito kiba riewspah, ba kin sngewbha ban noh synniang lem shakito kiba mad iaka jingshem lanot naka jingduk jingkyrduh.
Shillong: Ka Lum Jingthang Committee ka Seng Khasi Kmie, katkum ka kyrwoh ba la pyllait  da u Rangbah K.L Mawlong Secretary Lum Jingthang Committee, Seng Khasi Kmie u  pyntip sha baroh ki parakur ki parakha, ba ia ka jing pynkhuid ïa U Lum Jingthang, ka Seng Khasi, ha Jaiaw, Shillong, ka ba la thmu  ban pynlong ha ka 26 tarik mynta u bnai Ïaiong 2020 yn pynsangeh shuwa noh.
Ka Lum Jingthang Committee, ka la shim ia kane ka rai ban pynsangeh noh shwa ia ka ne ka jing pynkhuid ka long halor kajinglong jing man jong ka Ri baroh kawei bad yn sa pyntip pat tad haduh ban da pynbna da ka kumwei pat.
Kiba pang Covid 19 mynta ka sngi, ki don 508 ngut bad sa kiba iap, ki don 13 ngut bad mynta kiba ioh pang coronavirus, ki la poi sha ka  4,789 ngut ha India bad na kitei ki don  4,312 ngut kiba dang shah sumar bad sa 353 ngut kiba la jem bad 124 ngut kiba iap, ong ka khubor jong ka tnat ka koit ka khiah ka sorkar India.
Ha United Kingdom, kiba iap mynta ka sngi, ki long 854 ngut bad baroh kiba iap, ki la poi sha ka 6,227 ngut.
Ka NHS England, ka pynthikna ba ki don 758 ngut kiba iap bad nangta sa kiwei pat kiba iap ha  Scotland, Wales bad Northern Ireland ki don 96 ngut.
Ha Scotland, ki don 74ngut kiba iap na katei ka jingpang ha ki 24 kynta ba ladep bad sa 19ngut ha Wales bad 3ngut ha Northern Ireland.
Hynnin kiba iap ha England, ki don 437 ngut bad kaba dei ruh ka sngi, kaba ka jingiap ka duna shibun eh.
U Boris Johnson, myntri rangbah duh ka England, u dang shah sumar mynta ha  St Thomas’ Hospital ha London,  hadien ba la leit rah ia u, hynnin ka miet bad la iathuh ba mynta, ula nang ioh bor bad ula ring bad pynhiar mynsiem hi dalade.
Ki dak ki shin, ki kdew ba ka jingkhang shnong, kan lah ban dang iai bteng ha India, wat hadien ka 14tarik mynta u bnai bad ka daw, ka long namar ba ka jingpang Covid 19, ka nang iai kiew na ka sngi sha ka sngi ha kylleng ka Ri.
Hynrei halor kane ka phang, ka sorkar India, kam lah satia ban shim ia ka rai marwei bad ka dei ban pan jingmut na ka jingsngew jong ki sorkar Jylla la ki sngew iahap ne em ban dang iai bteng ia ka jingkhang shnong.
Ka sorkar Meghalaya, ka la dep rai ban plie noh ia ki iew ki hat, ki ophis naduh ka 15tarik Iaiong bad katei ka dei ka rai kaba kongsan bha, na ka byntau paidlang jong ka Jylla, hynrei ka sorkar Jylla, ka kren shai ruh kan dang khang ia ka rung ka mih jong ki briew kiba nabar bad katei ruh ka long ka mat kaba don jingshisha.
Haduh mynta, ngi dei ban khang ia  ka jing ia rung ia mih na kawei ka jylla sha kawei pat,  katba  ka trei ka ktah hapoh ki Jylla, ka shong ha ka jingsngew thuh da ki Jylla bapher bad kumno ba kin pyniaid ban ialeh pyrshah ia kane ka jingpang khlam.
Ka nuksa kaba shai, ka long ba ka Meghalaya, kam don corona, katba ka Assam, ka la jyllei da kitei ki nongpang bad nangta ka Mizoram, ka Manipur bad kumta ka leit ka wan hapdeng ka Meghalaya bad kitei ki jylla, ka dei ban khang  sbak, hynrei ia ka trei ka ktah bad ka shong ka sah jong kito kiba don hapoh ka Jylla, ka dei ban iaid kumba ju long baroh shi katta.
Haba peit ia kane ka khlam, la iohi ba ka sar tyngeh ha ka Jylla Maharashtra, Tamil Nadu, Uttar Pradesh, Delhi, Kerala nalor kiwei pat ki Jylla bad kitei ki dei ki hot spot, kumba ka ong ka sorkar India bad ia kitei dei ban khang hi sbak bad kitei ki briew, kim dei ban shang shnong ia mynta bad nangta kiwei pat kiba na kiwei ki jylla, kim bit ban  ia rung ia mih.
Ka sorkar India, ka thangiong ngain ha kine ki sngi, hynrei ka dei pat ka bynta jong ka sorkar, ba kan pyrkhat ia ka iap ka im jong ki billion ngut ki nong India bad ka la dei ka por, ba kan pynkhlain ia ka jingtrei kam jong ka tnat sam bam jong ka India, lem bad ki jylla bad nangta sa ka jing trei kam jong ki Bank bad kata ka long ba ki paidbah kin pahuh ka pisa bad  ba kin lah ban rung ban mih na kawei ka shnong sha kawei pat ban  ia trei ia ktah, ia kamai kajih ban pynbiang ia ka jing donkam ka kpoh.
Shillong: U Myntri ba dei peit ia ka tnad ka koit ka khiah u Bah Alexander L Hek, haba ia kren bad ki lad pathai khubor ha ka ba ia dei bad ka jingioh phet u ba pang na civil Hospital u la ong ban kham peitngor shuh shuh ia ki nong pang kiba wan ban thiah ha ka ne ka Hospital yn pynbiang noh da ki Public Address System bad ki CC TV yn hapoh Civil Hospital.
Kane ka jingshim ia kane ka rai ka long ha dien ba uwei na ki nongpang u ba shah sumar hapoh Civil Hospital,  u la ioh ban phet na civil hospital ha ka 3 tarik mynta u bnai hynrei ha dien shi sngi kata ha ka 4 tarik mynta u bnai ki pulit ki la ioh biang ban  kem  ia u na Bimola Point.
U bah Hek, u la iathuh ba jingbuh ia ki CCTV ka long ban peitngor bha  ia ka iaid ka ieng jong ki nongphah wan sumar ha katei ka Hospital bad ka jingbuh ia ka PA System ka long ba lada ki phet kin  ioh ban pynbna khubor kloi lyngba ka PA System, ha kaba  yn shu pyrta khnang ba kin ioh ban kem kloi ia u.
Ka China, mynta ka la pdiang, ba ka la lap ia ka jingpang coronavirus, ha ka nongbah Wuhan, ha ki kut bnai jong U Nohprah 2019.
Katei ka dei ka jubab, kaba la dier por shibun bad kaba katei ka ri, ka la iai pyrshang ban buhrieh shaphang ka thymmei jong katei ka jingpang khlam ba shyrkhei.
Ka jingiap briew ha China, ka la poi sha ka 3,331 ngut bad kiba ioh pang iabit, ki la poi sha ka  81,740, ong ka National Health Commission (NHC) hynnin ka sngi.
Ki don 1,299ngut ki briew, kiba dang shah sumar haduh mynta bad sa  77,078 ngut ki nongpang, kiba la koit na katei ka jingshah sumar.
Kum u riew tymmen uba la jan dap 60 snem karta, uba la iaid lyngba ia ka jingim samla mynshuwa, nga sngew dei ban ai jingmut bad hikai lem ia phi ki samla ka ri jong ngi kumno ba phi dei ban iaid.
Ki samla kiba stad te kin pdiang ia kane ka jinghikai, hynrei ki samla kiba bieit te kin kyntait.
Bad bunsien ki samla kiba bieit ki kren tohmet ia ki riew tymmen, “Ka Tymmen bieit".
Nga la pule bha ia kato ka jingthoh jong i D.H.Kharkongor ba la pynmih ha kawei ka kot khubor Khasi ha ka 6 tarik Lber 2020 ba i la ai kyrteng – YNNAI DAIT PALAT IA KABA PHI LAH BAN KTHA.Ngam dokam ban iathuh kumno i D.H Kharkongor i la kren shaphang jong phi ki samla.
Lada phi kwah ban tip te ka bha ba phin pule hi.
Nga ai khublei kyrpang ia i D.H Kharkongor na ka bynta ka jingthoh jong i.
Ko ki khun samla ka ri jong ngi, nga ai jingiaroh ia phi na ka bynta ka mynsiem shynrang bad jingtrei shitom jong phi na ka bynta ka ri bad ka jaitbynriew.
Ngi donkam ia phi ba phin long kita ki shipai ki ban iada ia ka khyndew ka shyiap bad ia ka jingshah thombor ha ki nongwei.
Ngam lah ban klet ia ki kam babha ba phi la leh ha kito ki snem 1986-87 ba phi la pynher krad ia ki Nepali kiba la khapngiah ha West Khasi.
Pynban mynta ki leit shong lang khrui ha ka thain Langpih.
Ko khun samla, ngi kwah ban ai jingmut ia phi lada phi sngewdei ban pdiang.
Kita ki long:-.
Ka sorkar India, la sngewthuh ba ka dang pyrkhat ban dang pynjlan ia ka jing pakhang shnong ha kylleng ka Ri, lyngba ka jingai jingmut jong ki sorkar Jylla bapher.
Ka jingdon kiba pang Covid 19, haduh mynta ka long 4,221 bad kiba iap, ki long 117 ngut bad la iathuh ba ki don 354 ngut kiba ioh ia katei ka jingpang, ha ki 24 kynta ba ladep.
Ka jingiap ha Spain mynta ka sngi, ka long 743 ngut bad baroh kiba iap, ki la poi sha ka 13,798 ngut bad katei ka jingiap, ka nang kiew na ka jingiap kaba 637ngut kaba la jia shisngi shwa kata.
Ka jinglum jingtip jong ka  John Hopkins University, ka iathuh ba baroh kiba pang ha ka pyrthei, ki don mynta  1,350,841 lane 1.3 million bad kiba iap, ki la poi sha ka  74,870.
U Shinzo Abe, myntri rangbahduh ka Japan, ula pynbna da ka jing synshar shipai ha katei ka Ri bad katei ka long, ban iakhun pyrshah ia kane ka jingpang Covid 19.
Ka sorkar Japan, kan bei pisa ruh, na ka bynta ban pynlut ha kaba iakhun pyrshah ia katei ka jingpang, da  108 trillion yen ($990 billion) kaba long 20 percent na ka jingdon spah jong ka Japan.
U Blei u la ai ha ki Israel ka jingiohthiah lyngngai ong u Apostol Paul “Ia ki khmat ki bym shym la iohi, bad ki shkor ia ka ban ym iohsngew, haduh kane ka sngi" NongRom 11:8.
Ka mut kaei kata? Ka long ia ka jingpynim kein, ia kaba ki Israel ki iawad khnang hynrei pateng kim shym la shem.
NongRom 11:7.
Ki wad te ki wad ia ka jingpynim hynrei kim shem ia ka namar la tap matlah ia ki khmat jong ki ban ym iohi bad ia ki shkor ban ym iohsngew haduh mynta.
Ngi kynmaw ia kato ka por b u Jisu u la rung ha Jerusalem u da shong halor u khun Kadda ki pyrta ki ong – Long ba ka kyrkhu ia u Syiem uba wan ha ka kyrteng u Trai! Ka jingsuk ha bneng, ka burom ha kiba jrong tam eh, kat haduh ba ki Pharisi ki la ong ia uta u paidbah bad ia u Jisu – Ko Nonghikai to sneng ia kito ki synran jong me bad u Jisu u la jubab – Lada kine kin sngap jar, ki maw kin sa kyang buk" Loukas 19:32-40.
Dei ha kane kein ka por ba u Jisu u la iam na ka bynta ka Jerusalem, u da ong – “Ah lada pha la tip lypa, ma pha ruh shisha ha kane ka sngi ia kiei kiei kiba dei ia ka jingsuk jong pha! hynrei mynta la buhrieh ia ki na ki khmat jong pha!" Loukas 11:41-42.
Ki Israel kim ithuh ba u Jisu u dei uta u Messiah jong ki ha ka por ba u rung ha Jerusalem.
Ka jingpyrta ka long kaba lehnohei “Long ba la kyrkhu ia u Syiem uba wan ha ka kyrteng u Trai" Ah lada ki Israel kin tip ha kato ka sngi ia kiei kiei kiba dei ka jingsuk jong ka Ri, hynrei la tap matlah ia ki khmat ba kin ym iohi ia ka burom u Blei u Khun u Blei.
Kim shym la iohsngew ne pei phang ei ei ruh em ia kaei kaba u Jisu u la kren ha kato ka sngi ha Jerusalem.
Kane ka dei ka jingiohthiah lyngngai ba kynja mynsiem jong ki Israel.
Ki jingpyrta jingai jingiaroh ha Jerusalem ki long lehnohei namar kim tip ba u dei uta u Syiem ki Jiw hynrei shu ia pyrta matlah da kaba ong “U Syiem haba ha ka dohnud jong ki pat ym don ei ei ruh.
Dei ka daw ba la pyllong ia u Jisu ba un iam bad u ong artad – Ah lada pha (Jerusalem) la lah tip lypa ma pha ruh shisha, ha kane ka sngi …….
Pham shym ithuh ia ka aiom ka jingwan jngoh ia pha" Loukas 19:44.
Ki Israel kim ithuh kim tip ia ka aiom kaba u Blei u la wan jngoh ia ki, hynrei ki shu iaid hapoh ka jingdum ba kynja mynsiem tang ha ki jinghikai niam kiba patang la pateng.
Ka jingrung jong u Jisu ha Jerusalem ka dei ka aiom ba u Blei u wan jngoh ia ki Israel kein.
Dei ka jingbymithuh ia u Jisu kum u Syiem jong ki (Jiw), ka la pyllong ia ki kat haduh ban pyniap ia ki Nongiathuhlypa (Prophets) jong u Blei ha Jerusalem.
Na kane ka daw u Jisu u ong.
Ah! Jerusalem, Jerusalem! Pha kaba pyniap noh ia ki Nongiathuhlypa bad kaba lynthem maw ia kita ia kiba la phah ha pha! katno sien nga la kwah ban kdup ia ki khun jong pha kumba ka syiar ka kdup ia ki khun jong ka hapoh ki thapniang jong ka, Pha te pham mon.
Ha khmih ia ka iing (ka Ri) jong pha la iehnoh iing jah.
Naba nga ong ha pha, ‘Phan ym iohi shuh ia nga naduh mynta, tat ynda phan ong – Long ba la kyrkhu ia uta uba wan ha ka kyrteng u Trai" Mathaios 23:37-39.
Ka jingwan jong u Jisu ha Jerusalem ka long shisha kaba sngew synei namar ki Israel kim pdiang ia u kum u Syiem jong ki.
Kumta ki Israel ki la duh noh ia ka lad ba khadduh kaba u Blei u la tyrwa ha ki Israel ban long ka lad jingpyniasuk hapdeng jong ki kum ka jaid bynriew.
Ha ka jingshisha ka la dei ia ki Israel ban long ka sngi kaba khraw tam jong ki Israel ha Jerusalem hynrei na ki daw jingiohthiah lyngngai ba kynja mynsiem bad jingmatlah ba kynja mynsiem, ki Israel ki la duh noh ia kane ka lad haduh tad ynda ki Israel kin ong – Long ba la kyrkhu ia uta uba wan ha ka kyrteng u Trai ha ka ban sa wan, kata ka long ha ka por ka jynjar bah bakhraw haba kin khot kyrpad ia u Trai.
Kumta ki Israel ki la duh noh ia ka lad ka kabu kaba nyngkong bad ki la mad ia ki jynjar bah kumba 2000 snem tad haduh u 1948.
Hangne ruh kin ym pat ioh ia ka jingsuk tad kynda kin tip bad ithuh ba u Jisu u dei u Messiah jong ki bad kata ka por kan jia ynda ki khot kyrpad ia u Trai, bad u Trai un pyllait ia ki, ong ka ktien u Blei – “Kin khmih ha nga ia uba ki la sum, kin iam briew ia u Jisu …….
Ha kata ka sngi kan long kaba iam briew kaba khraw ha Jerusalem" Sekharaiah 12:10-11.
“Dei tad haduh ka sngi, ba u Blei un theh buk halor ka iing u David bad halor ki nong Jerusalem ia ka MYNSIEM KA JINGAIEI BAD JINGKYRPAD" Sekharaiah 12:10.
Ka mynsiem jingaiei ba u Blei un pynpeit noh ia ki khmat jong ki kiba kim shym la iohi baroh shi katto, bad ki shkor ba kin sngew ba u Jisu u dei uta u Messiah ia uba ki la kyntait bad kin pdiang ia u ha kata ka sngi kein ha Jerusalem.
Kane baroh ka long halor jong ki Israel (Jiw).
Kumjuh ruh ia ki Jentil kin ioh tip ba ka ia jingaiei ka la jan kut halor ki Jentil baroh, namar kan sdang noh ha ki Jiw da kata ka Mynsiem jing AIEI kaba na u Blei.
Kata ka por ka long hajan bad mynta kein.
Amen.
Sngewbha pastor ban AI ruh ki jingsneng iangi… Hakaba iadei bad kine ki jingiathuh khana jongphi.
Khublei shibun.
U Boris Johnson, myntri rangbahduh ka England, u don ha ka jingshitom kaba jur, na ka daw jong ka jingpang coronavirus bad mynta, la iathuh ba u don ha ka jingshah sumar ha ka  intensive care unit, ha kaba la pyn donkam da ka  ventilator bad la ong ba u don ha ka jingshitom kaba jur shibun.
Haduh mynta ka Britain, kam pat don ia uwei pat, uba ki khmih lynti, ban mih bujli ia U Boris Johnson (55), hynrei la iathuh ba U Johnson, ula aiti ia U Dominic Raab, Secretary bar ri, ba un nang pyniaid shakhmat ia ka kam.
Ka dei ha ka 27tarik Lber 2020, ba U Johnson, ula ioh ia katei ka jingpang Covid 19 bad u dei u nongialam ba nyngkong eh jong ka pyrthei, ban ioh ia katei ka jingpang Covid 19.
Get well soon…God is with you.
Ka jingiap na ka jingpang coronavirus, ka la hiar shi katdei ha Italy bad haduh mynta kiba iap ki long 16,523 ngut, katba kiba dang ioh pang thymmai ki long 3,599 bad baroh kiba ioh pang, ki poi sha ka  132,547 ngut bad la iathuh ba katei ka dei kaba la duna shibun, haba ia nujor bad kiwei pat ki sngi ba ladep.
Ka jingiap ha ki 24kynta ba ladep, ka long 636 ngut bad ka kiew da shispah ngut, na kaba long ha ka Sngi U Blei, ha kaba kiba iap, ki don 525 ngut.
Ha shwa jong ka Lah sngi U Blei, ka jingkiew katei ka jingpang, ka long hapdeng ka 4,050 sha ka 6,557 ngut ha ka shisngi shisngi.
Ki nongpang, kiba shitom jur ruh, kiba don hapoh  intensive care unit, ki la nang hiar shi katdei ha ki ar sngi ba ladep bad ka jingkiew katei ka jingpang ia bit ruh ka la hiar shibun ha kine ki san sngi ba ladep, ha kaba ka jingkiew, ka long tang 4,316 ngut ha kine ki sngi.
U Himanta Biswa Sarma, myntri ka koit ka khiah ka sorkar Assam, ula thoh ha ka twitter jongu mynta ka sngi, ba ula don sa uwei pat uba ioh pang COVID-19 ha ka Jylla bad mynta kiba ioh ia katei ka jingpang ha Assam, ki la poi sha ka 27ngut.
Utei u briew, uba ioh ia katei ka jingpang, u dei uba na Dhubri bad la iathuh, ba utei u dei uba leit shim bynta ha ka jing lehniam Nizamuddin ha New Delhi.
Ki nongpang,  kiba ioh ia ka jingpang  Covid-19, ki la kiew mynta ka sngi, sha ka  4,221 bad kiba iap, ki la poi sha ka 114.
Ka don bha ruh ka jingiakren, ba ka sorkar India, kan lah ban nang pynjlan ia ka jing pakhang shnong, na ka bynta ban khanglad ia kane ka jingpang ia bit ha ka Ri.
U Rajeev Gauba, Cabinet Secretary jong ka sorkar India, u iathuh ba kam don satia kum katei ka rai ban nang pynjlan ia ka jingkhang shnong, hynrei ki don bun ki Jylla, kiba la thoh sha ka sorkar India, ba kan nang pynjlan shwa ia katei ka jingkhang shnong ha ka Ri.
Jowai: Ki Trai iing ba ai iingwai ia ki Nongbylla sngi kiba trei ha ki kam bapher bapher naduh ki kam jong ki Contractor, ki kam tei iing, ki ba bylla ha ki kharkhana kim dei ban siew ia ka bai iing sha ki trai iing na ka bynta shibnai.
Kane ka long katkum ka hukum ba la pynmih da u DC ka West Jaintia Hills haba pyntreikam ia ka hukum jong ka Supreme Court bad ruh ka Tnad Kam Pohiing ka sorkar kmie.
Katkum katei ka hukum ba la pynmih mynta ka sngi, la bthah ruh ia baroh ki nongai kam bylla ia ki nongbylla, naduh ki Contractor, ki Company Kharkhana bad ki kam shna iing bad kiwei kiwei kiba dei na bar jylla ba ki dei ban siew ia ka bainong jong ki pura shibnai wat lada kim ioh ban leit trei ruh na ka daw ka jingkhang kyrdep ka ri India ban iada na ka jingsaphriang u Khniang jingpang Corona.
Na ka liang u DC ka WJH u la khmih lynti ba kine ki nongai kam bylla bad ki trai iing kin ia treilang kum ka jingiarap para briew ha kum kane ka por ba ka ri India ha ryngkat kiwei pat ki ri ha shi tyllup ka pyrthei ki ieng tylli ban ialeh pyrshah ia u Khniang jingpang ba la saphriang na ri China sha kylleng ka pyrthei ha kaba da ki million ki la ioh pang bad palat 65000 kiba la iap.
Ki khynnah skul ba sah iingwai kumno…?Kum no Pat ma ngi ki khynnah skul ngin hap ne em ban siew bai iing wai sngew bha ia kren lem seh.
Kum ia ngi pat ki khynnah skul ba sah ing wai? Ialeh kumno moKi trai iing ba im ja tang na ka pisa ba ioh na ki nong shongwai pat kyn im kumno?? Da pynbiang pisa ka sorkar ia ki te ka biangIa kiba wai dukan pat kumno namar ka dukan ruh hap shu khang Beit.
Nongpoh: Sa kawei pat ka jingjia kaba sngewsih ha ki thain Byrnihat, kaba la jia mynta ka step ha Byrnihat, ha kaba kawei ka heprit kaba dang 14 snem ka rta, ka la pynkut noh ia la ka jong ka jingim ha u tyllai phasi.
Ka jingtip kaba la ioh ban lum da u nongthohkhubor, la ong ba katei ka jingjia, ka la jia mynta ka step hapoh ka shnong Nongthymmai Byrnihat, ba katei ka Heprit kaba dang 14 snem ka rta ka la pynkut noh ia la ka jong ka jingim da kaba phasi ialade.
La ioh jingtip ruh, ba ki para marjan ki la iohsngew ia ka jinghylla jong kiba haiing jong katei ka Heprit bad kiba la iarap ruh ia ka ban lait na ka jingiap, hynrei kim shem la lah shuh ban iarap, namar ba ki la lap la kham dierpor.
Watla katta, tang mar iohi ia katei ka jingjia, ki briew kiba don ha katei ka jaka ki la iarap ha ka ban pynkit noh mar mar ia ka sha ka Byrnihat PHC, kaba don marjan bad katei ka jaka kaba la sah katei ka heprit, hynrei kim lah ban iarap lane leh ei ei, namar katei ka heprit ka la khlad noh.
Nongpoh:  Kawei ka jingjia thmu batbor lane leh beijot ka la jia ha kawei na ki shnong ha Ri Bhoi bad kata ka long ba kawei ka khynnah kynthei, ka la lait na ki tyrsim jong uwei u runar uba la pyrshang ban barabor lane lehbeijot ia ka.
Khlem da iathuh ia ka jaka sah jong katei ka khynnah, la ong ba katei ka jingjia pyrshah ia katei ka khynnah kynthei kaba la 17 snem ka rta, la ong ba katei katei ka jingjia ka la jia hynnin ka sngi U Blei, ha kaba utei u runat u la pyrshang ban batbor ia katei ka khynnah, la arsien kynthih kata hynnin ka sngi bad kawei pat ka jingjia ka dei ha ki snem kiba la dep.
Ia utei u runar uba la pyrshang ban batbor ia katei ka khynnah la kem noh da ki Pulit ka Patharkhmah Police Outpost bad ka jingtohkit kan dang iaid shakhmat.
Shillong:  U symbud myntri rangbah ka jylla u bah Prestone Tynsong mynta ka sngi u la ong ba ka sorkar Meghalaya ka la shim ia ka rai ban bteng ka jingkhang ban ia rung ia mih ki briew ha ki khappud wat lada ka pakhang shnong lane ka ‘lock down’ ha baroh ka ri India kan kut noh ha ka 15 tarik iaiong 2020.
“Ka jylla jong ngi haduh mynta ka long ba donbok shisha ba ka jing pang ‘corona virus’ kam pat poi namar kata ka sorkar ka la rai ban bteng biang ia ka jing ia rung briew shapoh ka jylla kum shi bynta ban khanglad ia ka jing pur ka jing pang" u la bynrap.
Na ka liang u bah Prestone Tynsong u la ong ba ka sorkar Meghalaya kala bthah ia baroh ki Deputy Commissioner (DC) bad ki Superintendent of Police (SP) ban phikir bha ia ki khyrdop ha baroh ki khappud ka jylla bad dei ban shah tang ia kali kit marbam kiba la ithuh da ka sorkar.
Naduh 15 tarik iaiong yn shah pyntrei ia kato katne ki kam hapoh ka jylla.
U symbud myntri rangbah ka jylla u bah Prestone Tynsong mynta ka sngi u la ong ba ka sorkar Meghalaya ka la shim ia ka rai ban pynkylluid ia katto katne ki bynta hapoh ka jylla na ka pakhang shnong.
Na ka liang u bah Prestone Tynsong u la ong ba ka sorkar kan pyllait noh ia ka mang pisa ba 534.6573 klur tyngka na ka bynta ban pyntrei kam hapoh ka ki shnong lygba ka skhim MGNREGA.“Ia ka pisa na ka bynta ka skhim MGNREGA yn pyllait sha ki ‘Block Development Officer’ na ka bynta ban siew bai bylla sngi bad ban thied ia ki tiar ba donkam" u la bynrap.
U bah Prestone Tynsong u la ong ruh ba ka sorkar ka la rai ba naduh ka 15 tarik iaiong, ki jingtei bapher bapher kynthup naduh ka surok bad kiwei kiwei ki kam pynroi kiba sahteng naduh u snem ba la dep ki lah ban bteng biang ban trei.
Ka sorkar ka la shim ia ka rai ban sdang treikam biang ia ki ophis sorkar ba ka la kyntu ia baroh ki nongtrei sorkar ban poi sha ki jaka trei naduh ka 15 tarik iaiong 2020.
Wat lada ka sorkar Meghalaya ka dang bteng ia ka jing khang ia ki khyrdop ha ki khappud ka jylla, hynrei mynta ka sngi ka la shim ia ka rai ban shah iaid ia ki kali shimet tang hapoh ka jylla.
U symbud myntri rangbah u la ong ruh ba ka sorkar ka la shim ia ka rai ban shah noh ia ka jing plie ia ki iew ba shi sien shi taiew ha ki jaka ba kham kyndong hapoh ka jylla tangba ki paidbah ki dei ban bud ia ki kyndon ba la btah ka tnat ka koit ka khiah ka sorkar.
Haba dei bad ki nongrep u bah Prestone Tynsong u la ong ba ka sorkar ka rai ban ai lad kyrpang ia ki nongrep ba kin sdang noh ban thung ban tep lane ban bet ia u symbai ha ki lyngkha bad ki bri jong ki.
Kyntu u bah Prestone Tynsong ia ki samla ka jylla ban long ki ba iai shah shipor.
U symbud myntri rangbah ka jylla u bah Prestone Tynsong mynta ka sngi u la kyntu ia ki samla ka jylla ban long kiba iai shah bad kim dei ban kyrkieh ban wan phai sha poh ka jylla na ka bynta ka jing bha jong ki bad ka jylla hi baroh kawei.
Haba kren bad ki lad pathai khubor mynta ka sngi u bah Prestone Tynsong u la ong ba ki don haduh 2192 ngut ki samla pule kynthup ia kiba la trei ha kylleng ki jylla jong ka ri India bad u la kyntu jur ia ki ba kin iai shah shipor ban sah shwa ha kito ki jaka ba ki don mynta katba ka jinglong jingman halor u Corona Virus kam pat shngain.
“Kum shi bynta ban iada ialde bad ia ka jylla Meghalaya baroh kawei nga kyntu ia ki samla ka jylla ba kin sah shwa ha kito ki jaka ba ki don mynta bad hadien ka 30 tarik iaiong 2020 ka sorkar Meghalaya kan sa pyrkhat lad lynti ban wan ialam noh shapoh ka jylla" u la bynrap.
Nongpoh:  U Bah Sosthenes Sohtun, MLA ha ryngkat u Bah Victor Ranee, MDC ka Jirang Constituency, hynne ka sngi ki la hiar sha ka shnong Patharkhmah, na ka bynta ban leit aiti ia ki khaw kaba ki la thied kyrpang, na ka bynta ban sam sha ki longiing baduk kiba sah ha katei ka thain.
Lah ruh ban kdew hangne, ba nangduh ka sngi kaba u MLA bad MDC ka Jirang Constituency ki la thaw da ka Relief Committee, kaba la donlang da kiwei ki riew rangbah bad ki nongialam niam, kumta lyngba katei ka Committee, ki la lah ban thied ia 2 hajar byrni u khaw, na ka bynta ban iarap ia ki longiing baduk kiba don hapoh ka Jirang Constituency.
Na ki 2 hajar byrni ki khaw kaba la thied lyngba katei ka Committee, la shim ia ka rai ban sam 1 hajar ia ki longiing baduk kiba hap hapoh ka Jirang Block bad 1 hajar byrni yn sam ia kito ki longiing baduk kiba hap hapoh ka Umling Block ka Jirang Constituency.
Haba leit ban sam ia u khaw sha ki longiing baduk ka Jirang Block, u MLA ka Jirang, u la leit ruh ban sam Sanitizer sha ka CHC Patharkhmah, ha ryngkat ka jingnoh pisa kaba T.20 hajar.
Haba kren ha katei katei ka sngi, u MLA ka Jirang, u la pynpaw ia ka jingsngewkhia halor ka jingeh kaba la iakynduh da ki paidbah ha kaba kum kane ka por bad u la ong ruh ba dei na kata ka daw kaba la pynlong ia u kum u nongmihkhmat ba u shim khia ha ka ban thaw ia katei ka Committee, khnang ban ioh iarap ia kito ki longiing baduk.
Lyngba jong katei ka sngi, u MLA ka Jirang, u la kyntu ia ki paidbah bad ki riew rangbah ba kim dei ban wanrah ia kino kino ki jingsngew Politik, hynrei ki dei ban trei bad ban iarap na ka bynta jong kito ki longiing kiba mad ia ka jingeh ban ioh ia ka bam ka dih kaba thikna.
Shillong:  Ka Hynñiewtrep Youths’ Council (HYC) Riwar Mihngi Circle lyngba ka kyrwoh ba la phah u president u samla Edmund Khongngai u la lyngnoh ba wat lada ka sorkar ka la kubur ba la khang ia baroh ki khyrdop ha ki khappud ka jylla, hynrei ki dang don kiba mar kiba hiar sha ka ri Bangladesh.
U samla Edmund Khongngai u la ong ba ka jinghiar ki mar shapoh ka ri Bangladesh na ki bynta ka thain Riwar kaba dei khappud bad ka Bangladesh long kaei kaei kaba lyngoh ba ki bor ka aiñ kim leh ei ei halor kane khamtam ha kum kane ka por ba ka sorkar ka dang pyrkhing bha na u jingpang COVID 19.
Ka seng ka kyntu ia ki bor ka aiñ ba kin pynlong da ka jingtalasi ha ki thaiñ border namar ha kum kane ka kapor kan long ka jingma kaba khraw ia ki paidbah kiba don ha border lada jia ba kine ki briew kiba wan ba kiew na bangla kin wanrah ia une u ‘Virus’ shane sha ri khasi jong ngi.
Kumta na ka liang ka seng ka la Maham tyngeh ia kine ki briew ba ki dei ba sangeh mardon ia ka kam khaii blak lym kumta ka seng kam banse ban pynlong hi noh ia ka jing ap shrip ha ki thaiñ border.
Shillong:  Ka East Jaintia National Council (EJNC) Central Executive Council mynta ka sngi ka kyntu ia ki paidbah ka jylla Meghalaya ban bud ia ki kyndon ba la btah ka sorkar Meghalaya kham tam ka tnat ka koit ka khiah ka jylla klum shibynta ban ia khun pyrshah ka jing pang ‘corona virus’.
Na ka liang ka EJNC ka la pynkynmaw ba ka sorkar India bad ka sorkar Meghalaya kumjuh ka la buh ki kyndon ia ki paidbah na ka bynta ban iada ialade na ka jing pang ‘corona virus’ kum ka jing kiar na ka jing ialum paidbah, sait bha ia ki kti bad set shyntur lada jyrhoh bad kiwei kiwei de.
U president ka EJNC u bah Samborwell Lyngdohlyngba ka kyrwoh u la ong ba ka long kaei kaei kaba sngewsih ba ki briew ki ialum bha khamtam ha jan ka ophis treikam ka Deputy Commissioner (DC) ka East Jaintia Hills District.
Ka seng ka la pynpaw ba ka jing ialum briew jan man ka sngi ha jan ka ophis DC ka lah ban pur ka ia ka jing pang ‘corona virus’ bad kane kan buh jingma shibun ia ki paidbah bad ka thain baroh kawei.
Ka seng ka la pynpaw ba wat lada ka sorkar ka la pynjari korphiw hynrei ka long kaei kaei kaba lyngoh ban iohi ba ki kali ki iaid beit wat ha ka por korphiw.
Ka seng ka pynpaw ka jing lyngoh ruh ia ka jing ioh wan tur ki briew na Malidor na ka jylla Assam na ka bynta ban wan wad bylla hapoh ki shnong ka jylla.
Ka seng ka kyntu ia ki bor district khamtam ia ka ophis treikam ka DC EJH bad ki pulit ba kin long ki ba phikir bha na ka bynta ban talasi ia ki briew kiba thmu ban rung shapoh ka jylla.
Haba dei bad ka jing sam marbam sha ki paidbah, na ka liang ka EJNC ka kyntu ia baroh ki MLA bad ki MDC jong ka thain ban phai lem sha ki paidbah na ka bynta ban pynioh ia ki marbam mar dih kum ha kane ka por ba pakhang shnong ne ka ‘lock down’ ha baroh ka ri India.
Shillong:  Ka HNYF Shillong Region ryngkat bad ki pulit lem bad ka Kong B Mukhim ka Food Safety Assistant Commissioner jong ka tnad ka koit ka khiah ka jylla, ki la khang ia ka jaka shohdoh masi, muid kaba la ju ot doh ha iing trep ha shnong Jyntah, kaba don ha shnong Jyntah kaba don harud ka wah Umkhen.
Kine ki la khang myn hynnin ka sngi hadien ba la lap ba la shu pyntuid ia ki jaboh sha wah, nalor ka jaka ot doh kam long kaba khuid kaba suba bad kane ka la buh ia ka jingma ia ka jingkoit jingkhiah jong ki briew bad ki dohim dohwah bad kumjuh ia ka mariang.
La bthah ba ki dei ban leit ot doh sha jaka ot doh ba la pynkhreh ka sorkar ha Mawlai Mawiong.
Ha kane ka jaka, la ot doh masi, ki muid bad kiwei da ki Khasi bad ki jaitbynriew Muslim kiba wan die pat sha iew kum sha Polo, Madanrting, Nongthymmai bad Laitumkhrah ruh.
Shwa ia kane, ka HNYF ka la ujor sha ka DC kaba la bthah pat ia ki pulit bad ka Food Safety Commissioner ban leit jurip ia kane ka jaka otdoh.
Ka Kong B Mukhim ka la hukum ruh ia ka shnong ba dei ban pynsangeh noh ia ka jingai bor ban pynlong jaka shohdoh ha katei ka wah.
U President ka HNYF Shillong u bah TS Mawlong ula iathuh ba kila ujor sha ka bor synshar district ia kane ka jaka shohdoh hadien ba kila iohi ia ka jingma bad ka ktah ia ka mariang.
U la ong ba ka seng kan khang noh ia kane ka jaka ot doh.
U la ong ba ha ka jingshisha ka sorkar ka la don ka jaka shohdoh ha Mawiong bad ki la dei ban leit shohdoh ha katei ka jaka.
U la ong ba kawei pat ka long ba kine ki briew kiba trei ha katei ka jaka, kim don ki labour license bad ki shu long laitlan.
Para ri Para jaitbynriew, sa shisien pat nga wan sha phi, da ine i jingthoh barit ban pynkynmaw ban ai mynsiem, hapdeng ka saw ka sian kaba sngew ma bad sngew shyrkhei, kaba la pynkhynniuh niak ia ka pyrthei baroh kawei.
Kane shisha ka dei ka jingkhih phaloh ka duriaw (tempest), kat ban tyllep ia ka lieng da  “ka jingatphyllung“ (waves).
Ka jingatphyllung kat kum ka ktien khasi tynrai, ka mut – “ u budlum jong ka um ba khih ba kiew ne rah shalor sla um".
Ym don ba lah ban neh lada u budlum ka um u la khih rad bah.
Kane ka jingpang mynta, ka ladei kawei na ki jingat phyllung kaba khraw shisha shisha, ngin leh kumno haba ka la wan jia kumta?.
To ngin peit mynshuwa, Namar ba ki jingjia kiba la ju jia na ka por sha ka por, ki briew ha ka pyrthei ki mad ne ki ia kynduh (i).
ka por U Elijah:- U Elijah u la pynlong lockdown da lade, mynba la beh mrad ia u da ka jesabel, ban pyniap noh ia u.
napoh ka krem ba u la set kut ialade bun sngi bun por, 1.
Ki syiem 19:11, “ Ha khmih U Trai U la iaid nangta, bad ka eriong kaba khraw bad kaba jur ka la kad ia ki lum, bad ka la pynpait lyngkhot lyngkhai, ia ki mawsiang ha khmat U Trai, hynrei Um  shym don ha kata ka lyer: te hadien kata ka lyer sa kaba khynniuh jumai, ….
Te hadien u jumai sa ka ding, bad hadien ka ding sa ka jingsawa kaba jai jai".
, U Trai U la kren ia U Elijah da kaba ong, “ Me leh aiu hangne"?.
U te U la ong, nga la sngewskuin na ka bynta U Trai U Blei ki pait, naba ki khun Israel ki la lyndet noh ia ka jutang jong Me…"(ii.
) Ha ka por U Job :- ka la wan lynshop ia ka ing jong U, Job 1:19, “ Te ha khmih ka lyer bah na ka ri khlaw ka la wan, bad ka la shoh ia ki sawdong jong ka ing te ka la hap halor kita ki samla, bad ki la iap".
Kane ka dei ka eriong ka jingtynjuh tang ia ka ing u Job hi.
(iii.
) Ha ka por U Jonah :- Namar U Jonah U la leh lyndet ia U Blei Jon.1:4, “ Hynrei U Trai U la pynmih ia ka lyer kaba jur sha ka duriaw, bad ka la don ka eriong kaba khraw, ha ka duriaw ba kumta ka imat kum ban pait".
Ka pop bad kaba lyndet ia U Trai, kaba leh ki bynriew ha ka pyrthei, ka wallam ia ka jingbitar U Blei kumba bitar ia U Jonah.
(iv.
) Ha ka por ki Apostol :- kam.2:13 – 20.
“ Ka eriong na ryngkew ka hiar sha duriaw kaba kyrteng ka Iurokuila (Euroclydon) kiba shong ha ka lieng baroh ki la bret ia ki tiar ki tar baroh sha duriaw tang ban lait im ka mynsiem.
“ Te mynba ka sngi lymne ki khlur kim paw shuh ha ngi bun sngi, bad ka eriong kaba jur ka la ban khia ha ngi, ka jingkyrmen ban im ka la duh noh".
Kane ka jingpang ba long kum ka eriong ba shyrkhei, bun kiba la don ha ka jingduh jingkyrmen ban dang sah ha pyrthei.
(v.
) ki synran U Jisu :- Mt.8:23- 27.
Kine ruh ki la iakynduh ia kane ka jingatphyllung ba shyrkhei ha ka por jong ki, ki ruh ki la duh jingkyrmen ban im.
“ Te ki la kyrsiew ia U Jisu", Namar u don halor ka lieng, da kaba ki ong, “ KO KYNRAD TO PYNIM IA NGI: NGIN SA IAP".
“ U te U la ong ha ki, Balei ba phi long kiba sheptieng, ah phi kiba rit jingngeit? “ Ynda kumta U la khie U la sneng ia ka lyer bad ia ka duriaw ruh, te ka la long kaba jai jai eh".
Halor kitei ki kyntien baroh ba la iohi ia ki nuksa jingjia ba shisha, kawei kaba nga iohi kaba don jingma ia kiba sheptieng shisha shisha, mutdur  shisha pynleit jingmut bad sngi bad miet, lada rit jingngeit kan wan ka jingtieng bad kan jia ei ei kaba wallam jingsniew ia lade hi marwei marwei.
Ka don ka jingjia kaba la jia ha u snem 2000, ba la sawa ne pynsawa ba u snem ar hajar, ka pyrthei kan sa wai.
Kane ka la ktah ia kawei ka khun samla lud lehse 18 snem ei ei (nga mutdur).
Ha ka 10.04.2000, iba ngi ia dei para marjan ing.
Ha ka por step 9:30 am ei ei, nga la leit ha ing , ki la ialang ha kawei ka kamra baroh shi iing bad don katto katne kiba ia don lang ki para marjan ing hi.
La khot ia nga, wan rung hangne pastor.
Haba nga rung ngam ju iohi kum kata shisien ruh ha ka jingim.
Ita I khynnah samla, I la kren ia iwei pa iwei kiba don hangta, da kaba ong bad kdew kti, phi long ki nongpop, phi long u nongpop, baroh ki la Kohnguh bad I la duwai iwei pa iwei, bad kaba ong, ki juh ki ktien.
Nga la rung ha kane ka kamra, ban mih ruh ym long shuh ba la Kohnguh ban rung, ban shu mih la sngew lehrain Namar nga dei u rangbah.
Nga la peit bha bad sngap bha bad ia ka pali ban poi ha nga.
Ha shuwa ban poi  ha nga, nga ithuh ia ka dak u mynsiem bymman ba u don ha kane ka khynnah samla, haba I duwai ia iwei I ba bah khun ha syndah jong nga.
Katba I dang duwai ia ka kmie, ita I khun  ba dang 10 bnai ei ei, I ktah ia I na khlieh, I kynhied ia I da kaba ong, shish u bymman, hangta hi nga shai ka mynsiem ba dei u bymman uba ialam ia I ban long kumta.
Ynda poi ka pali jong nga, I ong, Phi U Shakri U Trai ngan duwai ia phi ruh mo.
Nga skhem ka jingngeit nga ong To duwai, I la duwai mar ia dep I la shong ha mula, bad nga la ong ia I, Thei ngan duwai ia phi mo?, I ong to pastor duwai.
Nga la ieng joit, bad nga la dumok da kaba ong, lada dei kane kaba wan na U Blei,  to kan paw ka burom U Trai, hynrei lada dei u bymman kan jah noh shi syndon.
Ha ka kyrteng U Jisu Amen.
Mar ia dep duwai , I la weng ia u sniuh rangew  rathai na khlieh, bad I la ong, ani ka shit bha mo!, hangta nga la ong ia kita baroh ba ia don hangta ia ia mih noh baroh ia leit la ki kam ki jam lah sngi, kumta la ia mih noh baroh.
Nga bteng ban shong tang bad I kmie bad kylli balei ka long kumne kane ka khun?, I ong naduh mynmiet haba I wan sha ing, la iathuh khana tang shaphang kata ka ban wai ka pyrthei, hangta nga la sngewthuh ba I la sheptieng palat ka ktah ia ka bor pyrkhat.
Ai nguh I’u Blei ba I la ioh jingkoit noh ha kata hi ka por, Iaroh I’u Trai.
Paralok baroh,kynthei bad shynrang, wat sheptieng, U Blei U ba im ma U hi U ban iada ia ngi na ki jingma, dem duwai, kohnguh ia kaba la pynbeit da ki bor halor jong ngi baroh, shen shen ka covid-19, kan jem noh jai jai kum ki synran haba ki la phai sha U da kaba dem duwai:To iai duwai;  jingduwai  ka lah,To iai duwai; U Trai um iehnoh;To iai duwai; bat kular U Trai;To iai duwai; Un jubab  ia phi.
La thaw da u Ex.Rev.K.Langrin1.
Ha sngap ba ngan iathuhkhana,Shaphang ka shnong Mawkhlam,Kumba shispah snem mynshuwa,Jingjia ba pynsah nam.2.
Ka shnong Mawkhlam ha West Khasi,Ïa ngi ka pynpyrkhat,Khamtam ha kum kine ki sngi,Ïa khlam ngi kyiuh that that.3.
Hyndai ha por jong ka khlambah,Ki briew ki phet sha khlaw,Ki ïing ha shnong la ieh ïingjah,Man la ki shnong ki thaw.4.
Kyrteng nyngkong ka Mawtynrong,Hadien pat ka Mawkhlam,Kaei ka daw to ngin ia ong,Dei ki maw ba donnam.5.
Nongkñia nongkhan ki ialeh thma,Pyrshah ia khlam bam briew,Kiei ki lad ba kin iada,Ban lait na khlam basniew?6.
Khatduh la ieng da ki basa,La plie ki buit ki lad,Ï’u khun bynriew ha jingpisa,Ïa khlam ba kin beh krad.7.
Ryngkew basa ki la hikai,Kumno ki briew kin leh?Ban thung ki maw bad ka jingsmai,Bad ia ka khlam ban beh.8.
Shi khlieh shynrang ki leit thungmaw,Ban beh noh ia ka khlam,Naduh kata ban sah kynmaw,Sa khot ka shnong Mawkhlam.9.
Ynda la beh noh ia ka khlam,Ki briew la wanphai biang,Ïa ka la khot ka shnong ‘Mawkhlam’,Ban sah kynmaw kyndiang.10.
Naduh kata ka khlam ka ngoh,Ka phet sha riat sha ram,Ïa shnong kam nud shuh ban wan jngoh,Sa neh ka shnong Mawkhlam.11.
Nangne nga don ban ai jingmut,Kum ka jingpynkynmaw,Ynda kane ka khlam la kutTo ngin thung ki mawnam.12.
Lada don bok ngin lait ka khlam,Baroh ka ri Khasi,To ngin thung noh da ki mawnam,Kylleng ka ri jong ngi.13.
Kane ka dei ka ri jong ngi,Ka ri baieit ki blei,Ka khlam kan kiar ia ri Khasi,Ba tieng ia khmat U Blei.14.
U Blei na jrong na tbian u peit,Ïa kiba ieit ia U,Ngin ym sheptieng ngin ym khaweit,U Kynrad un kyrkhu.15.
Amen Amen, ko para ri,To ngin iasnoh kti lang,To ngin duwai man la ka sngi,Baroh kynthei shynrang.
–‐———————————————————Nga la thaw ia kane ka poitri mynta ka janmiet, dt.06.04.2020 ba ki nongpule kin pyrkhat jylliew.
(K.Langrin).
U myntri rangbah ka Telangana, U  K Chandrashekar Rao, u pynsngew sha u myntri rangbahduh ka Ri, ba un nang pynjlan ia ka jingkhang shnong, sha palat jong ka 14tarik Iaiong.
U KCR, u dei u myntri rangbah ba nyngkong, ban pynsngew sha u myntri rangbahduh, halor kane ka mat bad katei ka dei hadien ba ki la don 111 ngut kiba iap bad sa 4,281 ngut kiba ioh ia katei ka jingpang.
Ha Maharashtra, ki don 120 ngut kiba dang shu ioh pang thymmai bad sa hynniew ngut kiba iap bad baroh kiba iap ha katei ka Jylla, ki la poi sha ka 52ngut, ong ka tnat ka koit ka khiah ka sorkar Maharashtra.
Shillong: U President jong ka seng ki nongrep ka Hill Farmers Union (HFU) u bah Commander Shangpliang, u la kyntu ia ka sorkar jylla ba kan shah ban plie man ka sngi ia ki dukan die jhur khnang ba kan long ka jingiarap ia ki nongrep namar ki don bun ki jhur kiba la mih bad dei ka por ban kheit noh.
Haba iakren bad u nongthohkhubor u la iathuh, ba ka jingailad tang shisngi bad khang ar sngi ha kine ki por curfew ka la wanrah jingeh ia ki nongrep namar kim lah shuh ban pyniaid iew ia ki jhur man ka sngi.
Nalor kane ki nongrep kim don pisa shuh ban thied khaw bad kiwei ki mar bam namar ba kim lah shuh ban die ia ki jhur man la ka sngi.
Kumta u la kyrpad ia ka sorkar ba kan shah ban plie ia ki dukan die jhur kumba shah ia ki dukan khaw bad ki dukan die dawai khnang ba yn lah ban pyniaid iew man la sngi ryngkat ka jingbud beit ryntieh ia ki kyndon kumba la buh da ka tnad ka koit ka khiah.
Ha kawei pat ka liang u bah Shangpliang, u la ong ba kum ka dak ban ai mynsiem ia ki nongrep na ka jylla bad khnang ban lah ban pyniaid iew ia ki mar kiba mih na la ka ri, dei ban shah tang ia ki mar jhur ban wanrah na kiwei ki jylla kum na Assam tang ia ki mar jhur ki bym mih na ka jylla namar ki jhur khasi kim lah shuh ban die ia ki mar naka jylla lada wan bun u jhur na shabar ka jylla bad kane ka buh jingeh ia ki nongrep ka jylla, u la bynrap.
Ha kawei pat ka liang une u nongialam jong ki nongrep u la kyntu ia ka sorkar bad baroh ki nongmihkhmat (MLA) bad MDC ba kin iarap ban pynpoi khaw ha ki shnong ha ka jylla namar bun ki nongrep ha ki shnong  bapher bapehr ki don hapdeng ka jjingduna khaw bad duna pisa ruh kumjuh.
U la kyntu ruh ba ia u khaw rashon dei ban sam ruh sha kito ki paidbah ki bym don ka rashon card.
Shillong: U myntri ba dei ban peit ia ka tnad ka koit ka khia u bah Alexender L Hek mynta sngi ha ba iakren bad ki lad pathai khubor u la iathuh mynta ka sngi u jingpynlong ia ka jing ialang hapdeng ki nong pyniaid jong ki Hospital bapher bapher ha ka ba la rai ba lada don ba ioh pang ia ka jing pang Covid-19 ha ka jylla,ka Civil Hospital ka ba don ha Shillong bad Tura yn pynkylla sha ka Corona Care Center.
U la iathuh ba ia mynta ka Civil hospital Shillong ka dang  don 40 tylli ki jingthiah na ka bynta ki ba ioh pang Covid-19 hynrei na ka liang ka sorkar jylla ka la rai ba kan pynkiew noh sha ka 200 tylli kynthup ia ka Daycare Cancer wing.
Kat ba ha Tura Civil Hospital un buh ia ki 80 haduh 100 tylli ki jingthiah na ka bynta  ki ba ioh pang ia kane ka jingpang Covid-19.
U bah Hek u la iathuh ruh ba lada ka jylla ka la don tang  uwei ruh u nong pang Civid -19 na ka liang ka sorkar jylla kan pynkynriah noh ia ki wei pat ki nongpang ki ba don ha kine ki Civil Hospital sha ki hospital jong ki riew shimet.
U la iathuh ba lada don kane ka jing pynkynriah ia ki wei ki nong pang na ki Civil hospital baroh ki jing lut jing sep yn bei hi ka sorkar lyngba ka skim MHIS.U la iathuh ruh ba ym tang ia ki ba don kyrteng ha ka MHIS  hynrei ka sorkar kan ia rap ia ki nongtrei bylla ki khynnah pule ki ba don ha ka ne ka jylla bad ki ba ym shem la ioh ban leit phai sha la ing na ka  jing pakhang shnong.
Kiba la wan ha kane ka jingialang ki long ki nong pyniaid jong ki hospital kum ka Robert Hospital,Woodland Hospital,Bethany Hospital,Nazareth Hospital,Children Hospital Super care Hospital,BSF Hospital, bad kaArmy Hospital.
Na ka liang ki nong pyniaid jong kine ki hospital ki la kular ban ia snoh kti lang bad ka sorkar ha kaban ia leh pyrshah ia u khniang jng pang Covid-19.
Ka sorkar jong ka Ecuador, kam lah shuh ban lum ia ki met iap, kiba la shu thiah iap ha madan bad ka daw, ka long namar ba ka sorkar, kam lah bor shuh ban lum ia kitei ki met iap bad ban leit tep ne thang ia ki.
Haduh mynta, la iathuh ba ki don 150 tylli ki met iap, kiba la shu ieh ha ki iing jong kito kiba iap, lane ha kiba ha iing jongki bad katei ka la pynkhie niuhrih ia kiba shong ba sah ha katei ka nongbah ha Guayaquil.
Ki met iap mynta, ki don ha ki surok bah bad ban lum ia ki, ka long kaba eh shibun ia ki briew jong ka sorkar bad ka shimpor haduh lai bad saw sngi, na ka bynta ban shimti ia kitei ki met iap.
Haduh mynta, la iathuh ba ia ki met iap, la shu sop ha ki kynja synduk kot lane ki cardboard, ban tep ia kitei ki 172 tylli ki met iap, kiba iap na katei ka jingpang bad nangta ki don sa 3,500ngut kiwei pat kiba dang shu ioh ia ka jingpang.
U Vice President, ka Ecuador, U  Otto Sonnenholzner, ula pan map na ki paidbah, haba ki la bun kiba ujor ia katei ka jingleh sting jong ka sorkar.
La iathuh ruh ba mynta, ki mat iap, kiba la lum, ki long 150 tylli, tangba ym shym la lah ban pynthikna, la ki don katno ngut kiba iap na ka coronavirus.
Ki don 693 ngut, kiba dang shu ioh ia katei ka jingpang ha ki 24 kynta ba ladep ha India bad baroh kiba ioh ia ka jingpang corona, ki la poi sha ka 4,067ngut bad na kitei ki don 1,445ngut kiba don jing iasnoh bad kito kiba wan sha ka jinglehniam jong ka  Tablighi Jamaat, ong U  Lav Aggarwal, Joint Secretary, Health Ministry.
Na kitei ki don 76 percent ki shynrang bad sa 24 percent ki kynthei.
Kiba iap ha ki 24 kynta ba ladep, ki don 30 ngut bad baroh kiba iap haduh mynta, ki la poi sha ka 109ngut.
Ka khubor jong ka News 18, ka iathuh shuh ba ka PTI, ka kam ba ka ioh jingtip, na ki jylla bapher, ba kiba iap, ki la poi sha ka 126ngut bad kiba pang, ki don 4,111ngut.
Haduh mynta kiba iap ha kylleng pyrthei, ki la poi sha ka 70 hajar ngut bad na kitei ki don 50,215 ngut kiba iap tang ha ki Ri Europe.
Ka jingiap ha Italy, ka long 15,877 haduh mynta bad ha Spain 13,055, ha United States, ka long 9,648ngut bad ha France ki don 8,078ngut.
AIS SujaHadien ka jingiap, kan don ka jingmihpat kiba iap, ong ka ktien jong u Blei.
Bad kiban ioh bynta hakata ka jingmihpat ba nyngkong kin long kito kib alah dep saitkhuid ia ki jainkup ba tngit haka snam u khun langbrot u Blei.
Ka ktien u Blei ka krenshai kdar kumne -"uba suk bad uba khuid long uta uba don ka bynta hakata ka jingmihpat kaba nyngkong ; halor kine ka jingiap kaba ar, kamdon bor shuh; hynrei kin long ki lyngdoh jong u Blei bad jong u khrist bad kin shynshar lem bad u 1000 snem, Jingpynpaw 20:6.
Ka ktien u Blei ka kren shai kdar ba kito kiban ioh bynta ha ka jingmihpat ba nyngkong dei tang u ba khuid.
Kumno khuid? Uba khuid dei uba la khapat (Born again).
“Lymda khapat ia u briew, umlah ban iohi iaka hima u Blei, Ioanis 3:3.
Kumno kata ka rukom ban khapat? Kadei kaba phla noh ia ki pop kein bad ioh pynbaptis.
U Petros u ong – “To phin kyllabamut ba yn pynbaptis ia phi (Repent and be baptized) Uwei pa uwei ha ka kyrteng u Jisu khrist IA KA BAN IOH MAP IA KI POP".
Ki Kam ki Apostol 2:38.
Haba u briew u laphla noh ia ki pop kat kum ka ktien u Blei bad la pynbaptis ia u, u la long u jingthaw ba thymmai bad kiei kiei kiba rim, ki la duh noh ong ka ktien u Blei.
U briewu donkam ban pynkhuid ialade iala ka mynsiem.
Dei nakata ka daw ka ong ka ktien u Blei “to pynim ialade na kane  ka pateng bynriew bakynriang".
Ki Kam Apostol 2:40.
Ymdon dakawei pat ka lynti banwad ia kahok ha ka jingim briew ban ioh bynta haka ta ka jingmihpat  ba nyngkong, hynrei, “tang uba ngeit ban ioh pynbaptis yn pynim".
Loukas 16:16.
Uta u bangeit un ngeit ha la ktien u Bleiba u dei phla pop (repent), namar u briew umlah ban poi bneng khlem phla pop ryngkat ki pop u kit kyndung.
U dei ban pynkhuid shwa ialade.
Dei nakata  ka daw ong ka ktien u Blei- “U ba khuid bad uba suk".
Namar kawei kapop kaba rit ne khraw kamlah rung ha bneng( Paradise).
Kiba khlem phla pop, ki long kita kibaka ktien u Blei ka ong- “Shabar ki long ki ksew bad kita kiba ai ksuid, kiba kyreit, kiba pyniap, kiba mane – blei thaw bad baroh kiba ieit kiba thaw ia ka lamler".
Jingpynpaw 22:15.
Kine kimdon bynta ha kata ka jingmihpat kaba nyngkong.
Hynrei yn pynmihpat iaki hadien 1000 snem pat.
Jingpynpaw 22:5.
Ngi im haki sngi khadduh tam ki sngi jingpyndep ia ka ktien u Blei.
Ki jingeh, jingjynjar, jingpang khyllah kum ka corona virus bad kiwei ki wan shim iaki mynsiem briew ha kylleng pyrthei, ka jingim ka bymtikna , “ ym don u briew uba donbor halor ka mynsiem, ban bat iaka mynsiem" Eklesiastist 8:8.
Kumta, mynta hi ka dei ka por ia u wei pa ka wei ban kylla bamut ban phla (repent) banpynkhuid ialade.
Namar lada ngim long kiba khuid bahok ngim lah ban ioh bynta ha kata ka jingmihpat kaba nongkong , ngin hap ban thiah hapoh khyndew sa 1000snem bad hadien kata yn mih pat, bad kata ka jingmihpat kan long kaba khlem burom, sha ka jinglehrain bad jingjahburom bymjukut.
Daniel 12: 2.
Hynrei lada ngi don bynta ha kata ka jingmih pat kaba nyngkong ngin ioh ka jingim ba bymjukut Daniel 12:2.
Bad ngin long ki lyngdoh u Blei bad u khrist, ngin ia synshar lem bad u Jisu 1000 snem (shihajar) snem.
Jingpynpaw 22: 6.
Kiba lapynkhuid ialade haka snam u Jisu Khrist mynta kin ioh bynta haka jingmihpat kaba nongkong, “kiba iap ha u khrist kin ia mih pat shwa, ia kiba dangim yn rongnoh haki lyoh.1 Thessoloni 4: 15- 17.
Na kadaw ka jingim bym thikna, ka donkam iangi ban pynkhreh laka jingim ban ia suk bad u Blei da kaba pynkhuid ialade na ki pop baroh.
Ong u Apostol Paul- “Lada ngi shong sah ne leit noh, ngin pynsngewbha ia u Blei.
"Lada ngin shongsah, donkam ban ioh bynta haka jingrongnoh (rapture) bad lada ngi leit noh (iap), ngin ioh bynta hakata ka jingmihpat kaba nyngkong.
“U ba suk bad uba khuid long uta uba don bynta hakata ka jingmihpat kaba nyngkong" Jingpynpaw 22: 6.
Amen.
Shillong: Ka jing ialang jong ka kynhun myntri ka sorkar Jylla, ka la rai ban dang iai khang ia ki skul, haduh ka 30tarik Iaiong 2020.
La rai ba ki nongrep, kin sdang ia la ki jong ki kam jongki, tangba ia ki kyndon, kiba la bthah da ka tnat ka koit ka khiah, yn hap ban bud dien thik pa thik da baroh.
Ki nongtrei bylla sngi, kiba trei ia ki skhim MGNREGA, kin sdang noh ia la ki jong ki kam bad la mang ruh ia ka pisa kaba  T.534.6573 klur, ha kaba la pyllait sha ki Block, na ka bynta ban siew ia ka bai nong ki nongrei bad kumjuh ia ki bai thied tiar.
Ka jingtrei ia ki surok bad kiwei kiba la mang ha ka snem mang tyngka ba ladep, kin sdang treikam noh, naduh ka 15tarik Iaiong 2020.
La rai ruh ban shah ban plie noh ia ki iew ki hat, naduh ka 15tarik Iaiong 2020.
Ki kali jong ki riew shimet, kin iaid noh naduh ka 15tarik Iaiong 2020 bad ki ophis sorkar, kin trei kam kumba ju long naduh ka 15tarik Iaiong 2020.
Ka sorkar Jylla, kan siew T.700 shi taiew ia ki nongtrei bylla, kiba la shah khanglad ban leit trei, na ka Covid 19 bad ia katei ka pisa, yn siew beit ha ki account jongki.
Ka sorkar, ka la iakren ruh halor ka jingeh kaba dei bad ki samla kiba don shabar, kiba don kumba 2,192 ngut bad halor katei, ka sorkar ka kyrpad ia kito kiba don shabar, ba kin nym pat kwah ban wan phai, tad haduh ban da kut u bnai Iaiong 2020.
Ka Dorbar Shnong Umkiang ka pynpaw ia ka jingsngewdiaw halor ka jingbymtrei kam bha ka Network Jio hapoh ka Shnong Umkiang.
Ka jingbym trei kam bha (data slow) ka pynlong ia ki paitbah nongshong shnong ka thain Umkiang Border ban shem jingeh namar kim ioh ia ka jingtip kaba biang lyngba ka Whatapp ne Social Media, bad khamtam ia kito ki nongshong shnong kiba duk basuk ki bym ioh shuh ban leit trei bylla sngi namar ki kohnguh ia ka jingpyniaid jong ka Sorkar haka por ka Lockdown, ha kaba ki kwah ban apply (online)  ia ka Sngi bylla kaba la ai jingiarap da ka Sorkar , hynrei ki shem jingshitom namar bym biang ka Network Jio ha ki Thain Umkiang.
Kumta la kyrpad ia ka Sorkar ba kan bthah ia katei ka Company Jio ban pynbiang ia ka Network ha kum kane ka por jong u Covid – 19, khnang ba kan long ka jingmyntoi salonsar.
Khublei shibun,,.
Ka jing ialang jong ka kynhun myntri, ka la mynjur mynta ka sngi, ban pynsangeh noh shwa shipor ia ka jing trei kam jong ka MP skhim lane ka  MPLAD Fund, na ka bynta u snem  2020-21 & 2021-22 bad katei ka dei na ka bynta ban pyniaid ia ka jingtrei kam jong ka pisa sha kiwei pat ki tnat, khamtam, ha kaba iakhun pyrshah ia ka  khlam Covid-19.
Ka jing pynlut ia ka pisa, na ka  MPLAD, na ka bynta ar snem kynthih, kna long T.7,900klur bad kan leit noh sha ka  consolidated Fund of India, ong U Prakash Javadekar, myntri ka sorkar India.
PBS“Ka Mei ieid ha la marwei ka pyrkhat ba ka por ka la pher bak-ly-bak kum ha ka por jong ka ha kaba kiei kiei ki iaid beit iaid ryntih.
Ki khun ki burom ki tieng ia la ki kmie ki kpa bad niar ba kin pynsngewsih ia ki.
Ka dor longkmie longkpa bad ka dor Mei ieid Pa ieid ka dang ieng rasong bha.
Hynrei ka Mei ieid ka bynniaw ba kane ka por mynta la i jynjar ban sneng ban kraw bad pynbeit ia ki khun ki ksiew.
La synshar bad shong kulai ka ‘Hanga mei’ kat haduh ia la ki kmie ki kpa bad Mei ieid Pa ieid kim burom shuh.
Ki ia shu hap pynrit mynsiem ba la kylla la jinglongbriew.
“Nga dang mut ba ki dei tang ki jong nga kiba long kumne" ong kawei ka para marjan ka Mei ieid.
“Kijuh phi kim iapher.
Tip mano ba hikai.
Imat dei ka jingstad kaba pynhiar kyrdan  ia ka longbriew haduh katne katne.
Ha ka por jong nga, uba pass matrik ki dang duna palat" ka ong.
“Mynta ye ym lah niew shuh da ki phew phew hajar kata ruh, tang shisien ialeh" ong ka para marjan.
“Nga khia ka jingpyrkhat nga khia ka jingmut ba balei ki khynnah ki long haduh katne" ong ka Mei ieid kaba jan dap 80 snem.
“Imat dei ba lah ioh suk eh phi" ong ka para marjan kaba beh rta.
“Ka lah ban dei khlem pep.
Haba ha ka por jong ngi ki kali motor ki duna palat.
Tang haba la kham long sor ne heh shnong hynrei bun bah hi kiba shu iaid da ka kjat la shano shano ruh.
La ka dei ka kam sngewbha ne sngewsih, ki jingiaseng, ki kam ki lat bad kiwei kiwei de.
Mynta pat tang ha ka jingjngai kaba 5 minit ne10 minit ruh ki shong noh da ka kali.
Ka pisa ruh puk-puk.
Kane kein ka pynsarong ka pynkhyllew noh ia ki.
Tangba hapdeng kat kata ka jingiashem hynrei ha lyndet don ki jingeh kiba thain suh sat kiba ngi mynshuwa ngim pat lap ne iohi" ong ka Mei ieid.
“Phi kren ia kaba dei Mei ieid" mynjur ka para marjan.
“Ka jingstad bad ka jinglong riewspah ka rah ia ka jingsngew u briew shajrong.
Mynta lada phim nang phim stad bad mad sa ka duk phin shah peit poh" ong ka para marjan bad ka ai ia u kwai dong ia ka Mei ieid.
“Ym nang shuh hi ban batai ia ka jinglong briew mynta.
Ka jingroi ka jingtip imat, ka pynhikai lut ia ki watla ka tynneng ka rongphong ka long kaba ktah ia ka jinglong palei lajong ne ka jaidbynriew Khasi Jaintia jong ngi.
Mano ban sngewthuh ia kata haba la suh dam ia ka khmat palei jong ki.
Kane lei lei ka jingiabat mobai remdor ka la pynkylla khonglud ia ki jingmut jingpyrkhat jong ki briew khamtam ki samla rit.
Kum ki khynnah kin bat ia ka mobai ba T5000 / 7000 / 10000 hajar shaneng ka la long lypa ka tynrai ka jingsniew.
Ah! ha ka por jong ngi shano ngin leit phohsniew kat katta ka pisa haba tang T100 tyngka ruh jynjar ban iohi ne ban ioh" ong ka mei ieid da ka sur tlot ba la tymmen.
“Kata pat ka long kat kum ka por phi mei ieid" pynshai ka para marjan.
“Hooid nga sngewthuh tangba kat katta ka pisa ha ngi hi mynta nga sngew ka la pynjot lypa ia ki" kren khia ka Mei ieid.
“Ah! ba ngan im palat spah snem tip sa kaei ngan iohi" ong ka mei ieid.
“Ngam lah mutdur shuh phi" ong ka para marjan.
Ka jingialang jong ka kynhun myntri mynta ka sngi, ka la rai ban ot ia ka bai tymmen jong baroh ki dkhot jong ka Parliament da 30 percent, ong U Prakash Javadekar, myntri ka sorkar India.
Katei ka rai mynta ka sngi, ka la rai ban pynmih da ka hukum jong U President, ha kaba yn ot da 30 percent, kaba sdang naduh ka 1tarik Iaiong 2020, kaba sdang naduh ka 1tarik Iaiong 2020 bad katei ka jing ot tulop, kan treikam na ka bynta shisnem kynthih.
“Nalor kata, yn ot ruh ia ka tulop jong U President ka Ri, U Vice President, u myntri rangbah duh bad nangta ia ki Lat ha ki Jylla bapher, nalor kito kiba la dep rai ban shim tulop duna" ong u myntri.
Jowai:   Namar ka jing sdang ka jingsaphriang u Khniang jingpang Corona ha ka jylla Assam, na ka liang u Deputy Commissioner ka West Jaintia Hills u la pynmih ia ka hukum hapoh ka kyndon 144 CrPC ban khang kyrdep lut ia baroh ki surok PWD, PMGSY, MGNREGS bad wad ki surok shnong bad surok paidbah.
Kane ka hukum ka khang ruh ia ki trok bad baroh ki kali kiba wan na bar jylla bad kiba leit sha kiwei pat ki jylla.
Kane ka hukum kan ym treikam satia na ka bynta ki kali kit umphniang, kali kit Gas, kiba kit dawai bad ki trok kit Khaw bad kiwei kiwei kiba ioh jingbit na ki bor badei peit ia ka ain.
Katei ka hukum ka la khang ruh ia ka jingiaid baroh ki jait kali hapoh ka District.
Ki kali kit jhur baroh kiba na Assam ki ba ka sorkar kan sa pynpoi sha u paidbah lyngba ka kynhun ITEAM 1917.
Shuh shuh u DC ka WJH u la bthah ia baroh ki Rangbah shnong kiba don sha ki thain Khappud bad ka Assam ba kin khang pyrshah ia ki nongshong shnong kiba leit thied jingthied na Assam.
La khang pyrshah ruh ban ialang paidbah bad lada don kino kino kiba leit noh synniang sha kino kino ki longing ka kynhun ka hap ban ioh jingbit na u BDO lane DC.U DC u la bthah ruh ia ki paidbah ba kin nym mih khlem da kah ia ki khum bad ktien da ki jain Rumal lane ki mask bad ban sait ruh ia ki kti bun bun sien ha ka shi sngi.
Jowai: Ar ngut ki briew ki la bthat ia la ka jingim ha West Jaintia Hills.
U Erastos Siangshai (40 snem) u la phasi ia lade hapoh kamra jong u ha Kyndongtuber hynnin ka sngi Saitjain.
Uwei pat u samla uba la tip kyrteng kum u Lianti Lyngdoh u la phasi ia lade ha u dieng kseh ha Phramer ha ka jaka lum ba la tip kum ka Pasyih Tangliang.
Ki pulit ki la aiti ia ka met jong ki sha kiba haiing hasem hadien ba la pyndep ia ki jingdonkam baroh laitnoh ka Post Mortem namar ba ki ha iing ki la kyrpad ban pyllait iaki na ka jingleh post mortem.
Shillong:  Ki Volunteer jong ka Rashtriya Swa yamsevak Sangh (RSS) ha ka 4 tarik iaiong 2020 kila mih sha surok ban pynshai paidbah halor ki lada jingiada ïaka jingpur ka jingpang ‘corona virus’ ha kylleng ki iew ha ki shnong bapher bapher ha West Jaiñtia Hills District.
Ki volunteer jong ka RSS kila leit sha ki shnong Mukhla, Ummu long, Wahiajer bad Nartiang ban sam haduh 200 tylli ki ‘gloves’ bad 150 tylli ki mask sha ki nongdie jingdie bad ki paidbah.
Kine ki dkhot jong ka RSS kila pynshai paidbah ruh halor ki lad lynti kumno ban iada na ka jing pang ‘corona virus’ bad hikai ruh iaki paidbah iaka jingbthah jong ka tnad ka koit ka khiah ban kiar na ki jaka bun briew bad ban long kiba lehkhuid da kaba sait iaki kti bad tap da ka jain rumar haba jyrhoh ne synriah.
Nongpoh: Ki riew kylluid mynsiem na ka shnong Umroi Nongrah ha ryngkat ka jingiatreilang bad ki bor shnong ka Umroi Nongrah, mynha ka sngi Thohdieng, ki la pynlong da ka jingsam khaw sha ki palat 104 tylli ki longiing ba duk, kiba don ha ka katei ka shnong.
Ha katei ka sngi, kaba la pynlong ia katei ka jingsam khaw, la sakhi da ka jingdon u Bah Prestingroy Dkhar, uba dei u Rangbah shnong ka Umroi Nongrah, u Bah Poipynhun Rynghang, Secretary shnong, u Amit Sinha, IC ka Khapmara PIC lem bad kiwei de ki rangbah ka shnong Umroi Nongrah.
Lyngba katei ka jingsam mar bam sha ki Longiing baduk, ki bor pyniaid shnong ka Umroi Nongrah, ki la sam ia ki mar bam kiba kynthup ia u u Khaw, ka Mluh, ki Jhur lem bad kiwei.
Haba iadei bad katei ka sam mar bam, u Bah Prestingroy Dkhar, u la ong ba katei ka kam ka la urlong, ka dei hadien ka jingdon jong ki katto katne ngut ki riew kylluid mynsiem na katei ka shnong, kiba la kloi ban iasei pisa ban thied ia kitei ki mar bam, khnang ban ioh pat ban sam sha kito ki longiing kiba donkam shisha ia ka jingiarap.
Kumba la mad lem da ki longiing baduk ha kiwei pat ki shnong, utei u rangbah u la ong ba ki don shibun ki longiing baduk ha katei ka shnong, kiba la shem jingeh ban ioh ia ki mar bam bad kata ka long ba kim don pisa shuh ban thied ia ki mar bam, namar ki dei tang kiba briew kiba im da kaba shu bylla sngi.
Shillong: Kum shi bynta ban iarap ia ki long ïing balah duh kamai ha ka ne ka por lockdown, ka Dorbar Shnong Mawlai Mawroh ryngkat bad ka jing iatrei lang bad ka Majestic Hotel ka lah ai ja sngi ia 300 ngut ki briew kiba duk ki ba ka shnong ka lah jied, kiba shu wan shim iwei na kawei ka long ing bad lah pyntikna ba ka don ka social distancing ha ka por shim bam bad la shu rah noh sha laki ing ki sem.
Kane ka jingai kan iaid shi taiew kynthih bad yn sa leit sam hi noh sha ki ïing kiba lah shim kyrteng da ka shnong lyngba ki Rangbah dong jong 7 tylli ki dong.
Ha kane ka sngi 4/4/2020 lah don shwa ka jingialang ba lyngkot ha kaba lah pyniaid ia ka da u bah Marbud Dkhar, Acting General secretary ka Dorbar Shnong, ha community Indoor stadium Hall jong ka shnong ha kaba u Rangbah shnong bah Peter G.Lamare bad u Raju Loungani jong ka Majestic Hotel,Asst Rangbah shnong bah H.B.R.Lyngdoh, ki Rangbah dong, Asst Rangbah dong jong baroh ki 7dong ki lah ia poi ryntih lang.
Lah khmih bniah ba kan don ka social distancing ha ka por ba sam iaka bam.
U Rangbah shnong, bah P.G.Lamare, haba ai jingkren u lah ai khublei kyrpang ia u Raju loungani jong ka Majestic Hotel u ba lah pynbiang ia kane ka bam sha ki briew kiba duk jong ka shnong Mawroh, u la kyntu ruh ia baroh ba kin iatrei lang ha kum kane ka por khlem da kheiñ niam ne seng, kane ruh kan dei ka nuksa ia kiwei ruh ki shnong ba kin leh katba lah ban iarap khamtam iakiba wan naki long ing ba duna ba duk.
U bah Marbud Dkhar, haba ai jingkren u lah ong ba ka shnong kan ïai trei shitom ba kin iaid beit iaid ryntih baroh ki kam shnong ha kine ki por ba lockdown.
Haka juh ka por u lah ban ruh ba kiba duk bad kiba duh bylla kim dei ban duh bam duh dih, ba ka Dorbar Shnong kan trei shitom ban peit khmih ba baroh ki long ing kin ioh beit ka bam ka dih da ka jingiarap lang iwei ia iwei.
Ngi kyntu ruh ia ki paidbah ba kin ym tieng halor ka jingioh bam ki dih, namar ka shnong kan trei shitom ba ka bam ka dih bad kiwei kiwei ki jingdonkam kin poi beit sha ki dukan shnong ha ki dor ba lah buh daka sorkar.
Ka Dorbar shnong ruh ka kyntu ia baroh ki paidbah ba kin trei shitom ban bud ryntih ia ki hukum ka sorkar khnang ba yn lah ban iakhun pyrshah ia une u khniang Covid19.
Ka Shnong ruh ka ai khublei ia baroh kiba lah noh synniang ha kano kano ka dur sha ki nong pyniaid shnong kaba lah iarap shibun ba ngin ia sam lem ki jingiarap sha kiba donkam kyrkieh ia ki lad jingiarap.
Nongpoh:  Ka khubor kaba la mih halor ka jingdon ki briew ha Assam kiba la ngat ia u COVID-19, ka la pynsyier shikatdei eh ia ki paidbah hapoh ka jylla hi baroh kawei bad khamtam eh ia kito ki shnong kiba don ha khappud ka Meghalaya bad Assam, kawei na ki sakhi kaba shai eh ka dei halor ka jingpyrkhing jong ki briew ka thain Pathar khmah, Warmawsaw, Umsohbar lem bad kiwei, ha kaba ki la pyrkhing shisha ia ka leit ka wan jong ki briew kiba nabar bad ki shah ban rung sha katei ka thain, khlem ki daw kiba biang ha ryngkat ka jingioh jingbit na ki bor Sorkar.
Haba leit ban jurip ia katei ka thain, la lap ba tang shu poi ha Patharkhmah, la don ja kaba la ap kyrpang na ka bynta ban peit ia ki briew nabar bad kumta ter ter shaduh Warmawsaw, Umsohbar lem bad kiwei de ki shnong kiba don ha katei ka thain, katei ka jingpyrkhing ia ka leit ka wan kam thew tang ia ki briew kiba nabar jylla, hynrei wat ia ki briew kiba dei na katei hi ka thain, kim shah ba kin shu leit shang lane ban mih na ki iing ki sem khlem ki daw kiba biang.
La lap ruh ba ha shilynter jong katei ka thain, ki surok ki kynjah jak bad ym shem la iohi briew kiba iaid ban ieng ha surok lane ha ki shnong ki thaw, namar ki briew ki hap ban shong beit ha ki iing ki sem.
Haba ioh ban iakren bad ki katto katne ngut ki nongialam shnong, kiba kynthup ia u Bah Manason Doloi, Sordar ka Warmawsaw, u Bah Slendar Lyngdoh Sordar ka Umsohbar lem bad u Samla Thangkhiew, President ka Seng Samla Shnong Patharkhmah, ki la ong ba ka nongrim kaba la pynlong ia ki ba kin hap ban shimkhia ha kaba pyrkhing ia ka rung ka mih jong ki briew kiba nabar, ka dei namar ba ki tieng ioh ki briew na kiwei ki jaka, ki ioh ban rung sha ki shnong kiba don ha katei ka thain.
Ki la ong ruh ba katei ka thain, ka dei kaba iajan eh bad ka Assam, namarkata lada kum ki briew ha shnong kim shimkhia ha kaba pyrkhing ia ka rung ka mih ki briew nabar, kan sa wanrah jingma pat ia ki briew ha ka thain hi baroh kawei.
Na ka sur kaba la mih na kitei ki briew kiba la ioh ban iakren, ki la kyntu lem ia kiwei pat ki shnong kiba don ha katei ka thain bad khamtam eh ia kito kiba don ha khappud bad ki dei ban long kiba peitngor bad pyrkhing ia ka rung ka mih jong ki briew ki bym dei ki trai shnong.
Nongpoh:  Hadien ba la ioh ia shibun ki jingud jingnam na ki longiing baduk kiba don ha ki shnong ka thain Block-2 ha Ri Bhoi, na ka liang ka HANM, Ri Bhoi, ka la kyntu ia u Dasakhiatbha Lamare, MLA ka Mawhati, ba u dei ban shimkhia ha ka ban iarap ia kito ki longiing baduk bad kiba mad ia ka jingeh kaba khim khait ha kaba kum kane ka por.
U Bah Pateng Marsing, President ka HANM ha Ri Bhoi, u la ong ba ka seng ka sngewthuh eh ia ka jingeh bad ka jinghiran ha kaba kum kane ka por, kaba don ia kata ka pakhang shnong ha kylleng ka Ri, hynrei ka nongrim kaba la pynlong ia ka seng ba kan kyntu ia u MLA ba u dei ban shimkhia ha ka ban iarap, ka dei hadien ba la ioh ia shibun ki jingud na ki longiing baduk, kiba la shem jingeh wat ban ioh ia ka bam kaba thikna.
Ka jingkyntu na ka seng ka long ban iarap shwa ia kito ki longiing kiba duk shisha bad kiba dei tang ki nongbylla sngi, kiba kamai mynsngi bad bam da miet, namar tang ha kine ki khyndiat ba la pakhang shnong, ki la don ki longiing kiba la shem jingeh wat ban ioh ia ka bam.
I mei jong u bah Heh Martle N Mukhim, MDC bad MLA barim, I kong  Phlin Mukhim iba la don kumba shi spah snem tam ne duna, I la khlad kyndit noh na kane ka sla pyrthei ha ka miet 4 tarik Iaiong 2020 ha ïing sah jongi, ha Mawlai Nongkwar Block-10.
Na ka liang kiba haiing ki la pynpaw ba ha kum kane ka por haba ka pyrthei ka don hapdeng ka jinglong jingman ka bym long ban ia lum ialang, ban ia mih, ban ia iaid ia ieng, ki buh ia kane ka jingkyrpad rit ia kiba ha iing ha sem, ki paralok parajor, kiba ieid ba thoiñ, kiba iadei kam iadei jam bad i mei jongki, ba watla ngi da kwah eh ba phin iadon bynta bad ban wan pynshngain lem hynrei ki tip bad sngewthuh ba ka long kaba eh than ban leh kumta namar ba ka don ka jingkhang ka jingadong kaba pyrkhing bha da ka bor sorkar bad bor shnong kumjuh.
Hynrei watla katta ruh, ki kit bok kit rwiang lang ba u Blei un ai ka jingkoit jingkhiah baroh kiba dang iasah ha kane ka pyrthei bad ka mynsiem jong I, kan poi suk sha duwar u Blei.
Ka jingleit ontep ia ka met i jong i, kan long ha ka 6 tarik iaiong 2020 ha ka por 1baje nohphai sngi, ha lum jingtep ka Balang Pentecost, Lawmali, Shillong.
La ong kiba ha iing hasem kynthup Kong Tribon Mukhim (Khun), Bah Heh M.N.Mukhim, MDC & Ex-MLA (Khun), Bah J.S.Mukhim (Khun) bad ka ïing baroh kawei.
Wat kren thok ia u corona,Lada phim pat thikna,Ïoh shah kem ei khamakha,Ha ka pyrthei stad mynta.
Hei! Wat lehkai ia ka ding,Ïoh ia phi hi kan ing,To da khan bad pyrkhat bha,Shuwa ba phin pynbna.
Wat ju kyrkieh ho ban pynbna,Da wad shwa ia jingshisha,Ïoh kan sa kyrtoh kylla,Ïa phi ne hynmen para.
Ha ka jylla Meghalaya,Ym pat don ba ioh corona,Dei tang khubor khlieng tyngab,Ïa kita wat ju sngap.
Wat pynjem daw ho ialade,Ïoh hadien phin sa babe,To kren ia ka jingshisha,Ba ym pat don u corona.
Internet yn sa khang biang,Lada kam thok phi pynphriang,Pdiang ia kane ka jingshisha,Mynta ym pat poi corona.
Da u Ex.Rev.K.Langrin.
Ka jingdon kiba pang Covid 19 ha India, ka la poi sha ka  4,000 ngut haduh mynta bad kito kiba ioh pang, ki don 4,067ngut bad kiba iap, ki la poi sha ka 109ngut.
Ka jingioh pang, ka jur bha ha Maharashtra bad ka bud sa ka Tamil Nadu bad ka Delhi, ka wan ba lail.
Ka jing ai jingtip, na ka tnat ka koit ka khiah, ka pyni ba baroh kiba ioh pag, ki don 3,959 ngut bad kiba iap, ki don 83ngut.
Ka jing bun eh kiba ioh pang, ka dei namar ba ki leit sha ka jinglehniam  Nizamuddin, kaba la ber jingpang sha ki 17 tylli ki Jylla, haduh mynta.
La pyni da ki dur ki dar ia ka sohsat kaba jur, kaba jia ha kine ki sngi ha ka ri America baroh kawei bad kata ka long, namar ba ka jingiap, ka nang bun bad ka nang kiew, na ka khlam  coronavirus.
Ki met iap ba la buh ha ki lynti iaid bad ki almari jong ki hospital, ki pyni ia ka jingbun ki briew kiba la duh ei, ia la ki jingim ha ka hospital ha  Brooklyn, kaba don ha ka nongbah New York jong ka Ri America.
La pyni ia ki met iap kiba la saphriang kylleng kylleng ha ka  Wyckoff Heights Medical Center ha Bushwick bad katei kam dei ka jingjia, tang ha kawei ka hospital, hynrei ha kiba bun kiwei pat jong ka nongbah New York.
Nangta ha ki trok kit met iap, la thyngngian ia kiba bun ki met iap, ban leit buh sha ki jaka tep briew.
Ka jingiap briew ha ka nongbah New York, ka la poi sha ka 2,400ngut bad sa 67,500ngut kiba ioh pang bad ki don mynta 4,159ngut kiba la iap ha katei ka Ri.
Ka dei ka taiew jong ka jing pynkhreh ia ka Good Friday bad hynnin ka sngi, ka Jylla Mizoram ka don ha ka jingrhem mynsiem kaba khraw shi katdei eh.
Ha ka jing pynkhreh ia kane ka sngi, ka Mizoram, ka la pynlong ia katei ka jingrakhe Easter Sunday, ha la ki jong ki jong ki iing bad la pynbeit ba ki nongialam shnong, kin ialam ia katei ka jingrakhe ha la ki jong ki shnong bad nangta ba ki nongshong shnong kin rakhe ha la ki iing ki iing.
Hynnin ka step, la pynrwai ruh ia ka jingrwai niam  Ro min rel sak ang che, da ka tnat  public information, ha ki shnong bapher bad ha ka por jong katei ka jingrwai ki paidbah ki ieng ha ki rynsan iing jongki bad mar ia dep katei ka jingrwai, ka ia pyrta Hosanna.
Hadien ka jingrwai, la don ruh ka jingkren lyngkot, ha kaba la pyn saphriang, lyngba ki tynghung jong ka tnat public information.
Ka sorkar Jylla, ka la lap  ia ki arngut ki nong shong shnong jong ka Jylla,  kiba ia kynduh ia uwei u briew, uba na Assam, uba don ia ka jingpang Covid-19 bad la iathuh ba katei ka jing ia kynduh, ka dei ha U Lber ba ladep ha Shillong.
La iathuh ba utei u briew, uba don jingpang  COVID -19, uba na Assam, ula wan sha Shillong, ha ka 6tarik Lber 200 bad ula ia  kynduh bad arngut ki briew bad hadien kata, u sa leit phai sha Guwahati.
Hadien ba la ioh ia katei ka khubor, ka sorkar Jylla, ka la wad mar mar ia kitei ki arngut bad ka jing eksamin, ka dang iaid shakhmat, ong U bah AL Hek, myntri ka koit ka khiah hynnin ka sngi.
La iathuh ba kitei ki arngut, ki la ia kynduh ia utei u nong Assam, la jah don shi bnai eiei, hynrei kim don dak eiei, ba ki ioh ia katei ka jingpang.
Ka khla ha ka jaka ri mrad ha Bronx Roo ha  New York, ka la ioh ia ka jingpang COVID-19 bad la iathuh ba ka ia bit jingpang, na u briew, uba ju sumar bad ai bam.
Katei ka khla, kaba saw snem ka rta lem bad kiwei pat ki khla bad ki sing, ki don mynta ha ka jingshah sumar, namar ka jyrwoh bad la khmih lynti, ba kin sa ioh bor shen, ong ka  Wildlife Conservation Society, kaba peit ia katei ka jaka ri jingri.
La iathuh shuh shuh ba ki nongtrei jong ka sorkar China, ki lap ba ka jingmih ka khlam Corona, ka dei namar ka jingdie ia ki mraw khlaw, ba bun phew jait ha ki iew bapher ha China bad kitei ki sa ia bit jingpang sha ki briew.
Kham mynshwa ha U Lber ba ladep, ka miaw ruh ka ioh pang corona ha Belgium bad ha shwa kata ki don ar tylli ki ksew, kiba ioh pang Corona ha Hongkong, ha kaba la ngeit ba kitei ki ioh jingpang ia bit na ki briew.
Shillong: Ki paidbah nongleit iew leit hat, ki la ud jur, ba  ha ka 2 tarik u iaiong  2020 ha ka iew ba shisngi ba la long ha shnong Jalyiah,Lad-Rymbai bypass, East Jaintia Hills District,  hynrei ki nongshong iew, ki la shim kabu ban die shaba palat ka dor ia ki mar ki mata ha kato ka sngi khamtam u khaw u ba juh thied 29 lane 30 tyngka shi kilo ba hakato ka sngi ki die 40 tyngka  shikilo.
Hadien ba la ioh jingujor na ki paidbah nongthied nongpet la pyrshang ban kylli bniah bad la shem ba uwei u dkhar, katkum kane ka dor ba la pyni ba u khaw Sunrise ba 25 kilo shi byrni ba juh thied 725 tyngka  u die ha ka dor 1000 tyngka lada khien haka dor 50 kilo shi byrni bad u tei u nongdie u die tam 550 tyngka shi byrni, u paidbah haka jingbym banse u shim la ka shim tangba ioh pynkdang ia u kpoh wat hapdeng ka jingshitom pisa iathuh  ka kyrwoh khubor ba la phah da U bah Harvis Phawa Waheh Shnong barim, uba long ruh U Chairman Shnong Jalyiah ba mynta u ba ia don bynta lang ha ka ban pet ban sylli iaka jingiaid beit iaid ryngtih jong ka tei ka iew ha katei ka sngi.
Nalor u khaw dang don bun ki mar kiba ki nongdie ki dei palat dor.
Haba pyrshang ban na kaei ka daw ba u die Sha but palat ka dor  u jubab ba duna khaw.
Namar katta la kyntu jur ia ka bor jong ka aid ba dei khmih ryngkat ka jingia treilang jong ki paidbah ba sngewbha ban shimkhia ban teh lakam ia kum kine ki riew shim kabu ba kum ha kane ka por kaba don haka khimkhait jong u paidbah nongshong Shnong hapoh ka ri khnangba u duk u suk un lait na ka jingshah nionbein, pynkut ka kyrwoh na U bah H Phawa.
Baroh ki ri ka pyrthei ki tip bad sngewthuh ba ha kine ki sngi ki don hapdeng ka jingsyier bad her mynsiem halor ka jingtriem jong ka jingpang khlam (coronavirus) kaba sar lut iaka pyrthei hi baroh kawei.
Kadei ka khlam kaba shyrkhei bha kaba ktah palat daki phew phew lak ngut ki briew bad haduh mynta shim iaka jingim jong ki phew hajar ngut ki briew.
Kadei ka jait jingpang kaba sdang shuwa na ri China haki katto katne bnai ba la dep, naduh kata ka por ka sdang ban saphriang sha kiwei pat ki ri jong ka pyrthei kaba pynshaiong ngaiñ iabaroh ka pyrthei namar ka jingpur sted jong u ne u khñiang jingpang kaba ym lah ban teh lakam shuh haduh mynta.
Kat kum ka jingshem jongki stad wadbniah, ki iathuh ba nyngkong eh u briew u ioh iakane ka jingpang Corona naka jingktah bad bam iaki doh mrad kiba pang kiba don jingshitom bad mong haka met bad nangne ka sdang ban saphriang na u briew sha u briew, na kawei ka ri sha kawei pat bad sha kylleng ka pyrthei.
Ka Covid-19 ka lah ban saphriang lyngba ka jing iakynduh bad ki briew ba ialang kynhun khamtam haba don lypa kiba shah ktah na u ne u khniang jingpang da kaba jyrhoh ne synriah.
Kalah ruh ban iabit haba bat ne ktah ia kiei kiei kiba la ktah da ki briew kiba shah ktah ne iabit na kiwei.
Ki ei ki dak ki shin ki ba mih haba shahktah na u coronavirus?:— Ka shimpor haduh 14 sngi lane ar taiew ban ithuh iaki dak ki shin jong kane ka jingpang.
Hapdeng kine ki ar taiew lada phi shahktah na u ne u khñiang jingpang, ki dak ki shin kilah ban paw kynthup iaka:–.
Shillong: Ka ophis treikam ka Deputy Commissioner (DC) ka East Khasi Hills (EKH) mynta ka sngi la pynbna ba ki dukan sam bad die marbam (NFSA bad ki non-NFSA) kiba la ithuh da ka sorkar kin plie biang lashai ka sngi kata ha ka 6 tarik bad ha ka 7 tarik iaiong 2020 hapoh ka nongbah Shillong bad ha ki jaka ba markhap naduh 9 baje mynstep haduh 4 baje janmiet.
Ki dukan naduh ki ba die khaw, shini, jhur, soh bad ki dukan die doh bad kiwei kiwei de ki marbam ki lah ban plie ha ki jaka ba la ithuh da ka sorkar.
Ka sorkar ka la ithuh ia kumba 1284 tylli ki dukan bad 20 tylli ki ‘mobile unit’ na ka bynta ban pynsuk ia ki paidbah ba donkam thied marbam.
Haba dei bad sha ki thain kyndong, na ka liang ki ophisar jong ki block bapher bapher ki la pynkhreh ia ki jaka na ka bynta ban ia die marbam sha ki paidbah.
Na ka liang ka ophis DC ka la pyntip ba ki nong synshar shnong naduh ki rangbah shnong bad ki secretary shnong ki dei ban ia treilang bad ki bor district na ka bynta ban khanglad ia ka jing lum paidbah ha khmat ki dukan sam bad die marbam.
Kum shi bynta ban khanglad ia ka jing ia tur paidbah sha ki dukan na ka liang ka oiphis treikam ka DC ka la btah ba ki nong wan thied marbam ki dei ban ieng ha ki jaka ba la draw ha khmat ki dukan.
Na ka liang ka DC ka EKH ka la kyntu ia ki paidbah ba kim dei ban khuslai ban thied shibun namar ba ka jing don marbam hapoh ka jylla ka dang pahuh.
Ka sorkar man ka por ka ong ieng ha u line.
Baroh kiba kyrkieh kam suda  bd beh por ta ka daw ka la dei ban Shah ban plie bun ki dkn ban lait ka ia lum briew than bd ieng line slm….
Ki don 505 ngut kiba dang shu ioh thymmai ia ka jingpang COVID-19 bad mynta baroh ki don  3,577 ngut bad kiba iap ki la poi sha ka 83ngut baroh, ong ka tnat ka koit ka khiah ka sorkar India mynta ka sngi.
Ki lad khubor, ki iathuh shuh shuh ba ki jylla bapher, ki iathuh ba ki don 110ngut kiba iap mynta ka sngi, katba kiba la thikna, kiba ioh ia katei ka jingpang, ki don 3,959 ngut bad 306 ngut kiba la jem na katei ka jingpang.
Ka tnat ka koit ka khiah ka sorkar India, ka iathuh ha ka por mynstep, ba ki don 77ngut kiba iap, katba ha ka por janmiet, U Lav Agarwal, Joint Secretary katei ka tnat, u iathuh ba ki don 472 ngut kiba ioh pang thymmai bad kiba iap ki don 11 ngut.
Shillong: U bah Alexander L Hek u myntri u ba dei peit ia ka tnad ka koit ka khiah u la iathuh ba u la dep ban ujor da ka ejahar pyrshah ia u briew ba phet na jaka sumar Civil Hospital Shillong.
Kat kum ka jingphah khubor na Laban police Station, ka kyrteng jong u tei u briew kalong u Bhim Bahadur 20 snem ka rta bad la wanrah ia u da ka Ambulance 108 na Jhalupara sha Civil Hospital Shillong ha ka miet 02 u iaiong 2020 hynrei haka 03 u Iaiong2020 ha ka por kumba 4.30 baje mynstep u la phet noh na Civil Hospital.
La iathuh ruh ba la wan kit ia u sha Hospital namar ba u la don ka jingshitom suh khriat, jyrhoh rkhiang ar sngi bad ruh namar ba u dang shu  wan phai na  Nepal bad ruh u la iadon ryngkat ruh bad uwei na kiba wan phai na Delhi u Vijay Thapa ha kaba ki la wan lang na Guwahati sha Shillong.
Ia u Bhim la buh ha ka jaka sumar ba la mang kyrpang hapoh Civil Hospital Shillong bad bad  ba u hap ban leh ruh ia ka test Throat Swap, hynrei ha ka sngi thohdieng  u la phet noh na katei ka jaka sumar.
Na ka liang jong ka Laban police station,  ka la bthah ba lada don mano mano ba la don ka jingiadei bad u Bhim Bahadur Margar kin pyntip sha kine ki number 0364-2223168 bad ha u mobile number 9862206288.
Jowai: Katkum ka hukum, la khang pyrshah ban lum palat ia ka san ngut ha man la ki dong ki shnat, ki shnong ki thaw bad sha bar na ka iing.
La khang ia ki kali ban iaid ha surok bad yn khang lut ia baroh ki iew ki hat bad kino kino ki kam khaii khaba.
Kane ka hukum kan nym treikam pat ia ki Dukan Die Rashon bad ki dukan ba die ia ki marbam mardih, ki jhur, ki soh ba la ioh jingbit bad ithuh da ka bor District.
La hukum ia baroh ki Rangbah Shnong ban iatreilang bad ki bor Pulit ban pyntreikam ia ka social Distancing.
Kane ka hukum kan nym ktah satia ia Security Force, ki briew ka tnad ka koit ka khiah kiba don ha ka duty, ki , Wholesale bad Retail Pharmacies, Police and Armed Forces, Fire & Emergency Service, MeECL and Power Grid, Food, Food & Civil Supplies Department.
FCI, Public Works Department (PWD).
Public health Engineering (PHE), A.H.&Vety.
Department and Meghalaya, Directorate of Dairy Development.
, Telecom, Telegraph, Communications & IT Services, Print & Electronic Media, Bank ATM& Treasuries.
Petrol Pumps, Movement of fodder and.
animal products with passes to be issued by the District AH &Very Officer.
Essential Services including Health Services, LPG Delivery, online delivery and Postal services.
Ki kali kiba kit mar bam ki ba kit ia ki shipai bad pulit ki lah ban iaid da kaba ioh da ki pass bad ia ki pass lah ban apply online application@www.
megedisitrict.
gov.
in/westjaintiahills.
gov.
inKi area ban shah katta kin long hapoh u pud u sam ka Thadlaskein Block, Laskein Block, Amlarem Block bad ha baroh ki dong ha ka nongbah Jowai.
Shillong: Ka Superintendent of police (SP) jong ka East Khasi Hills, ka kong Claudia A Lyngwa mynta ka sngi, ka la pynshai ba u briew a lait phet na Civil Hospital Shillong u dei u ba kyrni drok.
Kumban shu pynkynmaw mynta ka sngi ki khubor hamsaia ki la saphriang lyngba ki ‘scoial media’ ba u briew u ba dang wan phai na Nepal u la phet na Civil Hospital Shillong.
Lyngba ka kyrwoh I SP ka Shillong, I la iathuh ba ha ka 2 tarik iaiong 2020 ki pulit ka nongbah Shillong ki la ioh ban kem I uwei u briew na na ‘Bimola point’ u ba kyrteng Bhim Bahadur Chetri u ba kam ba u shong ba sah ha Jhalaupara.
Hadien ka jing ioh kem ki pulit ki la wan lam ka kali 108 bad la pynkit noh ia u sha Civil Hospital na ka bynta ban phah eksamin namar ba u don ka jing shitom.
I Claudia A Lyngwa I la iathuh ruh ba ha 3 tarik iaiong 2020 ki bor pyniaid ka hospital ki la iathuh ba u briew u la phet na hospital ha ka por 4 baje shiteng.
“Ki pulit hadien ba ioh jing tip ki la pynlong ka jing tohkit bad ki nong synshar shnong ka Jhalupara ki la pynshai ba um dei ba sah ha Jhalupara, katba na ka liang u DHS ka hospital la iathuh ba une u briew u dei ba kyrni drok katkum ba la thoh ha ka ‘register’ jong ka hospital" la ong I SP.Na ka liang ki pulit ki la leit sha Mawiong na ka bynta ban pynshisha ba u wan na Nepal ha ka 30 tarik sha nongbah Shillong katkum ka jing iathuh jong u hyrnei la lap ba kam long shisha katkum ka jing iathuh ki pulit na Mawiong kiba ap pahara ha 30 tarik lber 2020.
Ka SP ka la iathuh ba na ka liang ka ‘Manbha Foundation’ ka la pynshai ba u Bhim Bahadur Thapa udei u ba kyrni drok u ba dang shah peit bniah bad ka ‘Manbha Foundation’ naduh 1 tarik iaiong 2020.
Na ka liang ki pulit ki dang wad bniah ban lap ia u briew ba phet na Civil Hospital Shillong.
Shillong: Ka District Magistrate, East Khasi Hills District, ka la pynjari biang da ka korphiw, kaba sdang naduh ka por 6baje mynstep jong ka 6tarik Iaiong 2020 bad katei kan trei kam haduh ka 10tarik Iaiong 2020, ha ka por 6 baje mynstep.
Shillong: Myn hynnin ka miet, kawei ka longkmie kaba sah ha Nongrim Byrnihat Ribhoi distric ka la shah pyniap ha la u jong u lok da kaba u la ot da ka wait ia ka ryndang jong ka.
Kane ka long kmie ka ba la tip kyrteng kum ka Shainaz Begum 20 snem ka rta, katba u lok jong ka u ba la tip kyrteng kum u Shajahan Ali u  la ioh ban phet noh na ka tei ka jaka.
Ia ka met jong kane ka long kmie la pynkit noh sha Civil hospital Nongpoh ban leh ia kaba don kam bad ka jing thwet ia u Shajahan Ali ka dang iaid sha khmat.
Shillong: Ka United Hynniew trep Movement -EJHD mynnin ka sngi ha ka por kumba 2:30 baje janmiet,  ka la ioh ban kem ia ki artylli ki trok kit dewiong beain ka ba don ia u number u kali UP 38 T  4006 bad UP 21 AN 2556,  kiba  thmu leit pynhap dewiong ha kawei ka company Gold stone Cement Ltd kaba don ha Mosiang Lamare East jaintia Hills.
Haba tohkit na ki nong niah jong ki ne ki trok u Mukesh Singh bad u Ri Singh ki la iathuh ba ki  la wan kit ia u ne u dewiong na  Tinsukia,Assam bad thmu ban leit pynhap ha Gold Stone Cement Ltd ka ba don ha Mosianglamare.
Na ka liang  ka UHM-EJHD ki la pynrem jur ia ki nong pahara ba wat la baroh ka wei ka Ri ki don hapoh ka jing pakhang shnong na ka jingtieng ioh saphriang u khniang jing pang Covid -19 hynrei kine ki  artylli ki trok ki ioh ban rung da ka ba suk ha kane ka jylla.
Na ka liang ka UHM-EJHD ki la leit ban ujor ejahar ha Lumshnong Police Station pyrshah ia kine ki Trok.
Shillong: Ka Jaintia Youth Federation (JYF) Bataw -unit , ka dawa na ki bor district ban buh ia ka iew ha Bataw khnang ban pynsuk ia ki paitbah jong ka ne ka thain ban leit iew leit hat ha kum ka ne ka por ba don ka lock down.
Kum ban shu pynkynmaw ha Bataw ka don ka iew ba pynlong shisien shitaiew hynrei na duh ba don ka lock down.
Ia kane ka iew la pynsangeh noh khnang ban lah ban teh lakam ia ka jing sa phriang ka jing pang Covid-19.
Hynrei mynta na ka liang jong ka JYF Bataw u nit ka dawa na ki bor district ban pynlong ia ka iew ha shnong Bataw da ka ba bud pyrkhing bad pyntrei kam ia ki kyndon jong ka social distance, khnang ban long ka jing kyrkhu ia ki paitbah nongrep ki ba duk bad ki ba im da ka bylla sngi, ong U bah J Lakhi, President JYF Bataw -unit.
Ki don 472 ngut kiba dang shu ioh pang Covid 19 ha India bad ki don sa 11ngut kiba iap naduh hynnin ka sngi bad baroh kiba iap, ki la poi sha ka 79 ngut bad kiba ioh pang, ki poi sha ka 3,374 ngut bad 267 ngut kiba la jem, na ka jingshah sumar.
Ka khubor na ka PTI, ka iathuh ba ki don 106 ngut kiba iap bad kiba io pang ki don 3,264 ngut bad kiba la jem na ka jingpang ki long 284 ngut.
Na ka tnat ICMR, ka kam ba kane ka jingpang Covid 19, kam dei satia ka jingpang kaba her na ka lyer.
Ki bor pyniaid ka tnat ka koit ka khiah jong ka sorkar Assam, ki dang wad ia ki 111 ngut ki briew, kiba la ia kynduh bad uwei u nongrah khniang jingpang Covid 19 ha ki jaka bapher jong ka Assam.
Utei u nongpang, u dei uba na Spanish Garden, kaba ha Guwahati bad utei ula leit jingleit sha ki bun bun jaka bad ula pyn iabit jingpang ruh ia shibun ki briew bad ka jingwad ka dang iaid shakhmat, ia utei u nong pyn saphred jingpang ruh.
La iathuh da U Himanta Biswa Sarma, ba utei u nongpang, um shym ioh jingpang satia na Delhi, namar wat hadien shibnai ba u  wan phai, um shym la ioh jingpang bad ka dei tad haduh 28 sngi lynter, ba ula iaid kylleng  kylleng, ba u sa ioh ia katei ka jingpang.
La iathuh da U Himanta, ba ki don 111ngut ki briew, kiba ula ia kynduh  bad ki don sa 150 tylli ki longiing, kiba sah lang marjan, kiba la shah eksamin, ioh ki don katei ka jingpang iabit.
Utei u briew, u wan phai na Delhi, ha ka 29tarik rymphang bad ula leit kai ruh sha ki bun jaka ha Shillong bad ula leit phai pat sha Nagaon, kaba dei ka jaka sah jongu.
La iathuh ba ula ia kynduh ruh ia u doktor, namar ba um lah ban ring bad pynhiar mynsiem bad ba u don khieshoh.
Kane ka pynlong ba ki briew kin ia lum bun briew.
Lada plie lut ki dukan marbam, ki briew kin saphrd bad u lain un lyngkot.
Kaba ar ki briew ki hap shong khap ha ing.
Khnang ban ym sepei ka por, plie ia ki dukan die mar sha ing.
Lah bai ai rong ing, marmot ing.
Sniew la it khmat ynleh kumno.
Nga thied umsoh kaba shiphew tyngka, kiew arphew.
Dukan Khasi.
Balai, iohi ki khynnah ieng surok ym i salia ia ka lockout.
Phah pulit patrol sha ki shnong.
Da kane nga kyrpad ia ki  bor sorkar ban peit ba u paidbah un ym shitom palat katba dang hap shong ha ing.
Uwei u briew na Cachar, kaba ha Assam, uba leit sha ka jinglehniam ha Nizamuddin Markaz, kaba ha Delhi, ula ioh ia katei ka jingpang Covid 19 bad mynta ki la poi sha ka 26ngut kiba ioh ia katei ka jingpang ha katei ka Jylla.
U Himanta Biswa Sarma, myntri ka koit ka khiah ka Assam, ula thoh ha ka twitter jongu, ha ka miet Sngi Saitjain, da kaba u ong “Husiar, sa uwei uba ioh pang Covid 19, la lap ha Cachar District, mynta ki la poi sha ka 26ngut baroh.
Utei uba pang, u dei uba wan sha ka jinglehniam jong ka  #NizamuddinMarkaz ha Delhi" ong ka tweet U Sarma.
Ka jingpang Covid 19, ka la kiew ha kine ki sngi ha Assam bad kitei ki don jing iasnoh bad ka Nizamuddin Markaz.
Lait noh uwei u nongpang, hynrei baroh 25ngut, ki dei kiba wan na katei ka jinglehniam.
U Donald Trump, U President ka America, ula maham ba katei ka Ri, kan ia kynduh ia ka jingeh kaba jur, ha ki ar taiew ban sa wan bad ka daw, ka long namar ba ka jingiap, ka la nang kiew shibun, ha kaba kiba iap ki la poi sha ka 8hajar ngut bad kiba pang, ki la poi sha ka lai lak ngut ha katei ka Ri.
“Ha ki ar taiew ban wan, kin dei ki taiew kiba eh than, hynrei ngin pyrshang ban pynduna ia ka jingduh ia ki mynsiem briew bad ngin sa jop ia kata" ong U Trump, haba kren sha ki kotkhubor hynnin ka sngi, ha ka jingdon lang U Mike Pence, Vice President ka Ri.
Ka jingiap ha India, haduh mynta ka sngi, ka la poi sha ka 77ngut bad kiba ioh pang, ki don 3,373 ngut bad 3,030 ngut kiba la thikna ba ki dang don ia katei ka jingpang bad sa 266 ngut kiba la jem na ka jingpang.
Kiwei ki khubor, ki iathuh ba ki iingmane ha America, kin plie beit ha ka jingrakhe ia ka Palm Sunday.
“U soitan, u trei tyngeh ban pyn iakhlad iangi, ngi dei ban pynphriang ia ka khubor jong U Blei" ong ki kyntien, ba la pynmih da ki nongialam niam bapher, ba kynthup ia ka  Solid Rock church.
Shillong: Ka District Magistrate, East Khasi Hills, hynnin ka sngi, ka la pynmih ia ka jing pynbna, kaba khang ia ka jing pyndonkam ia ki tynghung lane kino kino ki tiar pyn sawa ha ki shnong, da kano kano ka kynhun balang, lane da kano kano ka seng, ha kine ki sngi jong ka jing ialeh pyrshah ia ka jingpang Covid 19.
La ong ruh ba ia kino kino kiba ialeh pyrshah, yn tian bishar, katba kum ki kyndon ain.
Shillong: Ka Dorbar Shnong Lama ka la rai ban khang ia kiba wan na bar jong ka Shnong ban rung shapoh ka Shnong khlem da ioh jingtip  u waheh shnong.
Kane ka long kum shi bynta ban burom ia ka pakhang Shnong jong ka Sorkar India, na ka bynta ban ialeh pyrshah ia ka  jingpang Corona Virus lane Covid-19 ba la pyntip da u Ma Nio Rymbai, Waheh Shnong Lama bad U Ma Eladmi Suchen,  Secretay Shnong.
Ar ngut ki briew kiba na  Tripura, ki ioh ia ka jingpang Covid 19 bad kitei ki don mynta ha Bikaner jong ka Jylla Rajasthan, ong ka khubor.
La iathuh ba kitei ki dei kiba don bynta ha ka jingleh niam jong ki Muslim ha  Nizamuddin South, New Delhi.
Katei ka jinglap, ka long hadien jong ka jingdon kiba ioh ia katei ka jingpang  ha Assam (24), Manipur (1), Arunchal Pradesh (1).
Sa uwei u briew, ula ioh pang coronavirus mynta ka sngi ha Assam bad baroh kiba ioh pang, ki la poi sha ka 25ngut.
Utei uba ioh pang, u dei uba na  North Lakhimpur district bad utei u dei uba leit sha ka jingleh niam jong ka  Tablighi Jamaat ha New Delhi, ong u Himanta Biswa Sarma, myntri ka koit ka khiah ka Assam.
Utei uba ioh pang, u dei U Babul Ali lane uba la tip kum U Babur Ali, uba shong ba sah ha  K.B.Road ha North Lakhimpur.
U Babur, ula leit sha katei ka jing lehniam ha  Nizamuddin Markaz ha Delhi, ha kaba sdang U Lber bad ula wan phai ha ka 20tarik Lber 2020.
U khynnah uba san snem ka rta, ula iap ei mynta ka sngi bad u dei uwei na ki 708 ngut kiba la iap mynta ka sngi ha Britain bad kaba la pynkiew ia ka jingiap sha ka 4,313 ngut ha katei ka Ri na ka khlam Coronavirus.
Ka jingdon kiba ioh pang ka long 3,735 bad baroh kiba ioh ia katei ka jingpang ha Britain, ki la poi sha ka 41,903 ngut.
Ka jingiap mynta ha Scotland, ka long 46ngut bad baroh kiba iap ki la poi sha ka 218 ngut, ha Wales, kiba iap ki long 13ngut bad baroh ki la poi sha ka 154 ngut bad ha North Ireland, kiba iap ki long 8ngut bad baroh ki la poi sha ka 56 ngut.
Shillong: Na ka daw ba pur sted u khniang jingpang Covid-19 ha Assam ka dorbar shnong Moobakhon,  lyngba u waheh shnong u Pros Dkhar,  ka la shim ia ka rai ban khang pyrshah ba ki briew na bar ba kim dei ban rung sha poh ka shnong.
Ka sorkar jylla, ha ki khyndiat sngi ba ladep, ka la ailad ia ki doktor, ba kin ai jingbit ia ki briew kiba dei ban dih kyiad, lada ka dei na ka bynta ba kan long kum ka dawai ia ki bad ia ka kyiad ruh, ba dei ban leit pynpoi hi sha iing jong ki nongdih bad ban siew tam T.100, na ka dor jong ka kyiad, kaba dei ka bai leit rah sha iing.
Halor kane; u wei u doktor, ula ai jingthoh, ia uwei u nongpang, da kaba bthah ba un dih 3 peg ka whiskey ha ka shisngi.
Ula bthah ia utei u briew, ba un thied ar bitor ka whiskey bad katei ka dei ia uwei u briew, uba la don 65 snem ka rta.
Katei ka jingbthah, ka la iaid bha ha ki social media bad ki online news, naduh hynnin ka sngi.
Ka tnat ka koit ka khiah ka sorkar India, ka pyni ba kiba iap haduh mynta, na ka jingpang  coronavirus, ki la poi sha ka 75ngut.
Baroh kiba ioh pang haduh mynta, ki la poi sha ka  3,072ngut bad 2,784, ki dei kiba la thikna, katba sa 212 ngut kiba la jem na ka jingshah sumar.
La iathuh ba mynta ka sngi, ki don arngut kiba ioh pang coronavirus ha  Dharavi, kaba ha Mumbai bad baroh kiba ioh ia katei ka jingpang ha katei ka jaka, ki la poi sha ka 5ngut.
Ka tnat bor ding jong ka sorkar India, ka la pynshai mynta ka sngi, ba ka jing pynlip ding ha 5tarik mynmiet, ha ka por 9baje, kan nym ktah satia ia ka jingtrei kam jong ka power grid.
“Ka la don ka jing antad ba katei ka jing pynlip ding, kan ktah ia ka grid na ka jingkiew jinghiar ka bor ding bad kan ktah ia ki tiar sam bor ding.
Kine ki jingkren ki long ki bym shisha satia" ong ka tnat bor ding.
Kiwei pat ki lad khubor, ki iathuh ba ka jingdon kiba ioh pang Covid 19, ka la poi sha ka 306 ha Kerala, ha kab 11ngut ki dei kiba dang shu ioh mynta ka sngi.
Na kitei, la iathuh ba ki don 254 ngut kiba dang don ha katei ka jingpang bad 50ngut kiba la dep shah sumar.
Ka jingiap briew ha kylleng ka pyrthei, haduh mynta, ka la poi sha ka 60,457 ngut ngut bad lai bynta na kitei kiba iap, ki dei ha Europe.
Ka jingpang corona, ka la pyn kulmar jingmut lut ia u paidbah paidlang ka Ri Khasi Jaintia bad katei ka long naduh ka beh bam, haduh ka tieng jingpang, haduh ka  ia tieng para briew bad la iohi, ha kine ki sngi, ba ka la ngam jylliew sa ka jingsngew tieng jingpang bad kumba kam don satia ka jingthmu ban ialeh pyrshah.
Kaba kham i pher ha kane ka kynti ba mynta, ka long ba kata ka jingtieng jingpang corona, ka la pynlong ba kin don sa ki kyndon ban ia khang rung shnong rung thaw bad kata ka long ba kin khang ia ki marjan marpa, ba kin ia wan sha ki paralok parajor, lane sha ki iing ki sem jongki bad la iohi ruh, ba ki don kiba khang da ki khyrdop bad ki pynieng da ki kynroh, na ka bynta ban khanglad ia ki briew kiba nabar ba kin nym ioh rung satia.
Ka sorkar India, lane ka sorkar Jylla, kam shym buh satia ia kitei ki kyndon, ban khang ia ka rung ka mih ha ki shnong ki thaw, hynrei ka khang ban ia shong lymbung ha kano kano ka jaka, lane kata kaba ki ong social distance bad nangta ka khang ia ka jingrung jong ki briew kiba sah shabar Jylla bad kumta ka khang ia ka khyrdop ha ki khappud, ba kiba nabar, kin nym ioh rung satia; hynrei ka kyndon ban khang ban ia rung ia mih na Mawkhar, sha Mission Compound lane sha Qualapatty kam don satia.
Halor kane ka jing khang khyrdop ha ki shnong ki thaw, ka la dei namarkata ia ka sorkar Jylla, lane ki bor District ba kin tuklar noh mardor, namar ba kane ka ain khlem pep, kan ialam sha ka jingma kaba khraw ha ki sngi ki ban sa wan, namar ba kan don ka jingshim kabu lane ka jing ia tyngkhuh ha ka leit ka wan bad ka ban poi pynban sha ka jing ia kynnoh nongshong noh lane ka jing ia pyni bor para briew.
Ngi dei ban sngewnguh ia U Blei Trai kynrad, namar ba haduh mynta ka Ri Khasi Jaintia, kam pat don ia kiba ioh ia katei ka jingpang bad haduh mynta, ngi dang long kiba khuid kiba suba kumta ka jing ia khleh jongngi para shnong, paralok, para iing, para kur, kam don jingma eiei ruh em, wat la ha kajuh ka por, ngi dei pat ban long kiba adkar, da kaba bud ia ki katto katne ki jingbthah jong ka sorkar.
Ngi dei ruh ban kynmaw, ba ki khasi jongngi, ki dei kiba ia beh bha ha ka kam iing  kam sem, ka iap ka im bad lada ka don ka jingker khyrdop, kumta kan poi ha kaba kiba leit iap briew ruh, ki dei ban ioh jingbit naki bor shnong.
Halor ka jingmih khubor ha U Rupang haka 03/04/2020 kaba ong ba ‘haka jingiadei bad u khaw kam da ktah eh iaki nongshongshnong’ hapdeng katkane ka jingkyrduh bam, ka long ka jingbakla jong u khubor lyngba u nongthoh.
Ha ka jingshisha kamdon kano kano ka jingphah khubor naka liang ka shnong bad kane ka dei ba shu thoh hi u nongreport dalade.
Kumta nga dawa ba U Rupang un pynbeit iakane kloi kloi bad pynmih biang khnang ba ki nongpule bad ki nongshongshnong bad ki bor Sorkar kin tip iaka jingkyrduh khaw bad kiwei de ki marbam hapoh kane ka shnong kaba heh.
Khublei shibun.
Ka jingiap ha United States, ka long 1,500 ngut ha ki 24 kynta ba ladep, ong ka khubor jong ka  Johns Hopkins University bad katei ka dei ka jingiap kaba bun tam ha ka shi sngi ha ka pyrthei baroh kawei.
Haduh mynta ka sngi, kiba iap ha United States, ki la poi sha ka 7,406 ngut, ong ka khubor.
Shillong:Myn hynnin ka sngi ka kynhun East Khasi Hills Wine Dealers and Welfare Association (EKHWDWA) ka la thoh shithi sha u myntri rangbah ka jylla Megha laya u Conrad K Sangma ban kyntu ia u ban ailad ia ki dukan die kyiad ban plie ia ki dukan ha ka por ba plie ki dukan die marbam.
Ka shithi sha u myntri rangbah ka jylla ba la soi da U general secretary u bah Earnest Mawrie bad I president O.B Tariang ka seng ka la pynpaw ba hapoh ka jylla Meghalaya ki paidbah ki ju smat bha ban dih kyiad bad wine bad ka seng ka la ioh jing mut na bun ki paidbah ba ki dei ban plie ia ki dukan ha ki por ba la buh da ka sorkar, namar kata ka seng ka la kyntu ia ka sorkar ban ai jing bit ban plie ia ki dukan jong ki ryngka bad ki sngi ba plie ia ki dukan die marbam.
Ka bha ban ym pat plie ioh ngi babe hadienPlie beit Seh Wang Wang ,khang khyrdep Noh sbak pat ia Ki ingmane.
Dih beit da ka khor da wanpoi lei ta corana lah tikna beit ban Gaya.
Ka Ri tip briew tip Blei katta ruh ia ka kyiad te ban duh ngim Dei.
Lada lah plie dukan kyiad te ka social distance lah kut.
Shisien ba la dih te da kynduh ia u mrad ruh paralok shu kdup beit, na u juh u bilor la shu ia kjub lada ym don klat tang katta te la leit pynbam corona sa ia ki khun ka Lok bad kiba ha ìng baroh.
Imat kine ki nongthoh shithi sha u CM ki don wine store tang ban kamai ia lade kim pyrkhat shuh ia ka Ri bad ka jait bynriew.
Wat pat ailad ban plie ko CM bad sorkar ba don burom.
Nongpoh:  Shisngi hadien ba u MLA ka Jirang u la khot ia baroh ki nongialam shnong ka thain Jirang bad khamtam eh ia kito kiba don ha khappud bad ka Assam, na ka bynta ban iakren halor ka jingeh ki paidbah bad khamtam eh ban iakren halor ka jing khanglad ia ka jingsaphriang jong u khniang jingpang COVID-19, u Bah Sosthenes Sohtun, u la ong ba kum u MLA u da sngewkhia eh halor kane ka jingma ia ki paidbah bad u la shim ia ki lad ki lynti na ka bynta ban iada ia utei u khniang jingpang bad ruh ban weng ia ka jingeh ki paidbah.
Haba phai sha ki shnong kiba don ha ka thain Byrnihat sharum bad kaba kynthup wat sha ka liang ka Assam, la ioh ba ki surok ki kynjah namar baroh ki surok shnong ha katei ka thain ki la khang lut bad ha manla ki jaka jong kitei ki jaka ba la khang, la don ruh ki samla kiba la ap pahara bad kata ka long ba pyrkhing ia ka rung ka mih jong ki briew kiba nabar.
Ki rangbah shnong jong katei ka thain, ki la ong ba kim banse ban pyrkhing ia ka rung ka mih jong ki briew kiba nabar, namar ba ki tieng ia uta u COVID-19 bad nalor kata ba ki ngeit ruh ia ka jingbthah na ka sorkar jylla bad na u MLA jong katei ka thain.
Ki la don ki Rangbah shnong, kiba la ong ba ki la pyrkhing bha ia katei ka thain, namar ka dei ka thain kaba iajan eh bad ka Assam, namar lada ym pyrkhing lane peit bha, ki briew na ka jylla Assam ki lah ban rung da kaba suk sha kitei ki shnong jong ki.
Na ka liang u MLA ka Jirang, u la ong ba kum u Nongmihkhmat jong katei ka thain kaba iajan eh bad ka Assam, u sngewkhia eh tang mar ia tip halor ka jingdon jong ki briew kiba ioh ia utei u khniang jingpang hapoh ka jylla Assam.
Kumta haba shimkhia halor katei ka jingma ia ki paidbah, kum u MLA u la ai jingmut ia ki nongialam shnong ba ki dei ban pyrkhing bad ruh ba ki dei ban khang syndon ia ki lynti kaba rung sha ki shnong ki thaw kiba don ha katei ka thain kaba iajan bad ka Assam.
Nalor kaei kaba nga la dep ban bthah ia ki nongialam shnong, hynrei kum u nongmihkhmat, nga da kyntu ruh ia ki paidbah ba ki dei ban husiar bad ruh ba ki dei ban bud ryntih ia kiei ki jingbthah na ka sorkar bad kata ka long ba ki dei ban lehkhuid, kumta u la kyntu ruh ia ki paidbah ba ki dei ban peitngor ia ka rung ka mih jong ki briew ba nabar, namar tang ka jingiatreilang kaba lah ban wanrah ia ka jingjop, pynkut utei u MLA ka Jirang.
Shillong: Namar ka jing die rem ia u khaw rashon da u nong sam khaw, ki paid bah ka shnong Nohwet ki la ujor sha ka ophis treikam ka Deputy Commissioner (DC) ka East Khasi Hills pyrshah ia ki briew ka sam khaw rahson ha shnong.
Ki paidbah ka shnong Nohwet ha ka jing ialam jong u bah Bosswel Khongthohrem ki la thoh da ka jing ujor pyrshah ia u bah Sahnam Diengdoh sha ka ophis jong u DC jong ka East Khasi Hills District halor ka jingdie tam dor ia u khaw rashon bad ka jingot kilo hapoh shnong.
Ha ka jing ujor u Bosswel Khongthohrem lyngba ka shithi sha ka ophis DC, u la pynpaw ba u nong sam khaw rashon u bah Sahnam Diengdoh kuma la paw ha ka Video u la die ia u khaw AAY ha ka dor 5 tyngka shi kilo katba ka sorkar Meghalaya ka la buh 3 tyngka shi kilo.
Na ka liang u bah Bosswel Khongthohrem u la iathuh ba u la ioh jing ujor na bun ngut ki paidbah ka shnong haba ki la kynnoh ba u bah Sahnam Diengdoh u la die tam dor ia u khaw bad u la ot kilo ruh kumba 10 kg na ka 35 kg kaba ki paidbah kidei ban ioh.
“Ki paidbah ka shnong Nohwet ki la thoh da ka shithi sha nga bad ki la kyntu ba nga dei ban leh ei ei halor ka jing die rem ia u khaw rashon hapoh shnong da u bah Sahnam Diengdoh bad ka kynhun jong u" u la bynrap.
U bah Bosswel Khongthohrem u la ong ba ka jing leh jong ki nong shim kabu hapoh ka shnong Nohwet ka pyni ia ka jing iuhroit ia ki duk ki suk hapoh ka shnong bad kane ka la pyn long ia u ban ujor sha ophis DC bad ban dawa ba ka sorkar kadei ban tuklar halor kane.
Na ka liang u bah Sahnam Diengdoh u ba dei ruh u nong sam khaw rashon u ba la die 5 tyngka shi kilo ia u khaw rashon u la ong ba haba dei bad u shimet u ju die beit 3 tyngka shi kilo kumba la bthah ka sorkar Meghalaya, hynrei ha ka 28 tarik lber 2020 um banse ban die ha ka dor 5 tyngka shi kilo hadien ba u la ioh hukum na ka dorbar shnong Nohwet.
Haba phai pat sha ka jing ot kilo kata 10 kilo na ka 35 kilo, u bah Sahnam Diengdoh u la ong ba ki nong pyniaid dukan die lang ki la bthah ia u ban ot kilo haduh 10 kilo na ka 35 kilo kum shi bynta ban pyn ioh lang ia u khaw na ka bynta jong baroh ki ba dei ban ioh khaw rashon.
Nongpoh: Ki nongmih khmat ka Nongpoh Constituency kiba kynthup ia u Bah Mayral Born Syiem, MLA bad u Bah Balajied Ranee MDC, ha ryngkat ka jingdonlang ki bor jong ka tnad ka koit ka khiah lem bad ki Pulit, hynnin ka sngi ki la leit ban pynsngewthuh ia ki paidbah kiba sah ha ki thain khappud ka Megha laya bad Assam, ba kumno ba kin sngewthuh ban husiar haba iadei bad ka jingtehlakam halor ka jingsaphriang stet jong u khniang jingpang COVID-19.
La sngewthuh ba ka nongrim kaba la pynlong ia kitei ki Nongmihkhmat ka Nongpoh ba kin leit jurip ia katei ka thain, ka dei hadien ba ki la ioh jingtip ba ki don ki katto katne ngut ki briew kiba sah ha katei ka thain kaba khappud bad ka Assam, ki dang bteng ban leit sha ki jaka kiba don ha Assam.
Ha katei ka sngi, kitei ki nongmihkhmat ka Nongpoh, ki la leit ban ban pynshai sha ki nongialam shnong kiba kynthup naduh ka shnong Ronghona, Shakhoikuna, Umjong, Khongwing, Ampriling, Dondral, Markang, Khulia Marmain, Pisamhuru, Rongsahep, Khuswai, Rongthaluh, Rongbeta, Ingjal A Ingjal B, Umrang Nongbah, Umrang Rongkru, Pahamkroh, Mawphru, Umshaken, Umjari, Umtrai bad shaduh Umsiang, ha katei ka jingleit, kitei ki jingleit ki nongmihkhmat ka Nongpoh, ki la sneng bad pynshai sha ki nongialam shnong jong katei ka thain bad ki dei ban long kiba phikir bad ban khanglad ia kito ki briew kiba wan na ka jylla Assam.
Ha katei ka sngi kaba kitei ki nongmihkhmat ka Nongpoh ki la leit ban jurip, la lap ba bun na ki nongialam shnong lem bad ki samla shnong, ki la shimkhia ha ka ban pyrkhing ia ka jingwan jong ki briew nabar bad kata ka long ba ki la ker bad kim shah shuh ban iaid kali lane briew ha manla ki jaka kiba dei ban ruh ha kitei ki shnong, kaba long ruh kum shibynta ban khanglad na ka jingsaphriang jong ka jingpang COVID-19.
Haba kren sha ki nongthoh khubor, u Bah Mayral Born Syiem MLA ka Nongpoh, u la ong ba kum u MLA u la shimkhia ia katei ka kam ha ryngkat u MDC, ka kynhun jong ka tnad ka koit ka khiah bad ki bor pulit jong ka Ri-Bhoi, ha kaba ka jingthmu kaba kongsan hi ka long ban pynsngewthuh paidbah ba kumno kin nang ban husiar na kaba mih madan bad khamtam eh ban khanglad ia ka jingrung jong ki briew kiba nabar bad khamtam eh ba katei ka thain ba ka dei kaba iajan eh bad ka Jagiroad.
Utei u MLA ka Nongpoh, u la ai ka jingkhublei kaba kyrpang ia ki shipai jong ka Ri bad ka jylla, ki Doctor, ki Nurse lem bad ki briew jong ka koit ka khiah, namar ka jingiakhun tyngeh ka jongki ban iakhun pyrshah ban iada na ka jingsaphriang jong u COVID-19,Namarkata, na ka liang utei u nongmihkhmat ka Nongpoh, u la kyntu naduh ki nongialam shnong lem bad ki seng samla shnong, ba ki dei ban long kiba iatreilang bad ban pyrkhing halor ka jingwan ki briew nabar bad ki bym ithuh ithaw, khnang ba ka jingthmu ka sorkar ban khanglad ia u COVID-19 kan long kaba jop.
U  Himanta Biswa Sarma, myntri ka koit ka khiah ka Assam, ula iathuh ba ki don sa lai ngut, kiba dang shu ioh ia katei ka jingpang  coronavirus.
Ha ka tweet jongu, U Sarma, u iathuh ba 2 ngut na kitei, ki dei kiba leit sha ka jinglehniam ha Nizamuddin Markaz bad mynta kiba ioh ia katei ka jingpang ha Assam, ki la poi sha ka 23 ngut.
Tang kawei nga kwh bn ong ba ka sorkha meghalaya ka dei bn pyrkhing bha ia ka lt ka wan kiwei2 ki jaid bynriew khnang ba kane ka jngpang khlam kan nym poi ha shillongKi pulit kiba don haki border assam-meghalaya ki dei ban check bad ban high alert iaka wan ka leit jong u paitbah….
khnang ba ngin lait nakane ka jingpang corona.
Shillong: Myn hynnin ka sngi ka dorbar shnong Quallapaty kala ai jing iarap ia kumba 100 ngut ki briew ba ngut na ka shnong kum shi bynta ban pynbiang ia ki long ing jong ki kum ha kane ka por ba pakhang shnong lane ka ‘lock down’ ha baroh ka ri India.
Ha kane ka jing sam marbam, da ka dorbar shnong Quallapaty la ia shim bynta da u rangbah shnong u Martamlin Pyrbot, u bah Joe Bareh secretary shnong u Pradip Agarwal lem bad ki dkhot ka dorbar shnong.
Haba kren ha ka jing sam marbam, u bah Martamlin Pyrbot u la ong ba ia kine ki marbam la ai sngewbha da u Guatam Agarwal u ba la ai 10 byrni u khaw, Dai 100 kilo, Phan 200 kilo, umphniang bam 240 bilor kaba 200 ml, katba na ka liang ka Shillong Marwari Community kala ai 3 byrni u khaw ba 50 kilo, 30 bilor ka umphniang bad 30 kilo u dai.
U bah Martamlin Pyrbot u la ong ruh namar ka jing pakhang shnong lane ka ‘lock down’ habaroh ka ri India kum shi bynta ban tehlakam ia ka jing saphriang ka jing pang corona virus bun ki paidbah ka thain kila shem jing jynjar ban pynbiang bam hala ing namar ba kim ioh bylla sngi, namar kata ka dorbar shnong ryngkat ka jing nong synniang da kato kato ngut ki briew ka la ioh ban sam marbam sha kato katne ki briew ba duk hapoh ka shnong.
Na ka liang u bah Joe Bareh u la ong ba ha kum kane ka por ym dei ban ia peit briew hynrei kum ki briew dei ban iarap iwei ia iwei pat khlem da niew tang bad kaba kongsan ka long ban kynmaw ban duwai ha u Blei.
[ba bteng].1)Ka khlam ba mih na ri China,Ka la poi sha India,Da ki hajar la iap mynta,Ha u khñiang corona.2)Une u jait khñiang bakynsha,U kloi eh ban mareh,Wat ki doctor America,Mynta ki shem jingeh.3)Muslim ki dei ki briew bym smiej,Wat ia ka jingiap ruh,Ki don kata ka jingngeit bieit,La jingim ki kheiñ duh.4)Ki leit Delhi ban rah symbai,U symbai jong ka khlam,Shi khung ki khñiang ki la wan ai,Ïa ka jylla Assam.5)Ïa ka jylla Meghalaya,Kim slem shuh ban wan ai,Peit ki wan kiew na Goalpara,Ïa jingiap kim khuslai.6)Muslim ki ngeit ba u Allah,U ai kane ka khlam,Ki ñiad eitmut wat ha pisa,Ban stet ka jingtreikam.7)Mynta kin wan shaduh Shillong,Ban ber bih katba lah,Ki kwah ban neh ka ksaw ka kpong,Kumba ai U Allah.8)’Kat nangioh khlieh katta nangbha’,Dei ka jingngeit jong ki,Ki ong,’Dei ka mon u Allah’,Ban ioh poi bneng ma ki.9)Muslim kin wan kiew na Assam,Kin sa poi ha NEIGRIHMS,Ï’u khñiang jingpang ban wan ialam,Tang ban hun ka mynsiem.10)Ko khun Khasi kumno ngin leh,Ynda la phriang u khñiang,Hato ngi dang lah mo ban beh,Ï’une u khñiang jingpang?11)Da ioh ban kem i’u ñiangtyrkhang,To thep ha tyndong siej,Sa buh ha khmat jong ka jingkhang,Ïa u ka khlam ka smiej.12)Phiah saw bynta ï’uwei u piat,Sa buh man la kamra,Ï’u khñiang virus un ap syntiat,Bad beh ia u nangta.13)Lada ‘lapbah un wan noh kloi,Kata kaba kham bha,Ka khlam ha ngi kan ym wan poi,Ngin lait n’u Corona.14)Ko Blei ko kpa uba ha bneng,To theh ‘lapbah ‘lapsan,Ha ri jong ngi ka ri shongpdeng,Ba ka khlam kan ym wan.15)Ïa aiñ lockdown ngin bud pyrkhing,Ban lait na ka lockup,Baroh ngim dei ho ban kheiñ sting,Ban ioh ia ka jingjop.
Ka tnat ka koit ka khiah jong ka sorkar India, ka iathuh ba ka jingiap briew mynta ha Ri, ka la poi sha ka 62ngut bad ka jingdon kiba ioh pang thymmai, ka long 478ngut.
Ki don 647ngut kiba ioh jingpang  coronavirus, kiba dei na ki 14 tylli ki Jylla, kiba ia bit na ka jingleit sha ka jinglehniam jong ka  Tablighi Jamaat ha Delhi jong ka Nizamuddin.
Shillong: Ka Khasi Students’ Union (KSU) Sonapyrdi Unit lem bad ki paidbah nongshongshnong ki pynpaw ka jingsngewdiaw ia ka jingbymbiang ka Network Jio bad Vodafone.
Kine ki ar tylli ki company kim lah ban ai ka jingshakri kaba pynhun ia u paidbah nongshongshnong.
La saw sngi mynta ym biang shuh ka network na baroh ar tylli kitei ki company.
Kumba long mynta don tang ar tylli ki simcard ba pyndonkam ki paidbah, kawei ka Jio bad ka Vodafone.
Hynrei kine ruh ki shim kabu namar ba don tang ar tylli ma ki.
Ka seng  ka kyntu ia kitei ki company ban pynbiang network khnang ban pynsuk ia ia u paidbah khamtam kum ha kine ki por hiran ka jinglong jingman ka pyrthei.
Lada kitei ki company ki kwah ban ioh jingshaniah na u paidbah ki dei ban pynbiang network, lym kumta kim don jingmut ban shu pynieng tower khlem treikam, ong ka kyrwoh na u Bah WD Gympad General Secretary KSU Sonapyrdi Unit.
Ka dei kaba ong maphi,nga ruh nga la i ngiah kane ka jio bad ka vodafone hangne ha shnong Pomlahier kam ju don network,nga ba don tang ka jio bad Vodafone,nga la jynjar palat,tang kawei ka khubor ruh ka shimpor da ki kynta ban ap network,ani wow la shu sep ei kai ka pisa ba thep recharge card,kane ka company baroh 2tylli ka bha ba kan duh noh syndon,namar ka myntoi tang malu mala ia ngi kiba bat jio bad Vodafone,katba kiba don pat da ka simcard Airtel ish ki ioh pura ia ka net khlem don jing dkhoh ei ei ruh em,ka biang lut nadong shadong.
Ha kine ki sngi te lada lah sangeh ka lock down te ka bha ba cancel noh ia kine ki jio bad Vodafone,ia shim noh da Airtel.
Shillong: Ka Dorbar Chnong Wapungskur, lyngba u kyrwoh ba la pyllait da u Waheh Chnong jong ka, u Bah Satly Ryngkhlem, ka la khang pyrshah ia ki briew baroh na bar shnong naduh ba pynmih ia une u kyrwoh, ban rung ban mih hapoh u pud u sam iong ka shnong, lait noh satang ba ki don ki daw bym lah ban kiar, kata ruh yn pdiang tang ia kito kiba ioh jingmit na ki bor sorkar kiba dei peit ia kane.
Ka Dorbar Chnong Wapungskur, ka la khang pyrshah ruh ia baroh ki ki nongshong-shnong jong ka ba kim bit shuh ban mih na la shnong ban leit jingleit shano shano lait noh satang ba don ki daw ki bym lah ban kiar.
Ka Dorbar Chnong Wapungskur ka la kyntu ruh ia baroh ki nongshnong-shnong jong ka ba kin sngewbha ban iashong khop ha la ki jong ki jong ki iing ki sem bad ban kiar na kaba iarung ia mih na kawei ka iing sha kawei pat lait noh satang ba don ki daw bym lah ban kiar.
Ka Dorbar Chnong ka la kyntu ruh ia ki bor sorkar ba kim dei ban ai jingbit kulmar ia kino kino ki briew ki ba wan pan jingbit na ki ban ioh rung shapoh u pud u sam jong ka shnong lait noh satang  ba ki don ki daw shisha ki bym lah ban kiar.
Kane ka jingpynbna jong ka Dorbar Chnong kan trei kam na ka bynta jong baroh lang, lait noh na ki briew sorkar, lane kino kino ki  briew ia kiba la thung lane bthah hi da ka sorkar ban rung lane mih hapoh u pud u sam jong ka shnong na bynta ki  jingdonkam.
Ki kali kiba iaid lynti lyngba u NH-6, u surok u ba sam lyngba ia ka shnong kin lei kin wan kat kum ba la ai bor ia ki na ki bor sorkar hynrei yn ym shah pat ia ki ba ki ieng lane sangeh kulmar hapoh u pud u sam jong ka shnong lait noh satang ba don ki daw ki bym lah ban kiar.
Kane ka jingpynbna jong ka shnong kan trei kam tad haduh ban da pynmih jingpynbna da kumwei pat.
Kumta na ka bynta ka bit ka biang jong baroh lang , ka Dorbar Shnong ka la kyntu ia ki paralok baroh najan bad na jngai ba kin sngewbha ban iatrei lang bad ka shnong khnang ba yn lah ban tehlakam ia ka jingpur jong ka jingpang khlam COVID-19.
Shillong: Mynta ka sngi na ka liang ka sorkar Jylla ka la ai lad ia ki paid bah ba kin ioh ban thied ia ki mar bam, ki jingdonkam ha ing ha ryngkat ka jing kyrpat ia ki dorbar shnong ba kin peit ba ki briew ki ba wan ban thied ia ki mar bam kidei ban  pynlong ia ka jing iajngai iwei na iwei (social distance).
Hynrei ha ki sngi ba ka sorkar ka pyllait ban thied ia ki marbam la lap ba ki briew kim ju sngew donkam ban bud ia ka jing bthah ka sorkar bad don na ki katto katne ki dorbar shnong ki bym kwah satia ban ia snoh kti bad ka sorkar ban pynpeit bad pynsngewthuh ia ki paidbah ia ka jing don kam ban bud ia ki jing bthah ka sorkar.
Naduh ba pynbna ka jing khang shnong ha ka 24 tarik u Lber 2020 da u myntri rangbah duh ka Ri u Narendra Modi ha kylleng ka ri ki paid bah ha ka ne ka jylla ruh ki la iasnoh kti lang ban teh lakam ia ka jingpur sted jong ka jing pang Civid-19.
Hynrei ka jing kylli ia u wei pa uwei u nong shong shnong kane ka jylla.
Hato ka don jing myntoi ban iasnoh kti ha ka pakhang shnong haba ha ka por ba ki pynlait ban thied mar bam ki pynkhein ia ka jing bthah jong ka sorkar? Kane jing bym shim khiah jong ki katto katne ki dorbar shnong  kam buh ia ka jylla baroh ka wei ha ka jing ma?.
