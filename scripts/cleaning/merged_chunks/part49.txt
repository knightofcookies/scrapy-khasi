Kane ka tournament kan neh hynriew sngi lynter ka ban kut haka 13 tarik une u bnai bad ki jingiakhun baroh kila kot haduh 102 tylli ki jingiakhun.
Kane ka tournament kalong ruh kum shibynta ba ki khynnah ialehkai ka district kin ioh ban pynkhreh ban leit iashimbynta haka state championship kaban long ha sor Tura ha u bnai ban wan.
Ki kyrdan ialehkai ki kynthup iaka Open Men’s & Women’s Single/Doubles, Mixed Doubles, 35+ Men’s Single/Men Doubles, 55+ Men’s (Single / Doubles).
Ki nongialehkai kiba la wan iashimbynta ha kane ka tournament ki long na kylleng ka rilum Jaintia kiba kynthup na Sutnga, Khliehriat, Shangpung, Wahiajer, Darang, Sohkha, ATS bad na sor Jowai.
Baroh ki nongialehkai kila kynjoh sha ka 88 ngut kynthei bad shynrang.
U kongsan ba wan ban plie ia kane ka lympung u dei u Dolloi Elaka Jowai Ma Puramon Kynjing haka jingiadonlang u Ma Arwotki Sumer General Secretary Seiñraij Jowai kum u symbud kongsan nalor ki nongialam ka WJDBA bad kiwei kiwei.
Ki khynnah ialehkai ka Dulong bad ka Mookyrdup kila khur nam jop haka lympung ïalehkai Under-17 Independence Day Cup Football Tournament ba la pynïaid da ka West Jaintia District Sports Association (WJDSA).
Ka namjop ka Dulong kala wan hadien ba kala pynliem da 3-1 ïaka Evergreen Mukhla, katba Mookyrdup kala jop 1-0 ïaka Mookyndur.
Ïaki kol jong ka Dulong la thep da u Wankibha Pohthmi (12), u Iowan Challam (16) bad u Samewan Swer (29).
Shikol jong ka Evergreen Mukhla la thep da u Therly Dkhar (18).
Ïaka shikol jong ka Mookyrdup la thep da u Thiama Nampui (17).
Ki bor pynïaid ka Roman Catholic Evening School Mihmyntdu, West Jaintia Hills District kila pynlong ka jingïalang pynkup burom ïaki 25 ngut ki khynnah ialehkai ka skul kiba la wanrah nam ïaka skul bad ka District hadien ba kila jop naka State Level Subroto Mukherjee Cup Football Tournament kaba pyniaid da ka tnad Directorate of Sports & Youth Affairs jong ka sorkar jylla.
Kumban shu pynkynmaw Roman Catholic Evening School, Mihmyntdu, West Jaintia Hills kala jop haka kyrdan Under-14 Boys da kaba pynliem noh ia ka New Nongstoin S.S.(WKH) lyngba ka tie breaker da 4-3.
Ki khynnah ka St Anthony’s Higher Secondary School, ki thei ka Iewrynghep Secondary School kila jop haka kyrdan Under-17 Boys’ and Girls’.
Ban ai mynsiem bad kitbok kitrwiang ia kine ki khynnah ki ban mihkhmat iaka Jylla sha nongbah Delhi ha u bnai Nailur (September) ka ban sdang naduh 6 tarik.
U kongsan uba iadonlang haka jingpynkup burom kaba long ha hall ka skul u dei u MLA ka Jowai u Wailadmiki Shylla ryngkat ki MDC ka JHADC, ki shakri niam ka Balang Catholic, ki nonghikai bad ki khynnah skul Ula ai mynsiem ïaki khynnah ban ïalehkai bha bad ban trei shitom ban ïoh rah ïaka nam lahduh bad wanrah ruh ïaka nam ka burom ïaka skul, ka District bad ïaka Jylla, ha kajuh ka por ula pynbna ban synñiang pisa 50 hajar tyngka.
Hashwa kane u DSO u Ma Khroobok Passah ula pyntip ba ka jinglut jingsep baroh na bynta ban leit ïashim bynta sha nongbah Delhi yn pynlut na ka ophis jong u DSO bad ula pyntip ruh ba napdeng ki 25 ngut ki khynnah ïalehkai kane ka skul 5 ngut la jied ban ïalehkai bad ka Shillong Lajong Sports Club.
Kiwei kiba la ai ka jingkren kyntu kynpham bad kitbik kitwriang ïaki khynnah ki long u Brighstar Chyrmang bad u Octomewot Lamin kiba dei ki MDC ka JHADC, u Fr Ferdinand Dkhar Administrator Jowai Diocese, u Fr.Lawrence Paswet Assistant Parish Priest Jowai Diocese, ka Kong Tina Lakiang Head Teacher Cum Secretary, u Waheh shnong ka Mihmyntdu u Abul Phawa bad kiwei kiwei.
Ka surok kadei u budlum bad u shabi ka roi pynban ka jinglehkuman ka tnad PWD ban maramot ban peit iaka jingshngain ka leit ka wan kala pynlong ia u paidbah ban mih paidbah ban tynrong halade iaki jingkitkhlieh ban maramot iaka surok na Mooshrot haduh Laskein haka sngi Nyngkong.
Kane ka surok ka jngai kumba 20 KM ka hap hapoh ka Mowkaiaw Constituency, hynrei kala dap da ki thliew ki syar kaba la shitom ia u paidbah bad ki kali motor ban iaid ban ieng khlieh la ka sngi.
U Nehemayah Tyngkan uwei na ki kyrtong jong ka party Congress u ban aireng haka elekshon ban wan ula ong ka jingsniew jong ka surok ka la buh jingeh ïaki paidbah nongleit nongwan ka thaiñ khamtam eh haka por ba pang ba shitom ne ka por ban leit kha khun na ka daw ka jingsniew palat kane ka surok.
Mynshwa ka shim por tang duna shi kynta ïaki nongshong shnong jong ka Sahsniang kumjuh na ka thaiñ Tumtum, Khatkasla, Psiar ban poi Jowai, hynrei mynta ka shimpor haduh ar kynta lane ar kynta shiteng ban poi Jowai namar ba khlem maramot ïaka mynta la bun bun phew snem.
Ka Khliehïongriang ka la rung sha ka phainal jong ka lympung ïalehkai 2 nd Division Football Tournament, ka 5th Debo Shullai Memorial Trophy kaba pynïaid da ka West Jaintia District Sports Association (WJDSA).
Kane kala wan hadien baka Khliehriongriang kala pynliem da 1-0 iaka Iawmulong Nartiang haka jngiakhun kaba long ha Kiang Nangbah Stadium haka sngi Nyngkong.
Ia kane ka shikol la thep da u Juhhi Langshiang (29) bad kane ka kol kala biang pura iaka Khliehiongriang ban rung sha ka final.
Lashai ka sngi ka jingiakhun semifinal kaba ar kan long hadpeng ka West Madan Mustem pyrshah iaka Mookyndur.
U Deputy Commissioner, East Jaintia Hills District u Abhilash Baranwal haka sngi Nyngkong ula plie paidbah iaka dukan die mar bam (Grocery Shop) haka jingialang kaba long ha Khliehriāt West Community Hall.
Kane ka dukan die mar bam kaba la tip kum ka Grocery Shop cum Rural Outlet kadei jong ka Iainehskhem Village Organisation kaba la kyrshan da ka District and  Block Mission Management Unit Meghalaya State Rural Livelihood Society.
Ki mar kiba lah ban ioh na kane ka dukan ki dei kiba pynmih da ki 15 tylli ki kynhun SHG.U DC ula ong ba ka jingthmu ba plie ia kane ka dukan die marbam ka dei na ka bynta ban ki paidbah kin iohi iaki mar kiba pynmih ki SHG bad ba kin ioh thied na kane ka dukan.
Kane kila leh ruh hadien ba ka bor shynshar district kala buh ruh iaki dur ki dar bad mar jong ki SHG haka district website.
Na kaliang u DC ula kyntu iaki paidbah ban thied iaki mar kiba pynmih ki SHG bad lada biang ka rukom pyniaid ia kane ka dukan, shen yn plie ruh ia kum kine ki dukan ha kiwei ki iew kiba kham heh hapoh ak district.
Ha kane ka jingplie paidbah la iadonlang ruh u ma Justine Dkhar uba ju long ruh u MLA barim ka Khliehriat, ki nongialam ka VO bad kiwei kiwei.
Ka prem-miet jong ka 6 tarik u Nailar 2022, ha madan ialehkai basketball court jong ka Mawlai Mawroh Indoor Stadium, la sakhi ia ki jingiakhun kiba itynnad, kaba dei artad ka janmiet jong ka jingpynhap noh ia ka pyrda jong ka rynsan iakob ia bok ba la tip ia ka kum ka Meghalaya Open Elite Men’s Invitational Boxing Fight Night 2022, ba la pynlong ia ka da ka Green Heart Boxing Club of Mawlai.
Ha kane ka janmiet pynhap pyrda ia kane ka rynsan, ki jingiakhun phainal bala lah ban pynlong baroh ki long baroh San tylli.
Ki resol jong kine ki san tylli ki jingiakhun ka long ba ha ka kyrdan iakhun jong ka 45-48 kg ha kaba u Sanjeev Maskut ka Meghalaya u la shah liem noh ha u Heli Tana Tara ka Arunachal Pradesh.
Katba ka jingiakhun ha ka kyrdan jong ka 48-51 kg, u Khrawbok Marewein ka Meghalaya ula lah ban pynliem  ia u Bhim Bahadur Mote ka Nagaland, ha ka 54-57KG u Pynskhemlang Nonglait u la lah ban pynliem noh ia u rang ia kura ka Sikkim u Prem Kumar Chettri.
Ha ka kyrdan iakhun jong ka 57-60 KG u Badonkupar Synnah ka Meghalaya u la lah ban pynliem noh ia u Sawan Subba ka Sikkim bad khatduh eh ka jingiakhun ka kyrdan 60-63.5KG u Poken Siga ka Arunachal Pradesh u la lah ban pynliem noh ia u Baiamutlang Sungoh.
Kongsan ba la wan ban ia don lang ha kane ka janmiet dei u MDC ka Mawlai Constituency u bah Teiborlang Pathaw, nangta u Rangbah shnong bad Secretary ka  dorbar shnong Mawlai Mawroh, bah Peter Lyngwi President ka Meghalaya Boxing Association, ki nongshah khot sngewbha kum napoh ka jylla Sikkim, nangta u TL Gupta NIS Chief Coach ba la shongthait napoh Patiala, ha kaba ki la pyndep ruh ia la ka kamram ban Haba kren kum u kongsan ha kane ka miet, naka liang u bah teiborlang Pathaw  u la pyntip paidbah ba dang shen ma u kum u nongmihkhmat paidbah, u la leit ha kaban ia synran lang ia ki dkhot jong ka Green Boxing Club of Mawlai  hapoh ka jingialam u bah Lary Kharpran ban aiti syndon ha u Chief Minister ka jylla u Conrad K Sangma ia ka bui ba la dep ban pynkhreh  ne ka DPR, naka bynta ka jingkwah ban seng noh ia kawei na ki shlem ai jinghikai ia bok ne boxing.
Kumba ju long manla ka snem, ka shad Behdeiñkhlam jong ka Seinraij Ialong bad Wahiajer kala poi sha kaba kut noh hapdeng ka jingiphuh iphieng mynta ka sngi U president ka Senraij Ïalong u Ma Pyrkhat Shylla haka jingkren ula ong ka jingpyndep ïaka shad niam kalong na ka bynta ban ainguh ai dem ïaki jingkyrkhu ba la ïoh bad ban kyrpad kyrpon hakhmat u nongbuh nongthaw ban nangtheh ki jingkyrkhu kyrdoh ban nangïoh shuh shuh ki khun ka shnong ka Raij ïaka roi roi ka par, ka imsuk imsaiñ bad ban im miat im bha.
U myntri sorkar u Dasakhiatbha Lamare, u Shitlang Pale MLA Sutnga-Saipung, u Wailadmiki Shylla MLA Jowai, u Pa Dolloi ka Elaka Jowai ma Puramon Kynjin, u Andrew Shullai, MDC JHADC, u Lakhon Biam, MDC-JHADC, ki nongialam niam ka Seinraij Jowai, Tuber, Chyrmang bad kiwei kiba la shah khot sngewbha.
Ki rot ki rong baroh kiba la pynïeng ban pynphuh pynphieng ïaka Shad Niam Behdeinkhlam ki don haduh 12 tylli kiba la shna pynwadur haki rukom bapher da ki dong ba don hapoh ka shnong Ïalong kumjuh kiba la wanrah da ki khun ka Niamtre na Wahïajer.
Ki rukom jong ka lehniam ha kane ka janmiet kadei ka jingai pyrnah da u Langdoh sha ki dong ki shnong kiba wanrah ïaki rot ki rong.
Nangta haka bynta kaba kut hadien ka jingbret ïaki rot ki rong, pynbud pat ka jingïatan ïaki lai tylli ki bhang hapdeng ka jingïashim bynta ki khun ka Raij kaba long katkum ka rukom ba la pynjuh ne hikai kiba rim ba jah ha kum kane ka por ka samoi.
Ka Jaintia Students’ Movement (JSM) kan pynkup burom iaki khynnah kiba pass bha haka matrik, klas 12 bad iaki graduate da ka Excellency Award.
Kane ka jingpynkup burom ka JSM kan dien ka sien kaba saw bad ki khynnah bad samla kiba lah ban ioh pdiang ia kane ka khusnam ki dei kiba ioh 80 percent ka marks haka matrik, klas 12 bad graduate.
Kane ka khusnam ka dei na ka bynta ki khynnah bad samla na Rilum Jaintia.
Ka tarik ba khatduh ban pdiang iaki kot ki sla kum ka marksheet kan long ha ka 19 tarik une u bnai da kaba phah ha kine ki whatsapp number 6001824031/8787789140 bad ka jingpynkup burom kan long haka 27 tarik une u bnai.
U Ma Stephan Mukhim MLA barim ka 7-Amlarem Constituency un iakhun biang iaka elekshon MLA sha ka ïingdorbar thawain ka Jylla.
Ia kane la ong da u president National People’s Party (NPP) 7- Amlarem Constituency ma Het Pohthmi uba long ruh u MDC na War West haba kren sha ki nongthoh khubor haka sngi Saitjain ha Amlarem.
La iadonlang ruh u MDC ka War East ma Gillroy Tariang nalor ki nongkyrshan u ma Lahkmen Rymbui, MLA ba mynta uba long u Myntri sorkar kiba la rai ban kyrshan noh ia u ma Stephan Mukhim.
U ma Het Pohthmi ula iathuh ba ki nongialam ka party ha Amlarem kila wan ban iakynduh bad iakren iaka kam ticket u ma Stephan Mukhim bad vice president NPP haka Jylla u Bah Prestone Tyngsong haka 27 tarik u Naitung (July).
Ula ong ba na kaliang u Bah Prestone ula ong ba 100 naka 100 ka ticket NPP yn ioh u ma Stephan Mukhim bad ha u bnai Nailur yn pynbna paidbah.
Shuh shuh u ma Pohthmi ula ong ba u ma Stephan Mukhim ula ioh jingkyrshan ruh na u MLA barim ka War Jaintia u ma Riang Lenon Tariang, MDC Congress ma Holando Lamin nalor u nongkyrshan ba radbah u ma Lahkmen u ma Por Pakyntein, president barim BJP Amlarem u Everest Langstang bad kiwei kiwei.
U ma Pohthmi bad u ma Gillroy Tariang kila ong ba u paidkar ula ioh ban sakhi iaki jingtreikam u MLA ba mynta ma Lahkmen bad kiba bun kila rai ban kyrshan noh ia u ma Stephan.
Kila kyntu iaki nongshong shnong ka thain Amalrem baroh kawei ba kim dei ban khuslai jingmut bad kim dei ban duh jingkyrmen namar ba u ma Stephan Mukhim un mihpli bad jop biang kum u MLA ka War Jaintia.
“U Ma Stephan Mukhim u dei u briew uba iohi jngai bad uba sngewthuh iaka eh ka shon u paidbah bad uba treishitom bad ngim kwah ban kynthoh ia ki kam ba u MLA ba mynta ula leh baroh ki paidbah kila sakhai," la ong u ma Het bad khot wer ia baroh ki nongkyrshan bad ki nongialam ban trei shitom ban poi sha ka thong.
Kiwei kiwei ki MDC kiba kyrshan ia u ma Stephan Mukhim ki kynthup ia u MDC ka Jowai South Saron Paswet bad MDC ka Sohmynting Khliehtyrshi Lakhon Dkhar kiba don iaki nongthep vote kiba hap hapoh ka Amlarem Constituency.
U ma Por Pakyntein uwei na ki nongkyrshan ba radbah jong u ma Lahkmen ula rai ban kyrshan ia u ma Stephan Mukhim.
“Nga la rai ban kyrshan ia u ma Stephan namar ba u MLA ba mynta u ma Lahkmen, ngim ju ioh ka lad ban pynsngew iaka jingeh jong ngi.
Kiba bun kila ud kila nam ia u ma Lahkmen namar ba um khein snep ia u rit u ria bad ka jingangnud u paidbah haduh mynta wat lah jan kut sa ka samoi ruh kam shym la urlong.
" la ong u ma Por Pakyntein.
La kum pynhap iaka pla pisa kaba don lang bad ka pisa bad ki kot ki sla ID, ATM, dur bad kiwei jong u wei ba trei kum u Pulit SF-10.
Ka jaka ba kum pynhap kalong ha lynti na Pommura, East Khasi Hills sha Jowai, West Jaintia Hills District.
Kino kino kiba lap sngewbha ban pynphai da kaba Phone ha une u number: 7005165677.
Yn ai buskit ia kiba iohtam.
Hadien ka jingkhang jubor ka Khasi Students’ Union (KSU) iaka khyrdop lum pisa ne ka toll plaza ha Lumshnong, u District Magistor ka East Jaintia Hills District Abhilash Baranwal haka sngi Thohdieng ula pynjari da ka kyndon aiñ 144 CrPC ban khang iaka jinglum paidbah ha katei ka khyrdop.
Katkum ka hukum kaba la pynjari, la khang pyrshah ban lum paidbah palat iaka 5 ngut ha katei ka toll plaza bad ban thaw klumar ha katei ka jaka da uno uno u briew ne ka kynhun.
La khang ban rah ia kino kino ki tiar pynmynsaw.
Kane ka hukum kan treikam tad haduh bala pynbna da kumwei.
Kumban shu pynkynmaw ba ka KSU kala khang tala ia kane ka khyrdop haka sngi Palei ka taiew kaba la dep, halor ka jinglehbymsuidniew ka NHAI ban shna iaka surok bah NH-06 kaba la jot rathai ha baroh shilynter.
Shuh shuh katkum ka hukum u District Magistor, u Project Director, the National Highways Authority of India ula kular ban maramot iaka surok bah NH-06 katba lah kloi.
Ki khynnah ialehkai jong ka Khimusniang, Chutwakhu, Mookynphad Mihmyntdu, Sohmynting bad ka Chilliangraij kila khur namjop haka lympung ialehkai football Under-17 Independence Day Cup kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Thohdieng.
Haba phai sha ka jingiakhun ka Khimusniang kala jop da 4-1 iaka Lumpyrtuh Mihmyntdu.
Ia kine ki saw kol la thep da u Lammida o Dkhar (30), Heiminmiki Dkhar (34), Banshan Lytan (46) bad u Meroily Lytan (57).
Shikol ka Lumpyrtuh Mihmyntdu la thep da u Kdupmiki Rymbai (71).
Ka Chutwakhu kala jop da 3-0 iaka Tpeppale.
Ia kine ki lai kol la thep da u Ethan Suting (6), Satur June (19) bad u Damehi Rngad (55).
Kawei pat ka jingiakhun ka Mookynphad Mihmyntdu kala pynliem da 2-0 iaka Demthring.
Ia kine ki ar kol la thep da u Honesty Phawa (5) bad u Evening Tariang (51).
Ka Sohmyntinig kala pynliem da 1-0 iaka Sabahmuswang.
Ia kane ka kol la thep da u Pyniolad Pohleng (32).
Haka jingiakhun kaba khatduh ka Chilliangraij kala jop da 4-0 iaka Nangbah Sports Association.
Ia kine ki saw kol la thep mar shikol da u Iakisalanmi Lanong (41), Dashngain Dkhar (48), Seibok Tariang (49) bad u Hambert Dkhar (56).
Ka jingiakhun lashai ka sngi kaba dei artad ka jingiakhun ba khatduh jong ka wat kaba nyngkong shuwa ban jam sha ka pre quarter final kan long hadpeng ka Evergreen Mukhla pyrshah iaka Lumkyrwiang, ka Mynthong pyrshah iaka Iawmulong Nartiang, ka Catholic Youth Mihmyntdu pyrshah iaka Caroline Colony bad ka Mookyrdup pyrshah iaka Mukhla Raij.
Ki khynnah ialehkai ka Dulong, Lutituber Ialong bad ka Mulang Ialong kila khur namjop haka Under-17 Independence Day Cup kaba pyniaid da ka WJDSA kaba long ha Kiang Nangbah Stadium haka sngi Palei.
Ka namjop ka Lutituber Ialong kala wan hadien ba kala pynliem da 2-0 iaka Caroline Colony.
Ia kine ki ar kol la thep da u Shwaki Dhar (28, 32).
Ka Dulong kala jop da 1-0 iaka Sailung Ialong.
Ia kane ka kol la thep da u Samewan Swer (45).
Haka jingiakhun kaba khatduh ka Mulang Ialong kala jop 1-0 pyrshah iaka Lumpariat.
Ia kane ka kol la thep da u Charelang Mulieh (44).
Lashai ka jingiakhun kan long hapdeng ka Lumpyrtuh Mihmyntdu pyrshah iaka Khimusniang, ka Chutwakhu pyrshah iaka Tpep Pale bad ka Demthring pyrshah iaka Mookynphang Mihmyntdu.
Ka Iawmulong Nartiang bad ka West Madan Mustem ki dei sa ar tylli ki kynhun kiba lah ban buh jaka haka kyrdan semifinal haka lympung ialehkai 2 nd Division Football- 5 th Debo Shullai Memorial Trophy kaba pyniaid da ka West Jaintia District Sports Association (WJDSA).
Kane kala wan hadien ba kine ki ar kynhun kila jop haka jingiakhun quarter final kaba long haka sngi Palei ha Kiang Nangbah Stadium.
Haba phai sha ka jingiakhun ka Iawmulong Nartiang kala jop da 6-3 pyrshah iaka Phramer.
U Sambormi Nongtdu ula the par kol (20, 80+5), mar shikol la thep da u Bani Ioo Shadap (36), Ebanskhem Nongtdu (50), Shemphang Phalangki (75) bad shikol ka dei ka own goal Jngaiki Lyngdoh (27).
Na kaliang ka Phramer ia kitei ki lai kol la thep da u Francis Sumer (34), Riki Suchiang (63) bad u Shibormi Suchiang (70).
Haka jingikahun quarter final kaba khatduh ka West madan Mustem kala jop 2-1 iaka Panaliar.
U Sumioo Tariang ka West Madan Mustem marwei ula thep ia kitei ki 2 kol (3, 77).
Shikol ka Panaliar la thep da u Obram Sumer (59) Da kane ka namjop ka Iawmulong Nartiang kan aireng pyrshah iaka Khliehiongriang, katba ka West Madan Mustem kan iakhun pyrshah iaka Mookyndur.
Ka jingiakhun semifinal ba nyngkong kan long haka 8 tarik bad ka semifinal kaba ar kan long haka sngi kaba bud.
Ka Khasi Students’ Union (KSU) Kupli Area Circle kala dawa iaka company Jio bad Airtel ban pynbiang iaka mobile network haka thain Iooksi, Saphai, Khonshnong nalor kiwei kiwei ki shnong ba marjan.
Ka KSU Kupli Area circle hapoh ka jingialam general secretary Leiki Richard Tyngkan haka sngi Balang kala ai da ka dorkhat ha ki nongpyniaid ka Jio bad Airtel ha jowai ban dawa pynbiang iaka mobile network ha katei ka thain kaba ki paidbah nongshong shnong kim ioh myntoi naka jingwan kine ki company phone namar ba bun ba thud ka network.
Ka jingbymbiang ka network ka wanrah shibun ki jingeh iaki paidbah khamtam haka pang ka shitom bad kumjuh iaki khynnah skul mynta kiba bun ki klas ki hap ban leh online, la ong ka KSU bad bynrap ruh ba bunsien tang shu lip ka bording ka network ruh kala duh.
Ka KSU kala ong ba ki nongtrei ka Primary Health Centre, Iooksi bun bun sien kila ujor namar ka jingbym biang network kaba la wanrah jingeh bad pyndkoh iaka jingtreikam jong ki.
Ka KSU kala dawa na kine ki ar tylli ki company, Jio bad Airtel ban pynbiang iaka jingshakri jong ki da kaba pynbiang iaka network mobile ha katei ka thain bad kala ong kam dei shuh ban ioh ia kum kine ki jingujor na u paidbah nangne shakhmat.
Ka jingiakhun quarter final 2nd Division Football kaba pyniaid da ka West Jaintia District Sports Association (WJDSA) kala sdang haka sngi Balang ha Kiang Nangbah Stadium da ka namjop ka Mookyndur bad ka Khliehiongriang.
Haba phai sha ka jingiakhun, ka Mookyndur kala jop 2-1 iaka Nangbah SA.Ka Mookyndur kaba wan nadien ban ioh thep kol, kala thep ia kine ki kol lyngba u Jomsing Pariat (60) bad Provi Suting (78).
Katba ka shikol ka Nangbah la thep da u Ewanmi Pasi (50).
Ha kawei pat ka jingiakhun ka Khliehiongriang kala pynliem da 1-0 iaka Lion SYA.Ia kane ka kol jop la thep da u Arwanki Dkhar (73).
Da kane ka namjop kala biang pura ia kine ki ar kynhun ban buh jaka haka semifinal.
Lashai ka jingiakhun kanlong hadpeng ka Phramer pyrshah iaka Iawmulong Nartiang bad Panaliar pyrshah iaka West Madan Mustem.
Ka Sohmynting kala jop da 1-0 pyrshah iaka Nangbah Sports Association, katba ka jingiakhun hapdeng ka Sabahmuswang pyrshah iaka Dongmihsngi, ka Royal Pole Mihmyntdu bad Evergreen Mukhla kala wai da kaba iakhaid haka Under-17 Independence Day Cup ka WJDSA.Haka jingiakhun kaba long ha Kiang Nangbah Stadium haka sngi Balang, iaka shikol ka Sohmynting la thep da u Nidawanchwa Kharlukhi (57) kane ka kol kala neh haduh bala wai ka por iakhun.
Ka jingiakhun hadpeng ka Sabahmuswang pyrshah iaka Dongmihsngi kala wai mar 2-2.
Na kaliang ka Dongmihsngi la thep da u Chanmi Phawa (14) bad u Pyrkhatshaphrang Sumer (43), katba na ka Sabahmuswang la thep da u Tipmiki Shylla (28) bad u Lakhon Dkhar (47) min.
Ha kawei pat ka jingiakhun ka Royal Pole Mihmyntdu kala iakhaid 2-2 pyrshah iaka Evergreen Mukhla.
Na ka Evergreen Mukhla la thep da u Threll Dkhar (14) bad Bantei Lamare (42).
Katba na ka Rotyal Pole la thep da u Nganpynshongdor Niang (25) bad Dapdor Ymbon (29).
Ka jingiakhun lashai ka sngi kan long hapdeng ka Caroline Colony pyrshah iaka Lutituber Ialong, Dulong pyrshah iaka Sailung Ialong bad ka Lumpariat pyrshah iaka Mulang Ialong.
Ka Jowai Municipal Board ryngkat ka jingïatreilang ka Meghalaya Bharat Scouts & Guides, West Jaintia Hills kala pynlong iaka jingai jinghikai iaki khynnah skul ban pynlong iaka sor Jowai kaba khuid kaba suba haka sngi Balang.
Ia kane ka jingai jinghikai kaba tip kum ka Waste Management and Sanitation kaba hap haka Swachh Bharat Mission (Urban) la sdang ha ki lai tylli ki skul kiba kynthup iaka Govt.
Boy’s Higher Secondary School, Govt.
Girls Higher Secondary School bad ka Marianhill Higher Secondary School.
Ki nongialam ka Meghalaya Bharat Scouts & Guides kiba la ai jinghikai ki dei u Ohiwot Laloo, District Secretary, MBS&G-WJHD, Rising Kharngi (Scouts Master), Stopper Phira (Scout Master), CD Laloo (Guide Captain), Pet Dhar (Scouts Master), Lamisakani Dkhar (Guide Captain), u Julius Pakem, (Scouts Master), Teilangki Rymbai (Scout Master) bad ka Aidasuk Warlarpih (Guide Captain).
Ki riew shemphang jong ka Meghalaya Bharat scouts & Guides ki la kyntu ïaki khynnah ban don ka jingkitkhlieh haba ïadei bad ka khuid ka suba da kaba sdang shwa na lade bad ban long ka nuksa ne nongmuna ba bha ïa kiwei.
La pynsngewthuh ruh ïaki khynnah haba ïadei bad rukom pyllang ne bret ïaki jakhlia ne ki tiar ki tar ba mih na ki ïing ki sem da kaba pyndonkam ïaka Blue Bin bad ka Green Bin kiba ka Jowai Municipal Board ka la ai sha ki longïing na bynta ban pynsuk ïaka rukom pynlang ïaki ñiut ki jakhlia da ki briew ka Jowai Municipal Board ynda la dei ka sngi ban wan kit ïaki ha man ki dong ki shnat.
Ka Mookyndur, Mookyrdup bad ka Lutituber Ialong kila khur namjop haka lympung ialehkai Under-17 Independence Day Cup kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Ka Mookyndur kala pynliem da 3-2 iaka 7 Wasa Utd.
Ia kine ki lai kol ka Mookyndur kala ioh thep lyngba u Lewotki Pariat (7) kaba la mih paw haka dur ka own goal, kaba ar la thep da u u Patiently Lakuna (28) bad kaba lai da u Soobiang K Pomtiah (36).
Ar kol ka 7 Wasa kala thep lyngba u Kerlangmi (10) bad u Sambha Ryngkhlem (16).
Ha kawei pat ka jingiakhun ka Mookyrdup kala jop 7-0 iaka Catholic Youth Mihmyntdu.
Ha kane ka jingiakhun la mih paw kawei ka hattrick kaba la khyrwit da u Kynmole June Kyndait (50, 57, 59), ar kol la thep da u Gentes Tariang (12, 40) bad mar shikol da u August Surong (42) bad Hamsilet Lakuna (46).
Ka Lutituber kala jop da 3-1 kol iaka Mukhla Raij.
Na kaliang ka Lutituber ia kine ki lai kol la thep da u Bishar Lhuid (31), Richard Dhar (49) bad Shwaki Dhar (59).
Shikol ka Mukhla Raij la thep da u Guidingstar Suna (40).
Lashai ka jingiakhun ka NSA kan iakhun pyrshah iaka Sohmynting, Sabahmuswang pyrshah iaka Dongmihsngi bad ka Royal Pole Mihmyntdu pyrshah iaka Evergreen Mukhla.
Ka Seng Samla Katholik Parish Nongbah kala pynkup burom iaki 17 ngut ki samla kiba pass bha haka eksamin SSLC bad HSSLC haka sngi Saitjain ka taiew bala dep.
Ha kane ka juh ka sngi la pynkup burom iaki 40 ngut ki rangbah kiba la synniang ban kyntiew iaka pule ka puthi haki san tylli ki balang hapoh ka parih Nongbah.
Kane ka jingpynkup burom ka dei kaba la tip kum ka 1st Otto Ofenmuller Excellence Award 2022.
U president seng samla parish Nongbah u Euginesius Hinge u la iathuh ba ka seng samla pynkup burom iaki riew rangbah kiba la trei shitom ha baroh san tylli ki balang shnong ki ba kyntiew ia ka jingnang jing stad ha poh ka parish bad kumjuh ruh ki ba la trei borbah na ka bynta ban pyniar ia ka kam jong u blei ha poh ka parish Nongbah.
Ula ong ba uwei na ki riew rangbah uba la shah pynkup burom u dei u Babu Carlish Hinge uba la trei 25 snem kum u nongialam balang jong ka balang shnong Nongbah.
Ka Saindur Mihmyntdu kala jop da 3-0 ïaka Panaliar haka jingiakhun Independence Day Cup kaba pyniaid da ka WJDSA kaba long ha Kiang Nangbah Stadium haka sngi Nyngkong.
Ia kine ki lai kol la thep da u Dayoophioo Lyngdoh (3) Nangkhroo Lyngdoh (56) bad u Lakhon Phawa (60).
Ar tylli kiwei pat ki jingiakhun ha kane ka lympung hadpeng ka Nangbah Mulang pyrshah iaka Lumiawmuchai kala kut khlem don mano mano ba ioh pynkhih jar bad ka Moosalyngkat pyrshah iaka Lion kala wai da kaba iakhaid 1-1.
Haba phai sha ka jingiakhun 2 nd Division, ka Lion sports and youth affairs kala jop da 3-1 kol pyrshah iaka Pynthorlangtein.
Na kaliang ka Lion la thep da u Chiruplang Pdang (34), Chanmitre Dkhar (41) bad u  Sanborlang Kharshohnoh (49) katba na ka Pynthorlangtein Balongshwa Surong (32).
Haka Independence Cup ka 7 Wasa pyrshah iaka Mookyndur, Catholic Youth Mihmyntdu pyrshah iaka Mookyrdup bad ka jingiakhun kaba khatduh ka Mukhla Raij pyrshah iaka Lutituber Ialong.
Ka East Khasi Hills Cricket Association kan pynlong iaka jingiit khynnah ialehkai ne ka Talent Search ha Mawryngkneng haka 6th Nailar (August) naduh 9 AM shaneng.
Baroh ki khynnah shynrang hapoh 15 snem bad ki kynthei hapoh 17 snem kiba shong ba sah ha Mawryngkneng Block ki lah ban aishimbynta.
Kino kino ki khynnah kiba kwah ban iashimbynta ki lah ban ai nang ai kyrteng shuwa ha u Nangshai Nongpluh, Ph.
No.8257004370 bad u Moonlight War, Ph.
No.8787332846.
Lah ruh ban ai kyrteng haka sngi ba pynlong iaka camp shiteng shuwa ban sdang.
Ka Sai Yei Sap Production & Entertainment kawei na ki kynhun na Jowai kaba pynmih iaki phlim Pnar, kala long kaba pynkhreh ba kan pynmih biang sa ia kawei ka phlim biria haka ktien Pnar.
Ka Sai Yei Sap Production & Entertainment kala pynbna paidbah ba mynta kala sdang ban ringdur ia kane ka phlim biria hapoh ka jingpyniaid u Kiki Garod kum u Director.
Ha kane ka phlim ki tyngshop ki puron ki dei u Maheh, Slaek, Ma Lor, Bah Tam, Kong Tiaw nalor kiwei kiwei kiba paw bha ha ki phlim Pnar.
Na ka liang ki nongpyniaid jong kane ka kynhun ki khot ki wer ia ki paidbah jong ka ri lum Khasi-Jaiñtia ban ai ka jingkyrshan ia kane ka phlim biria ne comedy da kaba wan peit ka ban sa pyllait ha ki khyndiat bnai ban wan.
Ka khynnah skul jong ka Kiang Nangbah Government Higher Secondary School, Ialong Secondary School kila bteng ban khur namjop haka lympung ialehkai football ki khynnah skul- Inter School Subroto Cup kaba pyniaid da u District Sports Officer, West Jaintia HIlls District, Jowai kaba la iaid shait shait ha Kiang Nangbah Stadium.
Haka jingiakhun kaba long mynta ka sngi, ka Ummulong Presbyterian HSS kala pynliem da 2-0 kol iaka Moodymmai SS.Ka Amlarem SS kala jop 3-0 kol iaka Jowai Govt UP RMSA.Haka ka jingiakhun ka Jowai Presbyterian HSS pyrshah iaka QC Springside HSS, ka Jowai Pres HSS kala pynliem da 4-1 kol QC Springside HSS.Ka HK Singh Memorial SS kala khur iaka jingjop kaba nyngkong da 3-0 kol pyrshah iaka Jaintia HSS.Ka Ialong SS kala jop iaka jingiakhun kaba ar jong ka hadien ba kala lah ban pynliem da 1-0 kol Padu Secondary School.
Ha ka jingiakhun kaba khatduh ka Kiang Nangbah Government HSS kala bteng biang ban khur iaka nam jop jong ka hadien ba kala pynliem 2-0 kol iaka Seinraij HSS.Ka jingiakhun lashai: Under 17 Boys’ – Little Flower HSS Ummulong vs Govt Public School Under 17 Boys’ – Thangbuli HSS vs Nartiang Presbyterian HSS Under 14 Boys’ – Little Flower HSS Ummulong vs Lumpyrtuh SS Under 14 Boys’ – Amwi Jarain SS vs Jaintia HSS.U Marshall Berman u ong “Phi lah ban ym sngewtynnad ïaka Politik, hynrei ka Politik pat ka sngewtynnad ïa phi.
" Kaba mut ba ngim lah ban kiar naka politik.
Ki don ruh kiba ong ba ka politik ka dei ka kam kaba jakhlia bad ngi dei ma ngi ba jied ïa ki nongmihkhmat jong ngi.
Namar kata hato ngim dei ban kynnoh ïalade ïa kaei kaba jia ha Meghalaya mynta.
Ka synshar paidbah ka dei ka sorkar u paidbah da u paidbah bad naka bynta u paidbah bad ka jingkylli ka long hato u paidbah u ïashim bynta shisha ha ka kam synshar khaddar? Hato kam dei ka jingshisha ba ngi kut tang haka por ilekshon? Lada ka jylla kan nangroi bad ka synshar khaddar kan bha, ngi donkam ïa ka jingïashim bynta jong u paidbah baroh.
U Heraclitus u ong “Ka don tang kawei kaba ïaineh ha ka pyrthei bad kata ka dei ka jingkylla" bad lada ngim pdiang ïaka jingkylla ne kylla lang bad ka por, ngin shah ieih shadien.
Namar kata ki kyntien kyntu kynpham jong kane ka jingïaleh ka dei “Kylla ngi lah" bad kumba ong u Mahatma Gandhi, ale ngin long kita ki jingkylla kiba ngi kwah ban ïohi ha ka jylla ka jong ngi.
Ka jingïohi jngai Ngi ngeit ba ka jingpynkupbor kan pynlong ïa ki briew kiba tip khambha bad kiba ïashim bynta ha ka roi ka par.
Ka kam kaba nyngkong ka dei ban thaw ïa ka Jowai Constituency Development Council (JCDC).
Kan trei na ka bynta ka roi ka par ka konstitwensi bad ban pynhikna ba ki briew ki ïashim bynta ha ka roi  ka par.
Ki thong jong ka JCDC ki long: Kaei ka Jowai Constituency Development Council? Ki kam jong ka JCDC: Ki dkhot jong ka JCDC: Ka ophis ka JCDC Kumno ngin ïatreilang bad ki syrtap bapher haka imlang sahlang ? Ka jingïatreilang bad ki Waheh Chnong Ka jingïatreilang bad ki kynthei Ki kam ban ïatrei bad ki samla Ki kam ba ngin trei bad ki samla Ka Art and Culture Ka jingkhlañ jong ka Jowai constituency ka shong ruh haka jingriewspah jong ka haka lariti (culture) bad ka thong ka long ban pynbha bad khraw ïaka Art and Culture khnang ba kan long ka lad ïohkam ïohjam ruh Ban pynkiew ïaka kam jngohkai pyrthei Ki kam ba ngin trei bad ki nongrep Ki kam ba ngin ïatrei bad ki nongtrei bylla bad ki nongdie madan Ki kam ba ngi ïatreilang bad ki briew baduna ki dkhot met Ki kam kiba ngin trei bad ki briew ba pang AIDS bad kiba kyrni haki jingdih buaid Ki kam pynroi Umbam umdih Ka kam kaba ïadei bad ka ñut Ngi pher kumno na kiwei pat Kaei kaba u kandidiet u don? Ka rukom kanbas ilekshon jong ngi ruh ka pher Ki jingkylla kiba khmih lynti hadien san snem Kaba ngi tyrwa ka dei ka kabu ban wan rah ïaka jingkylla, bad ki jingkylla kiba ngi lah.
Ale namar kata ngin long ka jingkylla kaba ngi kwah ban ïohi haka konstitwensi.
Ka KSU East Jaintia Hills District Unit kala synniang da ka tin sop ïing sha ka skul ba jot tnum bad pei um ka skul ha kawei ka shnong ha East Jaintia Hills District haka sngi Balang.
Kane ka skul kaba hap ban mad iaka jingeh bad shah ieh khlem maramot ha ka tnad pule puthi ka dei ka Ummat Lakadong Government LP Skul, Lakadong.
Ka KSU kala ong ba kane ki khynnha skul ki hap ban shah iaka sngi u slap bad haba jur bha u slap la hap ban ai shuti iaki khynnah skul ba jaw um ki kamra klas.
Ia kine ki tin sop iing la aiti ka KSU haka jingialam assistant organising secretary ka KSU East Jaintia Hills District haka jingiadonlang ki nongkitkam ka KSU Lakadong Unit.
Ka KSU kala ujor sha ka SDSEO ka district, hynrei ym shym la don kino kino ki dak ki shon ban sdang maramot ia kane ka skul.
Ka Chankylliang Development Society (CKDS) Khliehriat ka la pynlong iaka jingjurip iaka jingpang HIV/STI lyngba ka Village Level Awareness Camp (VLAC) haka Shnong Dkhiah East, East Jaintia Hills District haka sngi Palei.
Ka CKDS lyngba ka project Link Worker Scheme (LWS) da ka jingkyrshan ka Meghalaya AIDS Control Society (MACS) kala pynlong ia kane ka jinghikai.
U Programme Officer (PO) ka Meghalaya AIDS Control Society (MACS) Bah Ajoy, ula kyntu ki paidbah khamtam ia kito kiba don jingpang ba ki dei ban dih tista ia u dawai ba la tip kum u Anti-retroviral Therapy (ART) khnang ban pynduna ia ka jingkha sted u khniang jingpang hapoh ka met u ne ka briew.
Ula ong ba bit ban ibein lane peit poh ia kino ki briew kiba don ia u jingpang namar lada lap ia kum kita ki briew kin shah pynngat hapoh ka ain bad lah ruh ban shah kem.
Ka kong Philia Paslein, ICTC Counsellor ka Khliehriat PHC kala ka la batai shaphang u HIV/AIDS bad kumno ka ktah ia ka met jong ki briew bad ki lad jingiada khnang ban lah ban kiar na ka jingiabit kumjuh ruh ban pynduna ia ka jingsaphriang sted jong u jingpang HIV/AIDS.Kala ong ba ka jingma ka ap lada ki briew jong ka shnong kim shimkhia ban sumar bad ban leh ia ka test bad ban dih dawai ha ka por ba biang bad ka lah ban wallam sha ka jingiap ruh de.
Haka juh ka por kala pynshlur iaki samla, longkmie bad riew rangbah ban wan shakhmat ban leh ia ka test khnang ban tip ia ka jinglong lajong bad ka test ruh ka long kaba ai ei da ka sorkar khlem kano kano ka jingsiew ne bai lutksan.
Hadien ka jingialang la pynlong iaka HIV/STI screening kata ban test khnang ban lap ba lada u ne ka briew ki don ne em ia u khniang jingpang.
La don kumba 120 ngut kiba wan iashim bynta haka jingialang bad napdeng kine katto katne ngut ki la wan shakhmat ban leh ia ka HIV/STI screening.
Iaka jingialang la pyniaid da ka Staff incharge jong ka CKDS Usefull Amrynsong ba dei peit ia ka shnong Dkhiah East bad la ioh ka jingkren pdiang na u waheh dong jong ka shnong Dkhiah East haka jingiadonlang u Zonal supervisor (ZS) u Dauni Waneimi Sutnga nalor kiwei kiwei.
Ka sngi ba ar jong ka lympung ialehkai football ki khynnah skul, ka Subroto Cup kaba pyniaid da ka ophis u district sports officer, Jowai kala mih paw haduh 17 kol bad ar tylli ki jingiakhun la rai iaka namjop da ka tie breaker haka sngi Palei.
Haba phai sha ka jingiakhun mynta ka sngi kaba long haka kyrdan Under-17 Boys’ ha madan Kiang Nangbah Stadium, haka jingiakhun kaba nyngkong eh ka Amwi Jarain SS kala jop da ka tie breaker da 4-2 iaka Modern SS Ialong.
Ka Marian Hill HSS kala pynliem da 2-0 kol iaka Riwar Jaintia Church of God SS da 2-0 kol.
Ka Adventist HSS kala jop 5-0 kol iaka Mang Hai Ryum SS, katba ka Saw Lyngdoh HSS kala pynliem da 4-0 kol iaka Khimusniang Pres SS.Ha kawei pat ka jingiakhun ka St Claret SS kala jop 5-1 kol iaka Tpep Pale SS bad ka jingiakhun kaba khatduh Lumpyrtuh SS kala jop da ka tie breaker 3-1 Syiem Jingsuk SS.Lashai ka jingiakhun Under-17 Boys’ Moodymmai SS vs Ummlong Pres HSS Jowai Govt UP RMSA vs Amlarm SS Jowai Pres HSS vs QC Springside HSS Jaintia HSS vs HK Singh ME SS Padu SS vs Ialong SS Seinraij HSS vs Kiang Nangbah Govt.
HSS.Ki nongialam ka Congress ha 1-Nartiang Block Congress Committee kila rai ban trei borbah ban pynjop iala u kyrtong u Ma Emlang Laloo, uba la pynbna paidbah ban mih madan haka elekshon MLA 2023 na 1 Nartiang Constituency.
Ka Nartiang Constituency ka dei kaba ju khlain ka Congress, kaba wat u MLA ba mynta ma Sniawbhalang Dhar ula jop nyngkong eh na ka Congress bad ki dak ki shin ki kdew ba haka elekshon 2018, ka Congress ha kane ka thain kam shym la rem bun.
Shuh shuh ban pynkhlain iaka party Congress ha kane ka thain, haka sngi Balang, u Ma Emlang ryngkat bad u president ka 1 Nartiang Block Congress Committee Ma Elias Susngi kila jied bad pynskhem ia baroh ki nongkitkam La jied Working president ia u Ma Samson Ryngkhlem, vice president u Jomeo Dkhar bad Dathmulang Ryngkhlem, general secretary Pyrkhatbha Pyrphet, assistant secretary Precious Ryngkhlem u Meri Rymbai, katba u organizing secretary u Eklis war.
La jied ruh ia 2 ngut ban mih khmat sha ka District kiba kynthup ia u Ma Defence Susngi bad u Ma Kishon Kharshohnoh bad 45 ngut ki executive members.
Ki nongialam bad ki dkhot ka Nartiang Block Congress Committee da kawei ka sur kila rai ban trei shitom ban pynjop ia u candidate jong ka Congress party ha kani ka kynti, la ong u general secretary.
Ka lympung ialehkai football ki khynnah skul, ka Inter School Subroto Cup kaba pyniaid da ka ophis u District Sports Officer, West Jaintia Hills District kala sdang haka sngi Balang ha madan Kiang Nangbah Stadium.
Ha kane sngi haduh hynriew tylli ki jingiakhun la lah ban pyndep ha kaba ka North Liberty HSS, Ka Govt/.
Boys’ HSS, Kiang Nangbah Govt.
HSS, Nartiang Pres HSS, Govt.
Public School bad ka Ialong SS kila khur namjop.
Ha kane ka kynti ki don haduh 43 tylli ki skul kiba iashimbynta kiba kynthup haka Under-14 Boys, Under-17 Boys’ bad Under-17 Girls’.
Iaka jingiakhun la pynlong haka dur jong ka knockout.
Haba phai sha ka jingiakhun kaba long mynta ka sngi haka kyrdan Under-17 Boys’, ka Ialong Secondary School kala jop da ka tie breaker da 3-2 iaka Don Bosco School, Mihmyntdu, ka Government Public School kala pynliem da 1-0 kol iaka Demthring Presbyterian Secondary School.
Ha kawei pat ka jingiakhun ka Nartiang Presbyterian kala jop da 3-0 kol iaka Police Public School.
Ka Kiang Nangbah Government HS School kala jop 1-0 kol iaka Archievers Secondary School, Ummulong.
Shuh shuh ka Government Boys’ Higher Secondary School kala jop da 2-1 kol iaka Trangblang Government UP RMSA.Ka jingiakhun kaba khatduh jong ka sngi ka North Liberty Higher Secondary School kala pynliem da 4-0 kol iaka Shangpung Government UP RMSA.U District Magistor, Eastern West Khasi Hills District, ha ka hukum ba la pynmih haka 3 tarik u Jylliew 2022 katkum ka Section ba 144 ka CrPC, u la mana bad khang pyrshah ia ka jingtih shyiap ha ki jaka ka shnong Ksehkohmoit bad ha Krohbah kaba don ha shnong Langtor kiba hap hapoh ka Eastern West Khasi Hills District.
U District Magistrate u la pynmih ia kane ka hukum hadien ba la ioh jingujor halor ka jingdon jong ki briew kiba tih shyiap da kaba pyndonkam ruh ia ki kor ki bor ban pynkhuid ia u shyiap ba lah dep tih bad namar ba kane ka jingleh ka long beain bad ka pynjaboh ruh ia ki wah ba marjan kynthup ia  ka wah Kynshi.
Kane ka jingtih shyiap ka buh jingma ia ki dohum dohwah ha ki wahduid bad wahbah ha kitei ki jaka, bynrap shuh shuh ka hukum u District Magistrate.
SDPRO.Ka school managing committee jong ka Seiñraij Higher Secondary School, Jowai kum shibynta ban snohkti lang bad satlak ka pyrthei ryngkat ka jylla kaba la pynlong da ka taiew lehkmen ban pynneh pynsah iaka mei ramew kala pynlong iaka jingthung dieng ha lum Mooliksoo haka sngi Balang.
Shuwa ban pynlong iaka jingthung dieng la don ka jingialang kaba lyngkot kaba pyniaid da u ma Hercules Toi, chairman ka SMC.La ioh ka jingkren lyngkot na u president Seinraij, Jowai ma OR Shallam, Ma SK Lato member SMC, ka jingnguh jingdem ia u nongbuh nongthaw da u Ma Raymond Nartiang u Pator bad ka kyntien ai khublei na u ma GH Bareh secretary SMC.Da ki phew ngut ki khynnah skul, ki nonghikai kila iashimbynta ha kane ka jingthung dieng.
Ka jingrakhe ia ka taiew pynneh pynsah mariang ne ka World Environment Week kaba pynlong da ka ophis u Deputy Commissioner, Eastern West Khasi Hills District ha ryngkat ka jingiatreilang bad ka Basin Development Unit, West Khasi Hills District, Nongstoin kaba sdang naduh 31 tarik Jymmang kala poi noh sha kaba kut haka sngi Balang haka prokram kaba la pynlong ha Tirot Sing Memorial Hall, Pyndengumiong, Mairang.
U kongsan u dei u Syiem ka Hima Nongkhlaw, u Pa’iem PM Syiemlieh haka jingdonlang u Deputy Commissioner ka Eastern West Khasi Hills District, u Bah W Nongsiej, u BDO ka Mairang Block, u Bah C.P Mawkon, ki nongtrei jong ki tnat sorkar bapher bapher hapoh ka distrik, ki nongialam shnong, ki nonghikai bad ki khynnah pule.
U Syiem ka Hima Nongkhlaw, u Pa’iem P.M Syiemlieh u la khot la wer ia baroh kiba la iadon lang ha kane ka prokram ba kin shim halade ia ka jingkitkhlieh ban iada bad ban pynneh pynsah ia ka mariang namar u bynriew u don tang kawei ka pyrthei ba un shong un sah.
Haba kren halor ka rukom pynneh mariang jong ki riew hyndai lyngba ka jingsumar jongki ia ki khlaw ki btap, u kongsan u la kyntu ia baroh ban iatreilang ryntih ha ki kam thungdieng bad ruh ha ka ban sumar iaki na ka bynta ban kyntiew bad pynneh pynsah ia ka mariang bad ki sawdong sawkun jongka.
U Deputy Commissioner ka  Eastern West khasi Hills District ha ka jingkren jong u, u la kren shaphang kiba bun ki jnit ki jnat kiba iadei bad ka mariang kiba kynthup ia ki jait jingpynjulor ia ka na ki daw kiba bun kiba kynthup ia ka jingroi stet u paidbynriew ha sla pyrthei bad ka jingdon jong ki karkhana ba bunjait bad u la ban ruh halor ka jingshisha ba ka kam pynneh mariang kam dei ka kam kaba shisngi hynrei kaba dawa ia ka jingiatreilang lang bad jingtreishitom da baroh ki paidbah ha ka jingim kaba man ka sngi lyngba ki kam ki duk ki jongki.
Ha kane ka prokram la ioh ruh ban sam ia ki khusnam sha ki khynnah skul hapoh ka distrik kiba la jop ha ka jingiakob iatyrko nia, thoh ese bad dro jingdro  ia kiba la pynlong kum shibynta jong ka jingrakhe ia ka Taiew Pynneh Mariang mynta u snem.
La ioh ruh ban sam ia ki khusnam Best Village Natural Resources Management Committee (VNRMC) sha ka VNRMC jong ka shnong Lyngdoh Maram kaba hap hapoh Mairang Block bad ka VNRMC ka shnong Nongshillong kaba hap hapoh Mawthadraishan Block SDPRO Mairang.
U Bah Shaiborlang Kharsynteng u la ioh ia ka kyrdan PhD haka Philosophy na ka skulbah North Eastern Hill University (NEHU), Shillong halor ka thesis jong u ka “Creation Myth in Judeo-Christian and Khasi Religion".
U la leh ia kane ka jingwad bniah hapoh ka jingialam u Prof.Vanlalnghak.
U Bah Shaiborlang u dei u khun jong u Bah E Kharbuki bad i Kong Crystal Kharsynteng (bam kwai ha dwar u Blei) bad u shong u sah ha Riatsamthiah (Block-6), Shillong.
Mynta u trei kum u Assistant Professor, Department of Philosophy ha Women’s College, Shillong.
Ka Sub-Divisional Officer (Supply) jong ka Amlarem Sub-Division kala pynbna paidbah ba ia u khaw hapoh ka skim PMGKAY na ka bynta u bnai Jylliew (June) 2022 la pyllait sha baroh ki longïing ki ba hap hapoh ka NFSA (AAY & PHH) naduh ka 3 tarik jong u bnai June 2022 haduh ka 15 tarik une u bnai.
Ka bhah AAY bad PHH ka lon mar 5 kilo shi khlieh bad une u khaw u dei uba ioh ei na ka sorkar.
PHH     –    5 kilo shi khlieh ( Ym donkam siew pisa) Lada don kino kino kiba shim da ka pisa ne ki bym ioh ia ki tei ki mar jong ki, ki lah ban ujor sha ka ophis jong ka SDO (Supply) da ka ba thoh shai ia ka kyrteng bad ka shnong jong ki khnang ba yn lah ban pynshitom ia ki.
Shuh shuh ka SDO Supply ba u khaw NFSA (AAY & PHH) bad ki Non-NFSA na ka bynta ka bhah jong une u bnai yn pyllait sha ki Fair Price Shop Dealers  haduh 15 atrik Jylliew.
Ka bhah jong ki nongbat card AAY kalong 35 Kgs kawei ka longiing haka dor T.3/- shi kilo, katba ki PHH haka jingthew kaba 5 Kgs shi khlieh haka dor T.3/- shi kilo bad iaki Non-NFSA ka dei kam dei ban palat iaka T.14/- shi kilo.
Ka Khasi Students’ Union (KSU) Narpuh Circle kala byrthen ban khang tala iaka toll gate ha Lumshnong hadien ba NHAI kala leh kuman ban maramot iaka surok bah NH 06 kaba la jot rathai ka surok bah NH 06 naduh na Mynkre sha duh Ratacherra.
Ka KSU kala ong ba kane ka surok bah kala jot bda dap sa tang ki thliew ki syar kaba buh jingma iaka iaid ka ieng ki kali, phewse ka NHAI kala leh kuman ban kam shym la maramot ne pyndap iaki thliew kiba la dap um kum ki pung ba buh jingeh ban iaid ki kali naduh kiba heh haduh kiba rit.
Ka KSU ka jaka kaba la shondur ba ring dur ka dei ha ka jingkieng ha Tongseng kala sniew shaba palat bad kala dap um kum ka pung kaba buh jingma iaka iaia ka ieng ki kali.
Wat hapdeng ka jingsniew ka surok, ka toll plaza ka khrong pisa puk puk na ki kali ba iaid ba ieng, katba lyndet iaka jingshngai ka surok.
Kumta ka KSU ka ai por tang ar (2) sngi ia ka NHAI ban maramot ia baroh ki jaka ba pei thliew ha baroh shilynter u suroh naduh Mynkre shaduh Ratachera.
Ha kawei pat ka Khubor ka KSU Lumshnong unit kala pynlong iaka prokram thung dieng kum shibynta ban rakhe iaka World Environment Day.
Ia kine ki tynrai dieng la ai sngewbha da ka tnad kam khlaw ha Umkiang.
Kum shibynta ka jingrakhe bad ban ialap pynbha iaka mei ramew, ka Village Defence Party (VDP) ryngkat ka jingiatreilang ki ar tylli ki Village Organisation kaba kynthup iaka Iaseiñlang bad ka Nangkiew Shaphrang kila pynlong iaka jingthung dieng haduh 400 tynrai.
Ïa kine ki dieng la thung naduh na phyllaw ka ophis jong ka dorbar shnong Cham Cham, ka Cham Cham Secondary School shaduh ka ka jaka kaba khring iaki nongwai kai suwari ha Sahksaw bad ha shilynter ka Wah Myntdu haka Sngi U Blei.
Shuwa ban sdang iaka prokram thungdieng la don ka jingialang kaba lyngkot kaba pyniaid da u Stop Phawa, secretary  SMC Cham Cham SS, ka jingkren pdeng n aka Kong  Meyoe  Dkhar Ex Secretary  shnong  Cham  Cham, ma Mr Tyrnit  Pdeiñ  secretary  San  Shnong Welfare Association, Mul Phawa  Adviser  VDP bad kiwei kiwei.
La iadonlang ruh u Myntri sorkar ma Kyrmen Shylla, Deputy CEM JHADC Lasky  Rymbai.
Baroh ki nongkren kila kren halor ban tyngkai iaka jingbuh jingsat ka mei ramew ban suk ka pateng la pateng.
Ka Khasi Students’ Union (KSU) East Jaintia Hills District Unit haka jingiatreilang bad ka Down Town Hospital Guwahati kin pynlong iaka jingai sumar ei ne ka Free Health Check Up haka 11 tarik u Jylliew (June)  ha ïing dorbar ka Khliehriat West, East Jaintia Hills District.
Ka KSU Ka khot sngewbha ia baroh ban wan sha kane ka jingsumar ei ka ban sdang naduh 9 baje mynstep haduh 2 baje nohphaisngi.
Ki Jingpang ban jingsumar ei ki kynthup iaka jingpang skhor, khmut bad ryngdang (ENT), ki jingpang ki khynnah (Paediatrics), jingpang ba iadei bad ki kynthei (gynaecology), ki jingpang bampong (cancer treatment oncology) bad kiwei kiwei ki jingpang kyllum (medicine).
Ia ki jingtip ba bnai lah ban phone ha kine ki number 7629896710/ 8794942022/ 9678091106.
Ka Rotary Club Jowai haka sngi Saitjaiñ ka la pynlong ïaka jingïalang pynrung dkhot thymmai ne Induction Ceremony ha Infinity Conference Hall, Mooralong.
Ïaka jingïalang la pynïaid da u Montri Passah, MPHF President Rotary Club Jowai bad la ïoh ka jingkren pdiang burom na u Rtn.
Samehi Laloo, RFMS President Elect katba u Rtn.
R.Nongtdu, MPHF ula khana shaphang u Fencing Syrti uwei na ki dkhot ba pyniasoh bad ka Rotary Club Jowai.
U Rtn.
S.K.Lato, MPHF haka jingkren maitphang ula ïathuh shaphang ka Rotary bad ka nongrim treikam jong ka.
Ula ai mynsien ruh ïaki dkhot da kaba ong ka jingrung hapoh ka Rotary kum ki Rotarian long kiba aiti ban leh na bynta ka bha ka miat bad ka jingmyntoi jong ka imlang sahlang.
Ka Rtn.
E.F.Gatphoh, MPHF Charter President kum ka kongsan ka la kyntu ïaki dkhot ban long kiba don ka akor ka burom namar ka Rotary ka dei ka seng kaba don ha shityllup ka pyrthei bad haba pynïasoh bad ka Rotary wat hun ban kut tang haka nam khlem trei ne leh ïa ïaka kamram katkum rukom dustur jong ka Rotary International.
Ka jingialehkai football 10th Tiger Five Football Tournament kaba pyniaid da ka Sport & Youth Affairs Committee jong ka Dorbar shnong Chilliang Raij ka la sdang haka sngi Saitjaiñ.
U Kongsan Andrew Shullai MDC Jowai central ula plie paidbah ia kane ka tournament haka sngi Saitjain ka taiew kaba la dep haka jingiadonlang ki nongialam shnong.
Ha kane ka kane ka kynti ki don 22 tylli ki kynhun kiba iashimbynta.
Haka sngi sdang ki artylli ki kynhun ki kynthup iaka Sholay FC pyrshah ïaka Stand War FC.Ka Kyllain J pyrshah ïaka Nakasaki FC.Haka jingïakhun ïa Sholay FC ka la pynliem ïaka Stand War FC da 2-1.
Katba ha kawei pat ka jingïakop ka Kyllain J ka la pynliem ïaka Nakasaki FC lyngba ka Tie Breaker.
Ka khusnam ha kane ka tournament kalong da ka song pisa kaba T.40 hajar iaka lahduh bad lahduh ba Ar T.20 hajar.
Kum shibynta ka jingrakhe burom ban ialap pynneh pynsah iaka mei ramew ne ka World Environment Day la pynlong iaka jingthung dieng ha kiba bun ki jaka.
Kane ka jingthung dieng la pynlong da ka Mihmyntdu Community Social welfare Association (MCSWA), Chilliangraij, ka kynhun jong ka Sarot I Man (SIM) bad ki ar tylli kiVillage Organisation ka Namdong B.Ka Mih-myntdu Community Social Welfare Association, MCSWA kum shibynta ka jingrakhe iaka lyngkhuh snem ba 40 snem ka jingiaid lynti jong kala pynlong iaka jingthung dieng ryngkat ka jingiatreilang Faith Academy Secondary School Jowai and Nehru Yuva Kendra Sangathan West Jaintia Hills ha phyllaw ka MCSWA haka sngi Thohdieng ka taiew kaba la dep Ka Dorbar Shnong Chilliangraij kala pynlong iaka jingthung dieng ha Khloo Langdoh haka sngi Saitjain.
Kawei pat ka kynhun ka Sarot I Man (SIM) kala pynlong iaka jingthung dieng ha Kiang Nangbah Memorial Park, Madan Syntu Ksiar, Panaliar Jowai haka Sngi U Blei.
Shuh shuh ka kynhun jong ki longkmie jong ka Namdong B lyngba ka Village Organisation jong ar tylli ki block kala mih paidbah ban thung dieng haka sngi Saitjain.
Ha kane ka jingthung dieng la iaodnlang u waheh shnong Namdong B, Damian S War, Assistant Waheh Shnong Pius Ksoo, Secretary Shnong A.Shadap nalor kiwei kiwei.
Ka jingthud ka rukom pynlang ñiut ka Jowai Municipal Board na ka daw ka jingbym ioh iaka jaka theh niut kaba paka kala pynlong iaki nongshong shnong ka Jowai ban kylla haka rukom pyrkhat ban iakhun pyrshah iaki jaboh plastic.
Kane ka jingeh jong ki ñiut klala pynduh thiah pynduh dem iaki nongialam shnong bad ka bor synshar district kumjuh ka Jowai Municipal Board kabym don u pud u ang treikam bad ka kam kaba ka leh ka dei tang ban pynlang iaki niut ha Jowai bad kane ruh kala phiel.
Ka Synjuk ki Waheh Shnong kala mudui da ka jingujor mukotduma ne ka Public interest litigation (PIL) sha ka iingbishar ba donburom ka Meghalaya High Court.
Ka Meghalaya High Court kala tangong iaka State Administration bad bad ka Jowai Municipal Board ba ki dei ban pynthikna ban pynlang iaki ñiut na ki ïing briew bad ki iew ki hat.
Wat la katta ruh ki don ki bor shnong kiba la tynrong halade iaka jingkitkhlieh ban ialeh bad ki ñiut kiba mih na ki ïing briew ban sdang noh ban pyniakhlad ia kiba pyut bad ki bym pyut ne ki jaboh plactic, ki tiar electronic bad kiwei kiwei kiba ktah iaka mariang.
Ki ar tylli ki shnong kiba la iaid shakhmat ban pyniakhlad iaki niut ki dei ka Loompyrdi Iongpiah bad ka Chilliangraij.
Kila don bun ki shnong ha Jowai kiba la pyrshang ban pyniakhlad iaka ñiut kynthup iaka Caroline Colony, pynban na ka daw ba phiel ka JMB kane ka jingpyrshang ka jong ki kala bijai eiei.
Ka Loompyrdi Iongpiah kala iatrelang bad kynhun ka Society Urban and Rural Empowerment (SURE), ka Young Minds Collective, katba ka Chilliangraij kaba sdang iaka jinghikai ha ka sngi Saitjain jong ka taiew kaba la dep ban pynsngewthuh iaki paidbah halor ka jingdonkam ban pyniakhlad iaki ñiut da ka jingiatreilang bad ka Seiñ Kynjei bad ka SURE.U Franky Laloo, Environment Engineer na ka MSPCB bad u Dr.HH Mohrmen na ka SURE ki la long ki riew shemphang ban pynsngewthuh iaki paidbah halor kumno ban pyniakhlad iaki ñiut naduh na ïing ne ka segregation of waste at sources.
U Franky Laloo ula batai halor ka aiñ treikam ka Waste Management Rules 2016 katba u Dr.Mohrmen ula batai u kumno ban pynkylla sboh bad pynkylla bam sñiang ïaki mar bam ba pynmih na ki ïing ki sem.
Ïaka jingïalang la pynïaid da u General Secretary ka Chiliangraij, u Orilan Shylla katba u Waheh shnong, u DH Pde ula ïathuh ïaka jingshem jingeh shem shitom ki longïing haba ïadei bad u ñiut.
Hadien ka jingai jinghikai la sam ïaki jaka bret ñiut kiba don la ka jong ka rong na ka bynta ban pynïakhlad ïaki ñiut hapdeng kiba pyut bad ki bym pyut.
Ka Joint Action Committee (JAC) kaba kynthup iaka Jaintia Students’ Union (JSU) bad ka Synjuk Waheh Chnong Jowai da kawei ka sur kila dawa na ka sorkar ban plie noh iaka BEd College ha Jowai.
Ia kane ka JAC kala ong hadien ka jingialang kaba long haka sngi Nyngkong ha Infinity Hall Mooralong Ladthadlaboh, Jowai kaba iadonlang ki nongialam ka synjuk waheh chnong Jowai, president Alan Niangti, secretary Riquoma RQ Laloo nalor u secretary JSU Treiborlang R Suchen bad kiwei kiwei.
Ka JAC kan pan jingshai na ka sorkar jylla halor ka jingpynslem ban plie noh iaka B.Ed College ha Jowai kaba iaka building ban pynlong iaki klas ruh ka sorkar kala dep shna ha Mynthong Jowai, kaba pynlong skul noh ka Kiang Nangbah Govt.
Higher Secondary School.
U Treibor R Suchen u la ong ka JSU ka la dep ban dawa iaka B.Ed College ha Jaintia naduh u snem 1987 haka por ba long President u Ma Garland Rymbai bad u R Swer kum u General Secretary bad u lah ong  ba ka sorkar jylla ka dei ban pynkloi ban pan noh iaka jingithuh iaka B.Ed college ha Jowai na ka NCTE na Delhi ban sdang noh iaka B.Ed.
“35 tylli ki snem kila leit, hynrei haduh mynta ym pat iohi satia ia kino kino ki dak ki shin ba ka rilum Jaintia kan iohi iaka BEd College, katba ka Tura dangshen la plie iaka B.Ed College bad kane lah pynbna hi da u Myntri Rangbah ka Jylla u Conrad Sangma," la ong u Suchen.
Na ka liang ki nongialam jong ka Synuk ki Waheh Chnong Jowai ki la ong ba ka sorkar ka dei ban plie noh ia kane ka shlem pule ban ioh jingmyntoi ki khynnah pule ka thain khamtam ba dang duna ki jaka pule B.Ed hapoh ka jylla bad shen ka JAC kan ai da ka jingthoh sha ka sorkar.
Ka JSU kala dawa na ka tnad pule puthi jong ka sorkar Jylla ban pynrung Klaus is baroh ki khynnah pule klas 11 na ri lum Jaintia hapoh ki skul sorkar kiba don ha sor Jowai.
“Ki khynnah pule class 11 kim dei shuh ban duh klas ia mynta u snem namar ka seng hi haki snem ba la dep, kala dawa na sorkar ban plie noh da ki skul step na bynta ki khynnah kiba duh klas namar ba shlei ki admission ha ka skul sngi hapoh ki skul sorkar kum ka Kiang Nangbah College ,Government Boys bad Governmenr Girls Secondart School ha Jowai," la ong ka JSU.Ka JSU ka sngewsnguh shi katdei eh iaka tnat pule puthi jong ka sorkar jylla bad ia u DC ka West Jaintia Hills ryngkat bad ka DSEO ba ki sdang daka skul step mynta u snem 2022 hadien ka jingduh klas bun ki khynnah pule class 11 ha ri lum Jaintia.
KaJSU kala kyntu ruh iaki khynnah ba ki dei ban shim admission ha ki skul step khnang ba kin nym duh klas.
Haka juh ka por ki nongpyniaid skul bad kolej sorkar kum ka Government Boys bad Girls bad Kiang Nangbah kiba don ha Jowai ki dei ban kin pynrung iaki khynnah pule klas 11 ha ki skul ban lait ki khynnah ban pep skul shiteng por namar ba bun na kine ki khynnah pule ki wan na ki shnong nongkyndong bad na ki long ing baduk bad kin shem jingeh ban ioh leit puke sha ki skul shimet lane sha nangbah Shillong.
Ki khynnah ialehkai ka Chilliangraij kala jop da 1-0 kol pyrshah iaka Sohmynting, katba lai tylli ki jingiakhun kila wai da kaba iakhaid haka Under-17 Independence Day Cup kaba pyniaid West Jaintia District Sports Association (WJDSA) kaba long ha Kiang Nangbah Stadium haka sngi Saitjain.
Ia kane ka kol jop ka Chilliangraij la thep da Willing Kurbah (6).
Ka jingiakhun hapdeng ka Ladthadlaboh pyrshah iaka Kseh Sylle Ialong bad ka Loomkyrwiang pyrshah iaka Mynthong kala wai khlem don mano mano ba ioh pynkhih jar.
Kawei pat ka jingiakhun hadpeng ka Iawmulong Nartiang pyrshah iaka Evergreen kala wai mar 1 kol.
Na kaliang ka Nartiang la thep da u Shemhok Phalynki (39) bad na ka liang ka Evergreen la thep da u Ariwotki Dkhar (53).
Haba phai sha ka jingiakhun 2nd Division- 5th Debo Shullai Memorial Trophy, ka West Madan Mustem kala jop da 3-1 kol pyrshah iaka Pynthorlangtein.
Ia kine ki lai kol ka West Madan Mustem la thep da u Rilangki Lyngdoh (19), Sumi oo Tariang (49) bad shikol ka dei ka bakla thep kaba la thep da u Wisfull Rasmut (OG 60+1).
Shikol ban lait brut ka Pynthorlangtein la thep da u Wanbiang Bang (43).
U Rev Dr.H.C.T.Sumer Ex Senior Executive Secretary KJP Synod Mihngi ula pyllait paidbah ïaka kot niam kaba kyrteng “Ai Ma Phi" kaba la shim na ka Gospel u Mathaios 14: 17 kaba la thoh da u Rishotki S Dkhar.
Ïa kane ka kot la pyllait paidbah haka jingïalang kaba la long ha Musniang haka sngi Thohdieng haka jingïadonlang u Rev Rihok-i- Laloo, ki nongïalam ka Balang Presbyterian ryngkat ki paralok.
U Rishotki S Dkhar ula ïathuh, ka jingthmu ban thoh ïa kane ka kot, ka long hadien ka jingïohi ïaka jingdawa bad ka jingdonkam jong kiba bun ki briew khamtam eh ha nongkyndong ïaki kot ki ban ïarap ïaki khamtam eh haka jingshakri ïa U Blei.
U Pastor H.C.T Sumer kum u kongsan ula ong ban long ki nongthoh kot kam dei ka kam kaba suk hynrei hap ban ïaid lyngba kiba bun ki jingeh.
Ula ïaroh bad kyrkhu kyrdoh ïa u nongthoh ba un kiew shaphrang bad nangpynmih ïa ki jingthoh lyngba ki kot khnang ba kan long ka jingkyrkhu ïa ka nongpule.
Khyndiat shaphang u nongthoh udei u samla uba la pyndep ïaka jingpule Bachelor of Divinity ha John Roberts Theological College Mawklot, Shillong.
U juh pynmih ruh ïaki jingthoh (Article) ha ki kot khubor bad ki magazine.
Ki khynnah ka St Anthony’s Higher Secondary School, ki thei ka Iewrynghep Secondary School bad ka Roman Catholic Evening School, Mihmyntdu, West Jaintia Hills ki long ki lai tylli ki skul kiba la ioh ban rah ia ka nam lahduh jong ka State Level Subroto Mukherjee Cup Football Tournament kaba pyniaid da ka tnad Directorate of Sports & Youth Affairs jong ka sorkar jylla.
Ha ka jingiakhun ia ka phainal kaba long haka sgi Saitjain ha madan ialehkai Artificial Football Turf jong ka SAI, SAG ba don ha NEHU, haka phainal jong ka U-17 ki khynnah shynrang, ka kynhun ialehkai jong ka St Anthony’s HSS ki la lah ba kin pynliem noh ia ka Sibsingh Memorial Govt.
HSS (WKH) da 1-0 bad ia kane ka kol la thep ia ka da u Blanangshngain Khongsdam (11).
Haba phai pat sha ka resol ka U-17 ki khynnah kynthei, ka kynhun ki thei ialehkai jong ka Iewrynghep Secondary School ki la lah ban pynliem noh ia ki thei ialehkai jong ka Sati Raja S.S.(Ribhoi) da 2-1.
Ia ki ar kol ka Iewrynghep SS la thep ia ki da Maijingsuk Basawiamoit (17) bad ka kol kaba ar la thep da Makrisha Songthiang (50), ia ka shi kol ka Sati Raja pat la thep ia ka da ka Kynrohbaskhem Shylla (13).
Haba phai sha ka jingiakhun ka U-14 ki khynnah shynrang, ka Roman Catholic Evening School, Mihmyntdu, West Jaintia Hills ka la lah ba kan pynliem noh ia ka New Nongstoin S.S.(WKH) lyngba ka tie breaker da 4-3.
Ha kaba kut jong kane ka jingiakhun ka la don ruh ka jingsam ia ki khusnam ba kyrpang bad ki rang bad thei ialehkai ba la ioh ban khur ia kine ki khusnam: Under-14 Years Boys iaka nam Best Goal Keeper: Idamayalang Pyrtuh, Player of the Tournament: Richanmi-O Lyngdoh kiba ka Roman Catholic Evening S.S, West Jaintia HIlls District.
Under-17 Years Girls ia ka nam Best Goal Keeper: RibansiJamu naka Sati Raja Sec.
School District- Ri-Bhoi, Player of the Tournament: Makrisha Songthiang, Iewrynghep Sec.
School District- East Khasi Hills Under-17 Years Boys ia ka nam Best Goal Keeper: Banshaibok Sohshang naka Sib Singh Memorial Govt.
HSS, West Khasi Hills, Player of the Tournament: Chibaitki Pamthied na ka St.Anthony’s HSS, East Khasi Hills District.
Kongsan ba la wan ban sakhi lang ia kane ka jingiakhun phainal ka Subroto Cup dei u Dr Vijay Kumar D (IAS) Commissioner Secretary Sports & Youth Affairs, kong WAM Booth Director ka tnat Sports, ryngkat ka jingiadon lang u working president bad general secretary ka Meghalaya state Olympic association bah John F.Kharshiing bad u bah Finley L.Pariat, u Asst Director ba la shongthait ka tnat sports bah Hering Shangpliang, Principal St Anthony’s HSDS Fr Anthony Kharkongor, ki DSO, ki coach, PTI jong ka tnat Sports, nangta ki khynnah skul kiba la wan ban Kyrshan bad ai mynsiem ia la ki para khynnah ba la mih madan ban iakhun ban ioh rah ia ka nam lahduh.
Ka resol na ka Under-17 Independence Day Cup kaba pyniaid ka WJDSA ka long ba ka Mulang Ialong, Dulong, Panaliar bad ka Mookyndur kila ioh khur namjop haka jingiakhun kaba long ha Kiang Nangbah Stadium haka sngi Thohdieng.
Katba ka jingiakhun 2 nd Division kaba dei ka replay match, ka Lion Sports & Youth Affairs kala jop da ka tie breaker da 5-3 pyrshah iaka West Madan Mustem.
Lashai ka sngi ka West Madan Mustem kan mih madan biang ban aireng pyrshah iaka Pynthorlangtein.
Haba phai sha ka jingiakhun Uner-17, ka Mulang Ialong kala pynliem da 2-0 iaka Moosalyngkat.
Ia kine ki kol la thep mar shi kol da u Chalet Phawa (54) bad u Charelang Mulieh (60) Ka Dulong kala jop 3-0 iaka Shangpung.
U Budsalang Nartiang ula the par kol (23, 27).
Shikol la thep da u Hauni Laloo (15).
Kawei pat ka jingiakhun ka Panaliar kala jop da 2-0 iaka Chutwakhu.
U Kevin Siangshai (20) bad Risalan Kynjing (52) kila thep mar shi kol.
Ka jingiakhun ba khtaduh jong ka sngi, ka Mookyndur kala pynliem da 1-0 pyrshah iaka Khimusniang.
Ia kane ka kol la thep da u Patiently Lakuna (33).
Ka jingai jinghikai shna jingbam ne food processing bad ka jingdie bam ha ki jaka paidbah kala sdang haka sngi Thohdieng haka shnong Darrang, ka shnong kaba don ha khappud India Bangladesh ha Amlarem Sub Division.
Ka Darrang kadei ka shnong kaba paw haka kam jngohkai pyrthei kaba don marjan bad ka shnong Shnongpdeng bad baroh ar tylli kine ki shnong ki don harud ka wah Umngot kila khring bha ia kiba bun namar ka jingkhuid bad jingshngiam ka wah.
Kane ka jingai jinghikai ka dei kaba pyniaid da Society for Urban and Rural Empowerment (SURE) da ka jingiatreilang bad ka ophis jong u Deputy Commissioner, Jowai.
La kyrshan da ka Border Area Development Program (BADP) West Jaintia Hills bad ka Meghalaya State Skills Development Society (MSSDS) West Jaintia Hills District.
Kane ka jingai jinghikai ka dei ka wat kaba lai lane 3rd Batch Skill Training.
U Secretary ka SURE Dr.H.H Mohrmen ula ong ba yn ai jinghikai ha ki ar bynta katta, ka Food Processing bad kawei pat ka Street food.
Ula ong ba ha juh ka por yn hikai ban seng kam seng jam (Entrepreneurship), kumno ban ioh ram na ki bank bad ruh kumno ban kin ioh iaka  FSSAI Certificate.
Ka jingthmu ka jinghikai ka long kumno ban iarap iaki samla ban ieng hala ki jong ki kjat.
Ha kane ka jingkhyllie ia kane ka jinghikai la iadonlang u Dolloi, Elaka Darrang u Pyrwa Lymba uba long kum u kongsan, waheh shnong ka Shnong Darrang u Ma N Ryngksai.
Kiwei kiba iadonlang ki kynthup ia u Skill Development Officer (SDO) MSSDS, Lambor Suchen, general secretary JSU  Treiborlang Suchen.
U Deputy Commissioner, East Jaintia Hills District, Khliehriat ula pynbna paidbah ba katkum ka shithi No.DMR/MM/843/2020/Vol-I/191, Dated.30.06.2022 bad ka Notice letter No.EJHD/JUDL.55/PT.III/2022/17, Dated 12.05.2022 bad No.EJHD/JUDL.55/PT.III/2022/65, Dated 17.06.2022 ba la pynmih da ka Office jong u Deputy Commissioner ka East Jaintia Hills District, sa shisien la kyrpad jur ia kito ki Trai Dewiong kiba paw kyrteng ha ka “Coal Inventory List" bad haka “Report on assessment of extracted Coal Stocks", ba kin sngewbha ban pynpoi noh ia ki Form bad ki kot ki sla ba donkam ha lane shwa ka 5 (San) Tarik u bnai Nailar (August), 2022.
Ki kot ki sla ba donkam ki ba hap ban submit ryngkat bad ka Form ki long kumne harum: Ka EPIC Card, Bank Account Details, Ka affidavit ban pdiang bad ban bud ia ki kyndon ba la buh ha ka “ Comprehensive Plan" bad “Scheme for spot e-auction" ba la pynkhreh lyngba ka jingiatreilang jong ka Sorkar jylla bad ka Coal India Ltd.
(Ia kine ki documents lah ban ioh na ka website jong ka Department),bad ki dei ruh ban submit ia ka test report ban pynshisha ia ka GCV jong u Dewiong.
Kumba ju long man la ka snem hadien ka jingbet ia u symbai u phniang ka Raliang Elaka Arts & Cultural Organisation (REACO) kum shi bynta ban ioh iakynduhlang u khun u raiot ka elaka Raliang, kan pynlong iaka tamasa Iadaw Masi Rong ha madan Pamsna, Laskein haka 30 tarik Naitung 2022.
“Kane ka Jingialehkai Tamasa la ju pynlong shi sien shi snem naduh ki longshwa manshwa jong ngi, hadien ba ki khon ki raiot jong ka Elaka ki la dep ban bet ban thung ia la ki symbai ki phniang sha la ki lyngkha risa jong ki," la u kyrwoh ka REACO Ban pynphuh pynphieng shuh shuh ia kane ka iadur masi rong, ki don ruh bun jait ki jingialehkai kum ka jingshad tynrai, latan tyllai, Flat Race, Phet Nangsiang & ka laknieh Shuki (Musical chair) nalor kiwei.
Ban pynshlur bad ban ai mynsiem iaki khun ka elaka haka pule puthi ka elaka kan ai khusnam bad mynta kynti yn ai iaki ioh marks heh duh ha ka “Exam 2020, 2021 & 2022" ha ka kyrdan SSLC (Class X) & HSSLC (Class XIl: Arts, Science & Commerce Streams), hadien bala sangeh ban ai ha snem 2020 bad 2021 hadien ba wan lyngshop ka khlam ka ngoh.
Ka West Jaintia District Badminton Association (WJDBA), Jowai kala pynbna ban kan pynlong iaka 13th District Badminton Tournament 2022 naduh ka 8 tarik haduh 13 tarik Nailar 2022 ha indoor hall jong ka Seinraij Jowai ha Tpeppale.
Ha kane ka lympung yn shah ban iashimbynta tang iaki nongialehkai na rilum Jaintia.
Ki kyrdan ialehkai ki kynthup iaka Open Men’s & Women’s Single/Doubles, Mixed Doubles, 35+ Men’s Single/Men Doubles, 55+ Men’s (Single / Doubles).
Ka tarik ba khatduh ban pynpoi iaki kyrteng ka long haka 4 tarik Nailar 2022 hapoh ka por 7 PM.La kyntu iaki nongialehkai ban bud ryntih iaki kyndon bad ban report thik shuwa ban sdang ka por ialehkai, katta 6 PM bad kiba iaid lait iaki kyndon, ka synjuk kala lah ban weng noh iaki na ka tournament, kumta ban iaid beit ka tournament la khot ban ai iaka jingiatreilang ban jop ka tournament.
Iaki jingtip ba kham bniah phone ha u Ma Richard Mylliem Tournament Secretary- 9436566773 bad ha u Chairman Tournament Committee Ma Teddy Laloo- 9378194223.
Ka Khasi Students’ Union (KSU), East Jaintia Hills District Unit kala khang tala iaka toll plaza ne ka khyrdop lum pisa ka NHAI ha Lumshnong haka sngi Palei.
Ha kane ka jingkhang tala ia kane ka toll plaza la ialam da u president KSU, East Jaintia Hills u Streamly N Suchen, vice president KSU East Jaintia Hills Satly Ryngkhlem, general secretary KSU East Jaintia Hills KS Suchiang nalor ki phew ngut ki dkhot ka KSU.Ka KSU kala rai khang tala ia kane ka jaka lum pisa ka NHAI hadien ba kala leh kuman iaka jingdawa ban maramot iaka surok bah NH06 kaba la jot rathai naduh na Tuber haduh Malidor.
Ka KSU haka 13 tarik une u bnai kala dep ai dorkhat sha ka bor district lyngba u Additional Deputy Commissioner, East Jaintia Hills ban dawa maramot iaka surok, phewse haduh bala khang tala ym pat don kino kino ki dak ki shin ba ka NHAi kan pyntrei iaka surok, la ong ka KSU.Da kumta, ka KSU kala shim ia kane ka sienjam ban jyrwait skhor iaka NHAI kaba bteng iaka jinglum pisa, katba ka surok pat kam patiaw ban shna bad lyndet iaka jingshngain u paidbah nongshong kali ba iaid lyngba kane ka surok.
Ka KSU kala dawa ban shna shuwa iaka surok bad hadien bala dep pynbha iaka surok ka lah ban lum iaka pisa.
Kane ka long ka jingpyntip sha phi ki kur ki jait, ki kha ki man, ki lok ki jor ba I Tbn.Kynmoo Pale i lok jong i Kong Synshar Lato kiba shong ba sah haka shnong Moodop (Nartiang), West Jaintia HIlls District ila khlad noh haka 28/7/2022.
Ka jingpyndep ia kaba sah jong i kan long haka 30/7/2022 por 12 baje nohphaisngi ha u lum jingtep ka Balang Presbyterian, Nartiang.
Ka Dongmihsngi bad ka Luti Tuber Ialong kila lah haka ban khur iaka nam jop kaba bun kol haka lympung ialehkai football Under-17 Independence Day Cup jong ka WJDSA kaba long haka sngi Palei ha Kiang Nangbah Stadium.
Ka Dongmihsngi kala thep haduh 5-0 kol pyrshah iaka Chilliangraij.
Ia kine ki kol la thep da mar ar kol da u Donbok Dhar (3, 25), Pyrkhat Sumer (45, 56) bad shi kol la thep da u Chanmi Phawa (57).
Ka Luti Tuber Ialong ka  jop da 4-0 iaka Catholic Youth Mihmyntdu.
U namtam ha kane ka jingiakhun u dei u Iohbhah Dhar uba la khyrwit ia ka hattrick (27,53, 59) bad shi kol da u Richard Dhar (22) Ar tylli kiwei pat ki jingiakhun, ka Loomkyrwiang kala jop da 1-0 kol iaka Royalpole Mihmyntdu.
Ia kane ka kol la thep da Lamshwa Dkhar (42).
Ka Mookynphad Mihmyntdu kala pynliem 1-0 iaka Kseh Sylle Ialong.
Ia kane ka shikol la thep da u Kynsai Chyrmang (8) Haba phai sha ka second division football tournament- 5 th Debo Shullai Memorial Trophy, ka jingiakhun hapdeng ka Iawmulong Nartiang pyrshah iaka Mooknor Thadmuthlong kala wai da kaba iakhaid 1-1.
Na kaliang jong ka Nartiang la thep dda u Ebanskhem Nongtdeh (40+1), katba na ka Mooknor Thadmuthlong la thep da u Rimiki Suchiang (64).
Ka sorkar jylla haka sngi Balang lyngba ka tnat jong ka Directorate of Sports & Youth Affairs ka la wan shakhmat ban pynkup burom ia ki khun samla kynthei bad shynrang, kiba la lah ban paw ban tyngshaiñ bad khur ruh ia ki takma na ki rynsan ne lympung ialehkai kiba la long ha ka samoi ialehkai u snem 2017-18.
Ha kane ka sngi la sdang ruh iaka cash award scheme haka jingialang kaba long ha Soso Tham Auditorium, Shillong.
Ka jingpynkup burom mynta ka kynti ka long ia 231 ngut ki nongialehkai kiba kynthup naduh ka Olympic bad ka Non Olympic Discipline.
La sam iaka cheque kaba la kot T.81,04,250.00 sha ki 73 ngut kiba dei Olympic sports disciplines bad 158 ngut naka Non-Olympic sports disciplines kaba kot T.66,96,250.00.
Ha ka liang ka Olympic Discipline, ki nongialehkai ba la pynkup burom mynta ka kynti ka kynhup naduh ki nonialehkai ia ka Sports Climbing, Athletics, Archery, Football, Shooting, Boxing, Taekwando bad ka Badminton Katba ki non olympic discipline ki nongialehkai ba la pynkup burom kidei kiba la paw bad khur ia ki takma kum ha ka Arm Wrestling, Kickboxing, Jeet Kune Do, Karate (Zendokai), Mixed Martial Arts, Body Building, Muay Thai bad Karate –Do.
Katba ka Cash Award Scheme ne ka khunsam pisa ka dei na bynta ban ithuh iaki nongialehkai kiba jop ha ki lympung ialehkai hapoh ka ri bad shabar ka ri bad ban kyrshan iaki nongialehkai na ka bynta ba kin pynkreh janai haka jingleit ialehkai ha ki rynasan kiba heh.
Kane ka khunsam kan pynshlur iaki nongialehkai ban trei shitom ban ioh iaka jingjop ha ki rynsan ne ki lympung ba heh kum ka Asian Games, Commonwealth Games, World Championships, Olympics nalor kiwei kiwei.
Kane ka khusnam kan ai mynsiem ban pynkhreh ialade ban mihkhmat iaka national team.
Namar ba shisien ba u nongialehkai ula ioh bsuh khlieh haka National team, bun ka khunsam pisa kan wan nalor ka khusnam na ka sorkar jylla kin ioh lyngba- Northeastern Council (NEC) Chairman’s Award for Excellence bad ka khunsam – Olympic Games – 100 lakhs na ka bynta Gold medal, 50 lakhs na ka bynta Silver medal bad 30 lakhs na ka bynta Bronze medal.
Ka Khusnam pisa haka National Games 30 lakhs na ka bynta Gold medal, 10 lakhs na ka bynta Silver medal bad 5 lakhs na ka bynta Bronze medal.
Ki nongialehkai ka jylla State kilah ruh ban ioh iaka khunsam pisa (Cash Awards) na ka Ministry of Youth Affairs and Sports, Govt.
of India haka jingjop haka National Games, Asian Games, Commonwealth Games, World championships bad ka Olympic Games.
Wat ki Coach jong ki nongialehkai ba ioh takma kin ioh iaka khunsam pisa na ka ministry.
Kongsan ba la wan ban iadon lang ha kane ka sngi dei u Myntri Rangbah ka jylla u Conrad K Sangma, bad u symbud kongsan dei u bah banteidor Lyngdoh, Myntri ba dei khmih ia ka tnat Sports & Youth Affairs, nangta  u Dr Vijay Kumar D IAS, uba la ai ruh ia ka jingkren maitphang, Shivansh Avasthi, Under Secretary of Sports & Youth Affairs, ki ophisar ka tnad sports, ki nongialam ka Meghalaya State Olympic Association (MSOA).
Haba kren ha kane ka jingialang naduh u Conrad K Sangma bad u bah Banteidor, ki la pynpaw ba naduh ba ka sorkar MDA ka la ioh ba kan synshar ia ka jylla, haba ki phai shisha sha ka kam ialehkai, ki sngew donkam ban phai ki khmat ki jong ki, katno tam lei lei haba shem bad iohi ba ha ki por ba mynshwa, wat lada ka la don kum kane ka jingialang ban pynkup burom, pynban ka song pisa kaba la ai sha u/ka nongialehkai ba la khur ia la ka jingjop ne ia ki takma,  ka long da shisha kaba sngew lehrain ban tip.
Kumta haba iohi ia kane, ka sorkar MDA ka la shim ia ka sien jam bad kawei na kita ka long ban lah ha kaban sdang pyntreikam ia ka sports policy bad bynrap lang ruh bad ka youth policy.
Shuh shuh u Conrad bad u bah Bantedor, ki pynpaw ba wat lada na ka liang ka jong ki ki la kham pynheh ia ka song khusnam pisa, hynrei ki tip ba ka jingai hi lehse kam pat dap ne biang, hynrei wat la katta ruh kum ki nongialam, ki sngew pat ban ong ba kaei kaba ki ai ka klong pat kum ka dak ban pyrto ban ai mynsiem ia u/ka nongialehkai ban nang trei shitom ban lah ban kynjoh ia ki mawmer kiba kham shalor ha ka jingim ialehkai ba man la ka sngi.
Shuh shuh ki la ong ruh ba ka sorkar ka la pha ruh ki khmat wat ha kaban tei ne ban shna ia kiba bun ki madan ialehkai, kiu jaka ia kilan ha man la ki dong ki thain ba don ha ka jylla kampher lada dei kiba rit haduh kiba heh, ha kaba la don ruh kum kine ki kam, kiba ka jingpyntrei ka dang iaid sted shakhmat.
Ia kane ka jingialang la wan ban sakhilang ruh da ki nongialam ba hakhmat ka Meghalaya State Olympic Association ba kynthup ia bah John F.Kharshiing Working President, Finley L Pariat General Secretary, Rajesh Kamal Jt Secretary, ki nongialam  jong ki synjuk ialehkai lem bad ki kmie ki kpa jong ki khynnah ialehkai.
U Deputy Commissioner, East Jaintia Hills District ula pynmih iaka jingpynbna paidbah bad wer ia baroh ki trai dewiong kiba don haka Inventory List ban wan pynthikna ia u dewiong jong ki hapoh district.
Katkum ka jingpynbna paidbah u DC ula ong “Da kane la pynbna paitbah sha baroh kito ki trai Dewiong ba don kyrteng ha ka Inventory List ba kin sngewbha ban iatreilang bad ka bor District ba kin wan sha khmat ban pyni ia u Dewiong/ Depots jong phi namar ba kan sa don ka Joint Inspection jong ki Team na ka Office u ba soi kyrteng harum ban wan sha baroh ki Depots jong phi ban pyn tikna ia u Dewiong jong phi kum ba la pthah na ka Sorkar Meghalaya.
" “Ka jingiatrei lang jong phi kan pynsuk ia ki kynhun jong ngi ban ithuh ia ki jaka buh Dewiong/ Depots jong phi," la ong u DC.Ka kynhun ki khynnah lehkai kiewlum hapoh ka lama jong ka Meghalaya Mountaineering and Sports Climbing Association (MeSCMA) ki la lah ha kaban paw iaka sap ka phong ba tbit ha ka jingleit ban iashim bynta ka jong ki sha ka iakob ialehkai ba la tip ia ka kum ka IMF North East Zonal Sport Climbing Competition.
Ia kane ka jingiakob la pynlong da ka IMF North East Zone Committee ha Indian Institute of Entrepreneurship, Guwahati naduh ka 22 haduh ka 24 tarik une bnai.
Ki khynnah ka MeSCMA kila tyngshain ha kane ka jingiakob hadien ba kila wan shakhmat ha jingiakob ba har rukom kiew lum kiew maw.
Ka Dadapbiang Lyngdoh ba shong ba sah ha Upper Lumparing ka la lah syndon ban bat ia ka kyrdan ba nyngkong ha ka kyrdan iakhun jong ka speed and bouldering.
Da kane ka jinglah ban paw bad ban tyngshain bha ka jong ki khynnah, ka pynlong ia ka MeSCMA ba kan ban jur ia ka jingdonkam ia ka jingkyrshan ba radbah bha na ka sorkar jylla, katno tam lei lei ban iarap lem ban wan shakhmat ban iarap ban bei tyngka naka bynta ban shna ia ki climbing wall kiba iahap kyrdan ha ka pyrthei ne international standard, namar ka jingdon kum kane ka rynsan pyrshang khlem pep yn lah ha kaban nang sei shuh shuh ia kiba bun ki khun samla ba don sap na ka jylla ba kin iai paw shuh shuh ha kane ka kam ialehkai bad ba kin lah ruh wat ban bteng ban khur ia ki takma ha ki lympung iakob ban long ha ka ri.
Pynban kum ka synjuk, kam lah ruh ban khlem da pynpaw ia ka jingsngewnguh ia ki nongialam ka Meghalaya State Olympic Association nangta ia ka ophis jong ka Directorate  of Sports & Youth Affairs ia ka jingkyrshan bor met bad pisa ka jong ki man la ka khep haba ka synjuk ka donkam ban ialam ban pyniakhun ia la ki khun samla sha kum kine ki jingiakob.
Ka MeSCMA kam lah ban khlem da ai khublei ruh ia ki Principal jong ki skul kaba ki khynnah ki leit ban pule, nangta ia ki kmie ki kpa bad kumjuh ia ki riew kylluid mynsiem kiba  juh iai don lang ha syndah ne ban iarap ban noh synniang lem ia ka synjuk.
Harum ki long ki kyrteng jong ki khynnah bad ki kyrdan ba ki la ioh ba kin bat ha kane ka jingleit iashim bynta ka jong ki sha Guwahati.
WOMEN Open Category: MEN Open Category: Sub Junior Girls: Sub Junior Boys: Junior Boys:.
Ka Synjuk ki Waheh Shnong Iooksi Pyllun jong ki 5 Waheh Shnong haka sngi Nyngkong ha ryngkat ki paidbah nongshong shnong kila mih paidbah ban shna surok naduh Umdeinlin shaduh sha Talow bad Umbluh.
Kane ka surok ka dei ka surok ba ki paid nongrep naka ka shnong Iooksi pyllun bad ki shnong marjan ki pyndonkam na ka bynta ban leit bri leit lyngkha, kit maw kit shyiap bad kit dieng kit siej.
Ki shnong kiba mih ban shna ia kane ka surok ki kynthup iaka Iooksi Iapkhla, Iooksi Kyanmynsar, Iooksi Tongkiad, Iooksi Priang bad Iooksi Umdeinlin ha ryngkat ki shnong ba marjan kum ka shnong Umsalait ki la hiar ha ryngkat ki mohkhiew ki lyngkha ki ban maramot ia kane u surok.
Naka liang ka synjuk ka la ai khublei ia u Ma Nehemayah Tyngkan uba long uwei na ki nongshong shnong ka shnong uba la iarap kylluid mynsiem na la pla lajong da ki maw naka bynta ban ioh pyndap ia baroh ki thliew ki syar kiba don ha shilynter kane ka surok.
Ka synjuk ka ai khublei tuh ia ki riew paidbah kiba ai da ki Bolero Pick up, ki S Fourwheel naka bynta ban pynpoi iaki maw sha ki jaka ba maramot surok bad ia u paidbah salonsar uba mih sha kane ka jingtrei paidbah.
Uwei u khynnah uba dang 8 snem rta ula duh ei ïaka jingim hadien ba ula shah pom ha u pyrthat uba wan ryngkat bad u slap.
Kane ka la jia haka shnong Thangraiñ haka por kumba 2.00 baje nohphai sngi haka sngi Nyngkong.
U Waheh Shnong Thangraiñ u Ma Pyrkhat Sungoh ula ïathuh ba kane ka la jia katba une khynnah u dang mut ban leit buh ïaki dieng thang hapoh ka trep buh dieng thang kaba don mar syndah bad ka ïing sah jong u.
Une u khynnah dei ba la tip kyrteng kum u John Arphi Lamare khun jong ka Kong Phiarly Lamare bad Bah Mihsalan Biam.
Haba ïadei bad kane ka jingjia ka bor Shnong ryngkat kiba haïing ki la pyntip shaki bor jong ka aiñ.
Ka resol na ka jingiakhun football U-17 Independence Day Cup ka WJDSA kaba long ha Kiang Nangbah Stadium haka sngi Thohdieng kalong ba ka Mookyrdup, Evergreen Mukhla, Kseh Sylle Ialong kila khur namjop.
Katba ka Sohmynting kala iakhaid bad ka Dongmihsngi da 2-2 kol.
Haba phai sha ka jingiakhun ka Mookyrdup kala jop 1-0 iaka Caroline Colony, ka Evergreen Mukhla kala pynliem 3-0 iaka Mynthong, ka Kseh Sylle Ialong kala jop 2-1 iaka Demthring.
draw Dongmihsngi 2- Phramer beat Khliehmynkren 3-1.
Ka jingïit iaki sap ki phong ba nylla haka kam ialehkai Athletic ha Jylla lyngba ka Talent Identification Programme (TIP) kaba pyniaid da ka Meghalaya State Olympic Association (MSOA) ha ryngkat ka jingiatreilang jong ka tnat Sports & Youth Affairs jong ka sorkar jylla bad ka EDGE 10 Group kala wanrah ia u soh bad la lah ban ithuh iaki khynnah kiba la don iaki sap ki phong kiba nylla.
Haka kane ka jingïit khynnah ialehkai kaba la pynlong ha Ri Bhoi haka sngi Thohdieng, ki don lai ngut ki khynnah kiba kynthup ia kawei ka kynthei kiba la shah jied haka TIP.Kine ki kynthup ia u Rooney Lyngdoh 11 snem uba la lah ban mareh 2.71 min haka 10m Ladder Run, u Kitboklang Shangpliang 15 snem bad ka Badahunlang Syngkli 18 snem kaba kynthih ne vertical jump test haduh 50 cms.
Kane ka jinglap ka TIP ba kane ka jinglah kine ki khynnah ka iahap bad ka international standard.
Shuh shuh la iathuh ba ka West Khasi Hills bad ka Eastern West Khasi Hills ruh ki don bun ki khynnah kiba don iaka sap kaba nylla.
Na ki 9 tylli ki district haduh 16 ngut ki khynnah ialehkai ki don ka sap kaba kynsai kaba iahap bad ka international standard.
Ka MSOA kala iathuh ba lashai ka sngi Saitjain (23 tarik Naitung) kan long ha Jowai, West Jaintia Hills District pynbud haka 25 tarik ha Khliehriat, East Jaintia Hills District.
Ka jingjurip bad ka jingiit iaki khynnah yn pynkut ha Sor Shillong haka 26, 27, 28, & 29 ha indoor basketball stadium, St Anthony’s HSS, Laitumkhrah, Shillong, East Khasi Hills District.
La pynbna ruh ba ba kino kino kiba ym shy la iohlad ban shimbynta haka TIP ba kin pyntip mar mar lyngba ka email: dsoekhdshg85@gmail.
com , megh_olym_asscn@yahoo.
com , finely365@gmail.
com , johnfk@gmail.
com lane phone ha u Bah Dipshon Ryntathiang, chairman, Podium Finish Committee, MSOA, 9774006394, Ma Finely L Pariat, General Secretary,  9856041365,  lane ha u Bah John  F Kharshiing, Working President, MSOA, 9436102663 Ka Edge 10 kadei ka kynhun kaba ialam khmat da u Ian Campbell, u Olympian (1980 Moscow Olympics) uba la thaw ia ka world record ha kato ka por bad u Alistair Tait, Global International Coach na Australia.
Ka jingjurip ia kine ki khynnah ka long ha ki 4 jait ki test katta ka 20M Sprint, 10M speed ladder run, Compass Drill, and the Vertical Jump.
Ka KSU Tongseng-Narpuh unit bad KSU Narpuh Circle ioh bat ia ki 7 ngut ki suba nong Bangladesh kynthup ki kynthei ha Tongseng haka sngi Thohdieng.
Ia kine ki suba nong Bangladesh, kala KSU kala bat na kawei ka kali sumo kamai kaba don u AS24 C 2140 k La iathuh ba U KS Suchiang general secretary KSU, East Jaintia Hills bad u bah Phanuel Tongper vice president Narpuh Circle hadien ba la ioh jingtip mar mar kila pynap shrip ia kane ka kali ha Tongseng da ki dkhot ka KSU Tongseng narpuh Unit.
Ia kine ki suba nong Bangladesh la kit na Ratacherra.
Kane ka sumo kala leh kumba sniew ka kali, pynban tang hadien katto katne por kala dap smam ki nongshong kali bad kane kala pynkyndit iaki para nongniah kali sumo kiba la ai jingtip sha ki nongialam ka KSU.Ka KSU kala aiti ia kine ki suba nong Bangladesh ha Lumshnong Police Station.
Ka KSU kala pynpaw iaka jingbynñiaw bad kala kyntu ia ka tnad Infiltration ban iakhun ban tehlakam iaka jingrung jingmih kyrthep ki bar jylla bar ri sha kane ka thain ban wan buhai shnong.
Da ki hajar ngut ki khun ka Niamtre ki la wan hiar sha ka biar ne ka pung kyntang ban sakhi iaka jingpynkut iaka Behdieñkhlam kaba heh tam ha rilum Jaintia ha Tuberkmaishnong, East Jaintia Hills District haka sngi Thohdieng.
Hadien ka jinghap ban pynrit iaka jinglehniam Behdieñkhlam ha kine ki ar snem na ka jingwan lyngshop ka khlam COVID-19, mynta ka kynti u paidbah khamtam ki riewngeit Niamtre ula mih ryntih ban shimbynta shitrhem ha ka Behdieñkhlam kaba la sdang naduh ka 19 tarik une u bnai.
Ki Kynrem ki lyndan kiba wan sakhi ia kane ka Behdieñkhlam ki kynthup iaki ar ngut ki Myntri sorkar Jylla u Bah Renikton Lyngdoh Tongkhar, u ma Kyrmen Shylla, CEM JHADC ma Thombor Shiwat nalor kiwei kiwei MDC JHADC, u Deputy Commissioner, East Jaintia Hills Abhilash Baranwal, u dolloi elaka Jowai ma Puramon Kynjing nalor ki nongialam ka Seinraij Tuber ba kynthup ia u president u ma R Harvis Phawa, General Secretary Jobly Sana bad kiwei kiwei.
U Myntri rangbah ka Jylla u Conrad K Sangma bad u Speaker ka ïing dorbar u Bah Metbah Lyngdoh ki ai khublei Behdeiñkhlam bad jingkyrkhu kyrdoh ïaka khun ka khun ka Seiñraij Tuber lyngba ka Video Conference.
U Kyrmen Shylla bad ha kane kajuh ka sngi u Bah Kyrmen ula aiti ïaka work order kaba 26.50 lak tyngka na ka bynta ban shna ïaki nala, ki lynti ïaid kjat haki sawdong sawkun ka Biar.
U Bah Renikton Lyngdoh Tongkhar bad u Kyrmen Shylla ki la ai khublei Behdieñkhlam ïa baroh ki khun ki hajar ka Seiñraij Tuber bad kyrkhu kyrdoh ba kin ïoh ïaka met ka phad kaba shait ka khlaiñ bad ban biang ka kamai kajih ban roi ban par salonsar ha baroh ki liang.
U Ma Bewill Shylla President ba barim ka Seiñraij Tuber kum ka jingpynkynmaw ula pule ïaka dorkhat kaba ka Seiñraij Tuber ka la aiti sha u Myntri Rangbah ka Jylla ha u snem 2019 kaba ki la kyrpad ban shna ïaka jaka peit kai paidbah ne Public Viewing Gallery, Museum bad ka Cultural Centre.
Ha kane ka kynti haduh 54 tylli ki tabut ne ki rot la wan pynpoi ha biar ryngkat ki khubor ban beh shajngai iaka sniew ka smeh ka imlang ka sahlang.
Nalorkata la don ruh ka tabut kaba la buh da ka dur jong u Vidalamir Putin bad ki Missile kiba hiar thma ïaka Ukraine.
Ïaka lehniam bapher bapher jong ki “Soo sngi Le ïaw" la pyndep da u Lyngdoh, Wasan, Sangoh bad kiwei.
Haba pynkut ïaka Behdeiñkhlam ka la don ka jingïalympat bad ka jingïatan bhang.
Ha kine ki ar tylli ki jinglehniam ka phang neiñ kala jop bad la ngeit ba un miat un bha u kba u khaw shaka phangñein.
Ka Jaintia Students’ Union (JSU) sa shisien kan leit dawa biang na ka sorkar ba kan bei pisa ban shna ia u mot dur jong u Woh Kiang Nangbah ha Lad College.
Ia kane ka jingdawa la pynsngew da u general secretary ka JSU u Treiborlang Suchen haka jingwan buh syntiew kum ka dak ka jingkynmaw burom iaka lyngkhuh sngi iap ba 161 snem u Kiang Nangbah khlawait bad u nongialeh laitluid iaka sorkar Bilat haka 30 tarik Nohprah ha Lum Mooliksoo.
U Treiborlang Suchen ula ong ba haki snem ba la leit ka JSU ryngkat ka Synjuk Waheh Shnong Jowai ki la dep ban phah jingthoh shaka sorkar MDA-I na ka bynta ban bei pisa ban shna ia u mot dur jong u Woh Kiang Nangbah ha Lad College ne Lad Nartiang kaba don hajan ka Kiang Nangbah Govt.
College Jowai haka jaka jong ka tnad Transport hynrei kaba sngewsih ka long ba na ka liang ka tnad ka kyntait ia kane ka jingtyrwa.
Ula ong ka jingdon u mot sahnam ha katei ka jaka kan long ruh ka lad ban ai mynsiem iaki pateng ban dang wan ba kin don ka mynsiem ialeh kum u Kiang Nangbah.
Ula ong ba na ka liang ka JSU bad Synjuk Waheh Shnong Jowai kin sa leit ban dawa biang na ka tnad Transports bad Art & Culture ka sorkar Jylla ban pynioh ia katei ka jaka bad ba kan long ruh kawei na ki jaka ka ban pynitynnad iaka sor Jowai.
Ka Meghalaya BJP Mahila Morcha bad ka BJYM ki la pynlong ka jingleh burom ha ka lyngkhuh sngi iap ba 161 snem jong u Kiang Nangbah da kaba pynlong ka jingleit buh syntiew hynne ka sngi Saitjain da kaba kyntu ruh ia ki nongshong shnong ban shim ia ki nuksa lyngba une u riewialeh laitluid uba shlur.
Ha ka prokram ba la pynlong ha State Central Library hashwa ka jingbuh syntiew ha u mot dur jong une u khlawait, na ka liang ka president ka Meghalaya BJP Mahila Morcha, ka Kong Sukhi Pariat ka la ong, “Ngi kyrpad ia ka sorkar jylla ba kan pynleit jingmut halor ki jingeh kiba ki riewkynthei ki bym don shuh ia u nongpyndap pynbiang ki iakynduh ha ka jingim jong ki.
" “Ki longkmie ki dei kiba btin lynti sha ka lawei ka imlang sahlang ka jong ngi bad ki dei ban ioh ia baroh ki lad jingkyrshan khnang ban pynthikna ba ngin lah ban tei ia ka lawei ka ban wan bad ka ban pynthikna ia ka imlang sahlang kaba koit ba khiah," ka la ong shuh shuh.
Nalor kata ka la ong ruh ba ka jingeh kaba iadei bad u drok hapdeng ki khun samla ka la kynrei bha ha ka jylla, bad halor kane baroh ki kynhun ha ka imlang sahlang ki dei ban iatreilang ryngkat ryngkat ban pynthikna ba ki khun samla kin ioh lait na kine ki jait jingdih ba shyrkhei bad ban wanlam pat ia ki sha ka lynti kaba dei bad kaba koit ba khiah.
Ka la ong ruh ba ka sorkar ka dei ban phaikhmat halor ki sienjam ban rat dyngkhong ia ka jingduk jingkyrduh.
Hadien kane ka prokram, kane ka kynhun ka la wan sha Motphran bad leh burom ia u Kiang Nangbah da kaba wah ia khiew syntiew ha kane ka jaka.
Ha kane ka jaka ka kong Pariat ka la ong, “Ba u Motphran u dei u mat sahkynmaw ia ki riewshlur jong ka jaidbynriew Khasi kiba la aiti la ka jingim ha France ha ka por jong ka thma bah kaba nyngkong.
Ngi kyrpad ia ki nongshong shnong ba kin pynneh pynsah ia ka jingkhuid bad ka jingitynnad jong u Motphran shibynta ban kynmaw burom ia kine ki riewshlur, kata da kaba kiar ruh ban tah ia ki postar ha kane ka jaka.
".
Ki shipai Border Security Force (BSF) Meghalaya haka sngi Saitjain ki la lah ban pynpulom noh ia ka jingthmu jong ki nongkhaii beain da kaba ioh ban kurup noh haduh 47 tylli ki muid na ki bynta khappud ka jylla ia kiba la thmu ban khaii beain shapoh Bangladesh.
Ia kine ki muid la thmu ban khaii beain shapoh Bangladesh lyngba ki jaka khappud napoh West Jaintia bad na East Khasi Hills District ka jylla.
Hadien ba la ioh ia ka jingtip kaba bniah, ki shipai BSF ki la pynlong ia ka jingkhynra kaba kyrpang ha ki bynta khappud jong ka ri ha kaba ki la ioh ban kurup noh ia kitei ki muid ia kiba la buhrieh ha kawei ka jaka khlaw hajan khappud jong ka ri hashwa ban pynpoi ia ki shapoh Bangladesh.
Hadien ia kine ki muid la aiti noh shapoh ka police station na ka bynta ban leh shuh shuh ia kaba donkam.
Ha ka sienjam kaba kongsan ban pyniasoh lyngba ki kor digital, ka sorkar jylla ka pynpaw ka jingkmen ban pynbna halor ka jingseisoh ha ka ban pyntreikam ia ka Tura Link, ka ban pynioh haduh 100 Mbps ka internet connection.
Ha kane ka sienjam ba la lamkhmat da ka Tnat Information Technology & Communication (IT & C), ka Last Mile Connectivity project kadei kaba la pynbit pyjbiang ia ka kot Internet shaduh ki bynta ba kyndong jong ka jylla khnang ban pynthikna ba ki nongshong shnong kin ioh jingmyntoi ban pyniasoh bad ki kor digital bad ka jinglah ban pyntreikam iaka 100 Mbps Link ha Tura ka pyni ia ka jinglah jong ka sorkar jylla ban pynbiang ia ka Internet ha ki thain bapher bapher da kaba weng ia ki jingeh kiba iadei bad ka jinglong jingman ha ki jaka puta.
Na ka liang u Myntri Rangbah ka jylla u Conrad K Sangma haba pynpaw ia ka jingkmen halor kane ka sienjam ula ong, “Ka jinglah ban pynurlong ia kane ka sienjam ha Tura ka dei ka bynta kaba kongsan halor ka jingthmu ban pyniasoh iaka Meghalaya lyngba ki kor teknoloji.
Ngi iengskhem ban pynthikna ba baroh ki jingmyntoi ha ka juk digital kadei ban poi sha man la ki nongshong shnong lyngba kane ka Mile Connectivity project.
“Nga pyrto ia ki sienjam ba la shim da ka IT & C Department, Powertel, bad ka  MeECL halor ka jingtrei borbah ban pynurlong ia kane ka jingphohsniew.
Na ka liang ka sorkar jylla ka dang khmih shakhmat na ka bynta ban iatreilang ha kaba iadei bad ka jingkyntiew ia ki jingtreikam lyngba ka digital ha ka jylla na ka bynta ka jingbit jingbiang jong ki paidbah nongshong shnong bad na ka bynta ka roi ka par," ong shuh shuh u CM ka jylla.
Ki kynhun kiba la ia don bynta ban wanrah ia kane  ka jingkylla ki kynthup ia ka Powertel jong ka Power Grid Corporation of India Limited (PGCIL) bad ka Meghalaya Energy Corporation Limited (MeECL) kiba la trei borbah ban pynurlong ia kane ka project.
Na ka liang u Pravin Bakshi, IAS, Commissioner & Secretary, IT & Communications ka jylla ula ong, “Ha ka jingbym don ka kor Internet kaba biang ha Garo Hills kala buh ha ka jingeh kaba khraw bad kala ktah ia kiba bun ki kam ki jam bad ki jingdonkam kiba kyrkieh khamtam eh iaka pule puthi bad ha kaliang ka jingai jingsumar.
Ka Tura Link, kaba dei shi bynta jongka Last Mile Connectivity project, mynta kala lah ban rat dyngkhong ia kitei ki jingeh".
Ka Seiñraij Jowai haka sngi Saitjain ka la rakhe kynmaw burom kyrpang ia ka lyngkhuh sngi iap ba 161 snem jong u Woh Kiang Nangbah ha ka jingialang kaba la long ha Myngkoi Pyrdi, Loompyrdi Iongpiah, Jowai ha ka jingiadon lang u MP ka Rajya Sabha u Dr.Wanweiroy Kharlukhi kum u kongsan.
Ha ka jingkren u Dr.Kharlukhi u la ong ba ka jingiap jong u Woh Kiang Nangbah ha u tyllai phasi 161 snem mynshwa ka long ban pynioh laitluid iala ki jong ki briew bad ban pynsah ia ka nam ka burom ia ka jingshlur bad ka jinglen lade ka jong u pateng la pateng.
U la ong ruh ba katkum ki jingthoh ba la ioh na ri Bilat ia kaba la pynmih ha u snem 1863, la iathuh ruh ba ki shipai phareng ki la shem shitom shibun ban iakhun pyrshah ia ki bor shipai ba la ialam da u Woh Kiang Nangbah ha kaba 3 ngut ki nongialam shipai phareng ki la shah pyniap ha Ri Jaintia.
Nalor kata u la ong ruh ba lada dei ha kane ka juk kaba mynta u Kiang Nangbah un jin da la ioh pdiang ia ka khusnam kum u heh nongialam shipai ha ki kam ialeh thma namar ka jingpyndonkam ia ki buit katkum ka jinglong jingman jong ki jaka ban iakhun pyrshah ia ki shipai phareng.
Katba u Dolloi ka Elaka Jowai ha ka jingkren u la pynkynmaw ia ka kot sahkynmaw ba la thoh da u Dr.Kharlukhi ha u snem 1992 shaphang u Kiang Nangbah uba la ieng ialeh pyrshah ia ki shipai phareng namar ka jingkhang pyrshah ban pyndep ia ka lehniam leh rukom na ka bynta ki metiap jong kito kiba la khlad ha Jowai.
La ong ruh ba u Woh Kiang Nangbah uba wan na ka longiing kaba duna ha ka ioh ka kot u la wan iashim bynta ha ka jingialang bah kaba la long ha Madiah Kmai Blai hadien ba ka la mih ka dak jingmaian Blei da kaba ngam hapoh ka Wah Myntdu ban dei ia u dieng ba don lai pnat hadien ba u la shim ia ka jingkitkhlieh ban iakhun pyrshah ia ki shipai phareng.
Shuh shuh ha kane ka sngi la pynkup burom ruh ia ki president bad Secretary barim jong ka Seiñraij Jowai bad da kaba sam ruh ia ki khusnam sha ki nongjop ha ki jingiakop bapher bapher ba la pynlong ha kane ka taiew lehkmen.
Ka Jaintia National Council (JNC) kala ther tyngeh iaki MLA na Rilum Jaintia halor ka jingthmu ban wanrah lynti rel ha East Jaintia Hills District.
U president ka seng JNC u Sambormi Lyngdoh ula kynnoh ba ki MLA na Rilum Jaintia ki don iaka jingthmu ban wanrah jubor iaka lynti rel ha East Jaintia Hills District, wat hadien ba ki paidbah ki pyrshah iaka project rel ka sorkar.
Ia kane ula ong haba kren haka jingkynmaw burom iaka lyngkhuh sngi iap ba 161 snem u Kiang Nangbah u khlawait bad u nongialeh pyrshah iaka sorkar bilat haka 30 tarik Nohprah.
Ula ong ba ia mynta hi ka East Jaiñtia Hills kam pat donkam satia ban wanrah ia kata ka lynti rel, hynrei ka jingdawa kaba hakhmat eh ka long ban wanrah shwa iaka roi ka par kynthup naduh ka surok, ki kolej sorkar bad kiwei kiwei ki kam pynroi hapoh ka District.
Ka JNC ha kane ka sngi kala buh syntiew ha u mot dur sahnam u Kiang Nangbah uba don hakhmat ka ophis u Deputy Commissioner ha Khliehriat.
Kan long ka khana kaban sah kynmaw pateng la pateng haka history jong ka Tympang Club, Jowai ha kaba haka 29 tarik Nohprah kala shim iaka sienjam ban plie iaka auditorium kaba kynthup lang iaka indoor hall da kaba pynsah nam ha u riewkhraw pyrkhat ka shnong bad ka imlang sahlang ka sor Jowai bad ka Jylla uba long ruh u nongthaw aiñ.
Une u riewkhraw u dei u Larsingh Khyriem, u don ka bynta kaba khraw ban pynioh iaka jaka ban tei iaka hall naduh ka por synshar ka Assam iaka Jylla Meghalaya.
Katkum ka khana une u riew khraw u dei ruh u nongthaw aiñ uba ieng rangbah ban pyrshah iaka jingphiah ia u pud u sam hapdeng ka Meghalaya bad Assam.
Une u rangbah ula ieng pyrshah ban phiah iaka Jowai Sub Division ban pyniasoh iaka Block I bad Block II sha ka Mikir Hills (Karbi Anglong ba mynta) ha ki snem 1951 haka por ka United Khasi Jaintia Autonomous District.
Ha kane ka sngi la plie ruh ia u mot sah nam une u riewkhraw jong ka shnong, wat la um don shuh haka pyrthei, hynrei ka nam ka burom jong u kan neh na ka bynta ki longdien mandien ka ban pyrsad mynsiem bad bud iaki nuksa bad ki kam ba bha jong u kum u nongprat lynti.
Ia kane ka hall bad u mot la plie da ka Meirad Carolina Lamare, kawei na ki riew tymmen ka club.
Ka jingtei ia kane ka hall kala neh bun bun snem.
Naduh mynta ka kynti ia kane ka hall yn tip iaka kum ka Larsingh Khyriem Memorial Auditorium cum Indoor Sports Hall.
Shwa ka jingplie paidbah la ioh ka jingduwai kyrkhu kyrpang na u Ma SC Laloo MCS haka jingdonlang ki nongialang bad ki dkhot nongkitkam ka Tympang Club, ki nongshong Shnong bad ki bahaiing hasem jong u (L) Larsingh Khyriem.
U Secretary barim ka Construction Committee Ma Homeland Lamar, haka jingkren ula iathuh ba ka jinglut ban tei iaka iing Hall ka la kot sha ka 89 lak tam tyngka.
Iaka jingialang la pyniaid da u Chairman ka Tympang Club Jowai Ma Edelweiss Rogers Dkhar, ka jingkren lyngkot na ka pyrsa bad khun jong u Larsingh Khyriem ka Kong Manika Khyriem, ka Kong Wimon Tariang bad na u Ma Teiborlang Passah Adviser Tympang Club.
Ha kane kajuh ka janmiet ka Tympang Club Jowai ka la pynkup burom iaki khun samla ka Shnong kiba la wan pass bha haki jingpule haki kyrdan bapher bapher, kumjuh sha ki riew tymmen kiba la heh rta bad sha baroh kiba don bynta ban kyntiew iaka Club.
Ka West Jaintia District Table Tennis Association (WJHTTA) haka 29 tarik Nohprah ka la pynlong iaka lympung ialehkai kaba shisngi kaba tip kum ka ‘Open One Day Table Tennis Tournament’ ha Kiang Nangbah Indoor Stadium, Jowai.
Ha kane ka lympung ialehkai la wan shim bynta 32 ngut ki rangialehkai haki lai tylli ki kyrdan kynthup ka kyrdan Under-16 Boy’s Single, Men’s Single bad Men’s Double.
Haka kyrdan Under-16 Boys Single’s, u Corban D Khonglah ula rah iaka nam lahduh hadien ba ula pynliem ia u Kermi W Lywait da 11-5, 9-11, 9-11, 11-6, bad 11-8.
Haka Men’s single u Eraphael Dkhar ula rah iaka nam lahduh hadien ba ula pynliem ia u Deonicious Chullai da 11-6, 11-8, 11-9, bad 11-7.
Haka Men’s doubles u Eraphael Dkhar bad u Deonicious Chullai ki la rah iaka nam lahduh hadien ba ki la pynliem ia u Rabin Passah bad Muni Kynjin da 11-4, 11-9, 11-9, bad 11-5.
Iaki khusnam sha ki nongjop la sam da u District Sports Officer, West Jaintia Hills u Ma Khroobok Passah, haka jingdonlang ki nongialam bad dkhot nongkitkam ka West Jaintia District Table Tennis Association.
Kumba ju long man la u snem ka Dorbar Shnong Panaliar mynta ka kynti ruh ka la pynlong ia ka taiew lehkmen lane ka “Panaliar Week" shwa kaba kut jong une u snem.
Shibynta jong kane ka jinglehkmen na ka liang ka Panaliar Tourism and Environment Development Societ (PTEDS) ka la pynlong ruh da ka jingiakop ban lum ia ki niut ki nier bad ki tiar plastik hapdeng ki khynnah rit.
Ia kane ka jingpynkhuid la pynlong ha Treriat bad la sdang naduh na u Mot u Woh Kiang Nangbah haduh ha Jingkieng nar.
Ka thong kaba hakhmat eh ha kaba pynlong ia kane ka jinglum ia ki niut ki nier ka long ban wanrah ia ka khuid ka suba bad ban pynrung ha ki jingmut jingpyrkhat jong ki khynnah halor ka jingdonkam ban pynneh pynsah ia ka jingkhuid jingsuba.
Ka Forever Young mynta ka kynti ruh kan pynlong biang ia ka jingiakop jngi shiteng synia ha ka sien kaba 26 (26th Midnight Swim) ha ka 31 tarik Nohprah 2023 hapoh ka pung jngi Cronoline Swimming Pool.
Ka jingpynlong ia kane ka jingiakop jngi ka long shibynta ban pdiang sngewbha ia u snem thymmai 2024 ha ryngkat bad ka jingduwai ha U Trai Kynrad ba un ai bor ban lah ban iakhun pyrshah ia ki jingeh ba ngin iakynduh ha une u snem thymmai.
Na ka liang u Bah M Thabah General Secretary lyngba une u kyrwoh u la ong ruh ba ha kane ka jingiakop jngi kaba mynta u snem yn buh haduh hynniew ton u thah ha katei ka pung jngi.
Ha kajuh ka por la kyrpad ia kito kiba kwah ban wan iashim bynta ba kim bit ban dih kino kino ki jingdih pynbuaid shwa ban wan iashim bynta ha katei ka jingiakop jngi namar ioh ka pynduh noh ia ka mynsiem iakhun jong ki.
Ka Sohkha Mission Village Durbar ka la pynlong ia ka jingai khusnam ia ki samla pule ka shnong kiba la jop bad wan sha khmat ha ki exam bapher bapher ha ka 28 tarik Nohprah.
U Bah Holando Lamin MDC ka thain u la long kum u kongsan ha kane sngi.
Haba kren kum kongsan ula iaroh ia ka shnong Sohkha Mission kaba la iohi jingai ban pynshlur ia ki khynnah pule ban trei minot ban poi shakhmat ha ki exam bapher bapher.
U la kyntu ruh ia ki khynnah pule ban trei shitom ban wanrah nam ia ka iing ka sem, ka shnong bad ka thain hi baroh kawei.
U la ong ruh ban ym ailad ia ka jingduk ban khanglad ia ki ban poi sha khmat ha ki jingpule bad ba kin long kiba jan sha U Blei ban lait na ki jingsniew.
Ka kong Dolly Khonglah, Secretary Meghalaya International Chambers of Commerce, kala ai jingiaroh ia ka shnong ia ka jing pynshlur ia ki samla pule da kaba ai kum kine ki khusnam sha ki samla pule ka shnong kiba la wan sha khmat ha ki exam bapher bapher ba ki lah ialeh.
Kala ban ruh ia ki samla ban ialeh ban kiew sha khmat kumba long kiwei kiwei ki jaitbynriew ha ka ri.
Kala ong ruh ba lada kiwei ki lah, balei ba ki samla jong ngi kin ym lah.
U Bah Monjurlang Pohlong Sub-Inspector Statistic Wapung C&RD Block, u la kyntu jur ia ki samla pule ban long kiba don ka discipline ha ka jingim jong ki bad ban nang ban bate ia ka por khnang ba kin ioh ia ka jingjop ha ka jingim.
U Bah Precious Stone Suchen uba long u Waheh Shnong jong ka Sohkha Mission u la ai ka jingkren bad pynshlur ia ki Samla pule jong ka Shnong ba kin long kiba minot bad ban ialeh katba lah ban poi shakhmat ha ka jingpule khamtam ha kane ka juk competition kaba mynta.
La pyniaid ia kane ka program da u Bah Handleson Lamin Gadew, bad la pynshongshit ia kane ka jingialang da ki jingrwai na ki samla ka shnong kynthup ia u samla Sardis Dkhar bad ka samla Barikynti Khonglah.
La ioh ia ka jing kren ai khublei u Bah Marshall Manner, General Secretary jong ka shnong.
Ka Seng Hynniewtrep National Liberation Council (HNLC) haka 29 tarik Nohprah ka la pyrshah jur ia ka jingthmu jong ka sorkar jylla ban khangdam noh syndon ia ka Mawmluh Cherra Cements Ltd (MCCL) bad dawa ruh ia u nongmihkhmat ka NPP napoh Sohra u Bah Gavin M Mylliemngap ba un shim ia ka jingkitkhlieh da kaba hiar shuki noh kum u MLA.Ka Seng ka maham ruh da kaba ong, “Lada une u MLA u kyntait ban iehnoh kam un hap ban shim ia ka jingkitkhlieh kumba ma u bad ka sorkar jong u ki pyrshang ban tep im ia ka MCCL.Ngin tei pop halor jong phi lyngba ki jingleh jong phi.
Ki nongshet kylla jong u paidbah ki dei ban ngat ha ka jingshah pynshitom da ka jingiap.
" Ka Seng ha u kyrwoh ba la phah da u Bah Saiñkupar Nongtraw, General Secretary cum Publicity Secretary ka la ong ba kane ka jingbyrngem jong ka sorkar jylla ban khangdam syndon ia ka MCCL ka dei ka jingleh kam sain hima.
U la ong ba ka HNLC ka pynrem jur ia kane ka jingthmu ba sniew jong ka sorkar ban pynkylla khlem kam khlem jam ia ki nongshong shnong ka thain Sohra bad ban pyrshang ban pynrung ia ki halor ki mat kiba thmu na ka bynta ki jingioh nong shimet.
“Ha ka jaka ban phaikhmat ban kyntiew bad pynbha ia kane ka kompeni MCCL Ltd, pynbna ka jingthmu jong ka sorkar ka long pynban ban khangdam noh syndon bad ban kyntiew ia ki karkhana pynmih dewbilat jong ki kompeni ba la longtrai da ki briew ki bym dei ki trai shnong na kiwei pat ki jylla.
Kane ka jingleh ka la ktah jur ia ka jingsngew jong kiba bun ki trai shnong riewlum," ong utei u nongialam ka Seng.
Nalor kata u la ong, “Kane ka wanrah ruh ka jingartatien kaba jur halor ka jinglah jong ka sorkar ban pyniaid ia ka jylla lada kim lah ban tehlakam halor kane ka jingeh kaba la slem jong kasne ka karkhana MCCL.Kane ka paw shai ba ka Meghalaya ka la don lypa ha ka kyrdan kaba ar hapoh ka ri India kum ka jylla kaba duk tam.
Shen kan sa mih ka jingialeh kaba jur halor ki kam jaka puta bad ha ka liang ka ioh kam ioh jam ha ka jylla hapdeng ki trai shnong bad ki briew kiba dei na shabar jylla.
Kane u la ong kan wanrah ka jingbitar haspdeng ki khun samla kiba don ha ka kutlad bad ki ban sa ieng ialeh pyrshah ia ka sorkar da kino kino ki lad ki lynti.
" “Ia mynta hi ngim shym la iohi ia kino kino kiwei pat ki lad ki lynti.
Kumta ruh ka Seng HNLC ka buh ka jingtyrwa ia ki nongtrei jong kane ka karkhana ba lada ki kwah ban iakhun ha ka jingialeh, ngin pynioh ia ki ia ka jingsiew kaba T.25,000 man la u bnai.
Kiba lah ban aplai kin long kiba hapoh ka rta 45 snem bad ki ban hap ban leit shah hikai ha ki kam iakhun pyrshah," ong shuh shuh u Bah Nongtraw.
U nongthaw ain ka Jowai, Wailadmiki Shylla ula kop ba ka Voice of the People Party (VPP) kam lah ban  thaw pyrthei ha Rilum Jaintia.
Ia kane ula ong haba kren bad ki nongthoh khubor haka 29 tarik Nohprah.
Ula ong ba ki paidbah ki kwah hi ban peit kaba kumno ka party VPP, hynrei kam don iaka lawei bad kim don lyer ha Rilum Jaintia.
Ula kren ruh halor ka jingtei thymmai iaka Iawmusiang bad ula ong ba nakaliang ka sorkar kala wad ki lad ki lynti ban pyniaid shakhmat ban tei iaka Iawmusiang.
Ki khun samla ka Niamtre na ki 18 tylli ki Seinraij bapher bapher ki la wan ban iashim bynta shitrhem haka jingiakynduh lang kaba tip kum ka ‘1st Kiang Nangbah Youth Conference’ ba la pyniaid da ka Khynroo Khyllood Committee (KKC, Seinraij Jowai ryngkat ka Lei Synshar Cultural Society.
Ia kane ka jingiakynduh lang ki samla la pynlong haka sngi Thohdieng ha Iungwalieh ka Dorbar Shnong Dulong haka jingdonlang u kongsan u Ma Pearlet Toi Chief Executive Officer, Meghalaya Khaddi Village Industry Board.
Kane ka jingiakynduh lang ki samla shynrang bad kynthei ka long shi bynta ka jingkynmaw burom iaka lyngkhuh sngi iap ba 161 snem jong u Khla Wait ka Ri Khad-Ar Dolloi U Woh Kiang Nangbah.
Iaka jingialang la pyniaid da u Ma Kamnipaia Challam General Secretary Lei Synshar Cultural Society bad la ioh ka jingnguh blei nguh syiem na u Ma Ebormi Suting dkhot KKC Seinraij Jowai.
U President ka Seinraij Jowai u Ma Hercules Toi haba kren shaphang u Kiang Nangbah, ula ong u Kiang Nangbah udei tang u nongrep uba dang samla bad haba u iohi iaki kam jong ka sorkar phareng ba ki lehbein iaki kynthei khynnah u shlur ban ieng pyrshah bad ka sorkar phareng.
Haba kren aimynsiem pat iaki samla, u Ma Toi ula kyntu iaki samla ban long ki samla kiba shlur namar ka por samla kadei ka por kaba kyrpang tam ba kin pynkhreh bha ia lade, la ka long haka pule dangle, ka wad kam wad jam ne haka ban noh synniang da ka jingshemphang, ka jingnang jingtip sha ka niam ka rukom, ka imlang sahlang, ka ri bad ka Jaitbynriew.
Shuh shuh ula ong ka por samla ka dei ka por kaba dang khlain bha ha ka pyrkhat pyrdain, ha ka bor met por phad, ha ka jingiohi jngai bad ha ka jingshemphang lada ki samla ki don ka mon bajwat ban leh ia kano kano ka kam ba bha naduh mynsiem kam don jingeh jingtynjuh kaba lah ban khanglad iaki.
U Ma Pearlet Toi haka jingkren ula ong ka 30 tarik Nohprah kadei ka sngi iam briew namar ba ka sorkar phareng kala shim ia ka jingim jong u Woh Kiang Nangbah.
Ula kyntu jur iaki samla kajuk mynta ban long kiba shlur namar ban im haka jingtieng jingsmiej ka imlang sahlang ruh kan sahdien.
Ki riew shemphang kiba la wan ban ai jingbatai iaki samla ki long u Ma Wansalan E.Dhar uba la batai halor ka phang ‘Kiang Nangbah kam u khon dap chynrang’, u Ma Chanhun Laloo uba la batai halor ka phang ‘Ki kam wa chemphang wa Tule iei suk ka patein’.
Hadien ka jingialang u kongsan ula thang iaka sharak kum ka dak ka jingsdang iaka 1st Kiang Nangbah Youth Conference’ ka ba yn pynkut haka 30 tarik Nohprah.
U Myntri Rangbah ka Jylla u Conrad K Sangma haka 28 tarik Nohprah, ula kyntait mardor ia ka jingkynnoh ba ka sorkar ka don ia ka jingthmu thied helicopter na ka bynta ban aijingshakri ia ki riew pawkhmat ne ki VIP hapoh ka jylla kumba la sakhi lyngba ka lad pathai khubor, kata da kaba kdew ruh halor ka jingeh ha kaba ka sorkar ka iakynduh ha ka liang ka pisa tyngka.
Haba aijingkren lyngba ka video, u Sangma u la ong ba ka jingshisha hi ka long ba ka sorkar hi kam shym la don kano kano ka tender lane ban pynpaw ia kata ka jingthmu ban thied helicopter namar ki dei kiba remdor.
Katkum ka jingpynpaw ka jong u, u CM ula ong ba ka sorkar ka la khot tang ia ka tender na ka bynta ban shim wai ia ka helicopter ban aijingshakri ia ki VIP ha ka leit ka wan.
“Ngin pyllait tang ia ka tender kaba iadei bad ka jingshim wai, kata kaba tang shi por bad ba ngin siew ha ka nongrim jong ka jingpyndonkam kaba da ki kynta (hour basis) sha ka kompeni, bad dei tang kane ka lynti kaba biang tam kaba ngi lah ban aijingshkari bad ha kajuh ka por ban ym pynlutksan ia ka pisa tyngka," ong u Sangma.
U la ong ruh, “Ka bym lah ban long ia ngi ba ngin thied ia ka helicopter, kata namar ka dei kaba remdor, kalong kaba shem shitom ban pynbit pynbiang ia ki jingdonkam bad ngi donkam ia ki pilot ba hap ban pynlut da ka sorkar nalor kiwei pat, kumta kam long satia kaba donkam namar ka leit ka wan jong ki VIP ka long tang ha ki khep ki khep bad ha kajuh ka por Nga lah ruh ban ong ba hateng hateng ki helicopter ki long kiba donkam namar ka jinglait ban tuh ia ka por bad ha ka leit ka wan kaba donkam kyrkieh da ki nongialam ba halor bad na ka bynta baroh ki jingthmu kiba ngi donkam ia ka helicopter, hynrei ka jingpyndonkam ka long tang khyndiat eh," ong u Conrad.
Ha kawei pat ka bynta, u CM u la ong ba ka sorkar ka lah ban ujor da ka mukotduma bai mynrain khmat pyrshah ia katei ka lad pathai khubor namar ka jingpynmih ia kiba kum kine ki khubor ki bym shisha.
U la ong ruh ba ki bor ba dei khmih jong ka Tnat DIPR kin shim ia ka rai ha kaba iadei bad kane ka phang.
U CM u la ong ruh ba kane ka lad pathai khubor ha ki por kiba la dep kila thoh ruh ba ka don ka kam bamsap kaba T.1300 klur hapoh ka Tnat Tourism hynrei hadien ki la  shem ba dei tang T.13 klur bad kam don satia kano kano ka kam bamsap.
Shuh shuh na ka liang u CM ula kyntu ruh ia kane ka lad pathai khubor ba kam dei ban pynmih ia kum kine ki khubor tang ban shu pynthohbria ia ka Sorkar namar ka dei ka sienjam ka bym dei.
Ka DHS barim ka sorkar jylla ka Dr.Rita Tariang kala pyniasoh ialade sha ka seng BJP Meghalaya ha kaba la pdiang sngewbha ia ka da u president ka party ka jylla u Rickman Momin ha ka jingiadon lang ki Vice President kiba kynthup ia u Bah Khrawboklang Basaiawmoit, u Gagan Jain bad u Bah Wankitbok Pohshna, General Secretary u Bah Everist Myrsing bad ka State Secretary ka Dr.Bernadette Lyngdoh bad kiwei kiwei.
Haba aijingkren ha ka jingialang, u Rickman Momin u la ong, “Ka Dr.Tariang kadei kaba la don ia bun ki jingnang jingtip ha kaban pyniaid ia ki kam ki jam bad ka jingtrei shitom ka jong ka ban pyniar ia ka jingai jingsumar na ka bynta kito kiba donkam ia ka jingsumar kadei kaei kaei kaba baroh ki la ia tip bha.
" Nalor kata u la ong ruh, “Ka party kan ioh shibun ki jingmyntoi lyngba kane ka jingtbit ka jong ka bad ki jingnang jingtip ba jylliew jong ka kin iarap ia ngi ban ai ka jingshakri kaba bha tam sha ki paidbah nongshong shnong ka jylla Meghalaya.
" Halor kaei ka daw kaba la pynlong ia ka ba kan shim ia ka rai ban leit pyniasoh sha ka BJP, ka Dr.Tariang ka la ong; “Nga la sngewthuh shai ba dei tang kane ka party kaba iai trei khlem shongthait na ka bynta ban kyntiew ia ka bha ka miat jong ki duk ki suk bad ki rangli ki juki, kata kumba la sakhi halor ka jingpyntreikam ia ki skhim bapher bapher ban kyntiew ia ka koit ka khiah ia kiba la wanrah da ka sorkar pdeng lyngba u Myntri Rangbahduh ka ri u Narendra Modi.
" Shuh shuh ka la ong ruh ba ka BJP ka la tyrwa ha ka ia ka rynsan ha kaba kan lah ban bteng ban ai ka jingshakri ia ki paid nongshong shnong ka jylla wat hadien ba ka la shongthait na ka kam.
Ka Seng Kur Shadap Manar haka 27 tarik Nohprah kala pynlong iaka dorbar kur bad ha kajuh ka por kala rakhe iaka jubili rupa (Silver Jubilee) haka shnong Barato West Jaintia Hills.
Ia ka jingialang la pyniaid da u president ka seng kur, u ma Herlington Shadap Manar ha ka jingiadonlang u MLA Mowkaiaw u Ma Nujorki Sungoh kum u kongsan, MDC Barato Ma Aiborlang Shadap kum symbod kongsan uba dei ruh u dkhot ka seng Kur.
Ha kane ka sngi la pyllait paitbah ia ka Souvenir Silver Jubilee jong ka kur Shadap Manar da u adviser seng kur u Ma Borin Shadap.
U general secretary ka seng kur Ma Goldwin Shadap u la pule lyngkot ia ka history ka seng kur bad u la ai ka memorandum sha u kongsan ia ka jing pan iarap ban shna ia ka museum ka seng kur ha ka shnong Barato kaba dei ka shnong jong ka Syiem Latympang.
U kongsan, symbud kongsan bad u Ma Sunday Manar officer incharge Jowai Police Station kila ai jingkren.
Na kaliang u Ma Nujor ula kular ban iarap ia ka seng kur katba lah ban pynurlong ia ka jingthrang ka kur ban shna ia ka museum jong ka seng kur Shadap Manar.
La pynkup burom ia ki nongseng ka jong ka sengkur bad la ot ia ia u cake jubili da ka Kong Rimaya S Manar MCS, Director of DERT jong ka sorkar Meghalaya ba la pynkhreh da ka seng kynthei jong ka seng kur Barato unit.
Kiwei kiwei kiba iadonlang ki dei u Pastor Banker Shadap, Pastor Callme  Manar bad kiwei kiwei.
Ha kane ka Durbar kur la pynphuh pynphieng da ka jing shad bad jing rwai na ki Unit kur ba pher ba pher kum naka Iooksi Unit, Mowkaiaw Unit, Jowai Riwar Unit, Shangpung Unit, Barato Unit bad n aka Narwan Unit.
La ioh ruh ban sam ia ki khusnam sha ki khun ka kur Shadap Manar na ka bynta kito kiba pass bha ha ki eksam ba pher ba pher.
C.Pynsakhiat Yeini Kyndiah December 28, 2023 Ka snem ka ïai  tyllun, ka por ka ïai kylla, tang ha ki khanatang ngi ïoh sngew  wat lada ngim ïohi shuh ïa kito ki snem bala leit.
Ki khanatang kiba shisha ymdei kiba shu  thew  kum ki khana puriskam,kumta ha ka 30 tarik Nohprah 1862 la sdien phasi ïa U Khla Wait ka Ri Khad-Ar Dolloi U Woh Kiang Nangbah.
Te ha une u snem 2023 ha ka   30 tarik Nohprah kanlong 161 tylli ki snem kilah iaid khlem sngewthuh, te baroh Kawei ka Ri ka ïam pangnud ha kane ka sngi namar baka Sorkar Phareng kala shim ïa ka jingim jong u Woh Kiang Nangbah.
Kumta hapoh ka Ri jong ngi ruh ka don shisha shibun ki jingkylla naka babha sha ka ba sniew naka ba sniew sha ka babha.
Tangba ki jingkylla ki long baroh da khongpong, kam ïadei dur shuh bad kato ka por ba myn shuwa.
Hangne nga kwah ruh ban pashat ha phi ki nongpule ba U Kiang Nangbah u dei uta u noongïaleh laitluid uba len lade ïala ka jingim lajong bad khlem kynrandien ban ïaleh pyrshah bad u dohlieh uba thmu ban synshar ïa ka Ri jong ngi.
U long u briew u ba shisur mynsiem, u briew u ba im katkum kata u Thylliej Ksiar bad ka Jubanlak kaba shi sien ba u la khlei yn nymthok ne shukor shuh, u dait ïa ki bniat haba u ïohi ba u dohlieh u leh donbor bad thombor ïa ka Ri ba ieit jong u.
U Kiang Nangbah da ka jingim u bynda ban long ka stieh ïa ka ri Khad-Ar Dolloi baroh kawei.
Ka mynsiem dap shynrang jong u Kiang ban ïaleh pyrshah ïa u nongwei uba wan buhai  shnong sha kane ka Ri jong ngi.
U Kiang haduh ba un da ïap u ïeng shkem hala ka nongrim ba nymriej ne ting ïa u nong shun u bamut ban synshar ïa ngi.
U Kiang Nangbah u long tang u riew madan, ymdei uta u Dolloi ymdei u Pator ne u Rangbah shnong, u long tang u briew u nongsharai masi bad u long ruh tang u nongrep ban pyndap pynbiang ïa ka ïing ka sem ka jong u bad u sngew tynnat eh ban put bisli ha ka por ba u sharai masi sha lum.
Kumta U Kiang ynda ula wan phai na lum ha ka por miet ynda u lah dep bamja  u ïa shongkai bad ka kmie jong u Ka Rimai Nangbah hapdeng ka ding kaba meh haruh dpei bad ïathuh  ïa u ïa ki jingjia ïa u Mama jong u U Ksan Sajar Nangbah u ba la shah pynïap ha ki kti jong ki Dohlieh ha Chan Myrsiang.
U Kiang Nangbah ynda u la ïoh sngew  ïa kita ki jingïathuh khana jong ka kmie jong u, ka pynlong  ïa ka mynsiem jong u ban long u ba shlur bad ka rynïeing jong u baroh kawei ka khynñiuh bad dait ïa ki  bniat da kaba ong ba ngam aili ïa kine ki briew ba kin synshar  ïa kane ka Ri ba ieit jong nga.
Ha kane ka por ka kmie jong u ka ong “ khun wat shaniah ïano ïano khlem da ïohi da ki khmat bad khlem da ïoh sngew da ki shkor bad long uba shlur" Te ynda u Kiang ula ïohi ba u Dolloi ka Elaka Jwai ula nguh syiem ïa ka sorkar phareng bad u ngeit bad u kohnguh hapoh ka jingpyniaid jong ka, kumta u ïeng ban ïaleh pyrshah ïa kane bad u leit pynsngap ïa kane ka jingjia ha Jwai sha baroh ka Ri Khad-Ar Dolloi.
Kum u khla ryngkew u iaid khlem shongthait kat haduh bala poi ka por ba ka Ri kala jied ïa u ban long u nongïalam ha ka jingïa kynduh ha Madiah Kmai Blai kaba don haruh ka wah Syntu Ksiar badon u mot sahnaam jong u haduh mynta.
Te u Kiang ha shuwa ba un long u nongïalam u kwah ban pan ïa ka jubab na ki Blei ki Syiem laki monjur ne em ban long u nongïalam ïa ka Ri Khad-Ar Dolloi baroh kawei.
Kumta  u Kiang Nangbah u ïeng bad u ong kumne" Baroh phi kiba ïadon lang hangne sngewbha ker sawdong ïa  kane ka thwei Syntu Ksiar , ba ngan ngam sha trai jong ka ba ngan leit shim ïa u dieng uba don lai tylli ki tnat" Kumta u Kiang Nangbah ula ngam sha trai jong ka bad shipor u lamih biang bad u la rah ha kti bad uta  u dieng uba don ïalai tylli ki tnat kumta ka dorbar baroh kala ïa risa ïa kynhoi namar baki la ïohi ïa uta u dieng ha kti jong u Kiang bad u batai ïa ka jingmut jong uta u dieng da kaba ong kumne:- Naduh kane ka por u Kiang Nangbah ula long uta u nongïalam ïa ka Ri Khad-Ar Dolloi baroh kawei.
U la ïalam khlem shong thait miet la bad sngi ban ïeng ïaleh haduh bakut bad nym pyndem hakhmat jong u dohlieh da lei lei ruh.
Kumta u Kiang u long shisha uta u briew u bymnang ban thok ban shukor uba len lade shisha ïa ka jingim jong u tang ban leit ka Ri naka jingsynshar jong u nongwei.
U long ruh uta u briew bashi sien ba u la khlei yn nym kylla shuh haduh bakut.
Hapdeng ka jingïaleh bad ka sorkar phareng , shibun kiba lah ïap napdeng ki nongbud jong u Kiang bad ruh shibun kiba lah ïap napdeng ki shipai phareng tad haduh ba la poi ka por bala ïoh kem ïa u Kianng Nangbah na Umpara daka jingshukor jong ki nongdie Ri.
Kumta la ïalam ïa u Kiang sha Jwai ban sdien phasi noh ïa u.
Haduh bakut u Kiang u khlem kynran dien watla ka sorkar phareng kala tyrwa ïa ka jingïasuk ha U bad ym kwah ruh ïa kata ka jingïasuk ban long pat u mraw hala ka jong Ka Ri, kumta la phasi ïa u Kiang bad ha shuwa ban phasi ïa u, u la ong kumne;- “ Lada ka khlieh jong nga ka phai sha mih ngi ka Ri kan ïoh  ïa ka  jinglaitluid hapoh shispah snem, bad lada ka khlieh jong nga ka phai sha sep ngi ka Ri kan shong mraw baroh shi r’ta" Ki kyntien shongsbai ki kyntien hok, kyntien khuid kumba u la kren kila urlong shisha, tang hapoh shispah snem ka Ri baroh shi tyllup ka la ïoh ïa ka jinglaitluid bad naka jingshah the mraw ha u mïynder u nongwei sepngi uba wan ban ïuh roit ïa kane ka Ri jong ngi.
U ne u dei u ta u nongïalam  u ba shisha ne u nongïalam u ba khraw u ba im tang ha ka hok bad ka Tip Briew Tip Blei.
Shi kyntien hangne nga kwah ban ong ba ka jingiaid jong ki snem naduh ba la ïap jong u Kiang Nangbah haduh mynta ngi dang long bait ki ba shah teh mraw ha ri lajong, ym ha u nongwei nongar  hynrei da ma ngi hi ïa ngi namar haduh mynta ym pat don u wei ruh u nongïalam u ba shisha, naduh ki nongmihkhmat haduh ki sengbhalang.
Baroh kine ki shuleh mynleh  nongïalam tang tang ha rynsan ban pynpaw ïa kata ka jingshlur jong ki.
Ha-oid ki dei ki nongïalam tangba ki dei ki duplicate nongïalam, tang shu ïoh ban mad ïa ka um ngap kila klet baroh ki jingeh jong ka jaitbynriew.
Kum kawei ka jingïathuh khana puriskam kaba kumne;- “ Don uwei u briew uba mareh sted namar ba beh u khla ia u kumta u la rynsied halor uwei u dieng bad ynda u la poi ha kliar jong uta u dieng ka don ka um ngap kaba tuid bad kumta u la ang ia ka shyntur jong u bad u mad ia ka ta ka jingthiang ka ba tuid , te namar ka jingthiang palat dab ka jingbang artad shaba palat u lah let kllet noh ia kita ki jingeh kiba ap ia u ha trai jong uta U dieng" Kane ka jingïathuh khana ka long thik kum ki nongïalam jong ngi kiba mynta,katba kim pat ïoh ïa ka ei kaba ki mut ki pyni bad ki kyrpad ba ki dei shisha kita ki nongïalam kiba ieit shisha ïa ka Ri bad ka jaitbynriew.
Kila rynsied ban poi sha kata ka thong jong ka nam bad ka burom bakhraw, bad ynda kilah ïoh ïa kata kim patiaw shuh bad noh ïa u paitbah bad ki sngap n oh jar namar ïa ki marwei bad ka ïing ka sem jong ki ka lah biang.
Te wat nym phoh sniew shuh ba ïa u khla wait ka Ri ymlah ban kha ïa u man la u snem namar ïa u la kha tang ha kawei ka pateng bad ñiar eh ban shem ïa u ta u lang kñia Ri uba ieit shisha ïa ka Ri bad ka jaitbynriew namar kane ka juk kaba mynta kadei ka juk Khwan myntoi tang ïa lade.
Te hapoh kane ka Ri jong ngi ha kane ka juk stad kaba mynta ba ka jingmih bun ki seng saiñ hima sima(politics) bad ka jingmih bun ki sengbhalang(NGO’s) kine hi kin nymai jingmyntoi da lei lei ruh ïa ka jaitbynriew namar kine ki pynmih pynban ïa ka jingjot jingpra, ki pynmih ruh ïa ka jingbym ïa shaniah shuh bad ka pynduh pyndam ruh ïa kata ka jingïa tylli hapoh ka Ri.
Balei nga ong kumne? Namar baroh ki kwah ban long nongïalam suda ngim kwah ban ïalam ïa ngi tang u wei.
Hapoh ka  seng politic/ngo’s ki mih ki jingïa khajia majia, mih ka jingklumar, mih ka jingïa pyni bor, mih  saka jingbymïa sngewthuh jingmut nangta mih sa ka Ïa phet seng nawei shawei bad ki sdang sa ka ïa shna(form) seng thymmai.
Te kane ka dei kata ka daw bah  kaba pynhiar kyrdan ïa ka jaitbynriew ba ieit jong ngi namar ki ïa bun kam tang ha ka ïaknieh shuki bad ka kwah long nongïalam bad ki klet ba ka jaitbynriew ka long kumno?.
Kim ailad ban long nongïalam tang u wei, hynrei lada ngi shaniah tang ha u wei u nongïalam kumba ka Ri Khad-Ar Dolloi ha kito ki snem ka shaniah tang ha u Kiang Nangbah te ngi don ka jingkyrmen ba ka Ri bad ka Jaitbnynriew kan kiew shaphrang ha kawei ka sngi.
Ko ki nongïalamn wat bam smai hakhmat  ka dur(statue) jong ki khla wait ka Ri dei ban long kiba leh raiñ namar uto u khla wait nga ngeit u ruh u ïam pangnud  na sha lyndet haba ngi ki longdien ngim lah  ban im  bad ban bud ïa ka nuksa jongki bad wat kynmaw burom ïa ki kaam jong ki namar ïa lade ngim lah ban im kum maki halor ka hok bad ka Tip Briew Tip Blei.
Hangne nga thoh ïa kaba nga ïohi ym kaba shu thew, te tharai baroh ki nongpule ruh ki kabur ïa kane ka jingshisha namar kane ka juk kadei ka juk ba u baduh ymdon jaka ïa u bad u ba riew spah bad u ba don ha ka bor u lah ban leh katba mon, ka hok jong u ba duk ka ïap katba ka pap jong u ba don ba em ka im,te lano uta u khla wait ka Ri ynwan biang sa shisien? Ban pynim ïa ka hok bad ka jingshisha.
Te ha kaba ïadei bad kane ka phang ba mynta u snem ha ka  30 tarik Nohprah 2023 ka dei ka sngi lyngkhu snem sngi ïap jong u Woh Kiang Nangbah namar la sdien phasi ïa u ha ka  30 tarik Nohprah  1862, ka dei ka sngi baka Ri Khad-Ar Dolloi baroh kawei  ïaam pangnud.
Te kumba ju leh manla u snem ka Seiñraij Jwai bad ka Kiang Nangbah Iasiat Khnam Memorial Society  ki pynlong ïa ka prokram kynmaw burom ïa u ne u Khla Wait ka RI ha kum kane ka sngi ban pynphriang ïa kata ka nam ka burom jong u katba ka sorkar Meghalaya pat ka leh aiu Ïa une u khun dap shynrang ka Ri Khad-Ar Dolloi? Ki jaka buh nam ne ki jaka pule ha ka kyrteng jong u kim shongdor shuh bad kata ka kyrdan ba u lah ïoh kum U KHLA WAIT.Te hashuwa ba ngan pynkut ngan ong kumne;- Woh Kiang Nangbah khla wait ka Ri, Ha wakut ïeiñ dap chynrang mi.
Sortok i man i naam wada ïoh, Kam u Khla Wait datip ïa me waroh.
Ï wow syrpaep ïeini i pai wa katni, Ïeiwa nachwa u Kiang dadep leh uki.
Hoi hi mo wow biang dukat  ïa nga, Ïa kawa dawkha wymboi pyrwa.
Wymem khla wait de katni, Daboon ki sap snieh suri.
I hok ïong ka jubanlak, Katni dawiar I plak.
Ka jingleh sorbe ia ki Shnong Khasi – Pnar kiba hap hapoh Block – I jong ka West Jaintia Hills, kata ha khappud bad ka Assam  kan shim por satang kumba ar taiew ban pyndep.
“Ka jingthmu ban pyniaid shakhmat ia kane ka jingleh sorbe ka long ban lum ia ki kyrteng jong ki shnong Khasi Pnar kiba don ha ki thain khappud bad ka Assam," ong u Symbud Myntri Rangbah ka jylla uba dei ruh u Myntri ka Tnat Urban Affairs u Ma Sniawbhalang Dhar uba khlieh ia ka regional committee na ka bynta ka West Jaintia Hills District.
“Ia kane ka jingleh sorbe la pyniaid shakhmat naduh kine ki ar bnai ba ladep.
Mynta donkam satang kumba artaiew ban lah ban pyndep ia kane ka jingleh sorbe," ong u Myntri.
Katkum ka jingpynpaw ka jong u, ki regional committee na Meghalaya bad Assam ki lah ban iakynduh biang ha une u bnai Kyllalyngkot 2024.
Na ka liang ki nongialam shnong kynthup ia ki Sengbhalang bapher bapher ki la dawa ia ka sorkar Meghalaya Democratic Alliance – 2 ban pynthikna ba baroh ki 36 tylli ki shnong kiba hap hapoh Block-I dei ban pynphai pat sha Meghalaya.
Ka Block-I ka dei kawei napdeng ki hynriew tylli ki jaka khappud kiba dang don hapdeng ka jingiapher jingmut bad ia kiba dei ban dang iakren iapynbeit hapdeng kine ki artylli ki jylla ha ka wat kaba ar.
Ka Diengshynrum SC kala pynliem da 3-0 iaka Dkhiah West haka jingiakhun final ban ioh rah iaka nam lahduh haka Women’s League kaba la tip kum ka (L) Mary Tlang Memorial Trophy kaba pyniaid da ka East Jaintia Hills District Football Association (EJHDFA) kaba long ha madan artificial turf Diengshynrum, Khliehriat haka 27 tarik Nohprah.
Iaki 3 tylli ki kol jong ka Deinchynrum SC la thep daki shipara, ka Alisha Lyngdoh haka minit kaba 8, ka Happily Lyngdoh haka minit kaba 60 bad ka Deimon Lyngdoh haka minit kaba 70+1.
Iaka khusnam sha ka kynhun lahduh ka Deinchynrum SC la sam da ka Kong Pawlina Tlang kaba dei ka khun jong ka (L) Mary Tlang katba ka khusnam sha ka kynhun kaba wan ba ar la sam da ka Kong Merun Tlang kaba dei ka khun ksiew jong ka (L) Mary Tlang.
Ka khusnam Player of the Day la ioh khur da ka Alisha Lyngdoh ka Deinchyntum SC, Emerging player da ka Pari Khongngain na Dkhiah West SC bad ia kine ki khusnam la sam da u Ma Welbert Nongtdu Waheh Shnong Deinchynrum SC bad Ma James Sutnga Working President EJHDFA.Ha kane ka sngi la donlang ruh ki riew rangbah jong ka kur Tlang kynthup naduh u Ma Treyo Tlang, Tommyna Tlang, Comingone Joy Tlang bad ki khun ki ksiew jong ka (L) Mary Tlang ka Kong Embris Tlang nalor lo dkhot bad nongkitkam ka EJHDFA.U MP ka Shillong ma Vincent H Pala haka 27 tarik Nohprah ula plie paidbah iaka basa die doh haka iew Iawmuksow Mowkaiaw.
Ia kane ka basa die la tei haka jinglut kaba T.9,60,000, ha kaba T.7 lakh la synniang da u MP Shillong lyngba ka Members of Parliament Local Area Development Scheme (MPLADS) bad bad T.2,60,000 pat la pynlut naka dorbar Iawmuksow Mowkaiaw.
Kane ka iew ka dei kaba la sdang naduh u snem 1957 bad kadei kawei na ki iew kaba rim ha rilum Jaintia.
Ka don haduh 370 tylli ki basa die mar bam, die jaiñ sopti, basa die iaki tiar pyndonkam ha ïing bad kiwei pat ki tiar ki mar ba bunjait.
U Vincent H Pala haba kren ula kyntu iaki nongdie nongthied ban pynneh iaka jingkhuid ki basa die doh kumjuh ka iew hi baroh kawei, khnang ban hun mynsiem ki paidbah haba bam iaki mar bam kumjuh ki doh ba thied na kane ka iew.
Haba iaroh iaki bor pyniaid  kane ka iew u ong, haka jingiaid lynti jong u kylleng kylleng u iohi ba ki briew ynda da ioh pisa  ioh skhim ki tur ban iaknieh, hynrei ha kane ka iew pat u iohi iaka jingpher ka rukom pyniaid, kata nalor ba ki lah ban pyniaid haka rukom ba long khuid long shai, kane ka iew kala don bynta ruh ban synniang ai jingiarap kylleng wat sha ki skul, ki balang bad kiwei ba donkam jingiarap.
U MP u kyrmen ba kin dang bteng shuh shuh iaki kam ba bha, khnang ba kum ki nongmihkhmat ruh kin suk ban synniang ha kano kano ka kam pynroi.
Ha kane ka sngi nalor u MP la iadonlang u MDC ka thaiñ u Winning G Sungoh, u BDO ka Laskeiñ Block u B.Niang, ki dkhot ka dorbar Iawmuksow Mowkaiaw, kiba shah khot sngewbha bad kiwei.
Haka jingialang ba pyniaid da u Chairman ka Iawmuksow Mowkaiaw u P Shadap, u Secretary u Pynbiangmi Laloo ula iathuh iaka khana lyngkot ka iew, bad la ioh ruh ka jingkren na u waheh shnong Mowkaiaw u Shaniah Lamare.
Ka Sein Kur Dkhar Wapung Circle kan pynlong ia ka jingsam ia ka Khusnam sha ki samla pule ka kur kiba la pass bha ha ka SSLC, HSSLC, Graduate, Post Graduate & Professional Courses ha ka 30tarik Bnai Nohprah (December) ha ka Shnong Mookhep ha ka por 10 baje mynstep.
U President Sein Kur Dkhar u Shaniahskhem Dkhar, ula pyntip ba kane ka jingpynkup burom kadei na ka bynta ki khun samla na ka Seiñ Kur Dkhar kiba hap ha Wapung Circle kiba kynthup iaka Jalyiah, Khlieh Myntriang, Wapungskur, Wapungshnong, Pamrapaithlu, Pamrakmai, Mokhep, Iongkaluh, Sohkymphor bad ka Lum Mulieh.
Ka jingthmu kane ka jingpynkup burom ka long ban ai mynsiem ia ki khun samla jong ka kur ban kin nang lehbha ha ka pule ka puthi ban wanrah burom ia ka kur ka shnong ka thaw bad ia ka jylla hi baroh kawei.
Ula pyntip ruh ba ki samla ki ban shah pynkup burom ki dei tang kiba la ioh la dep submit ia ki marksheet kata naduh ka SSLC bad HSSLC,bad Graduat e, Master shaneng, Professional Course ba kynthup iaki MBBS, Lawyer, Engineering bad kiwei.
Na ka liang ka Sein Kur Dkhar Wapung Circle ka la khot la wer ia ki para kur ban don bynta ha kane ka sngi naduh ki kmie ki kpa ki khun samla bad ki kni ka kur khnang ba ka prokram pynkup burom jong ka kur kan shong kun bad kan long ka ba jop.
Ka UDP, West Jaiñtia Hills District da pynman ko ya ka yalang ha ka 20 tarik uni u bnai ha Infinity Hall, Mooralong, Ladthadlaboh, Jowai katkam ka hukum ka Central Executive Committee (CEC) lyngba ki ar ngut ki MLA ka party na West Jaiñtia Hills District wa kynthup ya u Lahkmen Rymbui wa u Nujorki Sungoh.
Kiwa kitkaam wa thymme ka seiñ man ki kamni hawah : Member: Bhawan Chyrmang(Ex-MDC) bad Brington Shylla (EX-MDC) na Mowkaiaw Constituency, Kolmen Pohsna bad Herman Khonglah na Amlarem Constituency, Ripil Rabon bad Justine Phawa.
Ha ka yalang da jied leh ya u Eleazer C.Dkhar, Dawan Lyngdoh (MDC) wa u Medalin Swer wow man kam ki Convener ka chnat khynroo namo ka Youth Wing ka UDP West Jaiñtia Hills District.
Kawi won ka chnat toh ka chnat kynthai namo Women Wing wa ka chnat ki warep namo ka Farmer Wing heiwa ka Committee daw rai ko ya kiwa kitkaam hadien.
I Kong Niwanpaia Shadap ba dei i nonghikai LP School ha Kpermynsnieh, Modop ba shong ba sah ha Modop ila khlad noh haka 24.12.23.
I Kong Niwanpaia Shadap i dei i kurim jong i Rev.K.S Shylla.
Ka jingleit on tep ia i kan long haka 26.12.23 haka por 1 baje nohphaisngi ha u lum jingtep ka Balang Presbyterian Modop.
Kumba ju leh man la u snem ki Balang Khristan kila mih ryntih ban lehkmen iaka Christmas da ka jingia shad carol ba la khot pynlong da ki balang bapher bapher haka 25 tarik Nohprah.
Ka sor Jowai, kaba la ioh iaka nam ba ka long kyrpang iaka jingrakhe iaka Christmas bad ka jingpdiang ia u Snem Thymmai kala khring ia kiba bun ban wan sakhi iaka jingshad bad pyndap smam iaka surok ha ki dong ki shnat bad ka Iawmusiang.
Haka shiteng synia ki balang bapher bapher kila pynlong iaka jingiaseng ban pdiang iaka jingwan long briew u khunlung Jisu Khrist.
La pynlong iaka jingduwai lang na ka bynta ki ri kiba shem jingeh bad kiba iaumsnam kiba bym ioh ban lehkmen iaka Christmas ban wanphai biang ka jingsuk jingshngain ha ki ri jong ki.
La pynlong ruh iaki jingduwai iaki pang ba shitom ban shem jynjar ki bym ioh shimbynta haka Christmas bad kiwei kiwei.
Haka nohphaisngi hadien ka jingiaseng bad sam iaka khubor iaka jingwan longbriew U Jisu bad iaka khubor jong lehisynei U Blei iaka pyrthei baroh da kaba phah ia u khunlung Jisu ban kit iaki pop jong ngi u khun bynriew.
Ia kane ka Carol la pynlong da Balang Jowai Presbyterian, Balang Thadlaboh Presbyterian, Balang Khimusniang Prebyterian, Balang Katholik, Jowai Parish,CNI bad kiwei kiwei.
Ki paidbah na kylleng kila wan tuid sha ka tamasa light ne Lights extravaganza kum shibynta ban pdiang iaka Christmas bad u Snem Thymmai.
Wat hapdeng ka jingkhriat ka bneng u paidbah na kylleng ula wan sakhi iaka light kiba pynthaba haka shnong Moolamylliang.
Ban pynshongshit ia u paidbah kala don ruh ka jingput jingtem kaba la pynshongshit ia u paidbah ba wan sakhi bad ban iashad iamuja ha kane ka tamasa light khrik khrik krak krak.
Kane ka jingpynthaba ia kine ki lights kan neh haduh u snem thymmai haduh 3 tarik Kyllalyngkot 2024.
Ka Woodland WK Hospital Jowai sa shisien pat ka la lah ban pynlong biang sa kawei ka “Pre Christmas Medical Camp"  hapoh ka jingialam jong u Dr.Werlok Kharshiing ha kane ka 19 tarik u Nohprah 2023.
Ha kane ka kynti kaba mynta la pynlong ia kane ka Camp jingkat ka jingiasnohkti lang bad u Mr.Parag Choudhary bad ka Genesis Laboratory, Kolkata ban ai ia ka Bone Mineral Density camp ia ki longkmie bad ki tymmen ki kro.
