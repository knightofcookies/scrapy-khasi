Katei ka la pynlong ia u bah James Sylliang ban weng noh ia katei ka NC ba u la wanrah ha ing dorbar.
Lah ban kdew ba ka PDF ka dei ka kynhun synrop kaba thymmai kaba la  thaw da ka liang pyrshah ryngkat kiwei pat ki MDC  ha ka jingialang jong ki, kaba la long ha ka janmiet 21 tarik u rymphang, ha ka por 6 baje ha Knight Inn Hotel bad ha katei ka jingialang ki la don baroh 12 ngut ki MDC kiba don hapoh ka KHUDA  bad la wan pat ban ia snoh lang bad ki da laingut ki MDC kiba don hapoh ka ARPA , U bah Pyniaid S Syiem, u bah Process T Sawkmie bad ka kong Grace Mary Kharpuri.
Ha katei ka juh ka miet ka PDF ka la jied ruh ia ki nongialam jong ka bad la jied ia u bah Pynshngain N Syiem kum u  chairman, u bah Neil Antonio War kum u Secretary bad u bah Process T Sawkmie kum u nongialam jong katei ka kynhun, bad la jied ruh ia u kum u kyrtong CEM ka PDF.Ka rai kaba la mih ha katei ka jingialang ka long ba baroh ki dkhot jong ka PDF ki dei ban poi ryntih sha ing dorbar, bad kin ia tylli mlon khlem shet kylla iwei ia iwei pat, bad ban pynshisha ia ka kular bad ka jubanlak, ba ki la ia khlei ha katei ka miet ki la soi ia ka kyrteng jong ki.
Katkum ki tyllong khubor kiba la mih na ki MDC jong ka PDF, ki la iathuh ba ha katei ka jingialang u dei hi u bah Pyniaid Syiem uba la pynmih ia ki ktien kiba u ong ba ym dei ban  shet kylla iwei ia iwei katba don pat kiba la kam ba ia katei ka PDF, la thaw lyngba ka jingiasyllok jong u bah Pyniaid, hynrei ha ka sngi ba ia tynjuh bor pat u la shet kylla ia ki.
Haba la poi ha ing dorbar ha ka sngi long dorbar kaba ar, la iohi ba baroh ki MDC kiba don hapoh ka PDF ki la poi lut bad kumjuh ruh na ka liang ka ARPA ki la poi lut.
Ki ar ngut ki EM, bah Process T Sawkmie bad kong Grace Kharpuri  kiba la don lypa napoh bad ka PDF ki la poi lang   sha katei ka dorbar ha ka por mynstep, bad kumba ju long dorbar ki shong ha ka jaka shong jong ki ha ka liang ba shong ki EM, hynrei ha ka dorbar ia tynjuh bor pat hadien ba la dep bamja sngi, kitei ki ar-ngut ki EM kim wan shuh, bad la iathuh ba ki don hapoh kamra ka liang pyrshah, katba u bah Pyniaid pat u la poi sha ka dorbar hynrei u la sngap jar.
Ka PDF ka don 14 ngut ki dkhot bad ka ARPA ruh ka don 14 ngut ki dkhot , kumta da ka jingbym ioh ia u bah Pyniaid ka la pynlong ia ka PDF ban weng noh ia ka jingtynjuh bor, namarba ki la sngewthuh ba haba ka jingdon briew ka ia khaid , ka rai jop rai rem kan shong ha ka shongknor katba ka shongknor pat ka dei na ka liang jong ka ARPA, bad khlem pep kan vote sha ka ARPA.Ki nongialam ka PDF ki la pynpaw ka jinglyngngoh ngain halor ka jingshah shet kylla ha u bah Pyniaid bad ki la kynnoh ba dei ma hi uba kynshoit ban wanrah ia ka jing ia tynjuh bor bad dei ma u hi uba long ksiang ban thaw ia ka PDF, hynrei mynta pat ka kylla da khongpong.
Shillong,24 Rymphang:Naduh ba u bah Pyniaid S Syiem u la  risain noh na ka kam Deputy Chairman, katei ka shuki ka la shu sah thylli haduh mynta bad ka ARPA haduh kine ki sngi kam pat lah ban pyndap ia ka.
Mynta pat sa ar tylli ki shuki ha KHADC ki la thylli noh bad katei ka la jia hadien ba ar ngut ki EM ka kong Grace Mary Kharpuri bad u bah Process T Sawkmie ki la risain noh na ka kam EM jong ki.
Haba wad jingtip iano u bah Adelbert Nongrum un pyndap ia kitei ki ar tylli ki shuki EM, ki lad khubor ki la iathuh ba ka kyrteng u bah Pyniaid S Syiem ka dei kaba hakhmat tam ban pyndap ia katei ka shuki, katba ia kawei pat lah ban pyndap noh da u MDC ka KHNAM u bah James Ban Basaiawmoit, namar ba kumba long mynta ka KHNAM ka la duh noh ia kawei ka bhah EM, namar ka jingrisain noh u bah Sawkmie na katei ka seng.
Kumba ka long mynta ka HSPDP kaba don 6 ngut ki MDC, lai ngut na ka ki la ioh EM bad kitei ki long u bah K.P Pangniang, bah LG Nongsiej bad u bah Morningstar Mawsor, katba kawei pat ka dei ka shongknor ka kong Teilinia Thangkhiew, ki bym don ha ka shuki mynta ki dei u bah Ardent M Basaiawmoit bad u bah Pyniaid S syiem, katba ka UDP pat kaba don 6 ngut ki MDC ka la ioh saw ngut ki EM u bah Teinwell Dkhar, u bah Donkupar Sumer, u bah Hadrian Lyngdoh, bad ka kong Rona Khymdeit, kiba sah ki long u bah Metbah bad u bah Brolding Nongsiej.
Na ka liang ka KHNAM mynshuwa ka don lai ngut ki EM, hynrei na ka jingrisain noh u bah Sawkmie ka sah noh sa tang ar-ngut bad uba lait mynta na katei ka seng u dei u bah James Ban Basaiawmoit.
Katba ha kawei pat ka khubor, ki lad khubor ki la iathuh ba haduh mynta ka kong Grace Mary Kharpuri ka dang phah tang ka shithi risain na ka kam EM, ym kum ka jinglong dkhot na ka ARPA.Hynrei haba ia kren bad ki nongthohkhubor ka kong Grace bad u bah Process ki la pyntip ba ki risain noh na ka jinglong dkhot na ka ARPA ruh.
Shillong,25 Rymphang:U working President ka UDP u bah Jemino Mawthoh  ha ka kyrwoh khubor ba u la pyllait paidbah mynta ka sngi u la ong ba baroh kiei kiei kiba la jia ha KHADC mynta ki la paw pyrthei bad baroh ki jingshisha ki la mih, halor ka  jingpyn khih ban pynkhyllem ia ka EC jong ka ARPA.U la ong ba nyngkong eh ka UDP ka la kylla sohpdung bad ki la mih ki jingkynnoh ba ka dei kaba wad daw ban pynkhyllem EC, hynrei u la ong ba ha ka jingshisha ka UDP ka dei ka seng kaba kwah ban teh song bha bad ban pyniatylli mlon ia ka ARPA.U bah Jemino u la ai ka jingiaroh ia ki MDC ka UDP, wat la ki la mih ki jingkynnoh kiba bakla ia ka, ki la  len ia ka shuki jong ki, wat la la tyrwa ha ki ia ka shuki CEM bad ka daw ka dei ba ki kwah ba ka  ARPA kan neh haduh ba kut ka san snem.
U la ong ba ka na ka liang ka UDP na ka por sha ka por ka la pynpaw ba kan pynneh ia ka ARPA haduh ba kut ka san snem bad nangne shakhmat ruh ieng ha ka juh ka nongrim bad ka la kyntu ia kiwei pat ki paralok jong ka, ha ka kynhun synrop ba kin pynbeit noh ia baroh ki jingbym ia sngewthuh jingmut jong ki bad ki dei ban trei ia ki mat kiba donkam na ka bynta u paidbah.
Ha ka juh ka por, u bah Jemino u la ong ba ka dei ka por ban ailad ia kane ka EC ba mynta ba kan trei ia ki mat bapher bapher kiba ju ia kynduh manla ka sngi, u la iaroh ruh ia ki MDC ka HSPDP, KHNAM bad UDP kiba la ieng skhem ha ka nongrim ban pynneh ia ka ARPA, wat la ka la don ka jingpynkhih.
Shillong,25 Rymphang:Ka dikshoneri kaba kyrteng ka “Ka Modern English-Khasi Dictionary" – kaba la pynbeit biang ha ka sien kaba saw, kaba don 447 sla kaba la thoh da u  Fr.Francis Kharwanlang, ka la mih pyrthei biang.
Ha katei ka sien shon kaba saw la pynbun shuh shuh ia ki kyntien phareng ki bym ju kham pyndonkam ha ki dikshoneri phareng kum ka selfie, ipad, iphone, ipod, cellphone, smartphone, soft copy, bad kiwei, bad la nang pynbun ruh ki kyntien kiba kham jwat ban sngewthuh ha ka ktien phareng.
Lah ban ioh ia kane ka Dikshoneri na bun ki dukan die kot sawdong ka Ri Khasi Jaintia.
Kawei na ki dukan ba die-laka (wholesale) ka don ha Iewduh Motphran (Shillong), addres: “The Shillong Co-operative Marketing Society Ltd".
Shillong ,25 Rymphang:Ki MDC ka KHADC ki la sngew khia jur ia ka jingtyrkhong ka iarong pisa jong ka Council na ka khang tih dewiong ka NGT ha kane ka jylla, bad ki la ai jingmut ia ka Executive Committee ban shim ia ki lad ki lynti ba thymmai ban pynmih pisa ia ka Council.
Haba shim bynta ha ka jingiatainia halor ka mang tyngka mynta ka sngi, u MDC ka Congress na Mawsynram u Bah Pynshngaiñ N Syiem u la ong ba ka jingkynduh jingeh ka Council ha ka liang ka pisa pilain ka long kaba sngew khia jur.
"Kane ka jing tyrkhong pisa ka Council ka dei namar ka jing khang tih dewiong ka NGT.Ngi tip ba ka Council ka la shah ktah jur na kane ka jingkhang dew iong namar ba ka pisa kaba bun ka wan na une u maw", la ong u Bah Syiem.
U la ong ba ka Council ka dei ban pyrkhat noh ban leh da kiwei ki lad ki lynti na ka bynta ban pynmih pisa.
“Ka EC ka dei ban thaw ia ki lad ki lynti ban pynmih pisa ia ka Council.
Ka Council kan sa khyllem lada kam don pisa"  la ong u Bah Syiem.
U Bah Syiem u la ai jingmut ruh ia ka EC ba ka dei ban pynleit jingmut bha ha kane ka kam bad ban pynbha ia ka rukom treikam jong ki nongtrei ka Council khnang ban khyllie ia ka jingmih na ka bynta ka Council.
U Bah Syiem u la ai jingmut ba dei ban pynkylla ia ka Forest and Mines bad ia ka Minerals Act  jong ka Council na ka bynta ban thaw lad ia ka Council.
‘Ka la dei por ia ka EC ban pyni da ki kam, ym ban shu kren", u la ong.
Ha kajuh ka por, u MDC ka Laitumkhrah u Bah Antonio War u la ai jingmut ba ka Council ka dei ban shim khajna ruh ia kito kiba wah jingpynbna ha ki jaka ba hap ha ka jingpeit ka Council.
"Ngim lah ban shu wah jingpynbna khlem siew eiei sha ka Council", la ong u Bah War.
U la kyntu ruh ia ka EC ba kan buddien bha ban lum thikna ia ka bhah kiban ioh na ki Hima kaba long 1/8 bad ruh ban buddien ia ki bhah kiba dei ban ioh na ka sorkar jylla.
Katba u MDC ka Sohra u Bah Donevan Wanlang u la kyntu ia ka EC ban shim ia ki lad ki lynti na ka bynta ban nym lait ei ki khajna na ki jaka pule bad na ki nongtrei sorkar bad na kiwei ki bynta.
U la ong ba ka Council ka dei ban buh khyrdop ha Majai klaba hap ha Shella ban lum khajna na ki trok kiba kit mawshun sha Bangladesh.
Haba jubab ia kine ki jingkren ki dkhot liangpyrshah, u CEM u Bah Adelbert Nongrum u la ong ba u sngew khia jur ia ka jingkyrduh pisa ka Council.
"Ngi dang eksamin ia kane kumno ban pynkiew ia ka jinglum khajna jong ka Council bad ngin pyntreikam da kiwei ki buit ban khang lad ia ka jinglait ei ki khajna", la ong u Bah Nongrum.
U la ong ba un ialam ia ki MDC ban leit kynduh bad ka sorkar ban iakren ia ka jingpynslem ban ai ia ka bhah jong ka Council halor u dewiong bad kiwei.
"Ngin eksamin la ka Council kan shim khajna ne em na ka jingwah ia ki jingpynbna ha ki jaka ba peit ka Council bad ki jaka ba buh ia ki mashin ATM", la ong u CEM ka KHADC.Ka  Vishwa Hindu Parishad (VHP), ka la ai por haduh U Jymmang jong u snem 2015, ia u myntri rangbahduh, ba un rai halor ka jing ia kynad halor ka  Ram Janmabhoomi-Babri Masjid bad katei ka seng, ka byrngem, ba kan iaid paidbah ban tei noh ia ka Ram Temple ha Ayodhya.
U nongkren jong ka VHP, U  Sharad Sharma, u ong “Ngim donkam ban dang pynjyrwit ia katei ka kam.
Ngi donkam ia baroh 70 acre katei ka khyndew, kaba don mynta ha ka jing ia kynad, namar ka jing mudui mukotduma jong ki Muslim".
U Sharma, u ong “Ka sorkar jong U Modi, ka wan ha ka bor, namar ba ka BJP, ka rah ia ka mat jong ka roi ka par bad ka jingkiew ha ka ioh ka kot.
Ngim shym la kwah ban pynthut ia ka sorkar, ha kaba sdang, ha kaba la rai ruh ban ai por ia ka sorkar India shisnem, ba kan iaid ha ki kam pynroi jongka bad ba kan pyndep ia ki kular, ba ka la buh sha u paidbah ha ka por elekshon".
“Ki riew niam, kin ia kynduh ia u myntri rangbahduh, hadien U Jymmang 2015 bad kin dawa ba dei ban leit rah da ka ain jong ka Parliament, na ka bynta ban tei ia ka RamTemple ha katei ka jaka".
Ka kashari jong ka Allahabad ha ka jingbishar ha u snem 2010, ka la rai ban phiah lai bynta ia katei ka jaka, kaba 70 acre bad katei kan long ban ai ia kawei ka jaka sha ka  Ram Lala Virajman, kaba dei ka kynhun kaba don mynta ha ka jing ialeh mukotduma bad nangta ban ai sa kawei ka bynta  sha ka Sita, ha kaba yn ai sha ka  Nirmohi Akhara bad sa kawei pat ka bynta ban ai sha ka  Sunni Central Waqf Board.
Shillong,25 Rymphang:Khyndiat sngi shuwa ban sdang ka Dorbar mang tyngka ka KHADC, u CEM bah Adelbert Nongrum u la bunkam bha, namar ka riam sawbthuh ki Daju Iewduh; na ka daw ba ka don ka kynhun ki Daju ki bym shym la treh ban phong ia ka riam ba ka KHADC ryngkat ka Hima Myl liem, ki la thmu ban pynphong ia ki, bad katei ka jingbunkam palat ka la pynlong ia u CEM ka KHADC ban hiar dalade hi ban ia kynduh ia ki Daju ha thanad Syiem Mylliem.
Ka la don ka jingpyrshang kaba jur bha na ka liang u CEM ryn gkat ki EM bad kumjuh katto katne ngut ki MDC ban pynsngew thuh da kaba pynshai ia kiba bun ki mat kiba donkam ban pynkohnguh ia ki Daju ba ki dei ban phong sopti hima, hynrei hapdeng ki jingpyrshang kiba bun ka jingthmu jong ki kam shym la urlong, naba ki Daju ki kyrngah khlieh.
Khyndiat sngi shuwa ka dorbar mang tyngka, haba kren sha ki nongthohkhubor u bah Adelbert Nongrum CEM u la ong ba ki Daju kim treh ban phong ia katei ka jain  bad ki la pyni ia ki ba bun ki daw jong ki katba ki don pat kiba kohnguh ban phong  bad katei ka la pynlong ia u CEM ban ailad noh ba kin iaid la ka jong ka lynti.
U CEM u la pynpaw ruh ka jingsngew artatien ia ka jingkyrngah khlieh ki Daju ban phong sopti hima, ioh lehse ki lah  pynban ban don ki bor na shadien kiba kynshoit ia ki Daju ba kim dei ban phong ia katei ka sopti.
Ha katei ka jingiakynduh CEM ha ki khyndiat sngi ba la dep, ki nongthohkhubor ki la kylli hato ka lah ban don da kawei pat ka bor na shalyndet kaba pynbor ia ki Daju ba kin ym treh phong sopti hima, u bah Adelbert ha katei ka jingiakynduh nongthohkhubor u la ong ba um pat kwah ban kren ha katei ka sngi, hynrei un sa sei madan ia baroh ki jingshisha ha ing dorbar.
Kitei ki jingshisha kiba u CEM u la byrngem ban sei madan ha ing dorbar ka la paw mynhynnin ka sngi ka 24 tarik ha ing dorbar ha ki kynta ba ka Liang pyrshah ka wanrah ia ka jingbym shaniah shuh ia ka EC kaba u ialam, ha kaba u la ong ba ka daw ba ki Daju kim treh ban phong sopti, ka dei namar ba don ki myntri ka Hima Mylliem kiba kwah ban pynkhyllem ia u Syiem ka hima Mylliem, bad ki la kynshoit napoh napoh ia ki Daju.
Ha ing dorbar u la ong ruh ba kawei pat ka daw kaba ki Daju kim treh ban phong sopti hima,ka dei namar ba ki don ki MDC kiba kynshoit napoh napoh ia ki Daju  bad ki la ialam bakla ia ki.
Ha katei ka por u MDC ka liang pyrshah u bah Mansturdy Nongrem u la ieng na ka jaka shong jong u bad u la dawa ba u CEM u dei ban pynshai ia ka kyrteng jong kita ki MDC, namar ba u sngew tohmet namar ba ma u ruh u dei u MDC, hynrei ha katei ka por u CEM u pynjem noh da kaba ong, “Lada nga bakla nga kloi ban pan map", bad hatei hi ka por u bah Mansturdy Nongrem u la ong “Em phi hap ban pan map lada phim pan map ngam shah’.
Ban pynthikna shuh shuh ioh ba u CEM un kam ba u khlem kren ia kitei ki ktien ha ing Dorbar, ki nongthohkhubor mynta ka sngi ki ha ka jingiakynduh bad ha kamra treikam jong u, ki la kylli biang sa shisien halor katei ka jingkren kaba u la kren ha ing Dorbar, bad ban tip mano kita ki MDC bad ki myntri kiba kynshoit ia ki Daju ban ym phong Uniform, u bah Adelbert Nongrum u la jubab ba kitei ki jingkren kiba u la kren ha ing dorbar ki dei kiba um da tip thikna, hynrei u shu ioh sngew khubor ba don kiba iathuh ia u, bad um lah ban iathuh ia ka kyrteng kita ki MDC lane ki myntri ba kwah pynkhyllem ia u Syiem Mylliem.
shillong,25 Rymphang:Ka BJP Meghalaya ka la pynrem jur ia ka sorkar jylla kaba la pynpyut kai ia ki dawai haduh T.4.25 klur ha jaka buh ka kudam ka NRHM, ha Central Warehousing, Shillong.
Haba kren mynta ka sngi bad u President ka BJP u Bah Khlursing Lyngdoh u la ong ba ka seng ka pynrem ia kane ka jingleh ka sorkar kaba la pynsyrwa kai ia ka pisa jong u paidbah.
“Kane ka dei ka jingleh sting jong ka sorkar kaba wanrah ia kane ka jingjia", la ong u Bah Lyngdoh.
U la ong ba ka BJP kan nym shong kli kti halor kane ka kam, bad kan buddien wat ban pyntip sha ka sorkar pdeng halor kane ka kam.
Ia mynta hi, u la ong, ba ka seng, ka dang iapyrkhat kaei ka lynti kaba dei ban iaid halor kane ka kam bad kan sa leh da ki kam.
Ki dawai pyut bym long shuh ban pyndonkam ki la shlei smam hapoh ka kudam kaba don hajan Ganesh Das Hospital Lawmali, Shillong.
Ia kine ki dawai la thied ka sorkar na ka skhim National Rural Health Mission (NRHM) bad ki jinglut jong kine ki dawai ka long  naduh u snem 2010-2012  ka la kot sha ka T.4.25 klur.
Haba u Rupang u la leit ban jurip ia katei ka Kudam buh dawai la iohi ba ki dawai ba sniew ki don da ki spah tylli ki synduk kiba la buh kyrpang ha kawei ka kamra ban nym iakhleh bad ki dawai ba dang bha.
Katkum ka jingtip ba la ioh kine ki dawai ba sniew ki kynthup bun jait kum ki dawai injekshon, ki dawai drop bad kiwei kiwei de.
Ka sorkar jylla hynnin ka sngi ka la thaw ia ar tylli ki komiti ki ban wad ia ka jingshisha la ki don ne em  ki dawai bym long shuh ban pyndonkam ha ki kudam sorkar.
Kine ki ar tylli ki komiti ki long ka Fact Finding Committee (FFC) ba la khlieh da u Secretary ka koit ka khiah bad kawei pat kadei ka komiti ban tohkit ia ki dawai ba thied ka sorkar ba la khlieh da u additional chief secretary ba peit ia ka tnad ka koit ka khiah.
“Ngi la rai ban thaw ia kine ka FFC khang ban lap ia ka jingshisha halor ki jingdon jong ka dawai bym long shuh ban pyndonkam ha ki kudam sorkar", la ong u Myntri ka Koit ka khiah u bah AL Hek haba kren hynnin ka sngi sha ki nongthoh khubor.
U bah Hek u la ong ba saw ngut ki dkhot ka FFC kin wad ia ka tynrai jingshisha halor ka jingsniew jong ki dawai.
Ka sorkar jylla ka la bthah ia kane ka komiti FFC ban aiti ia ka kaiphod hapoh shi bnai, la ong u bah Hek.
U bah Hek u la ong ba ka jing sniew jong kine ki dawai kadei namar ba ka tnad ka koit ka khiah ka shym jingeh ha ka kit ka bah ban pynpoi ia ki dawai sha man la ki hospital ha baroh ki 11 tylli ki district ha ka jylla namar ba ia mynta ka don tang kawei ka kali ka trok kaba kit ia ki dawai ban pynpoi sha man ki district ha baroh kawei ka jylla.
Shillong, 25 Rymphang:U Chief Executive Member ka Khasi Hills Autonomous District Council Council (KHADC) u bah Adelbert Nongrum u la iaroh ia ka jingialehkai politik u bah Pyniaid S syiem da kaba shet kylla ia ka People Democratic Forum ( PDF) ka seng ki liang pyrshah kaba u bah Pyniaid u dei uwei na ki dkhot.
U la ong ba dei lyngba ka jingshlur bad ka jingstad u bah Pyniaid la lah ban sei ia ki jingshisha baroh bad haba iaroh ia u bah Pyniaid u la ong “Ka politik ka dei ka Game, ngi hap ban ai jingiaroh pat ia u briew uba ialehkai na bynta ka jingbha".
Shuh shuh u CEM u la ong “Dei lyngba ka jingshlur bad ka jingstad u bah Pyniaid ba ngi la lah ban sei ia ki jingshisha baroh" , hynrei u CEM um shym la kam pat ba ka jingleh jong u bah Pyniaid da kaba pyniasoh bad thaw ia ka PDF ka dei ka plan jong ka ARPA, bad u la ong ba ka ARPA kam ia don bynta eiei bad ki jingleh u bah Pyniaid, hynrei ka dei ka jingstad jong u hi.
Katkum ki jingkren u CEM la sngewthuh, ba ki ar ngut ki EM kiba la don baroh shi katta hapoh ka ARPA u bah Process T Sawkmie bad ka kong Grace Mary Kharpuri ki dei ki briew kiba la pyrshang ban pynkhih win ia ka EC bad ia ka ARPA hi la saw san sien ha kine ki shiphew bnai, “Kane kam dei ka jingpyrshang kaba nyngkong, hynrei ka la jia la saw san sien" ong u bah Adelbert.
Ha kaba ia dei bad ka jingrisain noh kitei ki ar-ngut ki EM ka ARPA bad kiba la leit ia sohnoh ha ka kynhun ki liang pyrshah ha ka lama jong ka PDF u bah Adelbert u la ong “Ngim sngew phylla eiei ruh, namar ba nga la ong ia phi ba kane kam dei ka sien ba nyngkong".
Haba phai pat sha ka jingrisain ka kong Grace na ka ARPA kaba la long ha ka sien kaba –ar u bah Adelbert u la ong ba u khlem pat ioh pdiang ia ka shithi risain na ka kong Grace ha ka por ba u dang shimti ia ka shuki CEM hadien u bah Ardent,  bad kam dei ruh ba u khroh ia ka kong Grace ba kan don hapoh ARPA, hynrei ka dei ryngkhat ba ha ka por ba ka kong Grace ka la byrngem phet na ka ARPA, ka dei ruh ka por ba ka dorbar ka KHADC ka la hajan eh, kumta ban ym pynmih kano kano ka jingkynrum kynram ka ARPA ka la kynthup ia ka kong Grace da ka jingmut ban peit tang hapoh ar-bnai.
Ha kaba iadei pat bad ki jingkynnoh, ba u suki ban treikam, u CEM u la ong ba katei ka jingkynnoh kam dei ba u suki, hynrei ka dei ba u dang plan ia kiei kiei kiba u hap ban leh bad u la ong ba u kham jied ia ka khun suki ban ia ka kdiah jubor.
Ha kaba iadei bad ki jingkynthoh u bah Process T Sawkmie ia u kumba la paw ha ki khubor u bah Adelbert u la ong “Ngam kwah ban long u briew uba tbit ban pynkhyllem EC, hynrei nga kwah ban long u briew uba tbit ban treikam".
Shuh shuh u la ong ba ha kaba nyngkong eh la seng ia ka ARPA ha ka nongrim jong ki lai tylli ki maw byrsiew, kata ki lai seng riewlum ka UDP, HSPDP bad KHNAM bad u la pynpaw ia ka jingsngewtynnad ba mynta kumba la seng ha ka nongrim jong ki lai seng ka la urlong biang sa shisien bad u la ong ba kane kan pynskhem shuh shuh ia ka EC bad ia ka ARPA.Shillong,25 Rymphang:Ki heh ka tnad Post Office, kim shym la wan poi mynta ka sngi kaba ki la buh ban khang noh ia ka Post Office ka Non Delivery Sub Office (NDSO)kaba don  ha Jaiaw Pdeng.
Mynta ka step, ki  dkhot ka KSU Jaiaw Circle ha ryngkat ki dkhot ka KHNAM Jaiaw Constituency, ki la ap khrui ban pyrshah ia kane ka jingthmu ban khang ia kane ka iing dak.
Ym tip la ki bor ka GPO ki pep namar ba tip ia ka jingpyrshah jong kine ki ar tylli ki seng ne don kiwei pat ki daw.
Na ka liang jong kitei ki seng, ki la iamih ban leit kren ruh ia ki nongtrei katei ka jaka treikam kaba don hajaw pdeng, hynrei hadien ba ki la ia ap ia ka jingwan khang noh na ki heh ka Post Ophis naduh ka por 10 baje mynstep, hynrei na ka liang jong ki nongpyniaid bad ki heh ka GPO ba la ap ban wan ka Inspector katei ka jaka treikam kim shym la wan satia ban khang ia katei ka jaka treikam ha katei ka jaka.
Namar kane, ki nongialam jong kine ki ar seng ki la pynpaw ia ka jingpyrshah kaba jur ia kane ka jingthmu ban khang noh ia katei ka NDSO namar ka la long ka jingmyntoi kaba khraw bha ia ki nongshong shnong jong ka Jaiaw Pyllun bad kumjuh ruh ia ki shnong ba marjan.
Kila ong ba katei ka NDSO la plie naduh ka snem 1972 bad ka la ai ka jingshakri mynta la palat 42 snem bad mynta ka don kumba 2000 ngut kiba thep pisa (accounts holders (recurring/saving).
Kila ong ruh ba kane ka NDSO ka la ai ruh ka jingshakri ia kiba bun ki nongshong shnong kaba long kham bun ban nujor ia ki snem ba la plie ia ka kata 42 snem mynshwa.
Lada khang ia kane ka jaka treikam, kan ktah ruh ia ki skul, ki college, hospital bad ki ophis, kiba ju donkam ha kane ka Sub Office.
Ki la ong ruh ba ka jingwan jong ki ha kane ka sngi ka long ban pyrshah ia kane ka jingkhang ia kane ka jaka treikam namar kan ktah ia ki nongshong shnong jong ka Jaiaw bad ki shnong ba don sawdong ia ka kiba la shaniah tylli ha kane ka post office mynta la bun snem.
Kila pynpaw ruh ba ha ka jaka ban khang la dei ban kyntiew kyrdan sha ka Delivery Sub Office (DSO) katkum kane ka juk, lyngba ki jingdon kiba bun ki lad ki ban pynmyntoi shuh shuh ia ki paidbah ban ia kaba leit shaduh GPO tang na ki kam kiba rit eh.
Kumta kila ong ba na ka liang jong ka KHNAM Jaiaw Constituency Committee bad ka KSU Jaiaw Circle ki kyrpad ia ki bor ba dei peit ba kin peit lem ia ki jingeh jong ki nongshong shnong ha kaba iadei bad kane ka jingthmu namar kan long ka jingmyntoi ia kiba bun ki nongshong shnong.
Shuh shuh halor kane, na ka liang jong u President ka KSU Jaiaw Circle u Eric Kharjana bad u Bah Elias Susngi General Secretary ka KHNAM Jaiaw Constituency kila iai ban ba kin iai ban ia ki heh ka GPO ba kin ym khang ia kane ka NDSO na ka bynta ka jingmyntoi ki nongshong shnong baroh.
Shillong,26 Rymphang:Ka kyrteng u bah Pyniaid Sing Syiem, MDC ka Sohryngkham kam kut tang hapoh Khasi Hills Autonomous District Council (KHADC) hynrei ka pur kylleng ki jaka paidbah bad sha iew sha hat, ha kaba kat shaba iaid la ioh sngew tang ka khana jong ka District Council.
Don kiba ong ba ka jingleh u bah Pyniaid ka long kumba u khyrwit tang shi maw hynrei hap pynban haduh xlai tylli ki sim.
Katkum ki  lad khu bor ba iajan bha bad ka Liang pyrshah ka PDF, la ong ba shuwa ban seng ia ka PDF ka la don ka jingiakynduh sop sop hapdeng u bah Pyniaid Sing Syiem, bah Pyn shngain N syiem bad u bah Process T Sawkmie ha Assembly Hotel, Khyndailad, bad ha katei ka jingiakynduh jong ki  ki la thaw da kano ka buit ban pynkhyllem noh ia ka EC kaba ialam da u bah Adelbert Nongrum.
Ha katei ka jingiakynduh la iathuh ba u bah Pyniaid u la tyrwa ba ia ka kam nongialam dei ban ai sha u bah Process T Sawkmie ba un long kum u PP Leader, bad dei ban khylliap noh ia ka KHUDA hynrei ban thaw da kawei pat ka Forum kaba kin ia synrop lang.
Shuwa ban shim ia katei ka rai la iathuh ba na ka liang u bah Pynshngain ryngkat kiwei pat ki nongialam KHUDA ki la pyntip sha ki bor bahalor jong ka Congress, bad ka la don ka jingbthah ba lada ka long  thikna hap ban leh kumta.
Hadien kata ka la don ka jingiakynduh biang jong ki ha ka miet sngi saitjain ka 21 tarik u rymphang ha Knight Inn Hotel ban ia kren rangbah, bad ka rai kaba mih na katei ka jingiakynduh ka long kaba biang bad na ka liang u bah Pyniaid ruh u la ai beit ka jingkular ban ia donlang beit bad ki, kumta la khylliap noh ia ka KHUDA ban thaw ia ka People Democratic Forum, bad la jied ia u bah Process T Sawkmie kum u nongialam bad kum u kyrtong CEM.La ong ba tang ban ioh ban pynkhyllem ia ka EC ba ialam da u bah Adelbert Nongrum bad ban pynhun ia ki para dkhot kiba don hapoh ka PDF, wat la ka la don ka jingpynbor ba kiba bun ki dkhot ban bynshet ha u bah Pynshngain ia ka kam nongialam, ban pynhun pat ia u bah Pyniaid u bah Pynshngain u la iehnoh noh ia ka kam nongialam bad aiti noh  ha u bah Process T Sawkmie, hynrei ha ka dorbar kaba la wanrah ia ka jingbym shaniah, katei ka plan jong ki kam shym la urlong namar ba u bah Pyniaid u la kynran dien noh.
Hynrei kaba mih pat na katei ka jingthaw ia ka PDF nyngkong eh ka dei ka jingduh noh ka ARPA ia ar-ngut ki EM, kaba ar ka dei ka jingkhylliap noh ia ka KHUDA bad kaba lai pat ka dei ka jingduh noh u bah Pynshngain kum u nongialam ka Liang pyrshah, hynrei khlem poi pat sha ka thong ban pynkhyllem EC.Lah ban kdew ba ki nongthohkhubor ki la leit ban ia kynduh ia u bah Pyniaid ban ia kren bad u halor katei ka jingthaw ia ka PDF bad ka jingkynran dien noh jong u, na ka rai kaba ki la shim ryngkat ka jingsoi kyrteng, hynrei u bah Pyniaid haduh mynta um pat treh ban ia kren bad ki nongthohkhubor, bad u la buh por ba un ia kren noh lashai ka sngi.
Shillong,26 Rymphang:Ka National Legal Services Authority ka la pynbeit ia ka tarik ban khot ia ka National Lok Adalat 2015  ha ki mat bapher bapher, bad ia katei la pyntip da u Member Secretary, ka Meg halaya State Legal Services Authority, Shillong.
Na bynta ban pyn dep ia ki mukotduma ba ia dei bad ka tnad Revenue, MNREGA, Land Acquisition la pynbeit ba kan long ha ka 14 tarik u lber, na bynta ka tnad, Labour& Family Matters 11 tarik u iaiong, ka  MACT bad ka jingkam  Insurance kan long 9 tarik u jymmang, 2015.
Ka jing ia kajia halor ka bording, ka um, ka jingpyndonkam paidbah, telephone ha ka 11 tarik u naitung, ki kam ba ia dei bad ka bank  ha ka section 138, NI Act, Recovery suits,bad kiwei yn pyndep ha ka 8 tarik u nailar 2014, ki kam pyntriem ha ka 10 tarik u risaw bad ia ka National Lok Adalat yn pynlong ha u naiwieng/nohprah 2015.
Shillong,26 Rymphang:U myntri ka tnad kam pynroi nongkyndong u bah Prestone Tynsong u la ong ba na  ki 6,250 tylli ki shnong nongkyndong, mar shiteng kim pat don kiba biang ia ki jingdon kam ba kongsan kum ka iing ka sem, ka umbam umdih bad kiwei kiwei de ki jingdonkam.
U la ong ba tang 50% ruh ki nongshong shnong kim ioh ia kum kine ki jingdonkam kaba bit ba biang kynthup ha ka liang ka koit ka khiah ki lad jingsumar.
“To ngin iatrei ngin pyrshang ban pyndap ia kine ki jingduna ha nong kyndong", la ong u bah Tynsong haba kren ha ka Special Outreach Programmes (SOPs) ba pyn long da ka Directorate jong ka Field Publicity ka tnad jong ka Information and Broadcasting, Regional Office, MMT Region, Shillong.
Ia kane ka SOPs la pynlong ha lai tylli ki jylla jong ka dong Mihnngi halor ka phang ka ‘Prime Minister Jan Dhan Yojana (PMJDY), Swachh Bharat Abhiyan (SBA) bad Beti Bachao, Beti Padhao (BB, BP)’.
Ia kane ka SOP la wanrah da ka tnad jong ka Information and Broadcasting, ka sorkar  India ha u bnai Nohprah, 2014 na bynta ban pynphriang ia ka jimngtip halor ka skhim PMJDY, SBA bad BB, BP sha ki paidbah jong kine ki lai tylli ki jylla kynthup ka Meghalaya, Mizoram bad Tripura (MMT).
Shi bynta ban pynsaphriang ia kane ka SOPs, la pynlong da ka jingpyni ia ki phlim, ki jingialang paidbah, ki jingiakren bad ki jingiakop bapher bapher.
Haduh mynta ka SOPs  ka la lah ban pynsaphriang ia kine ki skhim sha ki 22,000 ngut ki paidbah jong kine ki lai tyllil ki jylla.
Ha kane ka sngi la ioh ka jingkren na u Dr Engam Pame u Director ka DFP, u bah  OL Marbaniang uba dei u FPO barim nalor kine la donlang ki nongmihkhmat na ki seng bapher bapher.
Shwa ia kane ki Field Officers na ki lai tylli jylla ki la ai ka kaiphod halor ka SOPs  kaba la iaid lai bnai haduh mynta.
Shillong,26 Rymphang:U Executive Member (EM) ka KHADC ba peit ia ka iew ka hat, u Bah Donkupar Sumer u la iathuh ba ki la thmu ban pynbha ia ka iew ka hat jong ka Council lyngba ka jingpdiang bad kubur ka National Fisheries Development Board (NFDB) ban bei pisa kaban long 90 percent na ka 100.
Haba jubab ia ka jing iakren, ha iing dorbar mynta ka sngi, u Bah Sumer u la ong ba ka kynhun jong ka NDFB ki la wan jurip mynshem snem ia ki iew ka Council ha kylleng ki jaka kum ha Byrnihat, Laitlyngkot bad ha Smit.
"Ha kane ka jingwan jurip, ki heh ka NFDB ki la pdiang ban mang pisa na ka bynta ban pynbha ia ki iew ka Council", la ong u Bah Sumer.
U la iathuh ba ka Council ka la dep phah ia ka DPR  sha ka NDFB halor kine ki iew.
“Ngi khmih lynti ban ioh ia ka pisa na ka NFDB hapoh u Nailur mynta u snem", u la ong.
Ha kajuh ka por, u la iathuh ba ka Council ka la thmu ban pynduna ia ka jingkhapngiah ka iew dohkha ha Iewduh da kaba pynbha ia ka.
“Ngi dang thmu ban pynbha ia ka iew dohkha lyngba ka pisa ban sa ai da ka NFDB," la ong u Bah Sumer.
U la iathuh ba la tyrwa T.4 klur ka jinglut na ka bynta ban pynbha ia ka iew dohkha ha Iewduh bad la kyntu ia ka Hima Mylliem ban ai jaka na ka bynta ki nongdie dohkha ba kin kynriah ha ka por ba pynbha ia ka.
U la iathuh ruh ba ki la phah ia ka jingtyrwa sha ki Hima bad ki Raid ban ai jaka na ka bynta ban shna ia ka iew ha ki thain khappud ka jylla.
"Ki iew kin pynkyntiew ia ka jingioh lum khajna jong ka Council", u la ong.
Shillong,26 Rymphang:U myntri rangbah ka jylla u Dr.Mukul Sangma mynta ka sngi u la plie paidbah ia ka CCTV  ha Sadar Police station, bad ha katei ka jinglie ia ka CCTV ha Sadar PS u Dr.Mukul u la ong ba mynta ha ka bynta ba nyngkong la plie 30 tylli ki CCTV ha Shillong bad Tura katba ha ka bynta kaba –ar pat yn pynbiang lut ha baroh kawei ka nongbah bad kumjuh ruh ha ki nongbah jong ki District bapher bapher.
U MR u la ong ba ia katei ka jingbuh CCTV kaba la pyllait paidbah ha ka 19 tarik u risaw, 2012 yn pyndonkam ha kiwei pat ki kam nalor ka jingpynap ban kem ia kiba leh kam pyntriem bad ka jingiaid kali beain bad u la ong ba ka sorkar ka la ioh ia ka paralok kaba biang bha ha NECTAR, kaba ka teknoloji jong ka ka long kaba khlain kaba lah ban pyniar shaduh sh bar Shillong.
U Dr.Mukul u la ong ba nalor ba ka sorkar ka don ha ka jingkyrduh pisa kaba ym poi pyrkhat ka jylla, hynrei, ka la pynlut T.3 klur tyngka na bynta katei ka projek ha Shillong bad Tura bad ka NECTAR ka la noh pisa ha kiba bun ki jingdonkam.
U la ong ba katei ka jingdon jong katei ka projek buh kamera ha kylleng ki jaka kan iarap shibun ia ki paidbah bad u la kyntu ia ki tnad treikam bapher bapher ba kin pyndonkam noh khnang ba ki paidbah kin bat ain dalade hi.
U la pyntip ruh ba ka sorkar kan wad ia ki kor kiba lah ban pyrkhing ia ka jingwan rung kyrthep ki mynder ri.
Katba ka kong Roshan Warjri, myntri ka tnad pohing haba kren kum ka symbud kongsan ka la ong ba ka jingdon katei ka CCTV kan pynduna bun ki kam pyntriem ha nongbah Shillong, ka la ong ba donkam ban pynkhlain shuh shuh ia katei ka kor.
Kiba la ai jingkren ha katei ka jingialang ki long u chief Secretary ka jylla u PBO Warjri, u DGP ba thymmai ka jylla u Rajiv Mehta u DG NECTAR u Sanjeev Nayar  uba la kren shaphang ka jingtreikam katei ka CCTV, bad u SP ka East Khasi Hills uba la kren shaphang kaei kaba ki pulit ki la leh hadien ba la pyllait ia katei ka CCTV, bad ha ka juh ka por u la long ruh u nongpyniaid jingialang.
Shillong,27 Rymphang:U MDC ka Congress na Langrin u Bah Man study Nongrem u la dawa ha iing dorbar ka KHA DC ba ka dei ban shim da ka rai jong ka iing na ka bynta ban pyni ia ka jingpyrshah jur ia ka rai khang tih dewiong ka NGT ha kane ka jylla kaba la ktah naphang ia ki paidbah ha ka liang ka ioh ka kot.
U Bah Nongrem u la dawa ban shim da ka rai ban long ruh ka jingkyr shan ia ka kynhun ki malik bad ki trai par dewiong kiba la iakhun pyrshah ia ka jingkhang tih dewiong ka NGT haduh ka iing Kashari Supreme Court.
Haba shim bynta ha ka jingiatainai halor ka mang  tyngka mynta ka sngi, u bah Nongrem u la ong ba ka ka jingshim ka Council da ka rai kan pynkhlain ia ka jingiakhih jong ki kynhun pyrshah ia ka rai jong ka NGT.U la ong ba ka jingialang jong ki malik, ki trai par dewiong bad ki nongtrei bylla kaba la long dang shen, ka la rai ban ujor ia kane ka jingeh sha ki lai tylli ki Autonomous District Council (ADCs) ban shim da ka rai, na ka bynta ban pynkhlain ia ka jingiakhih jongki pyrshah ia ka rai khang tih dewiong ka NGT.Katkum ka jingong jong u Bah Nongarem, ki trai par bad ki malik dewiong ki la dep ujor pyrshah ia ka rai ka NGT ha ka Supreme Court.
"Hynrei, ka Iing Kashari ka la kyntait ia baroh ki jingujor.
Ka dei namar kane ka daw ba ki la rai ban shim da ka rai baroh lang ban ujor  ia kane", la ong u Bah Nongrem.
U la ong ki paidbah ha kane ka jylla ki la shah ktah jur na kane ka jingkhang tih dewiong ka NGT.‘Bun bah ki longing kiba duh ja namar ba ki la iakynduh jingeh na kane ka rai ban khang tih dewiong", u la ong.
U la ong ba ka jingshim ka Council da ka rai ban pyrshah ia kane, kan iarap ia ka kynhun bad ruh kan pyni sha ki paidbah ba ka Council ka sngew khia jur ia kane ka kam.
Haba jubab ia kane, u CEM u Bah Adelbert Nongrum u la ong ba ka Executive Committee (EC) kan eksamin ia kane ka kam la ka donkam ne em ban shim da ka rai halor kane.
U Bah Nongrum u la ong ba ka jingkhang ka NGT kan nym neh slem.
"Ngi dei ban sngewthuh ba ka jingkhang kam dei ka ban neh slem bad ka lah ban weng noh hadien ba ka sorkar jylla ka la thaw ia ka ain jongka halor kane", la ong u CEM.U la ong ba ka Council kam shym la kitkhlieh ia kane ka jingkhang tih deiwong.
“Kane ka mih namar ka jingbym ler ka sorkar jylla ban thaw ia ka Mining Policy," la ong u Bah Nongrum.
U Bah Nongrem uba bitar ia kane ka jubab u CEM, u la ong ba ka jubab ka pyni ba u CEM um kitkhlieh.
U la ong ba ki ain kiba iadei bad kane, lah ban thaw hadien da ka sorkar jylla hynrei kaba donkam ka long na ka liang ka Council.
Shillong,26 Rymphang:U Deputy Commissioner u Sanjay Goyal u la ong ba un shim khia ban pynthikna ba ka subsidi ne ka jingiarap ba la tyrwa ka sorkar sha ki nongpyndonkam buam shet, kan poi thikna khlem ka jingpynthut ne ka jingdkoh.
Haba kren mynta ka sngi, sha ki nongthoh khubor hadien ba la iakynduh bad ka FKJGP Mawlai circle halor ka jingud jong ki paidbah namar ka jingbym ioh ia kane ka subsidi, u DC u la ong ba kito ki bym pat aplai ia kane ka Direct Transfer Subsidy ki dei ban leh noh shwa ka 1 tarik Iaiong bad lada kim leh, kin nym ioh jingbei pisa shuh, namar ba ka sorkar la la buh thong ban pynkut ha utei u bnai.
“Kito ki bym aplai ia kane ka DTS kin hap ban thied da ka dor iew bad kin nym ioh subsidi na ka sorkar", la ong u Goyal.
Kumba long mynta u la iathuh ba ki nongpyndonkam buam shet, ki la bun bah kiba la wan shakhmat ban aplai ia kane ka skhim kaba ka sorkar ka la tyrwa.
U la ong ba ka don kito kiba aplai ia kane ka DTS, ki dei ban siew, ar tylli bank ka Meghalaya Cooperative Apex Bank Ltd bad ka Meghalaya Rural Bank ka don ka jingdkoh hyndiat ha ka rukom siew hynrei la iakren bad ki, kin sa pynbha ia ka jingtreikam ban pynsuk iaki paidbah.
“Kito kiba la dep aplai lada kim ioh ia ka subsidi ne ka jingiarap, ki dei ban leit ujor shi syndon sha ki Gas Agency ba ki dei ban pynioh ia kane ka subsidi", la ong u DC.U la ong ba ka dor ka long T.425 ka jingiarap ne subsidi bad T.25 ka bai pynpoi ha iing bad baroh ka long T.450.
U DC u la ong ba T.699 ka dor buiam, T.25 bai pynpoi ha iing bad baroh ka long, T.724.
U la ong ba kane ka jingai jingiarap ka sorkar kam neh katjuh ka dor ka lah ban kiew ban hiar katkum ka jinglong ka dor ha iew ha hat.
Shwa ia kane na ka liang ka FKJGP Mawlai ka la iakynduh ia u DC ban pynsngew ia ka jingeh halor ka jingud jong ki paidbah ki bym pat ioh satia ia kata ka jingiarap ne subsidi na ka sorkar na ka bynta ki nongpyndonkam ia u buam shet.
U President ka seng u bah Marbud Dkhar haba kren hynne ka sngi hadien ba ladep iakynduh ia u DC, u la ong ba ki la leit ban pan jingshai balei kane ka skhim subsidi kam pat lah ban treikam haduh mynta.
“Ngi sngewlyngoh ba ngim ioh ia kane ka jingiarap ne subsidi na ka sorkar", la ong u bah Marbud Dkhar.
U la ong ba na ka liang jong u DC u la kular ba ha kine ki khyndiat bnai kine ki jingdkoh kin sa iaid beit iaid ryntih.
Shillong,27 Rymphang:Ka liangpyrshah ha  KHADC ka la takrain ia ka Executive Committee (EC) halor ka jingbym lah ban beh naphang ia ki briew kiba wan skud jaka jong ka Council ha khlaw  Aradonga ha West Khasi Hills.
Haba wanrah ia kane ka mat, u u MDC ka Congress  na Laitumkhrah u Bah Antonio War u la ong ba ka EC  kam dei ban pynslem ban beh naphang ia ki briew kiba shong beain ha ki jaka jong ka Council.
“Nga sngew lyngngoh balei ka EC kam lah ban beh krad ia ki briew kiba wan shong beain ha jaka jong ka Council.
Kane ka pyni ba ka EC kam lah ban leh ia ka kamram", la ong u Bah War.
Katba u MDC ka Congress u Bah Jansing Tynsong u la ong ba kat kum ka jingtip ba u la ioh, ka jingskud jaka jong ki briew ha khlaw ka Council ha Aradonga ka dang iai bteng haduh kine ki sngi.
U BahTynsong u la buh jingkylli ia ka jingpynslem ka EC ban leh ia kane ka kam watla ka la dep sdang naduh u Nailar mynshem snem.
Haba jubab ia kane, u CEM ka KHADC u Bah Adelbert Nongrum u la ong ba la dep pynpra lut ia baroh ki iing ki sem jong ki briew kiba wan skud jaka.
"Kaba sah ka long ka long ia ki dieng kwai kiba ki dang sah ban pom lut ia ki kiba la thung da ki briew ba wan skud jaka.
Ngin pyndep ia kane ka jingpynpra shen", la ong u Bah Nongrum.
U la iathuh ba ka Council ka la ioh pdiang ia ka pia T.30 lak na ka tnad khlaw ka sorkar jylla ban ker pud ia ki jaka jong ka Council.
U CEM u la ong ba ki kyndon ba pyrkhing yn pyntreikam ban pynthikna ba ki briew kim nym ioh lad ban wan skud jaka.
Lah ban kdew ba ha ka jingleit kyndang ka Council, haduh 9 tylli eiei ki iing trep, ki dukan sha la pynpra ha katei ka jaka kiba pynieng beain ha  khlaw ka Council ha Aradonga.
Nongstoin,26 Rymphang:Ka Nongstoin Block Congress Committee ( NBCC) ka la pyrshah jur ia ka jingphah kyrteng ka seng Congress ia u bah Gabriel Wahlang ba un long u MDC ba shu sieh ha KHADC, uba dei  napoh 32-Nongstoin kon stitwensi bad ka daw ka jingpyrshah jong ki, ka dei namar ba ki la kynnoh ba utei u rangbah uba dei ruh u President barim ka Meghalaya Youth Congress u ju ia leh pyrshah ia ki kyrtong ka seng Congress na Nongstoin ha ki elekshon MLA, MDC bad MP ba dang shu dep.
Haba ia kren bad u Rupang u President ka Nongstoin Block Congress Committee u bah Albinus Kharbani u la ong ba ka seng napoh Nong stoin ka pyrshah ia ka jingphah kyrteng ka sorkar da u bah Gabriel bad u la ong ba u bah Gabriel u dei u briew uba ju ialeh pyrshah ia ka seng ha ki por elekshon.
Halor katei ka jingpyrshah u bah Albinus u la ong ba ka seng, ka la khot jingialang lashai ka sngi ha Nongstoin bad ka rai kaba mih na katei ka jingialang kin phah sha ka MPCC, bad u la byrngem ba lada jia  ba ka MPCC kam sngap kin pyrkhat da kaei ka lynti kin iaid shakhmat.
Haba la kylli hato ia katei ka jingphah kyrteng ka dei kaba la kynjoh ktien ia ki nongialam seng na Nongstoin, u bah Albinus u la ong ba ka seng ha Nongstoin kam don jingtip eiei bad baroh ki President, Secretary jong ki Primary Unit ki la pyrshah halor katei ka rai.
Haba la kylli biang hato ki don jingtip mano ba la ai ksai ban phah da ka kyrteng u bah Gabriel kum u MDC shu sieh, utei u President ka NBCC u la ong “Ngi ruh ngim tip mano ba leh, ngim lah ban rung sha manla ki kyndong kynshrot ban peit ki ia leh aiu, hynrei kane baroh ka dei tang ka jingthmu namar ka myntoi shimet ym ka jingmyntoi ka Party" ong u bah Albinus.
Utei u rangbah u la kam  ba ha ki lai tylli ki elekshon ba la dep, u bah Gabriel u la ialap elekshon pyrshah ia ka Party Congress, kata ha ka elekshon MDC, MLA bad MP kaba dang shu dep, haba phai sha ki kam trei Party, u bah Albinus u la ong “Ngim da tip bha namar u dei u briew uba sah ha Shillong (Umpling), hynrei katei ka jingleh ka long  kumba lehbein ia ngi naba u briew u la shu wan bam suk tang ka dohsniang, katba kiwei pat ki jingeh kim tip".
U bah Albinus Kharbani u la ong ba ia ka West Khasi Hills, la buh ban peit da ka Dr.Eureka Lyngdoh bad ka NBCC kan sa ia kren bad ka ruh halor katei ka kam.
Na ka jingiakren bad u bah Albinus Kharbani la sngewthuh ba lada jia ba ka seng Congress kan pynneh ia katei ka rai ba ka la phah ia ka kyrteng u bah Gabriel Wahlang, khlem pep kan don ka jingpait jingpra jong katei ka seng hapoh Nongstoin.
Shillong,26 Rymphang:Ka Executive  Committee jong ka General  Assembly,  Presbyterian  Church  of  India, ka la phah shithi sha u myntri rangbah duh ka ri u Naren dra Modi bad ha ka shithi ka la pynpaw ia ka jingsngewkhia halor ka jingshah thombor ki ing mane kristan bad ki jaka pule ha kylleng ka nong bah Delhi ha u bnai noh prah 2014 bad kyllalyng kot 2015.
Ha ka shithi ka la thoh ruh ba ka jingpyn shlur ia ka jingtrei kam ka  ‘ghar wapsi’ lyngba ki prokram ba pynlong ha kylleng ka ri India da kaba tyrwa pisa ka jingthmu pynkylla ia ki lyngdoh niam ne ki jingshah byrngem, ka jingkynthoh kaba la mih pyrshah ia ka Mother Teresa, ka jingshah thombor ki riew ngeit kristan bad ka Balang Kristan, ka don ruh ia ka jingsngew syier mynsiem kaba jur, namar ba ha ka 28tarik mynta u bnai, ka VHP, kan pynlong ia ka jingialang paidbah kaba heh bha ha Kandhamal District jong ka Odisha, ha kaba la shim, ba kan dei ka sngi, kaba pynrit mynsiem jur ia ki Kristan ha katei ka jaka.
Ki dkhot jong ka Presbyterian  Church  of  India  ki la pynpaw ba ki la ioh mynsiem shi katdei eh halor ki jingkynthoh u Modi kiba dang shen kiba u la kren ha  jing ialang jong ka balang Syro-Malabar, ha ka jingialang shaphang ka India bad ka jinghiar pateng ka jingngeit niam, kaba la ong ban jingburom ia ka jingngeit jong kiwei,  uba la pynkynmaw ba wat la ka dei na ki rit ne ki heh paid hynrei ka jingngeit ka dei kaba la don lypa naduh ki mynbarim, ka PCI ka la pdiang sngewbha ia ki kular u Modi ha katei ka jingkren jingialang jong u.
Ka PCI ka la thoh ba ka kwah ba u Modi un kren ha long Dorbar bah ka Ri  ia kitei ki juh ki jingkren kiba u la kren ha  Syro-Malabar.
Shillong,26 Rymphang:Da ka jingpynskhem ka sorkar jylla ban sieh MDC ia u President barim ka Youth Congress u Bah Gabriel Wahlang, ka jingdon briew jong ki ar kynhun ka ARPA ka liang synshar bad ka People Democratic Front (PDF) ka liangpyrshah ka la long mar katjuh, kata mar 15 ngut ha ka iing kaba 30 ngut ha KHADC.Ka thymmei khubor ha kane ka sngi Palei, ka la ong ba u Lat ka jylla u Keshari Nath Tripathi u la pdiang ia ka jingthung ia u Bah Wahlang kum u MDC shu sieh ha KHADC.Katkum ka thym mei khubor, ka jingbam smai jong u Bah Wahl ang ka lah ban long ha ka sngi Thohdieng.
Kane ka jingia khaid number hapdeng kine ki ar liang mamla ha KHADC, kan wanrah ia ka jingkhih phaloh kaba jur bha ha ka Council.
Haba iakren bad u nongialam liangpyrshah u Bah Process T Sawkmie u la ong ba ki MDC ka liangpyrshah kin don ka jingialang hadien ba la kut ka dorbar ka KHADC ha kane ka sngi Thohdieng ban iakren ia kane ka kam sain pyrthei bad ban iaid shakhmat.
"Ngin leit iakynduh ia u Lat ban pynsangeh noh ia kane ka Executive Committee namar ba ka liangsynshar kam don shuh ka jingbun paid.
Ngin dawa ruh ban thung da ka jingsynshar Administrator" la ong u Bah Sawkmie.
Lah ban kdew ba u nongialam liangpyrshah ula pyrshah ia ka jingthmu ban pynwai ia ka dorbar ha kane ka sngi Palei bad halor kane, ka chairperson ka Kong Teilinia Thangkhiew ka la pdiang ban pynkut ia ka dorbar kumba la dep buh kata lashai ka sngi Thohdieng.
Shillong,26 Rymphang:U  Director General of Police-DGP ka jylla, U Rajiv Mehta u la ong ba ka thong kaba ha khmat eh ki pulit ka dei ban teh lakam ia ka jingthom bor pyrshah ia ki kynthei bad ki khynnah.
U Mehta uba la bat teng ruh mynshuwa ia ka kam ADGP ka tnad pulit ka jylla u la ong, ba  ki kam thombor ia ki kynthei khynnah kam dei tang ha kane ka jylla hynrei ka ju jia ha baroh kawei ka ri, hynrei kaba kham pher ka long ba ha kiwei pat ki bynta jong ka ri la thombor ia ki kynthei khynnah da ka kynhun ki runar kiba pyntriem, katba ha kane ka jylla pat la leh da ki riew paidbah.
U Mehta,  uba la shah pynkynriah noh sha Delhi shuwa ba un shimti ia ka kam DGP hadien u PJP Haneman, uba la shongthait noh u la ong ba ki kam thombor ia ki kynthei ki dei ki kam pyntriem kiba pynkynriw met ia ka imlang sahlang, u la ong ba donkam ka jingiatreilang ka imlang sahlang ban teh lakam ia kiba kum kitei ki kam pyntriem ia ki kynthei.
U la kular ba ki ophisar ka tnad pulit bad ki nongialam shnong bapher bapher ba kin ia trei lang, namar ba tang ki pulit hi kin ym lah ban tip bad kin ym lah leh eiei nalade hi khlem ka jingtreilang.
Ha kaba iadei pat bad ki kam pyntriem ki lehnoh ha ri-lum Garo, u Mehta u la ong ba ki pulit kin pynjem khnap ia ki lehnoh ha kitei ki thain bad shen ha ki taiew ban wan un sa leit ban peit dalade hi ryngkat ki heh pulit ban sngap ia ka jinglong jingman katei ka thain.
“Ngin trei borbah ban ia khun pyrshah bad ki lehnoh"  u la ong, u la ong biang ba um lah ban buh por lano ki pulit kin lah ban pynkhuid ia ki lehnoh ha  ri lum Garo namar ba ban ia khun pyrshah ia ki lehnoh haduh ba kin da jem jai kan bam por.
Nalor ka GNLA u la ong ba kiwei pat ki seng lehnoh kiba leh ia ki kam pyntriem dei ban pynngat ha ki kyndon ka ain, “Ha katei ka jingleit jngoh jong nga kaba lai-saw sngi, ngan lum ia ka jingialang bad baroh ki SP ban sngap ia ka jinglong jingman katei ka thain" u la ong.
Ha katei ka jingialang u la ong ruh ba un lum ia baroh ki SP bad ki CO ba kin pyntip ia ki jaka bad ki bynta ba ki lehnoh ki thaw ktem.
Shillong,27 Rymphang:Ka tnad khlaw ka Jaintia Hills Autonomous District Council ka ju lum khajna na ka khyrdop ( Check Gate) kaba ha Lumkya, ha kaba na ka liang ka Dorbar shn ong Lumkya ka la kam ba ka jingmih na katei ka khyrdop Lumkya ka long kumhba T.40 haduh T.50 hajar ha ka shisngi, bad la lum khajna na katei ka khyrdop mynta la saw snem tam, hynrei ym don ba siew eiei sha ka dorbar shnong kumba ka JHADc ka la kular.
Ka Dorbar shnong Lumkya ka la kynnoh ba  ka la ioh jingtip ba katei ka pisa ba lum hna ka khyrdop Lumkya kam poi tang khyndiat ruh sha ka Council hynrei ka shu sep bad pynjah klep tang ha ki nongtrei jong ka tnad khlaw jong ka.
Ka Dorbar shnong ka la kam ba  ka la don ka jingteh kular hapdeng ka shnong bad ka Council ba lyngba katei ka khyrdop kin theh ruhd ia ki kam pynroi hapoh shnong, hynrei ka la ong ba kam don kano kano ka kam pynroi kaba ka Council ka leh ia katei ka shnong wat la la ap la saw snem tam mynta.
Kumta ha ka 20 tarik u rymphang ka Dorbar shnong Lumkya ka la hukum ia ka District Council ba ka dei ban pyndam noh ia katei ka khyrdop, namar ba ka jingbym bat kular ka JHADC hapoh ka jingialam u ma Ma Thombor Shiwat, CEM , CFO,Ma Blah bad ki heh ka tnad khlaw.
Ka dorbar shnong lyngba U Ma R Ryngkhlem, ka la ban jur ruh ia ki bor synshar ka District ba kin leh eiei  halor katei ka jingjah klep ka pisa ba la lum na katei ka khyrdop.
Shillong,27 Rymphang:Shuwa ka 23 tarik, ka sngi ba long dorbar jong ka Shnong Shella, ka la don ka jingpyrshah jur ban pynlong ia katei ka dorbar bad ka jingujor ka la poi ruh shaduh ka shkor jong u EM ka Elaka ba dei ban pynsangeh mardor, hynrei ha katei ka sngi la hiar da ki bor pahara na ka liang ki pulit bad ki Majistor ha kaba la don lang u bah Ronnie Wah lang, ADC.Hynrei wat hapdeng katei ka jingpyrshah, ka Dorbar ka la iaid beit iaid ryntih khlem kino kino ki jingpynthud ha kaba ym shym la mih kano kano ka jingpyrshah ha ka sngi jied nongkitkam, ong u bah   Bah B.Ora, Secretary ka Dorbar Shnong Shella haba kren bad ki lad khubor mynta ka sngi.
Ki nongkitkam kiba la jied pynthymmai khlem da don nongiakhun pyrshah ki kynthup ia u Secretary Bah Brostarwell Ora,  Asst.Secretary Bah John Stelin Yuroi, Treasurer Bah Hores Malngiang bad  23 ngut ki Executive Member.
Na ka liang kane ka Executive Committee kaba thymmai ka ai khublei kyrpang eh ia ki paidbah nongshong shnong, ia u Deputy Commissioner ka East Khasi Hills, ia ki pulit kynthup ia u Magistrate, SDO Civil Subdivision, Sohra, kiba la pynbiang ia ki bor pahara ha katei ka sngi.
Ka Dorbar Shnong Shella, ka pyntip ruh sha ki paidbah ba kan pynlong ia ka tong dohkha ha Wah Shella ha ka 3tarik bad 4tarik, Lber mynta u snem ka ban sdang naduh ka por 8:00 baje mynstep bad kyntu ia ki paidbah ba kin ym don kano kano ka jingsngew namar ka jingpynlong slem ia kane ka tong dohkha namar ka jingslem ban jied ia ki nongkitkam.
Jowai, 27 Rymphang:Ki khynnah na ki skul bapher bapher ha ka shnong Amlarem ki la ia mih ban iaid paidbah ha kylleng ka Amlarem  ban  pyrta ia ka jingdonkam ban pynlong ia ki shnong ki thaw kiba khuid.
Ki khynnah na ki skul ha ka shnong Amlarem kum ka Amlarem Secondary School, ka Mang hah-I ryum Higher Secondary School bad ka Upper Primary School Amtapoh, ki la ia shim bynta shitrhem ha ka jingialang ban kyrsiew paidbah ha kaba ia dei bad ka Swachch Bharat Awareness Campaign kaba long ha kane ka shnong.
Ia kane ka prokram kaba la sdang na ka skul Amlarem Secondary School, la pynlong da ka Society for Urban and Rural Empowerment (SURE) ha ryngkat ka jingiatreilang jong ka National Bank for Agriculture and Rural Development (NABARD) ban wan rah ia ka jingsngew thuh ha kaba ia dei bad ka jingdonkam ban pynlong iaki shnong jong ngi kiba khuid.
Haka jingialang kaba pyniaid da u HH Mohrmen president jong ka SURE la ioh ia ka jingkren na u T.Thangkhiew uba long u Development Manager jong NABARD ha Jaintia hills uba la pynshai shaphang ka jingangnud jong u Myntri Rangbahduh ka Ri ban pynlong iaka Ri India kaba khuid hashwa ban rakhe iaka lyngkhuh sngikha ba 150 jong u Mahatma Gandhi.
U bah Thangkhiew ha ka jingkren jong u; ula pynkynmaw iaka jingdonkam ban long kiba lehkhuid da kaba sdang nyngkong nalade hi.
Hadien jong ka jingialang kaba rit ki khynnah skul bad ki nonghikai kila ia iaid sawdong ka shnong ban pyrta shaphang ka jingdonkam jong ka jinngkhuid da kaba rah ruh iaki placard kiba don de ki jingthoh shaphang ka jingdonkam ka jingkhuid.
Ha kane ka sngi la ioh ruh iaka jingpule ia ka soskular bad ha shwa ia kane la ioh ruh ia ka jingkren na u Abraham Pohtam uba long u headmaster jong ka Amlarem Secondary School.
New delhi,27 Rymphang:Kumba long mynta la lah ban trei bunjait ki kam lyngba ka internet kum ka jingthep pisa  ha ki bank, ka jing peit resol eksamin  bad kumta ter ter hynrei mynta ka sngi u  Chief election commissioner u  HS Brahma u la ong ba ha ki sngi ban wan ha ka jingthep vote ruh  lah ban pyniaid kam lyngba  ka internet , hynrei ka sien jam kaba nyngkong eh ban leh ia katei ka kam ba ka EC ka thmu ban peit shuwa ba baroh ki kyrteng thep vote ki dei ban ym don kawei ruh ka jingbakla.
“Ka jingiathep vote lyngba ka internet kan dei ka sienjam kaba bud, ka sienjam kaba nyngkong jong ka Election Commission ka dei ban peit ba baroh ki kyrteng thep vote kin ym bakla" ong u CEC hynrei um shym la buh por lano yn lah ban leh ia katei ka kam.
“Ngi donkam pisa, ki kor ki bor bad ki jinghikai , ka India ka lah ban leh kumta" ong biang u Brahma uba la ong ruh ba kane ka jingpyrkhat ban thep vote lyngba ka internet ka dei kaba mih na ki  nongthep vote kiba dang kham samla kiba la pyrkhat ba kin ym pynlut than ka por, ka bor ha ka ban leit thep vote.
“Katba nga dang ieng lain ban thep vote ha ka elekshon kaba la long ha Delhi, 5 ngut ki samla kiba ieng hakhmat jong nga ki la ong ba ban  thep ia ka vote ka shim por tang da ki sekhon katba u lain pat hap ieng 2 kynta ka dei kaba jynjar palat" u la ong haba kren sha ki nongthohkhubor.
Katba u myntri ka kam ain ka sorkar pdeng u DV Sadananda Gowda  u la pyntip sha ka Lok sabha da ka jingthoh ba kam don kano kano ka plan ban thep vote lyngba ka internet, ka Election Commission (EC)  kan plie paidbah ia ka  National Electoral Roll Purification  and Authentication Programme (NERPAP)  hapdeng ka 3 tarik u Lber bad 15 tarik u nailar, 2015.
Shi bynta na katei ka prokram ka EC kan pyniahap ia ka dur thep vote bad u UIDAI nombar ban pynthikna ba kan ym don kano kano ka jingleh thaw tuh.
U Brahma u la ong ba ki don kumba 10% haduh 12% kiba leh buit tuh da kaba pynmih ar tylli ki dur thep vote , u la ong ba ki don haduh 85 klur ki nongthep vote ha ka ri, katkum ka jinglum jingtip kaba thymmai, katba ha ki jylla jong ka thain shathie pat ki don haduh 42% kiba leh buit tuh da kaba pynmih ar tylli ki dur thep vote.
Ha katei ka prokram, yn bthah ia ki nongthep vote ba kin weng ia ka kyrteng jong ki kaba la mih ha ki bun tylli ki konstitwensi, bad ia kane ka kam yn pyndep hapoh ka 15 sngi, u la ong ba lada lap ba ki don ki nongthep vote kiba don dur thep vote palat ia kawei ka konstitwensi, u lane ka lah ban shah pynshitom kat kum ka ain IPC bad ka ain elekshon.50 klur ki nongthep vote kiba la rejistar ha ka EC ki don ia ka UDIDAI nombar, hynrei ka Ec ka kyrmen ba ha u jylliew kan kham bun, u la ong ba ka UIDAI nombar u dei ia baroh, u la ong ba ka kyrteng ka bym don ia u Aadhar nombar kin jynjar naba hap ban peit bniah ia ki naduh ka met ka phad, u la ong ruh ba don bun ki case kiba ia dei bad ka jingdon dur thep vote bun tylli bad kitei ki case ki bun eh ha Bombay high Court.
Shillong,27 Rymphang:Ka UDP ka la ther kylla ia ka jingkam jong u Myntri Rangbah ka jylla u Dr Mukul Sangma  ba ka jingkam jongu, ka long ban ialam bakla ia ki paidbah ka jylla.
U Myntri Rangbah hynnin ka sngi u la sieh ia ka UDP kaba wohnia ia ka jingioh duna pisa ka jylla na ka sorkar pdeng ba ka dei ka jingthmu ka jylla ban pynlait noh ka jingduna pisa hapoh kine ki san ne hynriew snem namar ba la lah ban synniang ia ka ioh ka kot jong ka ri.
Ka jingkam jong u Myntri Rangbah ka dei ka jingialam bakla ia ki paidbah bad kam iahap kumba ka jinglong jingman jong ka jylla ka long kaba ma bha namar ka jinghiran pisa kaba shyrkhei.
Kan long kaba sngew tynnad ban tip ba kumno ka sorkar jylla ka leh, bad ban tip ba ka jingduna pisa ha kane ka jylla ka jubor bha haba ianujor bad kiwei ki jylla kane ka thain Dong Mihngi.
“Ngam lah sngewthuh kumno ka jylla ka lah ban kam ba ka kham leh bha ia kiwei haba ka la phiel ha baroh ki liang", la ong u Working president ka UDP u Dr Jemino Mawthoh.
Lehse, ka jingkren jong u Myntri rangbah  ka dei tang ka jingpynbiej paidbah ka bym shisha.
U riew madan un peit ia ka jinglong jingman ha ka liang ka pisa ka pilain jong ka jylla kaba la iakynduh ha man ki bynta.
Balei u Additional Chief Secretary ba peit ia ka pisa ka tyngka u la ong ba ka sorkar ka la iakynduh jingeh namar ba ka duna ka khajna naduh ba khang tih dewiong ka NGT bad ka sorkar ka la hap ban ot noh ia ka mang tyngka haduh 20 percent na man ki tnad sorkar haduh ba ki kam pynroi kin sahteng lut, la buh jingkylli u Dr Mawthoh.
Nalor kane ka sorkar ka la khih khohreh ban thaw lad ban shim khajna bad ban pynkiew na kiba bun ki mar bad ki jingmih ha ka liang ka kyiad, ka leit ka wan bad kiwei de, u la ong shuh shuh u Dr Mawthoh.
U Dr Mawthoh u la ong ba u Additional Chief Secretary u la ong ba ka jingduh ka khajna na ka jingkhang ka NGT ka la pynlong ia ka jylla ban pan jingiarap khambun ka pisa na ka sorkar pdeng.
Kane ka jingkren jong u Additional Chief Secretary ka la long markhongpong bad ka jingkren jong u Myntri Rangbah ba ka jinghiran pisa ka jylla, ka pyni ia ka jingleh bha ka sorkar ia ki kam pynroi.
“Naei ngin ioh ia ka jingisynei haba ka jingdonkam ka la long palat? La buh jingkylli u Dr Mawthoh bad bynrap, hato ngi lah ban ong ba ngi la leh bun ki kam pynroi?.
Kane ka jinghiran pisa ka sorkar ka pyni ba ka jylla ka shah ram bun bha bad kam don satia ka roi ka par kaba shisha.
“Ka jingsngew bym thikna ha kane ka jylla ka la pynsah umdum ha ki paidbah", la ong u Dr Mawthoh.
Shillong,27 Rymphang:Hadien ba u Lat ka jylla u la mynjur ia ka kyrteng u MDC shu sieh ka Congress u bah Gabriel Wahlang, ka jingia bun paid ki MDC ha KHADC ka la ia khaid ha kaba ka ARPA ka don 15 ngut bad ka PDF ka don 15 ngut, bad lada khein ha ing dorbar pat ka ARPA ka la kylla rit paid naba kan don sa tang 14 ngut, namar ba ka kong Teilinia Thang khiew ka la dei ka shongknor, katba ka PDF kan don 15 ngut ha ing dorbar.
Katei ka jingkylla rit paid ka ARPA kan wanrah jingeh hapoh Ing Dorbar ban Pass ia kino kino ki Bill, bad ka lah ruh ban mih da ka synshar Administrator kumba la byrngem da ka liang pyrshah.
Halor kitei ki jingeh kiba ka All Regional Party Alliance ( ARPA) ka kynhun ki seng riewlum kaba bat ia ka bor synshar hapoh Khasi Hills Autonomous District Council ( KHADC) ka hap ban ia kynduh, na ka liang u CEM u la ong ba un ym hiar shuki, hynrei un bteng beit ia ka kam kumba ju long bad na ka liang ka ARPA ka la ai ksai ba ka kwah ban ia khun da ka  elekshon MDC kaba thymmai,  hynrei  ar tylli ki seng ka HSPDP bad KHNAM  kim pat lah ban kren shai  ban pynpaw, ba ki kwah ban ia khun da ka elekshon kaba thymmai bad ki dang kren kyllain; hynrei na ka liang ka UDP ka la pynpaw shai ba  ki MDC jong ka ki long kiba la khreh bad ki kham jied  ban ia khun da ka elekshon kaba thymmai ban ia kawei pat ka lynti.
Haba ia kren bad ki nongthohkhubor mynta ka sngi hadien ba la wai ka dorbar u Chief Executive Member ( CEM) ka KHADC u bah Adelbert Nongrum u la ong ba lada jia ba ka kam kaba ia dei bad ka District Council kan poi shaduh u pud ban ia khun da ka elekshon ba thymmai, na ka liang jong ki ki pdiang sngewbha “Lada kan poi shaduh uta u pud, ngi lei ngi pdiang sngewbha" ong u bah Adelbert haba jubab ia ka jingkylli ki nongthohkhubor, la ka ARPA ka don jingmut ne-em ban ia khun da ka elekshon kaba thymmai.
Katba u nongialam ka HSPDP pat u bah KP Pangniang, haba kren halor katei ka juh ka phang (elekshon thymmai) u la ong la phah ia ki ban long MDC da ka jingpynkup bor u paidbah, bad shuwa ba kin shim ia ka rai ban ia khun da ka elekshon kaba thymmai kin hap ban  leit shuwa sha u paidbah ban sngap ia ka sur jong u bad  lada  jia ba  hap ban shim ia kaba kum kata ka rai  ban leit ia khun elekshon biang, “Ngi long kiba la kloi na ka liang jong ngi" ong u bah Pangniang.
U nongialam jong ka UDP hapoh District Council u bah Teinwell Dkhar u la ong ba kumba ka long mynta baroh 6 ngut ki MDC ka UDP ki ia tylli mlon ban pynneh ia ka ARPA, “Ia mynta ai kan long katba long jia katba jia na ka liang jong ngi ka UDP hi nangne shakhmat lada mih kino kino ki jingjia hadien ha bud ruh ngin neh skhem bad ka ARPA , hynrei lada jia ba poi haduh u pud ba yn synshar Administator, na ka liang jong ngi ka Party ngin leit shuwa sha ka High Party Level, hynrei na ka liang jong ngi ki MDC hi ngi kham jied ban leit sha u paidbah da  ka elekshon" ong u bah Teinwell Dkhar uba long ruh u Deputy CEM ka KHADC.Katba u bah Adelbert Nongrum haba kren kum u Working President ka KHNAM pat u la ong “Ngi la tip lut  kaei ka daw kaba la pynlong ban jia kumne bad ngi tip lut baroh khoit ba ka nongrim hi ka dei ba ki rhah bor, hynrei ka dei pat ka jingkyrkhu ia ngi baroh, kumno ngin iaid shakhmat kumno ngin lah ban trei lada don mano mano kiba sdang ban pynpei ia ka lieng, ka liang hi ha kaba khadduh ka hap ban ngam" ong u bah Adelbert Nongrum.
Shillong, 27Rymphang:Ka Nongstoin Block Congress Committee ha ka jingialang jong ka kaba la long mynta ka janmiet, kam pat lah ban shim kano kano ka rai ha kaba iadei bad ka jing pyrshah ia ka jingsieh ka Party Congress ia u bah Gabriel Wahlang, President barim ka Meghalaya youth Congress kum u MDc ba shu sieh.
Haba ia kren bad u Rupang mynta ka janmiet u bah Albinus Kharbani u la ong ba ka jingialang ka la shim ia ka rai ban khot noh da ka jingialang paidbah ha ka 5 tarik u lber, 2015 ha Nongstoin bad ha katei ka jingialang yn wan ban ia shim bynta lang da ki Unit bapher bapher kaba hap hapoh ka NBCC.Ha katei ka jingialang ka ban long ha ka 5 tarik u bah khar bani u la ong ba kin ia shong shuwa para ma ki, kiba hap hapoh nongstoin bad u la pyntip ba haduh mynta kim pat ai jingtip eiei ruh em sha ka MPCC bad dei hadien katei ka jingialang ba kin shim ia ka rai rangbah ha kaba ki nongtrei Party baroh kin ia donlang.
Lah ban kdew ba ka NBCC ka la pyrshah jur halor ka jingsieh MDC ka Congress ia u bah Gabriel ha KHADC, naba ka la kynnoh ba u dei u briew uba ju ialeh pyrshah ia ka seng ha ki elekshon bad dang shen ruh ha ka elekshon MLA, MDC bad MP.Katba ha ka jingiakynduh bad ki nongthohkhubor  mynta ka sngi u bah Gabriel u la ong ba ka jingsieh MDC ia u ka dei ka kam jong ka Party, kaba ma u ruh um shym poi pyrkhat hynrei la shu pyntip mynhynin hi ka sngi ba la phah ia ka kyrteng jong u.
U la ong ba ka jingleh ka Party da kaba sieh MDC ia u ka dei ka jingthmu ban pynkhlain ia ka seng Congress ha West Khasi Hills.
Shillong,27 Rymphang:Ki pulit ka nongbah Shillong ki la khlong biang ia ka met iap jong i khynnah ba hynniew snem na Mawlai Kynon Massar ban leh ia ka eksamin halor ka jingsuba ba ka la shah leh beijot shwa ban pyniap ia ka.
Ia ine I khynnah ka khlong na lum jingtep ha Mawlai Mawroh da ka kynhun jong ki doktor bad ki pulit, ki majistor.
“Ia ka met jong I khynnah la khlong bad yn leh ia ka eksamin ban tip ia ka daw la I la shah leh beijot ne em shwa ban shah pyniap" la ong ki pulit.
Ki pulit ki la kem ia u Walphang Sun (45 snem) hadien ba la ioh ia ka jingujor halor ka jingkynnoh ba u la leh beijot ha khlaw hajan NEHU.Ki pulit ki la iathuh ba une u runar u la leh beijot teng ar sien ia ki khynnah rit.
Ine I khynnah ba hynniew snem na Mawlai Kynton Massar, I la khlad ha shen hadien ba la kam ba la ban ka dieng ha ka 13 tarik Rymphang.
Hynrei na ka liang ki pulit ki la ioh ia ka jingtip ia ka jingsuba jur halor ka jingiap jong ine I khynnah bad ki la shimti ban pynlong ia ka jingtohkit.
Ki pulit ki la ong ba kin tohkit ia kane ka jingjia la ka jingiap jong itei I khynnah ka don ne em ka jingiadei bad ka jingshah leh beijot.
Shillong,27 Rymphang:U Myntri Rangbah ka jylla u  Dr.Mukul Sangma lem bad ki myn tri mynta ka sngi u la khot jingialang ia ki ophisar ban pyniaid sted ia ka jingtei ia ka Iew Polo kum ka Time Square ha Newyork la Amerika.
Kane ka jingialang ka la iakren ruh ban pynshna pynheh bad pynbha ia ki surok sha sor Shillong Thymmai.
Ka jingialang ka la iathir ban pynheh ia ka surok Shillong-Dieng pasoh bad Mawdiang diang-Mawlong bad ban pynwandur thymmai ia ka iew Polo bad ka jingai jaka ia ki nongdie madan.
Ka sorkar kham mynshwa, ka la dep mang pisa na ka bynta ban pynheh ia ka surok sha IHM bad  IIM.Ha kane ka jingialang u Myntri Rangbah u la bthah ia ka MGCCL bad ka PWD ban iaid shakhmat ban sdang ia kane ka kam bad ban pynsted ia ka jingshim jaka na ka bynta kane ka kam.
U Dr Sangma u la ong ba ka jingheh ka surok kam dei ban duna ia ka 32 metre bad ban pyniakhlad 1.5 metre ka jingheh bad ban thung dieng ha jaka ba pyniakhlad ia ki surok.
La bthah ruh ban don ka lynti iaid jong ki briew harud jong ki surok bad ki jaka pynmareh saikil.
Ha kaba iadei bad ka jingpynthymmai ia ka iew Polo, u myntri rangbah u la bthah ia ka NBCC ban pynbiang ia ki jingshna dur baroh.
“Kan don tang kawei ka Shillong bad kawei ka iew Polo, bad ka jingshna dur kan long ka nuksa ha kaba ia ka Iew Polo yn long kum ka Times Square ha New York bad kum u Eiffel Tower ha nongbah Paris ka France"  la ong u Dr Sangma.
U la ong ba ym dei ban tieng ia ka pisa namar ba ia kane ka projek lah ruh ban pyntreikam lyngba ka PPP.Ka sorkar ka la buh por ia ka NBCC ban pyndep ia ka jingshna dur ha shwa ka 9 tarik Lber, 2015.
Kiwei ki jingdonkam kum ka jing pynitynnad ia ki phud wad ka Wahumkhrah, ban pynbeit ia ka rukom shna iing ha ka nongbah, bad kiwei la iakren ha kane ka jingialang.
Ha kane ka jingialang la don lang ka myntri kam pohiing ka Kong Roshan Warjri, u myntri ka koit ka khiah u Bah A.L.Hek,  ka mynri sor ka Kong Ampareen Lyngdoh, u Bah R.V.Lyngdoh bad u Principal Secretary ka tnad sor u  Prashant Naik nalor kiwei ki heh sorkar.
Shillong,27 Rymphang:Ka kynhun jong ka Liang pyrshah kaba la tip kum ka People Demicratic Forum (PDF) ka la dawa ba ka Executive Committee jong ka ARPA kaba ialam da u bah Adelbert Nongrum, ka dei ban khylliap noh namar ba kam don shuh ia ka jingbun paid ha Ing Dorbar, namar ba haba khein ia ka jingdon briew ha ing dorbar ka ARPA ka don tang 14 ngut, lait noh ka shongknor; katba ka liang pyrshah pat ka don 15 ngut.
U  bah Pyn shngain N Syiem uba dei u Chairman jong ka PDF, u la ong ba kumba long mynta ka ARPA,  kan ym lah shuh ban pass ia ka mang tyngka bad kiwei pat ki Bill ha ka dorbar ka ban wan,  namar ba ka la don hapdeng ka jingrit paid.
U ba Pynshngain u la ong ba da ka jing mynjur ka sorkar bad u Lat ia u MDC shu sieh u bah Gabriel Wahlang, ka jingbun paid jong ki, ka la kot sha ka 15 ngut bad u la ai jingiaroh ia ka sorkar ba ka lah ban sieh MDC wut wut  kumba ka ain ka la ong ba donkam ban don 30 ngut ki MDC ha KHADC, bad u la kynthoh ba katei ka jingsieh ka sorkar ka dei namar ka jing bym lah ka ARPA ban phah ia ka kyrteng u MDC shu sieh wat la la jan dap shisnem mynta.
Ha ka jingiakren bad ki nongthohkhubor u bah Pynshngain u la ong ba ka PDF ka ap ia ka rai na ka sorkar halor ka jingduna paid ka ARPA; ka PDF ka la kham pynjem noh khyndiat da kaba ong ba kan ym leit ban pan synshar Administrator, hynrei ka ap ba kan ioh thaw ia ka EC kaba thymmai.
Katba u bah HDR Lyngdoh uba ha ka juh ka por u dei u myntri ba peit ia ka District Council Affairs u la ong ba ka sorkar ka shu ap ia ka jingtip ka ban wan na ka liang pyrshah bad kumjuh ruh na ka Liang synshar, bad hadien kin sa leh ia kaba donkam.
Haba kren shaphang ka PDF u bah Pynshngain u la ong ba la seng ia ka PDF ba kan long ka kynhun Liang pyrshah hapoh District Council bad ka PDF kam don bynta eiei bad ka seng Congress bad ka rai kaba mih kan long hi na ki dkhot jong ka, ym na ka Congress, katba ka Congress pat u la ong ba ka dei ka bynta jong ka PDF, kaba ki MDC jong ka seng Congress ki long dkhot hangta.
Haba phai sha ka kam nongialam u la ong ba kumba ju long u nongialam ki MDC, u dei u kyrtong CEM bad ia mynta u la ong ba la jied ia u bah Process kum u nongialam bad un long ruh u kyrtong CEM, hynrei u bah Pynshngain um shym la ong pat ba u bah Process un neh haduh ba kut ka samoi treikam kum u nongialam, bad ka kam nongialam u la ong ba ka shong ha ki dkhot ka lah ban don jingkylla ruh hadien, “Mynta nga dei u chairman, lehse ka lah ban don ka jingkylla , lah ban long noh da kiwei, bad kumta ka long ia u PP Leader lane ia u Secretary katba ibit ki para dkhot" ong u bah Pynshngain N Syiem.
Mynta ka sngi la pynbam smai ia u bah Gabriel Wahlang kum u MDC shu sieh da u nongbishar ka District Council u Dr.S Kharsyiemlieh ha ka por 10:30 baje mynstep shuwa ba ka dorbar kan sdang  bad ka dorbar mang tyngka ka KHADC  ka la kut noh ha ka por 11 baje duna mynstep.
Haba ia kren pat bad u bah Gabriel Wahlang u MDC ba dang shu shah sieh u la ong ba ka jingsieh ia u kum u MDC ka dei ka kam jong ka Party, kaba la ibit ia u, bad u la ai khublei ia ka Party Congress kaba la ibit ban sieh MDC na West Khasi Hills, u la ong ba ia mynta kam don kano kano ka thong ba un ia khun elekshon, wat la u la poi sha katei ka  rynsan, hynrei ka jingmut ba la thung ia u ka dei beit tang ban pynkhlain ia ka Party.
Ha kaba iadei bad ka jingpyrshah jong ka Nongstoin Block Congress Committee u la ong ba kane ka ju jia ha ka seng jongno jongno ruh, hynrei ka dei pat ka kam pohing kaba ki hap ban ia pynbeit tang hapoh ing, bad kiei kiei baroh kin sa iaid beit iaid ryntih.
Shillong,27 Rymphang:Ka kmie jong u Bah PJ Marbaniang ka la ujor ejahar bynrap halor ka jingiap jong u khun jongka, U Bah PJ Marba niang u Office in-charge ka Patharkhmah Outpost ha u bnai ba la dep.
Kane ka jingujor ejahar ka long halor ka jingpynjah ia ki sakhi ki satar ia ka jingiap jong u Bah Marbaniang kum kaba pynjah ia ka jain, ka jing sait ia ka snam ha ka jaka ba jia bad kiwei.
Haba pyntip ia kane, ka president ka CSWO ka Kong Agnes Kharshiing ka la ong ba ka kmie jong u Bah Marbaniang, ka Kong Dorothy Marba niang ka la leit ujor ejahar ha u heh pulit Bah J Rymbai uba dei uba leh ia ka jingtohkit ba nyngkong ia kane ka jingjia.
Ka Kong Khar shiing, ka la ong ba kiba haiing hasem jong u Bah Marbaniang ki la pynpaw ia ka jingsngew lyngngoh namar ba ki sakhi satar kiba donkam la pynjah.
Kiba haiing hasem kiba pynpaw ia ka jing suba jur ba ka la don eiei ha lyndet ia ka jingiap jong u bah Marbaniang, wat la ki pulit ki la kam ba u la pyniap hi.
Kane ka kam ka la poi sha ka jingkyllain, bad ka sorkar ka la thung ia ka Special Investigation Team (SIT) ban sei madan ia ki jingshisha halor kane ka jingjia.
Ia kane ka SIT la khlieh da u SP (city) ka East Khasi Hills u Bah Vivek Syiem bad kan dei ban aiti ia ka kaiphod hapoh 90 sngi kaba mut lai bnai.
Katkum ka jingtip ia kane ka SIT ka sorkar ka la pynmih ba la thaw ia ka ha ka 4 tarik Rymphang 2015.
Ka SIT ka la leit jurip bad eksamin ia ka jaka sah bad ka jaka ba iap u Bah Marbaniang bad ruh la sei biang ia ka met iap jongu bad la pyndep ia ka eksamin.
Shillong,27 Rymphang:Ka All Regional Party Alliance ( ARPA) ka la duh ei uwei u MDC shu sieh tang na ka daw ba ki la pynslem palat ban phah ia ka kyrteng jong uwei na ki MDC napdeng ki Lai Party, UDP, KH NAM bad HSPDP.Haba ia kren bad ki nongthohkhubor mynta ka sngi u CEM bah Adelbert Nongrum, u la ong ba ka daw ba ki la slem ban phah ia ka kyrteng jong u MDC shu sieh ka dei namar ba kam don kano kano ka jingdawa kyrkieh ban sieh MDC.Katba u bah K.P Pangniang, EM uba long ruh u nongialam ka HSPDP hapoh District Council u la ong ba ka daw ka dei namar ba ka ARPA ka don 17 ngut ki MDC bad ka jingdon ki 17 ngut ka la skhem bha, kumta ka iohi ba kam don kano kano ka jingdawa kyrkieh ban thung MDC.U bah Pangniang u la ong ba ha ka jingshisha lada ka sorkar ka sngew ba donkam kyrkieh ban thung MDC, ka ju dei ka rukom ba kan pyntip sha ka Council ba kan leh noh ia kaba donkam bad u la pynpaw ka jingsngew  lyngngoh ba tang mar ia phet ki Ar-ngut, ka sorkar ka la khohreh ban sieh MDC  bad ka la phah ia ka kyrteng, kaba la mynjur da u Lat, “Baroh shi katta lada ka sorkar ka sngew ba donkam kyrkieh balei kam thung naduh mynshuwa, hynrei ha kum kane ka por ba ki phet ki ar ngut na ngi balei ka don ka jingkyrkieh ban thung MDC, ngi ruh ngi kwah jingshai kylla ia kata" ong u bah Pangniang.
“Kaei ka jingdonkam kyrkieh ban thung shimiet shimiet ia uta u MDC shu sieh, bad dang step mynne wat tang ha dorbar ngim pat poi, la pynsmai ba ka long kyrkieh palat, ia kata ngi kwah ban tip" kren bitar  u bah Pangniang.
“Ngi la shu lyngngoh ba mih 15 ngut ha ka ing Dorbar, mynno mynno ka sorkar ka dei ban ai shithi sha ka EC ne District Council ban ong ba dei ban phah ia u MDC shu sieh na ka Council, hynrei ngi khlem ioh jingtip ia kata na ka sorkar ruh" u la ong biang.
Katba u bah Adelbert u la ong ba ka AD Rule ruh ka la kren shai ba lada donkam, ka Council kan  phah ia ka kyrteng, dei na kata ba na ka liang jong ka ARPA ruh ka kwah ban iaid da ka lynti kaba dei namar kane ka la jia teng ha u snem 1984 ha ka por ba u bah Peter G Marbaniang u long Chairman  bad la thung ia u SDD Nichols Roy bad  u Lat u la mynjur.
Na ka liang ka ARPA u CEM u la ong ba kim lah ban pdiang ia ka jingleh ka sorkar bad ki pyrshah jur halor katei ka jingsieh MDC,  haba la kylli pat hato ka dei ne-em ba ka jingslem ka ARPA ban phah ia ka kyrteng u MDC shu sieh ka dei na ka daw ka jingiatan tyllai hapoh ki lai seng ban thung ia u briew na ka seng jong ki haduh ba kim lah shuh ban shim ia ka rai, u bah Pangniang u la kyntait bad u la ong ba lada dei na katei ka daw hato shisnem kin ym lah ban pynbeit ia katei ka kam, hynrei u la kubur pat ba ka dei na ka jingsngew skhem palat ba ki la don haduh 17 ngut, khlem poi pyrkhat ba ar ngut kin phet noh.
Haba kren sha ki nongthohkhubor mynta ka sngi kitei ki lai ngut ki nongialam jong ki lai Party ki la kut jingmut ba lada long kumno kumno ruh kin ia tylli mlon ban pynneh ia ka ARPA, haba la kylli pat haduh katno ki sngew skhem ba ki ia tylli hapoh ka ARPA, haba u bah Pyniaid Sing Syiem haduh mynta um pat risain na ka PDF bad um pat treh ban ia kren bad ki nongthohkhubor ruh; na ka liang u bah Pangniang u la ong ba ka la don ka jingiapynbeit hapoh ka Party HSPDP halor katei ka jingbyrngem u bah Pyniaid ban pynkhyllem EC hynrei na ka liang jong ki ki shim ba ka jubab hi ka dei ha ka sngi long Dorbar kaba ka Liang Pyrshah ka la wanrah ia ka jingbym shaniah ha kaba u bah Pyniaid u la pyni da ki kam.
Halor katei ka jingthung MDC kyrkieh, ka ARPA ka la pynpaw ruh ba ka sorkar haduh mynta lyngba ka DCA kam pat lah ban mynjur ia ka Village Administration Bill bad kiwei pat ki Bill kiba donkam na ka bynta u paidbah, katba ki donkam kyrkieh pat ia u MDC shu sieh, u CEM u  la ong ba kane ka pyni ba ki donkam kyrkieh ia ka politik bad ka bor ban ia ki paidbah.
Shillong, 1 Lber:  Uwei u dkhot jong ka GNLA ba la tip kyrteng kum uJasang CH Marak 29 snem ba ju khot sin u Akilang  na ka shnong Bolkingree  Kusumkol u la shah kem mynta ka sngi ha ki pulit ka East Khasi hills na Keating  Road Shillong.
Une u GNLA ba shah kem la synranlang da u Huebirth R Sangma ba 35 snemna shnong  Shallang ka West Khasi Hills uba dei u nongiarap ka GNLA, uCharles  D Shira 26 snem uba dei u dkhot pyndem wait ka ANLCA nashnong Dalbot Shallang bad kawei ka kynthei ba 17 snem na shnong DainaDubi.
Ki pulit ki la iohkem ia ki hadein ba ki la ioh jingtip ba kidon hangne ha Shillong bad mynta ki dang pynlong ka jingtohkit.
Shillong,1 Lber:Ka bynta ba ar jong ka phlim Bollywood ba la shna da u Farhan Akhtar ha u snem  2008 ka  ‘Rock On’ , mynta pat ka Rock on 2, yn ak ha kylleng ki jaka peitkai jong ka nongbah Shillong.
Ka Rock on 2 ka dei phlim ka ban ak da u Arjun Rampal bad u Akthar, bad kan don ruh ka aktres jong ka ‘Ek Villain’ ka Shrad dha Kapoor, u Ritesh Sidhwani, uba pynmih lang ia kane ka phlim bad u  Akhtar, u la pynpaw ha ka tweeter ba ia katei ka phlim yn ak ha nongbah Shillong.
Jowai, 1 Lber:Ka kong Risakaru Lyngdoh kaba long ka Subject Matter Specialist (SMS) haka tnat Agronomy jong ka KVK, Jaintia hills, kala ong ba ki nongrep kila dei ban sdang noh ban pynmih sboh wieh namar ba ka sorkar kan ym ai sboh dawai shuh nangne shakhmat.
Ia kane ka kong Lyngdoh kala kren haka jingialang kaba la pynlong ban ai jinghikai iaki nongrep shaphang ka rukom pynmih sboh wieh kaba la pynlong daka Society for Urban and Rural Empowerment (SURE) ha ryngkat ka jingia treilang bad ka National Bank for Agriculture and Rural Development (NA BARD) haka shnong Kudengrim kaba jngai kumba 20 KM naka Amalrem.
Ka sorkar haka jingpyrshang ban pyn kylla noh ia ka rukom rep hapoh ka jylla kala ong ba nangne shakhmat ka sorkar ka ym pynshlur shuh is ki nongrep ban pyndonkam iaka sboh dawa namar ba ka pyn sniew bad pyntlot iaka jinglah pynmih soh jong ka khyndew.
Ka kong Lyngdoh kala ong ruh ba kane ka kam pynmih sboh wieh kam dei eh ka kam kaba eh ne kaba dawa shibun ka por, kumta wat ki longkmie kiba dang sumar khun ha iing ruh ki lah ban trei iakane ka kam.
Ha ka juh ka por ila ong ruh ba ki tiar kiba donkam naka bynta ban pynmih ia kane ka sboh wieh ki dei kiba don hi ha ka shnong ka thaw bad ki nongrep ki hap ban thied tang ia u wieh.
Hynrei kaba kongsan I ong ba ka sboh kaba mih na ki wieh kam dei kaba pynsniew iaka khyndew ne ia u jingthung.
Haka jingialang kaba la pyniaid da u H.H.Mohrmen uba long u president jong ka SURE, la ioh iaka jingkren lamkhmat na u ma Shylong Pohtam uba long u Secretary jong ka Namrhenlang Multipurpose Cooperative Society kaba don ha kane ka shnong Kudengrim.
Naka ling jong u ma S.Pohtam ula ong ba ki nongrep ki donkam sboh bha ha kine ki thain bad ki briew ha kane ka shnong ki ia ri masi ai dud ruh kumta kane ka shnong ka biang bha naka bynta ban sdang ia kane ka kam pynmih sboh wieh.
Da ki phew ngut ki nongrep kiba don haka shnong Kudengrim kila iashim bynta shitrhem bad kylli jingkylli ha kaba ia dei bad kane ka rukom pynmih sboh thymmai.
Nongstoin, 1 Lber: Ka KSU Nonglang Area Unit WKHD, ka pynpaw  ka jingsngewkhia halor ka jingleh mynthi jong ka tnad PWD ban siang rong pyndep noh ia ka surok na ka Shnong Kriangrin haduh Siangra kaba jngai kumba 3km eiei kane ka dei ka surok kaba iaid lyngba sha Nonglang, Langpih ha kaba ka sorkar kala pyniar ban siangrong sha duh Langpih.
Na ka liang jong ka seng ka la kam ba la bun bun sien kila leit ban ia kynduh ia u EE jong ka Nongstoin Division naduh ka por ba dang don u EE barim bah R.C.Laloo bad bah K.C.Nongrum EE ba mynta hynrei kila shu ki kular ban sa pyndep noh ia ka tei ka surok hynrei kam shym la ur long kumba kila kular ha khmat ki nongialam jong ka seng.
Namar ka jingleh mynthi jong ka sorkar na ka liang jong ka seng kala ai por shi bnai ban pyndep noh ia ka tei ka surok na ka bynta ka jingbit jingbiang jong ki paidbah jong ka thain kiba la iai shah baroh shi katta, lada ka sorkar kam lah ban pyndep ha ka tei ka por ba la buh ka seng kan sa shim da kiwei pat ki lynti kiba tyngeh ban pyrshah ia katei ka jingleh meinah bad ka jingniew bein ia ki paidbah nong shong shnong jong ka thain da ka sorkar.
Shillong, 1 Lber:Ka UDP ka la kwah ba ia ka rukom ban thung MDC dei ban pynduh pyndam noh ha  ki Autonomous District Councils (ADCs) ha kane ka jylla namar ba ka por kam iahap shuh.
“Ngi sngew ba kane ka rukom ka la pyniap ia ka synshar paidbah.
Ka la shim noh ia ka hok jong ki paidbah ban jied ia ki nongmihkhmat", la ong u general secretary ka UDP u Bah Allantry F Dkhar ha ki nongthoh khubor ha kane ka sngi Saitjain.
U la ong ba ka Constituent Assembly haba ka thaw ia ka riti synshar ka ri ka la buh ia kane ka kyndon ban thung MDC da ka jingthmu ban ai lad ia ki stad ki jhad ban ioh rung ha iing dorbar thawain ym da ka lynti ka elekshon.
"Hynrei mynta kiei kiei ki la kylla.
Ka sorkar ka lah ban khot ia ki kompeni ban ai jingmut ban pynkhreh haba ka donkam ban leh ia kano kano ka kam", la ong u Bah Dkhar.
U la ong ba donkam ban wanrah ia ka jingkylla bad kam long kaba biang ban bud ia kane ka rukom namar ba ka la pyniap ia ka mynsiem ba shisha ka synshar paidbah.
"Ngi la ai jingmut sha ka sorkar ha ka jingthmu ban pynkylla ia ka 6th Scheduled ba ia ka rukom thung MDC dei ban pynduh noh", u la ong.
Katkum ka jingong u Bah Dkhar, lada kane ka rukom ka dang iai neh, u MDC shu sieh um dei ban don ka hok ban jied.
"Ngi kwah ban iohi ba ka kam MDC shu sieh, dei ban jied da ka kynthei.
Kane ka dei kawei ka rukom ban pynkup bor ia ki kynthei", la ong u general secretary ka UDP.U la takrain ruh ia ka liangpyrshah ha KHADC ka PDF kaba la pyndonkam bakla ia ka sorkar ba ialam ka Congress ha ka jylla ban shu pdiang ia u MDC shu sieh ban pynkhyllem ia ka Executive Committee ba mynta hapoh ka jingialam ka ARPA."Ngi pyrshah ia ka politik jaboh bad kwah bor jong ka liangpyrshah", la ong u Bah Dkhar.
Nongstoin, 1 Lber:Ka FKJGP Maw thadraishan Circle ka dawa jur ia u nongmih khmat jong ka thain, bad khamtam ia ka sorkar jylla ba kan shim khia ban siangrong noh ia ka surok  na Nongshillong- sha u Lum Mawthadraishan.
Ha ka kyrwoh khu bor bala phah da U Samla S.Langrin General Secretary ka FKJGP Maw thadraishan Circle u la ong ba u lum Mawthadraishan u long u wei na ki lum bala bna nam  bad ityn nad  bha  ha WKH bad wat ha ka jylla hi baroh ka wei , kaba la khring ruh ia  ki nongwan jngohkai pyrthei, hynrei kaba sngewsih pat ka long halor ka jingsniew palat ka surok naduh Nongshil long  shaduh u tei u lum.
Ha ka jingleit jurip jong ka seng FKJGP ia ka tei ka surok dang shen ka la ong ba ka la lap  tyng krein  ba ka long ka surok kaba la sniew  bad khohruh khohram  haduh  katta katta  ha kaba ki ba bun ki kali rit kim lait ban kiew bad ki hap ban pynhiar noh shwa ia ki paitbah.
Na ka liang ka FKJGP ka dawa jur na ka sorkar ba ka dei ban peit bad shim ia ka jingkit khlieh  ban siangrong noh khnang kan long ka jingpynsuk ia ki ba bun ki nongwan jngoh kai ha u tei u lum bad ba  ki paidbah kin lait na ka jingjynjar bad ki jingeh.
Ka FKJGP ka la byrngem ba lada ym leh eie ia katei ka surok kan shim da ki lad kiba tyngeh.
Shillong, 1 Lber:Ka JYF-WJR ka la ther tyngeh ia u SDa ( Civil) ka Amlarem Sub-Division ha ka ba ka la kynnoh ba utei u SDO u la ailad ia ki mynder ri ban bsuh khlieh jubor ha Amlarem SubDivision bad ban ioh ia ki bhah kumba ioh ki nongshong shnong katei ka thain.
Na ka liang katei ka Seng ka la ong ba kam lah ban pdiang ia ka ne ka jingleh bymsuidniew bad leh shiliang khmat u Ghanshyam Dass (IAS) ba dei SDO Civil Sub Division, Amlarem ia ki riew pawkhmat bad ki nong shong shnong ka thain hi baroh kawei, kaba la long ka jingiuhroit ia ka hok bad ka bhah jong ki trai Ri trai muluk ban ioh bhah lang ha ki mar rashon kumba la leh baroh shikatta.
Ka la kynnoh ba ka  jingioh lad ki Mynder Ri bad bar Jylla ban ioh rung tuh khlem ki kot ki sla kiba lah ban pynshisha ba na ei ki wan bad shano kin leit ka long ka lad kamai shimet jong ki riew shim kabu kiba don ha ka bor ban kamai beain bad kdup ieit ia ki khar tuh khar iong kiba wan na Bangladesh ban wan ia knieh kam bad ki trai Ri trai muluk hapoh Civil Sub Division, Amlarem kynnoh u Ialam G Syngkrem Secretary ka JYF-WJR.“Ka jingleh shi   liang khmat u Ghanshyam Dass (IAS) ba dei SDO, Civil Sub Division, Amlarem da kaba ailad ia ki Bar Ri Bar Jylla ban ioh rung kyrteng ha ka Electoral roll jong ka Sorkar Jylla ka don ka ei re ka ei ka ha lyndet ka ban wanrah jingma ia ka lawei jong ka thain" ong biang ka kyrwoh.
Ka la kynnoh ruh ba ka jingioh syrnod jaka shong jaka sah ki bar jylla ka dei  lyngba ka hukum jong u SDO, bad ka la ka ba ka dei ka kam bym khein snep shuh ia ka iktiar ki Rangbah shnong kiba dei ki nongsynshar shnong ba trei mon sngewbha kiba iarap ha ka ban pyniaid shakhmat ia ki kam kiba ia dei bad ka sorkar Jylla lyngba ki tnad bapher bapher hapoh West Jaintia Hills District.
Shuh shuh ka JYF-WJR ka pynrem jur ia ka ne ka jingleh meng leh sarong une u SDO da kaba lehbor ia ki paidbah ka thain bad khamtam ia ka jingleh bymsuidniew ia ki Rangbah Shnong ka thain ka la pynbitar bad pyndukha mynsiem bad ka la byrngem  ba lada ka sorkar kam pynkynriah mardor ia u Ghanshyam Dass (IAS) ba dei SDO, Civil Sub Division,  Amlarem kin iakhih pyrshah da kaba kyrshan tyngeh ia ka jingdawa jong Synjuk Rangbah Shnong Amlarem, KSU,  Bakur Dawki Unit bad ka HNYF Southern Riwar Circle ong u tei u nongialam ka JYF-WJR.Shillong, 19 Jylliew:2 ngut ki snar dawa pisa ki la shah bomiap mynta ka sngi ha ka shnong Rongjeng , East Garo Hills, kaba jngai 45 kilomitar na Wiliam nagar,  katei ka jingjia ka la jia ha ka por 1 baje myn sngi ha kaba ki paidbah nong shong shnong katei ka shnong ki la beh thong ia ar ngut ki nongdawa pisa haduh ba kin da lap bad ki la bom iap  syndon ia ki.
La iathuh  ba 5 ngut ki briew ki la poi sha katei ka shnong ban dawa pisa na ki paidbah, ha kaba ki paidbah ki la ialeh pyrshah bad kthong kylla ia ki bad haba kthong ia ki ki paidbah ki la ioh bat tang 2 ngut katba 3 ngut pat ki la phet krad.
Kitei ki 2 ngut kiba la shah bomiap ki dei kiba la tip kyrteng kum u Senstar Marak, 23 snem na ka shnong Rongjeng bad u Lakingbat Marak, 23 snem na ka shnong  Gauram ka shnong kaba marjan bad ka Rongjeng.
Kitei ar ngut ki dei ki nong wan lum ia ki pisa dawa na ki nongkhaii bad ki trai dukan kyiad na ki shnong ba marjan bad ka Rongjeng.
Ki pulit ki la suba jur ba kitei 2 ngut ki lah ban dei ki dkhot ka A’chik Matgrik Elite Force (AMEF).
Hadien ba la ioh jingtip shaphang ka jingwan tur ki nong dawa, ki pulit ki la sma lypa ba ka lah ban don ka jingbom shnong u paidbah, bad wut wut ki la mareh sha katei ka jaka hynrei haba ki la poi ki la lap sa tang ka metiap, bad ki la rejistar case ia katei ka jingjia.
Lah ban pynkynmaw ba dang shisnem mynta 5 ngut ki nongdawa pisa ki la shah bom iap ha kate ika juh ka shnong, katba ha kawei pat ka khubor kaba la iohlum dier por la ong ba ki paidbah ki la bom la tied ia uwei u dkhot ba la pyndem wait ka GNLA ha ka sngi hat majai ha  Resubelpara, North Garo Hills.
Shillong, 1 Lber:Ka UDP ka la ther ia ka jingkren jong u myntri ka tnad  District Council Affairs (DCA) u Bah HDR Lyngdoh  ba ka sorkat jylla ka la thung MDC hi namar ba pyn slem ka Executive Committee ba ialam da ka ARPA.U general secretary ka UDP u Bah Allantry F Dkhar  u la ong ba ka jing kren jong u bah HDR Lyngdoh kam don nong rim haei haei ruh hynrei ka dei tang ka jingthmu ban tap eit miaw ia ka jingthmu jongu ban pyn khyllem ia ka EC ba la ialam ka ARPA ha KHA DC.Haba kren ia ki kyndon jong ka 6th Scheduled jong ki Autonomous District Coun cil Rules, u general secretary ka UDP u la ong ba ka Council ka lah ban phah ia ka jingai jingmut sha u Lat lada donkam ban sieh MDC."Ka EC ka la don ka jingthmu ban rah da ka rai ban pdiang ia ka kyrteng jong u MDC shu sieh.
Ngi kwah ban don ka jingiasngewthuh jingmut jong ka Iing dorbar na ka bynta u MDC shu sieh", la ong u Bah Dkhar.
Ha kawei ka liang, u la ong ba ka party kan iakynduh la sngi Nyngkong ban iakren ia ka jingiehnoh ne risain jong ki MDC ka UDP lada ka sorkar jylla ka pynjari jubor da ka synshar Administrator ha ka KHADC."Ha ka jingialang jong ka ARPA ha kane ka sngi Thohdieng, baroh ki MDC ki la dawa ban pynwai noh ia ka Iing dorbar bad ban pynlong biang da ka elekshon lada pynjari da ka synshar administrator", la ong u Bah Dkhar.
U general secretary ka UDP u la ong  ba kiwei ki paralok ka ARPA kynthup ka HSPDP bad ka KHNAM kin iakren ia kane ka jingpynwai noh ia ka iing dorbar bad ban pynlong da ka elekshon thymmai.
New Delhi, 1 Lber:U myntri kam pla pisa ka sorkar India, U  Arun Jaitley, ha ka sngi saitjain, ula pynbna ia ka mang pisa kaba    T.2,362.74 klur, na bynta ka thain shatei lam mihngi bad ula kular ruh ban wan rah ia ka jinglong jingman jong ka thain, kumba long lem ka Ri hi baroh kawei.
“Nga la mang T.2,362.74 klur, sha ka Development of North Eastern Region (DoNER).
Ka mang kaba kham kyrpang, ka long naka bynta ka roi ka par jong ka thain shatei lam mihngi.
Ka jingmang ia ka kam pynroi, ka dei hadien ka jingleit jngoh jong u myntri rangbahduh arsien sha katei ka thain bad ka jingpyntreikam ia ki kam pynroi ha ka jinglong kyllum jong ka thain.
U myntri, u iathuh ba ka sorkar kan buh ia ka jaka thaw phlim ha Arunachal Pradesh bad nangta sa ka hospital ka ban long kum ka  All India Institute of Medical Sciences (AIIMS) ha Assam.
La mang ruh ia ka pisa, na ka bynta ban pyntreikam ia ka telebishon channel ka ban pyntreikam 24×7, ka ban ai kyrteng Arun Prabha bad ka mang pisa, na ka bynta katei ka long  T.1,825.45.
Ka mang pisa kaba T.1,000klur, ka long na ka bynta ka kam pyniaid rel bad nangta sa T.2hajar klur, na ka bynta kam shna surok.
Ka sorkar, ka la mang ruh ban shna surok, kiba lah ban long na ka bynta baroh saw aiom, ha kaba yn thaw ia kitei ki surok, ha ki khappud jong ka Sino – India bad jong ka India Pakistan.
Na ka liang jong ka  tnat Development of North Eastern Region (DoNER), ka ioh ia ka bhah, kaba  kiew haduh 29.43 percent, kaba dei ka bhah, na ka bynta ka roi ka par jong ka thain shatei lam mihng.
Ha katei ka mang pisa, la pynkiew sha ka T.2,362.74klur, na kabalong T.1,825klur, kaba la mang ha u snem ba ladep, ha kaba ka jingkiew dor jong katei ka mang pisa, ka tam da 26 percent, na kaba la mang ha u snem ba ladep.
Ki ban kham rem, ha kane ka mang pisa kaba mynta, ki long u sikret, ka dew bilat, kaba leit jingleit na suin, kaba leit dih sha bad bam ja ha ki dukan, ki jaka pynbhabriew met jong ki kynthei.
Ha katei hi kajuh ka sngi, hadien ba la pynbna ia ka mang pisa, la pynkiew dor ia ka Petrol, da T.3.18pisa, katba ka Diesel, ka kiew dor da T.3.09pisa shi litar bad katei ka la treikam naduh hynnin hi ka miet sngi Saitjain.
Jowai, 18 Jylliew: 		Ki pulit ka East Jaintia Hills District ki la iohkem ia ki lai tylli ki trok katba ki dang kit ia u dewiong ba dang shu dep tih da kaba pynkhein ia ka hukum jong ka National Green Tribunal.
Kitei ki lai tylli ki trok ki dei kiba don ia u No.ML04B-2115, ML04A-2227 bad ka ML04-3025.
Ki pulit ki la iohkem ia kitei ki 3 tylli ki trok katba ki dang kit dewiong na par dewiong kaba pynkhein ia ka hukum jong ka NGT.Ki pulit ki la kem ia u trai par uba la tip kum u Paulus Dkhar bad ki driver jong u.
Ki pulit ki la ruh bad kurup haduh kumba 30- 40 ton u dewiong.
Shuh shuh ki pulit ki la iohkem ruh ia ka kong Mew Rymbai bad ia u ma Batskhem Dkhar na Mulang bad Lad-sutnga halor ka jingdon kti jong ki ban sei dewiong na ki par jong ki wat hadpeng ka jingkhang jong ka NGT.Ia baroh kiba shah kem la hap ban pyllait noh mardor namar ki la ioh jamin  – Anticipatory bail lypa.
Kane ka jingioh kem ki pulit ka EJH ia kitei ki nongkhai dewiong be-ain ka la long hadien ba ki la pynlong ia ka jingkhynra ba man ka sngi na ka bynta ban pyntrei kam pura ia ka hukum kaba la pynmih da ka  NGT.Shillong, 19 Jylliew:Ka ophis jong ka Khasi Hills Autonomous District Council (KHA DC) ka la pynshai ba ka Chairperson ka KHADC ka kong Teilinia S Thang khiew kam shym don kano kano ka jingleh shiliang ne ka jingbakla hynrei ka dei ka jingbakla na ka ophis.
U Joint Secretary ka KHADC, u la ong ba ym shym don kano kano ka jingleh shilliang khmat namar ba ia ka resolution baroh la pynpoi da ki dkhot shwa ka 8 tarik Jylliew 2015 kaba dei ka tarik khatduh ba la buh da ka ophis.
Ha kaba iadei bad ka resolution jong u bah Pyniaid Sing Syiem, la iohpdiang da u Secretary ha shwa katei ka tarik ba khatduh, la pynshai u Joint Secretary ka KHADC.Kane kadei ka jingbakla na ka ophis ba ym shym la kynthup ia katei ka resolution jong u bah Pyniaid Sing Syiem, la ong u Joint Secretary ka KHADC.Shillong, 19 Jylliew:Ka Society for Urban and Rural Empowerment (SURE) ha ryngkat ka jingiatreilang bad ka Ophis jong ka District Social Welfare Officer West Jaintia Hills District, Jowai kala pynlong ia ka jingai jinghikai kumno ban burom iaka tymmen ki san haka Community hall jong ka shnong Ummulong haka 18 tarik u Jylliew haka jingia donlang ki nonghikai bad ki khynnah skul jong kane ka shnong.
Kane ka jingai jinghikai ka iajan ruh bad ka 15 tarik u Jyliew kaba long ka sngi ban ai jingtip pyrshah iaka jingleh tohmet ia ki tymmen ki san ne kata ka ‘World Elder Abuse Awareness day.
’ Na ka liang jong ka ophis jong ka DSO la ia don lang u ma Phrang Chyrmang uba long u Supervisor jong kane ka ophis bad ha ka jingkren jong u, ula batai shaphang ki jingiarap kiba ka sorkar ka ai ia ki tymmen ki san kum ka Financial Assistant for Medical treatment, ne ka jingiarap kaba shisien shisnem ia ki tymmen ki san kiba pang kiba shitom bad ka jingiarap ka long T.2200/- shisnem.
Nangta ka don ruh ka jingiarap kum ka penshon tymmen kaba lah ban ioh na ki Block ophis jong kane ka department, kumjuh ruh ka jingai khusnam ia u ne kano kano ka briew kiba la dap ka rta 100 snem kynthih.
U ma Phrang ula ong ruh ba na ka liang jong ka sorkar ka pyrshang ban wad lad ban ioh ia ki jaka ba ki tymmen ki san kin shong kin sah ne kita ki shelter home.
Haka jingbatai jong u; ula ong ruh katkum ka jingkhein sorkar, la niew tymmen iaki kynthei haba kila dap 60 snem ka rta katba ia ki shynrang pat ynda kila dap 65 snem ka rta.
Namar kata tang kiba la kot ia katei ka rta kin ioh iaka jingiarap naka sorkar.
Haba kren shaphang ka jingshah leh tohmet jong ki tymmen ki san, u H.H.Mohrmen uba long ruh u president jong ka SURE ula ong ba dang shen (2014) ka Help Age India kaba long kawei na ki seng kaba trei kam ha kaba ia dei bad ki tymmen ki san; kala pynlong iaka jingjurip survey bad la lap ba ka jingburom jong ki samla iaki tymmen ki san kala nang hiar ha kane ka ri.
Kiba bun ki samla kim salia shuh ha kaba ia dei bad ki tymmen ki san bad lada jia ba ki donkam jingiarap ruh, kim don por ban iarap ia ki.
La lap katkum ka survey kaba lapynlong ha ki 20 tylli ki shnong ba haduh 50 naka shispah ki tymmen ki san ki iathuh ba ki shah leh bein ne shah lehtohmet haka jinglong tymmen jong ki.
Kiwei pat kiba la kren ha kane ka jingialang ki dei u ma Marbait Kyndiah bad ia kane ka jingialang la pyniaid da u ma B.S.Shylla uba long ruh u secretary jong ka SURE.Shillong, 19 Jylliew:Ka KSU Upper Shilong Circle ka la phah da ka jingthoh sha ka sorkar jylla bad ka la dawa ba  ka dei ban weng noh ia ka rai jong ka kaba la shim ha ka 4tarik u nohprah, 2014  ban ai ia ka jaka kaba heh 18 akar kaba don ha & 7 mer Upper Shillong sha ki shipai suin.
Katei ka jaka kaba heh 18 akar ka dei ka jaka jong ka tnad ri jingri ka sorkar jylla, hynrei la ong ba ka sorkar ka la ia kren bad ki shipai suin ba kan ain oh sha ki ia katei ka jaka , bad ia katei ka rai la ong ba la shim ha ka jingialang ba 19 jong ka Rajya Sainik Board (RSB).
U President ka KSU Upper Shillong u samla Lewis Nengnong u la ong ba ka sorkar ka dei ban weng noh ia katei ka rai, lada ka kwah ba kan ym mih kano kano ka jingjia ka bym kwah ban jia.
U la ong ba ka KSU ka la shong jingialang bad ki Rangbah Shnong ka Upper Shillong ban ia kren halor katei ka bynta bad ki Rangbah Shnong  ruh ki la pynpaw ia ka jingsngew diaw halor katei ka rai ba ka sorkar ka la shim.
Utei u nongialam ka KSU u la ong ba kiba bun bah ki jaka hangne ha nongbah Shillong ki dei ki jaka ba la ker pyllun da ki tnad shipai bapher bapher bad ka la pynmih ia ki jingeh kiba bun ha kaba ka sorkar kam lah shuh wat tang ban pynheh surok ruh namarba ki la dei lut ki jaka shipai.
U la ong ba ha ka jingshisha ki dei ki shipai ki ban ai jaka ia ka sorkar jylla ban pynheh surok khamtam ha ka surok Upper Shillong kaba la khim bad ki ba ju mih ki jingdheng kali tang shu don ki jingjia aksiden ne hap kali sha khap.
U la ong ba lada ki shipai ki ai jaka kan pynsuk ia ka leit ka wan ki paidbah ha kaba ka sorkar ka lah ban shna ia ki lynti suin( fly over) ruh.
Shillong, 19 Jylliew:Ki nongtrei ka Meg halaya State Housing Board(MSHB) ki dang sah ha ka umdum halor ka rai jong sorkar ban phah shongthait mon sngewbha ne Volunteer Retirement Scheme (VRS) namar ba kim pat shai ia ki nongrim.
Haba iakren bad ki nongtrei kane ka Board kynthup u Bah Teilang Nongsteng, u Bah S Kurkalang ki la ong ba haduh mynta kim pat shaisatia ia ka jingthmu ka sorkar ban pyntreikam ia ka VRS watla ki ladon haduh 16 ngut na ki 39 ngut kiba la pynpaw ban shim VRS katbakiwei kim pat shim rai namar ba ki dang bun snem ban trei.
Katkum ka jingong jongki, ka VRS ka iahap tang ia kito ki nongtreikiba la jan shong thait kiba sah sa tang khyndiat snem hynrei ia kibadang bun snem, kan long ka jingduh kaba khraw ia ki ban shu shim VRS.Katkum ka kyndon ba la buh, kito kiba shim VRS ka sorka kan siewtulop lypa saw snem ia ki hynrei kito ki nongtrei kiba dang don ka portrei sa shiphew snem ne tam, ka VRS kan long ka jingduh nong ia ki.
Ha ka jingialang kaba la long ha u Nohprah, 2014, ka sorkar ka lakhein ba ka jinglut ban phah shim VRS ia ki nongtrei katei ka Boardkan kot sha ka T.7,71,86,142.
Katkum ka jingong kine ki nongialam,kane ka jingkhein ka sorkar kam long kaba iahap namar ba kim tip hakano ka dur ka sorkar ka la pynmih ia kane ka jingkhein.
Kine ki nongtrei ka Board ki la ong ba ka sorkar ka dei ban thaw dakawei ka rukom lada ka thmu shisha ban pyntreikam ia ka VRS ia kinongtrei namar ba ka VRS kaba pyntreikam naduh shiphew snem tammynshwa ia ki nongtrei ka MTC, kam iahap shuh bad kane ka por bamynta.
Kawei pat ka jingbym ioh jingmyntoi jong ki nongtrei kane ka board kadei ka jingbym pyntreikam ka tnad ia ka Assure Career ProgressionScheme (ACPS) kaba ju ai ka sorkar ia kito ki nongtrei kiba neh hajuhkhlem ioh kiew kyrdan.
Katkum kane ka ACPS ki nongtrei ki bym ioh lad ban kiew kyrdan, kinioh ia kane ka skhim da kaba kin kiew tang ka jingsiew ne ka tulopjongki hynrei ha kane ka ophis, kim bna bad kim pyntreikam ia kane.
Ha ka jingshisha ia kane ka Skhim la pyntreikam naduh u snem 2010hynrei ki nongtrei kane ka Board kim bna eiei.
Kane ka ACPS ka longkaba donkam ia ki nongtrei kane ka Board namar ba bun kim ioh kiew kyrdan ne promotion  namar bym don lad ban ioh kiew kyrdan.
Shillong, 19 Jylliew:U Mawpud Pillar No.1272-9S ( Sub Pillar) uba dei u mawpud ka India bad Bangladesh uba don ha syndah jong ka shnong Dawki u la khyl lem noh ha ka jingshlei um ha kine ki lai-saw sngi.
Hadien ba utei u mawpud u la khyllem ki nong Bangladesh ki la pynieng biang ia u bad rah pat kham shaneng  na ka jaka kaba u ju ieng, ha kaba la iarap ia ki nong Bangla da ki shipai iada pud ka Bangladesh ki BDR kham hadien la wan iarap lang ia ki da 2 ngut ki shipai BSF bad katei ka jingleit pynieng biang ia u mawpud ka dei mynta ka sngi.
Kitei ki shipai Bangla bad India kiba iarap ia ki nong Bangla kiba kit ia u mawpud ki la kyntiew ia u kham sha ka jaka ba shaneng ban pynieng hangta kaba jngai kumba 20 phut eiei na ka jaka ba u ju ieng utei u mawpud.
Ha katei ka por kawei ka kynthei briew kaba dang khwai dohkha ka la iohi ba la kynran ia u mawpud shaduh sha Kynroh Dawki ( Wah Umngot) kaba la twa noh ha kine ki sngi, namar ka jingheh um, bad ha katei ka por ka la hylla bad pyrta briew ban ym ailad ban leit pynieng ia u mawpud shaduh katei ka jaka bad mar mar ka la pyntip sha ki bor shnong ka Dawki.
Tang mar ia ioh jingtip ki bor shnong ki la leit sha katei ka jaka bad wut wut ki la pyntip sha ki bor pyniaid District ka West Jaintia District ha kaba la pyntip sha u DC bad hadien la phah ia ka EAC ba kan leit sha katei ka jaka ban jurip ia kaba la jia, bad la leit ruh ban jurip ia u Pillar 1273-3S.La iathuh ba ia utei u Pillar uba khia kumba 300 kilo la rah da ki khar Bangla kiba ia don bun ngut kiba ia kit ha ka met jong ki.
Ka la mih ruh ka jingkynnoh na ki nongshong shnong ka Dawki ba katei ka jingleh ka dei tang ka buit pyniar pud ki khar Bangla ha kaba la iathuh ba mynta ki la nangtur nangtur ban khlong maw biang na kito ki jaka kiba la khang pyrshah ia ki.
Shillong, 19 Jylliew:Ka tnad ka koit ka khiah ka la ong ba kam duhnong eiei na ka jing pyut ei ki dawai ba la thied na ka skhim NRHM, badka daw ka dei namar ba ia kine ki dawai pyut la shu bujli noh.
Ha ka jingtip ba la ioh lyngba ka ain wad jingtip da u Rupang, ka laong ba ka dor jong ki dawai ba la pyut ei ka la kot haduhT.4,04,47,181 klur hapoh ka kudam jong ka NRHM.Ha kane ka ain wad jingtip la kdew ba ia kine ki dawai ba sniew lathied na ki khathynniew tylli ki kompeni bapher bapher.
Ha ka jingtip ba la ioh da ka ain wad jingtip, la pyni ba ki kompenikiba pynpoi dawai sha ka tnad ka koit ka khiah ka jylla ki long kaPharma Stockist, Quinton Road, Shillong, M/s Rin Pharmaceutical, Golflink,Main Road, Shillong, Arengh Medical Supplier, West GaroHills, Tura, M/s Health Care Distributor, Garikhana, Shillong, SanbhaMedicals, Umsohsun, Shillong, Dey’s Drug &Chemicals, Siliguri, EDBAEnterprise, Rngi Rynjah, Shillong, Modern Drugs & Remedies , West GaroHills, Tura, Meghalaya Pharmaceuticals, GS Road, Khyndailad, Shillong,Gee Cee Pharmaceuticals, GS Road, Shillong, M/s Krom Rapsang, Jaiaw Langsning, Shillong, Meghalaya Drugs Distributor, West Garo Hills,Tura, Bimola Pharmaceuticals, LDB Buildings, GS Road, Shillong,Eastern Pharma, Khyndailad, Shillong, Farma Remedies GS Road, Khyndailad, Shillong bad ka Ess Bee Enterprise, Lawmali, Shillong.
Ia kine ki kompeni shalan dawai, la jied lyngba ka jingkhot tenderbad la jied katkum ka jingibit ka kynhun ba dei peit ia kane ka kam,la ong ka jingtip ba la ioh na ka tnad DHS.Ki dkhot ha ka Purchasing Board ki kynthup ia u secretary ka tnad kakoit ka khiah, u director ka DHS (MCH&FW), State Programme Manager kaNRHM, bad uwei u dkhot ba la lah ban thung ha kane ka Board ban peitia ka jingthied dawai.
La kdew ba ka sorkar ka la thung ia ka komiti ban pynlong ia kajingtohkit halor ka jingpyut ei ki dawai ha kudam ka NRHM bad haduh mynta kam pat ioh eiei ka jingtip ne ka kaiphod halor kane.
Shillong, 19 Jylliew:U Chief Secretary ka jylla u Bah P.B.O.Warjri u la kyntu ia ki khynnah skul ba kim dei ban dawa tang ban ioh ia ki hok lajong hynrei dei ban iarap ban pynioh lem ia ki hok jong kiwei ruh.
Haba kren ha ka prokram ialap pynshai paidbah halor ka hok jong ki khynnah bad ki kyn thei kaba long ha St.Mary’s Higher Secondary School, Shillong, u Bah Warjri u la ong ba bun ki khynnah ki bym ioh ia ki hok jongki.
Kiba la san, ki dei ban iarap ia ki khynnah da ka jingiaid bad ka jing sumar bad ban pynthikna ba ki hok jongka khynnah ki dei ban poi sha ki.
U la pynshlur ia ki khynnah skul ban burom iwei ia iwei pat.
U la kyrmen ba kane ka jingialap pynshai kan pynkyndit bad pyrsad mynsiem ia ki samla ban wanrah ia ka jinglong jingman kaba koit ba khiah, kaba suk kaba sain ha ka imlang sahlang.
Ia kane ka prokram ialap pynshai la pynlong da ka State Commission for Protection of Child Rights (SCPCR), Megha laya bad ka State Resource Centre for Women (SR CW), Meghalaya ryngkat ka jingiatreilang bad ka Social Welfare Department, Meghalaya bad ka Round Table, India.
Ia kane ka prokram yn pynlong ha ki 28 tylli ki skul bad ki kolej naduh u 19 tarik Jylliew haduh ka 31 tarik Naitung, 2015 ha East Khasi Hills District ban pynshai ia ka jingeh ha kaba iadei bad ka shongkha shongman bad ka jingkoit jingkhiah, ka jingshalan khynnah, ka jingpyndonkam drok, ka jingshongkha khynnah, ka jingshah thombor ki kynthei bad ki khynnah bad kiwei ki jingeh.
Kiba don lang ha kane ka sngi ki kynthup ia u Commissioner  & Secretary ka Social Welfare u  T.Dkhar, u Director ka Social Welfare u Bah H M.Shang pliang,ka  Chairperson  SCPCR  Meghalaya ka Kong M.Kharkongor, ka Mission Director ka SRCW ka Kong I.Warjri bad ka Principal ka St.Mary’s Higher Secondary School ka Sister Sonia.
Ha kane ka sngi, la don ruh ka jingiaphylliew jingmut bad ki khynnah skul bad ki riew shemphang halor kine ki jingeh.
Shillong, 19 Jylliew:U Chief Executive Member ka KHADC u bah Pynshngain N Syiem u la kynnoh ba ki lai kynhun ka Sur Ki Samla Mawlai, FKJGP bad KSU Mawlai  kiba pynlong ia ka jingiapyni nia lashai ka sngi ha Mawlai Phudmuri ki la ialam bakla ia ki paidbah namar ba ki la kam ha ki kot khubor ba ma u ruh un leit ia shim bynta ha katei ka rynsan ia pyni nia, kaba u la ong ba u khlem kular lane kohnguh ha ki ba un leit ia shim bynta.
U la ong ba ha ka por ba ki wan ai jingthoh bad wan ia kynduh ia u ha kamra treikam jong u ban khot sha katei ka rynsan u la ong ba u la ai ha kid a u phone nombar jong u bad u la ong ba kin sa phone ia u ban pynthikna namar ba u dang hap ban ia syllok bad ka EC bad kumjuh ruh ki MDC ka PDF bad hadien ba la dep ia kren bad ki para MDC u la ong ba u la shim ia ka rai ban ym leit hynrei u kyndit ban iohi ha ki kot khubor ba kitei ki lai kynhun ki la kam ba ma u ruh un leit ia shim bynta lang.
“Katei ka jingpyn mih khubor ka dei kaba ialam bakla ia u paidbah" ong u bah Pynshngain.
“Ngam kwah shuh ban ai kano kano ka jingkynthoh halor ka VAB hadien ba ngi la dep iakren hapoh ka iing dorbar namar ka jingkwah ka jong ngi ka long bau Lat ka jylla un mynjur noh ia ka VAB khnang ban ai bor biang ia ki Rangbah shnong ba kin treikam" u la ong.
U Bah Pyn shngain u la ong ka jingiatainia ha ki jaka paidbah kan nym poi shano shano ruh namar kam lah ban weng ia ka jingeh jong ki Rangbah shnong.
Ha ka juh ka por u la ong, ba dei ban ai lad ia u Lat ka jylla ba un mynjur bad yn sa wanrah pat ia ka jingpynkylla ban pynrung ia ki kyndon ha kane ka VAB.Shillong, 19 Jylliew:Kawei ka kong kaba trei Anganwadi ka kong Balisha Lyngdoh ka la shah beh kam hadien ar phew lai sngi ba ka la shah thung kam ha ka Child Development Project Officer (CDPO).
Ka CDPO ka la kam ba ka daw  ba la weng noh kam kadei namar ba bakla ban type ia ka kyrteng.
Ka kong Balisha Lyngdoh  ka la shah thung kam kum ka nong trei ka anganwadi  ha Mawlamwir Sector 7-A Centre hapoh ka Integrated Child Development Scheme (ICDS) Project ha South West Khasi hills hadien ba la pynbna ba ka dei kawei na ki nongthep kam kaba pas ia ka eksam written bad ka personal interbiw.
Na ki 9 ngut ki nongthep ia kane ka kam, saw ngut kiba pas ia  ka personal interbiw ha ka resol ba la pynbna da ka ophis ka ICDS ha ka 30 tarik Lber 2015.
Ia kane ka kam ba lait la pynbna ha ka 20 tarik u Lber.
“Hadien arphew lai sngi ba nga la trei ha kane ka kam syndet syndet ka CDPO ka la phah ia ka shithi ban weng kam noh ia nga", la iathuh ka kong Lyngdoh haba kren hynne ka sngi Thohdieng sha ki lad pathai khubor.
Ka kong Lyngdoh ka la ong ba ka CDPO ka ML Shira, ha ka jingshisha ba kan thung ianga hynrei ka la thung pynban ia uwei u briew uba don ia u  roll number AWW 102, u bym shym la mih kyrteng ne pas ia ka personal interbiw.
Kane ka jingbeh kam ka long kaba pynlyngngoh, la ong ka kong Lyngdoh bad ka la pan jinngshai ba ka CDPO halor kaei ka nongrim ba ka beh kam noh haba nga la pas bad ng la iohpdiang ia ka shithi thungkam na bynta kane ka kam.
“Ka jubab ka CDPO ba ka weng kam ka dei namar ba ka ophis ka bakla ban type ia ka kyrteng ha ka resol ba la pynmih," la ong ka kong Lyngdoh  bad ka la bynrap ba ka CDPO ka la ai ruh ia ka admit card na bynta ban ialeh ia ka eksam na bynta ka kam Anganwadi helper post hynrei nga la kyntait.
“ka jingbeh kam ia nga kadei ka bym lah ban pdiang", la ong ka kong Lyngdoh.
Ha kawei ka liang na ka liang ka Khasi Students Union (KSU) South West Khasi hills ka la pynrem ia kane ka jingleh ka CDPO.Ka KSU-SWKH ka la dawa ban thung biang ia ka kong Lyngdoh ha kane ka kam bad ba dei ban weng noh ia ka CDPO na kane ka district hapoh shi bnai lym kumta kan pynlong ia ka jingiakhih.
“Ka jingaidaw ka CDPO  ba dei ka jingbakla ban type kyrteng kadei ka bym lah ban pdiang bad kane ka pynkhein ia ka hok ba dei ban ioh.
Ngi sngew ba ka don kaei kaei sha lyndet bad kadei tang ka jingthmu ban pynkulmar ia ka rukom thungkam Anganwadi," la ong u president ka KSU-Mawkyrwat Circle  u bah Forwardman Nongrum hynne ka sngi haba kren sha ki nongthoh khubor.
Ka seng ka dawa ba ka sorkar jylla bad ka tnad Social Welfare ba kin pynkynriah ia ka CDPO na kane ka district hapoh shi bnai.
U bah Nongrum u la ong ba lada ka CDPO ka bakla tang ia ka kam barit kum ka kam Anganwadi kaba ka tulop ka long T.3000, kumno ki paidbah kin shaniah ia kane ka ophis ba kan bat ia ki projek kiba dei  da ki lak tyngka.
Shillong, 19 Jylliew:Ki nongshong ka Mawphlang  ki la kynnoh ba ka la don ka jingthmu ban pynjot ia ka law kyn tang ha Mawphlang na mar ka jingpynkhreh ban pynlong ia ka tamasa bam bad shet jingbam tynrai ne ka Tera Madre International Slow Food Festival kaban long h u Naiwieng mynta u bnai.
Ki nongshong shnong ki la ong ba ka long kaba sngewsih ba tang namar ban pynlong ia kane ka tamasa, la thmu ban pynjor pynban ia ka law kyntang ha ka kyrteng ka roi ka par.
Ka long kaba pang met shisha ban iohi ba ki nongwankai pyrthei kiba wan jngoh ia kane ka jaka ki ju pyrto ia ka jinglong kyrpang jongka.
Ngi sheptieng ba kane ka Law Kyntang kaba la ai da ki longshwa kin shah pynjot noh thiaw ha ki riew khwan myntoi" la ong ki nongshong shnong ka Mawphlang.
Ki la kdew ia ka jingshna ia ka surok ha lyndet kane ka Law Kyntang bad kiba khlong.
Katkum ki kot ki sla ba la ioh ki nongshong shnong, ka sorkar ka la mang pisa haduh T.19 klur ban shna surok ha lyndet kane ka Law Kyntang bad ban pynbha ia ki surok shnong hapoh shnong Mawphlang.
Ki la ong ba ki nongwankai khamtam kiba dei na bar ri ki ieid ia ka mariang kaba itynnad.
Lada ki kwah ia ki jingitynnad ba shna u briew kin leit sha Singapore bad sha kiwei ki jaka hynrei ki wan ban peit shane namar ka jingitynnad ka mariang.
Katkum ka jingong jong ki nongshong shnong, ki la iohi ia kane ka jingthmu ban pynjot ia ka Law Kyntang ha u bnai Jymmang.
Ngi kynmaw ba ym ju don ba nud ban leit tam wat tang I dieng rit ruh na kane ka Law Kyntang.
Hynrei mynta ka jinglalot jong ki katto katne ngut, ki la pynjot ia ka.
Kane kam dei shuh ka tamasa jingbam hynrei ka dei ka tamasa bamsap" la ong ki nongshong shnong.
Haba iakren bad u Lyngdoh ka Hima Mawphlang u Bah NK Lyngdoh u la ong ba ki la don ki briew kiba thmu ban ialam bakla ia ki paidbah.
"Ka sorkar ka la mang pisa T.22 klur ban pynbha ia ki surok naduh Lad Mawreng haduh Mawphlang katkum ka projek ban pynbha shwa ban wan ka tamasa jingbam tynrai", u la ong.
Nalor ka jingpynbha ia ki surok shnong hapoh Mawphlang, ka jingmang pisa ka long ruh ban shna ia ka surok ha lyndet ka Law Kyntang.
"Ngi shna ia ka surok ban ailad ia ki paidbah ban wan sha kane ka tamasa bad ba kin wan peitkai ia ki jingbuh hyndai kum ki Maw Shyieng bad Khmah Lyngdoh kiba don ha lyndet ka Law Kyntang", la ong u Lyngdoh ka Hima Mawphlang.
Hynrei, u la ong ba kam shym don ka jingthmu ban pynjot ia ka jingitynnad ka Law Kyntang.
U la ong ba ki maw ki dei ba khlong na ka jingtih ia ka surok ha lyndet ka Law Kyntang.
“Ngi la pyrshang ban pynthikna ba kam nym don kano kano ka jingpynjot ia ka Law Kyntang.
Ka PWD ka shna ia ka surok katkum ka jingpeit bad bthah jong ki longsan jong ka Hima",  u la ong.
U la ong ba ka tnad PWD kan pyndep ia ka jingshna surok ha u bnai Nailur.
Shillong, 21jylliew:Ka kynhun tohkit kaba tohkit ia ka jingiap jong iwei i khyllung ba dang ar bnai shiteng  ha Sohra ka la dep ban tohkit bad ka la phah ia ka ripod sha ka sorkar jylla , iathuh ki tyllong khubor ka bym shym la iathuh bniah aiu la batai ha katei ka ripod.
Lah ban pynkynmaw ba 3 bnai mynshuwa kata ha u lber, 2015 iwei i khyllung kynthei iba dang ar bnai shiteng i la khlad noh hadien katto katne ba i la ioh ia ka injekshon  na Community Health Centre, Sohra.
Ka injekshon ba la ai ia itei i khyllung ka dei kaba ju ai ia ki khyllung kiba ha katei ka rta kaba la tip kum ka DTP ( Diptheria , Tetanus and Pertussis).
Hadien ka jingiap itei u khyllung ki kmie ki kpa ki la ujor FIR sha ki pulit ha kaba ki la kynnoh ba tang mar ia ioh injekshon hadien kumba shi kynta i khyllung i la nang tlot nang tlot ka bor met bad hadien kumba katto katne kynta ki la khlad noh.
Itei i khyllung i dei jong i kong Baiamonlang Laloo bad u bah Wanlambor Kharumnuid kiba dei ki nongshong shnong ka Saitsohpen, Sohra.
Shillong, 21 Jylliew:La shibnai tam myn ta ka shnong Mawphu, kaba don ha ki thain Sohra, kaba hap hapoh ka Shella Konstitwensi ka la shong dum namar ka jing bym ioh bording.
Kham mynshuwa kumba katto katne taiew ka la don ka jinglip ding mar shiteng shnong bad mar shiteng pat ki ioh ding, hynrei kumba ar taiew mynta  baroh kawei ka shnong ka la dum syndon tliw.
Haba ia kren bad u nongthohkhubor, uwei na ki samla ba ka shnong Mawphu ka la pynkupbor ha u ban ia kren u la ong ba la katto katne taiew ki bor shnong ki la leit ia kynduh ia ki bor ba dei peit ia ka bording ha katei ka thain bad ha katei ka jingiakynduh u la ong ba ki la iathuh ba ka daw ka jingduh bording ka dei namar ka jingsniew ki tiar ki tar bad ki la kular ba tang shu kham rang ka bneng kin wan ban pynshna noh, hynrei haduh mynta ruh ym pat don ba wan shna.
Katba ha kawei pat ka khubor, ha Dawki la iathuh ba ym don bording naduh ka sngi saitjain haduh ba thoh ia kane ka khubor, kaba la long la ar sngi kynthih.
Ki tyllong khubor ki la iathuh ba ha Dawki tang u Lineman uba dei peit ia ka bit ka biang ka bording ha katei ka thain ruh um don mynta la ar bnai kynthih.
Lah ban kdew, ba katei ka jingduh bording ka la jia khah khah ha kine ki sngi ha kylleng ki jaka khamtam ha  ki thain nongkyndong, ha kaba don ki shnong kiba da ki bnai ki bnai kim ioh bording.
Shillong, 21 Jylliew:Ki jingpyrshah  ia ka jingai ka sorkar jylla ia ka 18 akar ka jaka jong ka tnad ri jingri kaba don ha 7 mer- Upper Shillong ka la nangtuid katba nang mih ki sngi.
Kham myn shuwa ka KHNAM ka la pyrshah jur halor ka jing ioh jingtip jong ka ba ka sorkar ka thmu ban ai jaka ia ki shipai suin ha 7 mer, kham hadien la pyrshah sa ka KSU Upper Shillong Circle kaba la kam ba ki Rangbah shnong katei ka thain ruh ka la pyrshah jur ia katei ka jingthmu ka sorkar ban ai noh ia ka jaka kaba heh 18 akar sha ki shipai suin.
Mynta pat ka la mih ka jingpyrshah sa na ka seng UDP, Mylliem Konstitwensi ia katei ka jingthmu ka sorkar, u President ka UDP, Mylliem u bah Hamlet Dohling u la ong ba katei ka seng ka la ioh jingtip lyngba ka RTI kaba ka la don ruh ia ki jingshisha ha kti ba ka  jingialang ba 19 jong ka Rajya Sainik Board ka la mynjur ban ai ia ka jaka kaba heh 18 akar kaba don ha 7-mer Upper Shillong kaba dei ka jaka jong ka tnad ri ingri ka sorkar jylla sha ki shipai suin ( Indian Air Force-Eastern Air Command) bad ha katei ka jingmynjur la soi da u myntri rangbah ka jylla u ba dei ruh u President katei ka Board.
Ka UDP ka la ioh jingtip ruh ba u myntri rangbah u la hukum ban lum ia ka jingialang hapdeng ki shipai suin, ka tnad Revenue ka sorkar jylla, ka tnad ri jingri, bad u Deputy Commissioner ka East Khasi Hills ban ia kren shuh shuh ia ki jingdonkam.
Ka UDP ka la thoh da shithi sha u myntri rangbah ka jylla ha kaba ka la ong ‘phi la tip ba ka Upper Shillong ka dei ka thain ba la ker tawiar da ki shipai khyndew, ki shipai suin , ka UDP ka pyrshah jur ia ka rai ba ka sorkar ka la shim ban ia ka 18 akar ka jaka sha ki shipai’ ong ka jingthoh ba la phah sha ka sorkar.
Ka UDP ka la dawa ba ka sorkar ka dei ban weng noh ia katei ka rai jong ka lym kumta ka la byrngem ba kan leit rah ia katei ka mat sha ki paidbah.
Shillong, 21 Jylliew:Ka la mih ka jing dawa na kiba bun pynlong ia ka jingtohkit halor ka jingsuba donkti jong ki nongtrei ka Meghalaya Urban Development Authority  (MUDA) bad ki trai iing bangla kiba don ha kane ka nongbah Shillong.
Ki nongshong wai ha kine ki iing bangla ba la shah hukum ban mih namar ba ki iing ki long pyrshah ia ka ain ka MUDA, ki la ong ba lada ki jingtei ki long beain hadien ba la ai bor da ka MUDA hi, balei ka MUDA kam shym la wan peit ia ki jingtei ha ka por kaba shna namar ba lada don ka jingtam pud ia ki kyndon ba la buh ka MUDA, lah ban pynbeit noh ha ka por ba shna ia ki iing.
La donkam kyrkieh ban don ka jingtohkit kaba biang halor ka jingsuba donkti jong ki briew ka MUDA bad ki trai iing, la pynpaw ki nongshong wai.
Ka kashari High Court ka Meghalaya  ka la hukum ban khang lut ia baroh ki jingtei kiba pynhein ia ki kyndon ba la buh da ka MUDA haduh ba ki nongshong wai, ki khynnah skul ki la shah  ktah jur.
U heh sorkar u la kubur ba lehse ka don ka jingleh bym biang na ka MUDA ha ka rukom pyntreikam ia ki kyndon shna iing ka MUDA.“Donkam ban peit ia kane ban lap ia ka jingshisha ia ka jingiadei jong ki briew na ka MUDA bad ki trai iing", la ong uwei u heh sorkar.
Ha kawei ka liang, la ong ba ka MUDA ka don duna bha ki enjiniar kiba peit ia kane ka kam bad ka shem jingeh ban leit buddien ia ki jingtei hadien ba la ai bor ia ki ban shna.
Nalor kine ki 24 tylli ki jingtei ba la shah khang ha ka Kashari, ki don ruh bun ki jingtei ha kane ka nongbah ba ka MUDA kam shym la peit watla ki pynkhein ia ki kyndon shna iing.
Ka Kashari High Court kan sa shong bishar biang ia kane ka kam la sngi palei bad kan sa pynmih ia ka rai eiei halor kane.
Shillong, 21 Jylliew:Ha ka sngi saitjain, jong ka taiew ka 20 tarik u jylliew ka nongbah Shillong ka la dum tliw namar ka jingpynlip ka  tnad MeECL kaba la sdang naduh ka por 9 baje mynstep haduh ka por 5 baje janmiet kaba la long haduh 8 kynta kynthih.
Ki paidbah ki la lyngngoh ngain ia katei ka jingpyn lip ding ka tnad MeECL khlem kano kano ka jingpyntip lypa, hynrei la pyntip tang sha ki kot khubor kiba katei ka tnad ka ieit eh.
Katei ka jingpynlip ding ka la pynlyngngoh ngain ia u paidbah ka nongbah Shillong namar  lah ban ong ba ka dei ka sien ba nyngkong eh hi ruh ha ka jingpynlip katei ka tnad ba kan pyn shongdum ia ki paidbah haduh 8 kynta kynthih.
Haba ia kren bad u nongthohkhubor,  kiba bunbah ki riew paidbah ki la pynpaw ia ka jingeh jong ki kaba ki la ia kynduh ha katei ka jingpynlip ding kaba baroh shisngi khamtam namar ba ka dei ka sngi saitjain ka sngi ba ki nongtrei bylla ki dei ban ia khein ia diah bad ka sngi ba ki ioh bai nongtrei na ki malik jong ki.
La iohi ba ki nongtrei ha ki karkhana ot dieng, ki  karkhana shna miej , shuki , jingthiah, jingthiah  bad kiwei ( Furniture), ki karkhana shna jingkhangit jingkhangbah nar, ki Petrol Pump ki la shu ia shong thad slap lyngktar namarba ym long treikam khlem bording ilektrik.
Nalor kitei ki jaka trei ki don ruh ki ophis ki bym dei ki ophis sorkar ki la shong thiah thai ha katei ka jingpynlip ding kaba kyndit jong ka tnad MeECL.Kiba bunbah ki paidbah ha nongbah Shillong kim tip ia katei ka jingpynlip kaba khlem ai jingtip kaba thikna da katei ka tnad,  watla ka la ai jingtip sha ki kotkhubor ba ka sngew ieit eh ruh hynrei la pyntip pat tang da ki kynta shuwa ba kan pynlip ding kaba ki  paidbah kim shym la ioh ban pynkhreh lypa ia ka jingdonkam jong ki.
Nalor ki jaka trei , ha ing ha sem ki don bunbah ki longing kiba shu shaniah beit ia ka shet ka tiew jong ki ha ka bording, ki don kiba hap ban shaniah wat tang ka um sum ruh ha ka bording, don pat kiba saitjain ruh tang da kaba pyndonkam da ka bording bad kiba bunbah ki jingdonkam jong ki.
Kaba kham synei lei lei ia ki nongbylla sngi  ha ki karkhana kiba la ia kut ia ki Customer jong ki ba kin wan shim ia ki tiar ba ki phah shna ha ka sngi saitjain hynrei haba la leit wad ki hap ban shu ai jubab, ‘phi la iohi hi ong ym don bording baroh shisngi , ngin pyndep kumno’.
Ha ka jingiakren bad u nongthohkhubor , kiba bunbah ki la pynpaw ba ka tnad MeECL kam shym la khein briew shuh ia ki nongtrei bylla, ia ki nongtrei kam lajong,  naba ka la shu pynlip ding kynsan kynsan, bad ki la kynnoh ba katei ka tnad ka khein briew tang ia ki ophis sorkar  ki bym ju treikam ha ka sngi saitjain.
Shillong, 21 Jylliew:Lem bad ka pyrthei, ka jylla Meghalaya ruh ka la rakhe ia ka sngi kilan met Yoga ha kane ka sngi u Blei ka 21 tarik Jylliew ha kiba bun ki jaka.
U Lat ka jylla u V Shanmuganathan bad ruh u Myntri Rangbahduh ka ri u Nanrendra Modi ki la kilanmet Yoga nalor kiwei ki ri ki la rakhe kyrpang ia kane ka sngi kum ka Sngi Kilanmet Yoga.
Tang ha kane ka jylla ki don haduh 14 tylli ki jaka kilanmet Yoga.
U Lat ka jylla u Shanmuga nathan u la leit kilanmet Yoga ha Garrison Ground, Rhino Training Centre, Shillong bad ha kane ka jaka la wan ban iashim bynta bun bah ki briew kiba dei ki dkhot ka NCC.Ki don haduh 4958 ngut ki dkhot ka NCC ha kane ka jylla kiba leit ban iashimbynta a kane ka jingkilanmet Yoga ha ki 14 tylli ki jaka ba la pyn khreh ha kane ka jylla.
Ka UN  ka la pynbna ia ka 21 tarik Jyl liew kum ka  sngi rakhe ia ka Yoga ha ka pyrthei hadien la tyrwa da ka India ha kaba 175 ngut ki dkhot ka UN ki kyrshan ia kane.
La tyrwa ia kane da u Myntri rangbahduh ka ri u Narendra Modi  ha ka jingialang ba 69 ka United Nations General Assembly (UNGA) ha ka 27 tarik Nailur, 2014.
Shillong, 21 Jylliew:Ka liang synshar ha KHADC ba ialam da ka Congress ka PDF ka la len ba kam pat iakren eiei halor ka mat ban rah da ka jing ia tynjuh bor, pyrshah ia ka chairman ba la thung ka ARPA ka Kong  Teilinia Thang khiew ha kane  dorbar lyiur kaban sdang naduh ka 26 tarik Jylliew haduh ka 30 tarik.
"Kumba ka long mynta, kam don ka jing thmu ban weng ia ka chairman.
Kam pat don ka jingthmu ban pynkhyllem ia ka chairman ha kane ka dorbar lyiur ban wan", la ong u Dy CEM u Bah PT Sawkmie ha kane ka sngi u Blei.
Shwa ia kane, la don ka khubor ba ka PDF kan wanrah da ka no-confidence motion ban pyn khyllem noh ia ka chairman ka KHADC bad ban thung da u bah Mansturdy Nongrem.
Lada ka long kaba shisha ka jingong jong u Bah Sawkmie ne kaba shu len hynrei kan paw ha ka dorbar kaban long naduh ka 26 tarik haduh ka 30 tarik.
Namar ba ia ka kam Deputy Chairman la mynjur ban thung ia u Bah Gabriel Wahlang u MDC shu sieh ha kaba ia ka elekshon ban jied la buh ban  long ha ka sngi ban bud ka jingshong dorbar.
U Bah Sawkmie u la iathuh ba ka Executive Committee (EC) kan iakynduh la sngi Nyngkong ban iaken ia ki mat ba iadei bad kane ka dorbar ban sa long shen.
Ha kawei ka liang ka ARPA ka la ong ba kam pat iakren eiei la kan buh kyrtong ne em na ka bynta ka shuki deputy Chairman.
U chairman ka ARPA u Bah Metbah Lyngdoh u la ong ba ka ARPA kan sa iakynduh  la kumno kumno ha ka sngi Nyngkong ban iakren ia kane ka kam.
Haba kylli kiei ki mat ba ka ARPA kan rah ha kane ka dorbar, u Bah Lyngdoh u la ong bay m pat iakren bad lada donkam ka Village Administration Bill ka dei kawei.
Shillong, 21 Jylliew:San ngut ki Mei Ieid ba la dap 65 snem tam la kynnoh ba ki la shah pyn duh ia ka skhim penson ne baibam tymmen ka Indi ra Gandhi National Old Age Pension Scheme (IGNO APS) kiba dei na ka shnong Kynroh Nonglyer.
Kine ki san ngut kiba la kynnoh ba la shah pynduh ia kane ka skhim ki kynthup ia ka (1) Kong Skem Kurbah, (2) Kong Thim Kyrsian, (3) Kong Jwim Basalarmaw, (4) Kong Bron Nongrum bad (5) Kong Kwet Nongrum.
Kat kum ka jingpyllait khubor, ka CSWO kine ki mei ieid ki la shah pynduh ban ioh ia kane ka skhim la bun snem mynta.
Ka President ka CSWO ka Kong Agnes Kharsiing ka la ong ba kine ki mei ieid ki la leit sha ophis jong u Block Development Office (BDO) ha Mawphlang bad la iathuh ba ia ka pisa la dep thep ha ka Account ha Post Office kaba don ha shnong Krang ha East Khasi Hills.
“Namar ba kim dei kiba nang thoh nang pule, u nongtrei ka Post Office ha Krang u Banriwell Kurbah u la shim ia ka passbook jongki bad um shym la pynlait ia baroh ka pisa jongki", la ong ka Kong Kharshiing.
Haba ki leit ban sei ia ka pisa, la iathuh ia ki da u Banriwell Kurbah, ba kam don satia ka pisa ha Post office.
Ki la leit sha Post Office ha Sohiong, hynrei la iathuh kumjuh ba ym don pisa, la bynrap ka Kong Kharshiing.
Namar ba kim dei kiba kyrshan ia u MLA/MDC ka Sohiong, kine ki mei ieid kim shym la ioh jingiarap eiei na u halor kane ka kam.
Bad kaba pynsngewsih ka long ba lada ki leit ruh un nym leh eiei, namar ba kim dei ki nongkyrshan jongu ha ka por elekshon, la ong ka Kong Kharshiiing.
Ka CSWO ka la ong ba namar ba ka dei ka kam bamsap ha Post Office ka tnad CBI (Central Bureau of Investigation) ka lah ban shim kam ia kane ka jingjia bad ban pynlong ia ka jingtohkit ban sei madan ia ka jingshisha.
Ka sorkar jylla ka dei ban phah tohkit da kaba bthah ia ki briew na Block ban leit ban tohkit ia kane ka jingjia kaba la shah knieh ri kitei ki Mei Ieid ia la ki hok jongki.
Ka Post Office ka dei ban ai ia ka jingbthah kaba shai ia ki nongthep pisa khamtam ia ki briew sha jaka nongkyndong ban iarap ia ki ym ban pyndik ban pynmih jingeh pynban, la ong ka Kong Kharshiing.
“Ka Sorkar ka dei ban peit ia kane ka jingjia bad ka tnad CBI ka dei ban shim sou moto ban pynlong ia ka jingtohkit ia kane ka jingjia bamsap", la ong ka CSWO.Shillong, 21 Jylliew:Ka sorkar jylla ka la hap ban pyndem ha ka jingkwah jong u Lat ka jylla u u V Shanmuga nathan ba dei ban pan jingmut shwa na ki paid bah halor ka Village Administration Bill (VAB) ka KHADC.Dang shen, u Lat ka jylla haba pynphai biang ia kane ka Bill ka KHA DC u la ong ia ka sorkar ba kan long kaba kham bha  ban pan jingmut shwa na ki paidbah halor kane ka Bill kaba la wanrah ia ka jingthalain nia na kiba bun ki kynhun bad ki riew paidbah.
Halor kane, ka khubor na ka sorkar ka la iathuh ba ka sorkar jylla mynta ka la don ka jingpyrkhat ba kan buh ia kane ka VAB ha ki paidbah ban pan jingmut.
Ka tnad ain ka sorkar jylla ka la eksamin ia kane ka Bill kaba la pynphai u Lat bad la sngewthuh ba ka lah ban ai jingmut ia ka sorkar ba kan buh ha ki paidbah ban ai jingmut halor kane ka Bill.
Mynshem taiew, u Lat ka jylla u la pynphai biang ia kane ka Bill sha ka sorkar ha kaba u la pan jingshai shuh shuh ha ki katto katne ki kyndon kiba la bsuh ha kane ka Bill.
U Lat u dang eksamin ruh ia ki bill jong ka Jaintia Hills Autonomous District Council (JHADC),  kaba la phah sha u dang shen.
Kine ki bill jong ka KHADC bad ka JHADC la pass ban pynkup bor ia ki Rangbah Shnong hadien ba la shah sloit naphang ha ka Kashari High Court ka Meghalaya.
Shillong, 21 Jylliew:U MDC ka Nong krem u bah Ardent M Basaiawmoit u la  ther tyngeh ia ki nongialam ka PDF kiba la kyntait ban mih shakhmat ban pynshai paidbah ia ka Village Administration Bill (VAB) hynnin ka sngi Saitjain ba long ha Stand bus Mawlai.
Ha ka jingshisha hynnin ka sngi ki ar tylli ki seng Mawlai ka FKJGP bad ka KSU, ki la buh ia ka jingiatainai hapdeng ki MDC ka ARPA bad MDC ka PDF kynthup ia u CEM ban pynshai ia ka VAB sha ki paidbah ka shnong Mawlai.
U Bah Ardent uba wan na ka liang ka ARPA, u la ong ka jingiakren jaidbynriew kam dei tang ha Dorbar hynrei lah ban iakren ha dukan, ha surok ne ha iing ha sem la ki paidbah ki donkam.
“Ha ka por elekshon pat ki kyrtong MDC/MLA shiteng synia ruh ki ia wan tied iing hynrei lada donkam ki paidbah ha kum kane ka por ki kyntait da kaba pynksan nia da kaba da rapjot", la ong u bah Ardent.
“Jin lada ki wan ha kane ka por ngi la ioh ban iatai para rangbah khnang ba u paidbah un ioh ka jingpynshai", la ong u MDC ka Nongkrem.
“Don lei lei ki kyrtong ha ka por elekshon ka met ki nongiap ka dang syaid hynrei ki la poi ban wan sngew lem",la ong shuh shuh u bah Ardent.
U la ong ba lada ka VAB ka pynkhein ia ka riti synshar ka ri India ne ka long beain ka mut ba ka ain Land Transfer Act, Trading byn non-tribal, reservation policy Act ruh ka long beain.
“Lada ka jingialap pynshai paidbah jong ngi ia ka VAB ka long beain kem iangi", la ong u bah Ardent.
U la ther ia ka PDF halor ka jingkynnoh leh politik ia ka ARPA da kaba ong ba leh politik ia ka VAB.U la ong ha ka Dorbar kyrpang ka KHADC ha ka 30 tarik Jymmang katba ka Dorbar ka dang iaid ki nongialam ka PDF pat ki la phah khubor sop sop da ka sms mobile sha ki nongialam ka synjuk ki Rangbah shnong ha ka por ba long ka Dorbar bah ha katei ka sngi ha madan Polo.
“Hato haba kumne mano ba leh politik, mano ba kwah burom ka ARPA ne ka PDF ne", la buh jingkylli u bah Ardent.
“Sngew synei ia ki paidbah kiba shong tyrsain ha katei ka sngi watla hapdeng u lapbah bad ki la shu thap kti ba la pynbna ba la pas ia ka VAB khlem da tip ia ka jingshisha", la ong u bah Ardent.
Ha kane ka sngi, ki MDC ka PDF kiba kynthup ia u bah Process T Sawkmie u MDC ka Mawlai, James Sylliang  bad u CEM ka KHADC u bah Pynshngain N Syiem kim shym la wan mih sha kane ka jingiatai nia bad la wan tang ki nongialam na ka liang ka ARPA kynthup u CEM barim bah Adelbert Nongrum, bah Witting Mawsor, u bah Pyniaid Sing Syiem nalor ki nongialam ka KSU bad FKJGP kiba pynlong ia kane ka jingiatai nia.
Shillong,  21 Jylliew:Hadien ba la khang ia u jingbam maggi ha kane ka jylla, ka sorkar mynta ka la phah eksa min sa 12 tylli eiei  ki jait jing bam ban pynthikna la ki long kiba biang ne em ban pyndon kam.
Ka Assistan Commissioner ba dei peit ia ki mar bam ha ka jylla kong D Bahun Mukhim ka la iathuh ba ki kynja jingbam ba phah eksamin sha Guwhati ki long kum ki jingbam ba khot noodles.
Ki  jait jingbam ki dei kum u Wow Chow bad Rum Pum ba thied na Ne pal, Koka ba thied na Singapore, Wai Wai na Assam, Yippie bad Yummy na Ri Bhoi.
Ka kompeni Nestle dang shen ka la kyntait ba u Maggi u don jingma ia ki paidbah wat hadien ba la pynpaw da ki kaiphod na ki jylla bapher bapher ba la khleh bun ia u Lead bad Monosodium glutamate da kaba pynapw ba ka kaiphod ba la pynpaw ka long ka bym shisha.
Hynrei ha kajuh pat ka por katei ka kompeni ka la pdiang bad mynjur ban bret ne pynduh noh ia ki 400 million song (packets) kata kumba 27,420 ton na ki jingbam ba ka la pynmih iew, hadien ba ka sorkar pdeng ka la khang ban die ia ki jingbam ba pynmih na katei ka kompani.
La buh por ruh ba ia katei ka kam ban thang ia kitei ki song ba katei ka kompeni ka pynmih dei ban pyndep hapoh ka 40 sngi.
Shillong, 21 Jylliew:Ka sorkar jylla mynta u snem ka la pyllait T.1.80klur ka pisa na ka bynta ban siew ia ka tulop ki nongtrei ka State Meg halaya Housing Board.
Kane ka T.1.80 klur kan kot na ka bynta bansiew ia ka tulop haduh 15 bnai naduh u Naiwieng 2013.
Hynrei na kane ka T.1.80 klur ka pisa, ka Director ka Housing ka KongRM  Kurbah ka la pyllait tang T.1,27,61,509 ka tulop ia ki nongtrei kaState Housing Board kaba long tang 11 bnai bad ka pisa ka dang sah saT.52,03,849 ha pla ka Housing Department.
Katkum ka jingtip, la iathuh ba ha ka jingshisha ka sorkar ka la mangia katei ka pisa (T.1.80 klur) ban siew ia ka tulop na bynta 15 bnaiia ki nongtrei ka Housing Board.
Ka jingkylli ka la mih na ki nongtrei ka Housing Board, ka pisa kabatam na ka T.1.80 klur kaba long T.5,23,849 shaei ka leit namar bahaduh mynta kine ki nongtrei ka Housing ki la shu sah ha umdum namarkim shym la ioh kano kano ka jingtip halor kane ka pisa kaba don badka Director.
Katkum ka jingtip ba la ioh, ki nongtrei kane ka Board, ki la kwah baia katei ka pisa kaba dang sah T.T.5,23,849 dei ban siew lut noh iaka tulop jongki khnang ban pynsting shuh shuh ia ki bnai bym ioh tulopjongki kaba la kot sha ka shi snem shiteng.
“jin lada pyndonkam ban siew tulop lut ia katei ka pisa kaba dangsah, kan jingioh tulop jongki kan long 15 bnai, ym shuh tang 11 bnai",la pynpaw ki nongtrei katei ka BoardKi la ong ba kim sngew iahap lada ka tnad kan pyndonkam ia katei kapisa kaba dang sah ban thep sha ka Employee Provident Fund (EPF) kabadei ban thep sa T.40 lak eiei.
Ka daw ka jingpyrshah jongki ban thep sha ka EPF ka dei namar ba kimpat shai ba ka sorkar ka thmu ban phah shim Voluntary Retirement Scheme (VRS) ne Shongthait Mon sngewbha ia ki nongtrei ban pynwai nohia kane ka Board kaba la don da ki phew snem.
Shillong, 17 Jylliew:Ban iada ia ki jaid mrad ki sim ki doh bad ki dohum dohwah , ki riew rangbah ka thain Tyrso ba kynthup ia ki 16 tylli ki shnong ki la seng ia ka kynhun Them Umiam Wildlife  Protection Society (TUWPS) ha ka jingialang ha ka 17 tarik mynta u bnai.
Ha katei ka sngi, ki nongkitkam kiba la jied bad pynshkem ki kynthup ia u Chairman Bah JJ Shadap, Vice Chairman Bah Rojen Sten, Secretary Bah Alos Nongpoh, Asstt secy Bah S Shadap bad 40 ngut ki dkhot ka executive committee ba kynthup ia ki rangbah shnong, ki sordar bad ki riew rangbah ka thain.
Ka synjuk ka la maham tyngeh ruh ia ki paidbah ka thain ban ym thang khlaw khamtam ka por thlang naba ka pynjot ia ka mei mariang.
Kane ka long katkum ka khubor ba la phah da u Bah C Madur Publicity Secretary.
Shillong, 22 Jylliew:Ka Meghalaya Indigenous Youth Federation (MIYF), ka pynshai ba ka jingtih mawshun, ha ki bynta jong ka Nong talang, ka don ka jingktah ia ka mariang, hynrei, ha kajuh ka por, ka ong shuh shuh, ba ka skhim um jong ka Dawki, ka don shajngai bha na ka jaka tih mawshun bad ka seng, ka ong ba ka long ka bym iahap satia, ban kynnoh, ba katei ka skhim um, ka la jaboh noh, tang na ka daw jong ka jingtih mawshun.
Ka seng, ka shim, ba ka jingbym trei bha ia katei ka skhim, ka lah ban pynsniew ia katei ka um bad ka ban long ka bym bit satia ban dih.
La dawa da katei ka seng, ba ka tnat kaba pyntrei ia katei ka kam sha Dawki, ba kan peit bha ia katei ka jing pyntrei ia ka skhim sa shisien bad ban pynkhuid ia katei ka tyllong um, ba kan pynsuk ia u paidbah, uba donkam eh ia ka umbam umdih.
Na ka liang jong katei ka seng, ha ka jingpynmih khubor, kaba thoh da ka phareng, lyngba U Ma S Talang Convener jong ka MIYF, ka la pynsngew ba kan sa lum ia ka jingialang  jong ki nongtih mawshun, kito kiba pyrshah ban tih mawshun bad ki shnong kiba shah ktah na katei ka jingtih mawshun, na ka bynta ban lap ia ka lad ka ban poi sha ka jing ia beit jingmut lang.
Shillong, 22 Jylliew:Ka North Eastern Hills University (NEHU), ka la pynmih mynta ka sngi, ia ka result jong ka  II Year B.Com (Honours) bad kumjuh ruh jong ka II Year B Com (Pass).
[pule sla 6].
Shillong, 22 jylliew:Ka  Meghalaya Urban Development Authority (MUDA)kan sa leit ban jurip ban peit ia ki jaka ban shna iing ha ka nong bah Shillong na ka bynta ban pyrkhing shuh shuh ia ki jingtei ha kanongbah.
“Ngin sa pynkhreh ban peit ia ki jaka ha kiba bun ha ka nongbah.
Mar ia dep peit ia ki jaka, yn sa pyrkhing shuh ia ki jingtei ia kiiing bangla bad ka jingpyndonkam ia ki jingtei ha kiba bun ki jaka haka nongbah kumba la batai ha ka Meghalaya Town and Country PlanningAct", la ong u heh kane ka tnad ha kane ka sngi Nyngkong.
Katkum ka jingong jong une u heh sorkar, ka jinglong shngain kan deikawei ka mat kaba kongsan bha ban peit ia ki jingtei bangla.
“Ka jinglong shngain kan dei kawei na ki kyndon ba donkam ha karukom ai permishon ha ka nongbah" , la ong u heh sorkar.
Haba ai nuksa, u la ong ba kan don ka jingkhang ia ka jingshna jrongmala kum ha Raj Bhavan" u la ong.
Ka MUDA kan peit ia kine ki jaka ba ka jingtei iing kan long katkumka Meghalaya Town and Country Planning (Amendment) Act, 2004.
Wat la ka sorkar ka la pynkylla ia ka Meghalaya Building bylaws, hynrei ki don ki kam kiba donkam ban leh.
Ki don jingtei kiba jrong mala ha Shillong Jail kum ki hotel kibalah ban buh jingma.
Ki jingtei ha katei ka thain ki long ba la palat ia ka 17 meter badkane kan dei ka jingjrong kaba la shah ban tei.
Ka MUDA ka la iakynduh jingeh hadien ba la shah ujor  PIL la ujorha ka  Meghalaya High Court ia ka jingtei beain.
Ka committee ba la thaw da ka High Court ka la khang ne tah lahahaduh 24 tylli ki jingtei bangla ba la pynkhein ia ka ain ka MUDA.Ha kajuh ka por, ka Civil Society of Women’s Organisation (CSWO,) kala pynher shithi sha u  Chief Justice ka Meghalaya High Court, banpyrshah ia ka jingthmu ka tnad Sor, ban pynkylla ia ki kyndon shna iing.
“Kaba lyngngoh ka long ba ka sorkar jylla ka la khohreh ban shnaain ia ka jingpynkhein ain da kaba thmu ban pynkylla ia ki kyndonkhnang ban ailad ia ki nongpynkhein ain" la ong ka president ka CSWO ka kong Agnes Kharshiing.
Jowai, 22 Jylliew:Ki paidbah nong shong shnong jong ka shnong Amlari kaba don hapoh ka Amlarem development block jong ka West Jaintia hills District; kila ioh ia ka jingpynshai ha kaba ia dei bad ka kam kynshew pisa pilain bad khamtam ha kaba ia dei bad ki artylli ki inshuran thymmai ka sorkar pdeng haka Financial Literacy Campaign kaba la long ha kane ka shnong.
Ia kane ka Financial Literacy la pynlong daka Society for Urban and Rural Empowerment (SURE) ha ryng kat ka jingiatreilang jong ka National Bank of Agriculture and Rural Deve loment (NABARD) bad kumjuh ruh ka tnat ka Canara Bank ka sorkar India kaba don ha Jowai.
Haka jingialang kaba la long mynta ka sngi haka shnong Amlari la ioh iaka jingpynshai na u Larry Shabong uba long u  Branch Manager jong ka Canara Bank, Jowai shaphang ki skhim thymmai kum ka Pradhan Mantri Jevan Jyoti Bima Yojana (PMJJBY), ka Pradhan Mantri Suraksha Bima Yojana (PMSBY) bad ka Atal Pension Yojana (APY).
Haka jingkren jong u; u bah Mawlong ula pynshai shaphang ka PMJJBY ba ka dei ka inshuran ba u briew uba don haka rta hapdeng 18 bad 50 snem u lah ban kynshew tang tyngka 330 shisnem (kata tang kumba ka shi tynga shi sngi) bad kiba ha iing jong u kin ioh haduh tyngka 2 lak tyngka lada jia ba u khlad noh.
Nangta pat ka PMSBY pat ka dei ka Accidental insurance kaba ki briew kiba don account ha ki bank kiba don ha ka rta hapdeng 18 bad 70 snem ki lah ban kynshew tang tynkga 12 shisnem (kata ka mut shi tyngka shibnai) bad kin ioh iaka inshuran kaba shong dor 2 lak tyngka, ka inshuran kan long lada ki jia ba iap ne ba dkoh na kata ka accident.
Ha kane ka sngi la ioh ruh iaka jingpynshai ba ki nongkynshew pisa kiba don account kiba don ha ka rta hapdeng 18 bad 40 snem ki lah ruh ban ioh iaka penshon lyngba ka Atal Pension Yojna (APY) kaba shongdor naduh 1000 shibnai haduh 5000 tyngka shibnai da kaba siew tang tyngka 42 ne 210.
Hadien bala ioh jingpynshai shaphang kine ki skhim ki paidbah kiba don ha kane ka FLC, la ioh ruh iaki jingkylli na ki paidbah ban nang ioh jingshai shuh shuh shaphang kine ki skhim.
Naka liang jong u bah Larry ula kyntu jur ia ki paidbah nongshnong shnong ba kin shim kabu ia kane a lad kaba ka sorkar kala ai shwa ba kan kut noh.
Ha kane ka sngi la ioh ruh iaka jingbatai shaphang ki FIG (Farmer Interest Group) dak kong Sony Thubru bad ia ka jingialang la pyniaid da u H.H.Mohrmen uba long u president jong ka Society for Urban and Rural Empowerment (SURE) bad la ioh iaka jingkren pdiang sngewbha na u Rangbah Shnong ka Amlari Model u ma Shanbor Nongrum.
Shillong, 20 Jylliew:Ki phlim khasi ki la nangkiew ha ka rukom shna phlim bad ha kane ka kynti kaba mynta u bah Commander Shangpliang uba dei uwei na ki nongpynmih phlim ba la paw ka jylla u la leit ring ia ka phlim kaba saw jongu shaduh Mumbai.
Haba iakren bad u bah Commander Shang pliang uba dei u Producer jong katei ka phlim u la pynthikna ba la leit ring shisha ia kane ka phlim jongu sha Mumbai.
U la iathuh ba ka kyrteng jong kane ka phlim ka dei ‘Sashsien’.
Haba kylli balei u laleit ring ia kane ka phlim sha Mumbai, u bah Commander Shangpliang u la iathuh ba dei namar ba ka script ka dawa ban leit ring sha Mumbai kumta ym banse ban leit sha Mumbai.
U la iathuh ba ka long shisha kaba eh ban leit ring sha Mumbai, hynrei ha ka juh ka por u la pynpaw ia ka jingsngewkmen ba la lah ban ring pyndep ia ki bynta jong ka phlim ha Mumbai katkum ba la kwah ban ring ha kiba bun tylli ki jaka kynthup ha Marine drive kaba dei kawei na ki jaka ba la ring ia bun tylli ki phlim Hindi.
U la iathuh ba ka khana jong katei ka phlim ka dei halor u nongrwai bad la ak ia kane ka phlim da u Samla Phira Dohtdong uba dei hi u nongrwai shisha bad kumjuh ruh ka Samla Tracy Basaiawmoit bad kumjuh ruh ka Diana Khyriem.
U la iathuh ba ki actor aktres bad baroh ka kynhun jongu kiba leit sha Mumbai ki la pynpaw ia ka jingsngewkmen shikatdei khamtam haba la ioh ban leit ring ia kane ka phlim ha ka jaka hikai kaba dei halor ka jingpule ia ki kam phlim kaba don ha Worli Mumbai.
Na ka jingiakren bad u bah Commander shangpliang Producer, la sngewthuh shai ba kane ka phlim kan long kaba itynnad bad ka ban iaid iew bha bad ki don bun ki paibah kiba la ioh jingtip halor kane kiba la angnud ban ioh peit noh ia katei ka phlim kaba saw jong u bah Commander Shangpliang.
Nongstoin, 22 Jylliew:Ka karkhana sain nar-rod kaba la tip kum ka Ferroy Alloy kaba la don la kumba saw-san snem, ha ka Shnong Riwiang kaba jngai kumba 17 kilomitar na Nongstoin, kaba hap hapoh ka Maw shynrut Konstitwensi, dang ha ki khyndiat bnai jong u snem ba la lah; la lap ba ka jingpyntuid jaboh na katei ka karkhana ka la pynlong syndon ia ka Wah Riwiang ban kylla rong saw.
Wat haduh mynta katei ka karkhana sain nar rod ka dang iai bteng hi ia katei ka jingleh jaboh kaba la pynmih ia ki jing sma iwtung ia ki paidbah kiba sah ha katei ka thain, namar ka jingleit bar pathar jong ki nongtrei katei ka karkhana sha ki madan madiah.
Ia katei la pynthikna da u Samla Biangbor Sangriang, President KSU Kriangrin Area Unit ha ka jingleit jurip kaba kynsan jong ka Seng  na ka jingujor jong ki paidbah kiba sah marjan katei ka karkhana.
Ha katei ka jingleit jurip kaba kynsan ka seng ka la lap shisha ia katei ka jingleit painkhana pathar jong ki nongtrei hangtei, namar ki jingsniew noh ki painkhana bad don ruh kiba la dap bad tuid noh sha kylleng ka madan jong katei ka jaka.
Na ka liang jong ka seng kala pynrem jur ia ka jingleh jong katei ka karkhana namar ka jingsma bad jing ijli kaba la palat, kumjuh ka seng ka pynrem ruh ia ka jingbym khein dor katei ka karkhana  ia ka jingkoit jingkhiah jong u paidbah basah sawdong katei ka jaka bad ka long ruh kum ka jingleh pyrshah ia ka jingkhuid jingsuba ia kaba ka sorkar kala thmu ban rat diengkhong noh ia katei ka jingleitbar pathar.
Ym tang kata ka seng kala lap ruh ia ki jinglum thup pathar ia u dewiong ba la dep thang da katei ka kompani ha kaba ka khlem da ker ban iada na ka jingtuid sha ka wah Riwiang kaba don marjan katei ka karkhana kaba lah ban ap jingma biang ia katei ka wah namar katba wan u slap u tei u dewiong bala dep thang u tuid suki suki sha katei ka wah bad khlem pep hadien ba u tei u dewiong un sa pynlong bih ia katei ka wah.
U samla Biangbor u la iathuh ba ha kaba iadei bad katei  na ka liang jong ka Seng kan sa leh ia kaba donkam bad kumjuh ban leit ia kynduh ruh ia ki bor ba dei peit ia ka mariang.
New Delhi, 22 Jylliew:Ka sorkar India mynta ka sngi, ka la ai ia ka jingmaham kaba tyngeh ia ki nongtrei sorkar, ba ki dei ban poi ha ka por kaba biang, lane kin ngat ha ka jingshah pynshitom kaba tyngeh.
Ka tnat jong ka sorkar India, Department of Personnel and Training (DoPT), ka la thoh sha baroh ki tnat ophis sorkar, ba ki dei ban poi biang por, ha la ki jong ki jaka trei.
“Ka jingmlien ban poi slem, sha la ki jong ki kam, ka pyni ba kam dei satia ka kam shakri sorkar bad kumta, ka lah ban poi sha ka jingshah tian bishar kaba tyngeh bad ka jingpoi thikna sha la ki jong ki kam, ka long kaba dei ban bud pyrkhing da baroh ki nongtrei" ong katei ka tnat Sorkar.
Ki kyndon treikam, ki kren shai ba uwei pa uwei u shakri sorkar, u dei ban kitkhia, ia la ki jong ki kam jongu, la ong shuh shuh.
Ki don 48lak ngut ki nongtrei jong ka sorkar India, kiba don ha kylleng jong ka Ri.
Nalor ka  Aadhaar bad ka Bio-metric Attendance System (AEBAS), kaba la pyntreikam ha ki ophis sorkar India, ka la don ruh mynta sa ka   website—www.
attendance.
gov.
in, kaba lum jingtip, ia ka jingwan jong ki nongtrei man la ka sngi bad la iathuh ba na ki 1,29,895ngut kiba la pynrung kyrteng ialade ha katei ka  website, ki don tang  62,761 kiba poi sha la ki jong ki kam mynta ka sngi.
La ong shuh shuh, ba kito kiba poi slem, kin shah ot shiteng sngi, na ka jingwan trei jongki bad ka jingpoi slem, kaba haduh shi kynta, na ka bynta ar sien ha ka shibnai, kan donkam ka jingbishar, kaba tyngeh, na ki bor kiba dei peit.
Shillong, 22 Jylliew:U Pastor OL Snai tang u la ong ba, “Ka jingmih da ka jing pyni thuh ia ki dak thoh (alphabet) da u Thomas Jones ka la pynlait ia ka jaitbyn riew na kino kino ki lynti ba la shu iapyrthuh jubor bad ka la ai pat ia ngi ia kata ka rngiew kaba skhem bad kaba neh".
Haba shim ia ka bynta kum u nongkren ba kongsan ha kajingrakhe jubili ksiar ka Tnad Khasi ka Synod College mynta ka sngi Nyngkong, halor ka phang, Ka jingim bad ka jingtrei u Thomas Jones 1″, u Pastor Snaitang u la ong ba dei na kane ka jingpyrshang jong uThomas Jones ba la sdang ruh ban seng ia ka thoh ka tar Khasi kaba larah ia ka burom bad ka kyrdan jong ka jaitbynriew  ban nym shah krenbein shuh ha kiwei pat ki jaitbynriew baheh.
U la ong ba la pynkynmaw ba la mih ki briew kiba la ia pyndaplem ia ki dak thoh khnang ban pyniahap sur ha kaba kynnoh ia ki ktienKhasi, hynrei kine baroh ki long tang ban pynbha ia ka nongrim ba ladep seng bad ym don jinglong bathymmai eiei ruh em.
“Ka jingleh u Thomasa Jones ka long kaba phylla namar ba watkito paralok kiba pyrshah ia u na ki Balang Khristan, ne wat kito kibana seng Khasi, Seng Khihlang bad kiwei kim shym la nang shuh ban sdangthymmai da kawei pat ka nongrim ha ki dak thoh bad ka thoh ka tar", laong u Pastor Snaitang.
Ka jingwan ban sdang ia ki shlem jinghikai lyngba ki skul, kila long jingmyntoi ia ki khun ki kti jong ka jaitbynriew ha ka pyrkhatka pyrdain, ka  jingnang jingstad, ka jingtip bad ka jinglah ban treiha ki kam ophis ka sorkar phareng nalor ba la pynlait luid na kajingbieij, na ka jingsahdien, bad na ka jingshah jop ha kiwei, u laong.
U la ong ruh ba u Thomas Jones u la wan ban pyniatylli ia kajaitbynriew Khasi, ym ban pynpharia.
U la trei ia ka kam banpyniatylli ia ka Jaitbynriew da kaba tei ia kawei ka ktien, da ki dakthoh, ka thoh ka tar lyngba ki skul.
Shwa ia kane, la ioh ruh ia ka jingkren na ka Vice Presidentka Kolej, ka Kong C Pariat kaba la ong ba ka long ka jingkmen ba katnad Khasi ka kolej ka la dap pura 50 snem naduh ba sdang ia ka Kolejha u snem 1965.
“Ka Tnad Khasi jong kane ka kolej, ka dei kaba iaidryngkat bad ka jingsdang ia ka kolej, bad la sdang ia ka klas ha kapor mynmiet ha utei u snem", ka la ong.
Ia mynta hadien 50 tylli ki snem ba la iaid, ka Tnad Khasikane ka kolej ka la roi bad ka nang bha shuh.
“Ia mynta ki don ki kotKhasi 7711 tylli ha Library ka kolej kiba kynthup ia ki jingthohbapher bapher",  ka la ong.
Ha kane ka sngi, la don lang u Princial u Dr D Wanswett, u Coordinator ka IQAC u Dr M Rani bad ki samla pule ka kolej na kiwei pat.
Shillong, 23 Jylliew:U MDC shu sieh ka KHADC na ka liangsyn shar PDF u Bah Gabriel Wahlang  un sa jied kum u Deputy Chairman khlem don nongialeh pyrshah ia kane ka shuki, namar ba ka MDC na Nongpoh ka Kong Rona Khymdeit  kaba dei ka dkhot ka ARPA ka lah ban  weng noh ia ka jingthep kyrteng  shwa ban don ka jing tynjuh bor.
Ka thymmei khubor na ka ARPA ka la iathuh ba ka Kong  Khymdeit ka lah ban weng noh ia ka jingiakhun shwa ban don ka jingiatynjuh bor.
Haduh mynta ki don haduh lai ngut ki nongiakhun ia kane ka shuki.
U Secretary ka Legislative secretary Bah A Shangpliang u la iathuh ba haduh hynne ka sngi la ioh pdiang lai tylli ki jingthep kyrteng ban ialeh ia kane ka shuki.
U Bah Shangpliang u la iathuh ba ar ngut ar tylli ki kot ki sla la thep da u Bah Wahlang, katba kawei la thep da ka Kong Khymdeit.
Shillong, 22 Jylliew:Ka tnad kaba thew ba woh mariang ka la antad ba lada jia ba ka jingjur slap ha Sohra kan long kumba ka la long ha kine ki sngi, ka jingjur slap jong katei ka jaka kaba la tip kum ka jaka kaba jhieh tam ha pyrthei kan kham palat ia kaba la jia ha ki 20 snem myn shuwa.
La ong ba ha ki 20 snem mynshuwa u lapbah ha Sohra u kot haduh 4269mm, katba mynta la ong ba u poi 3718.6mm  bad lada jia ba ka jingjur slap kan dang bteng kumba long ha kine ki taiew la antad ba u u slap Sohra u kham tam ia ka 4269mm ruh.
Katkum ka jingia thuh ki tymmen ba la san, ki la ong ba ha ki 20 snem mynshuwa shisien ba la poi ka por lyiur ka Sohra ka la dum hi tliw namar ka jingjur slap bad ka jingkah u lyoh ba rben, bad la ong ba ha katei ka por tang ban mih na ing ruh ym long shuh, lait noh tang haba jia ki jingdonkam kyrkieh ki briew ki mih bym banse ban shah ha u lapbah naba ki shatri  ruh kim ler kam ha katei ka por ban iada na u lapbah Sohra.
Kumba ka long mynta la iathuh ba u lapbah Sohra u ba rim u la sdang ban wan biang, ha kaba la ong ba naduh ka 1 tarik u jylliew u slap u la ther khlem sangeh ha katei ka shnong haduh mynta.
La iathuh ba u lyoh uba rben u la kah dum ia ki lynti syngkien ha katei ka jaka.
La ong ruh ba naduh ka 1 tarik dang ar sngi mynta ba ki paidbah ka Sohra ki iohi ia ka sngi ba ka tyngshain ha katei ka shnong.
Ka Sohra bad ka Mawsynram ki dei ki ar tylli ki jaka kiba la tip kum ki jaka kiba jur slap tam ha ka pyrthei baroh kawei , ha kaba katkum ka jingthew ka tnad kaba thew  ba woh ia ka mariang ka jingjur u slap ha kitei ki ar tylli ki jaka ka long mar ia bam, katba mynta u snem ka kham jur ha Sohra, bad la ong ruh ba ka dei ka jingjur slap kaba heh tam ha ka pyrthei.
Shillong, 22 Jylliew:Haduh laiphew saw tylli ki ophis sorkar ki iohjaka na ka Meghalaya Urban Development Authority (MUDA) hapoh NewShillong Township kaba don ha Mawdiang diang.
Katkum ka jingtip ba u Rupang u la ioh lyngba ka ain wadjingtip paidbah (RTI) na ophis jong Directorate of Urban Affairs, lapyni ba ha kane ka New Shillong, Maw diangdiang ki ophis sorkar kiba laioh jaka na ka MUDA baroh ki ki don lai phew saw tylli.
Kine ki ophis kiba ioh jaka ki long ka tnad Tourism kanbuh ia ka IHM, ka Meghalaya Urban Development Agency (MUDA), ka tnadHome Police, Home (civil Defence & home Guard), ka tnad Meghalaya Administrative Training Institute Personal & Adm, ka tnad ka koit kakhiah kan buh PHFI bad ka RPC hospital, ka tnad pule puthi kan pyniengia ka IIM, ELFU bad ka Central Institute of Hindi , Civil ServiceSocieties (CSOHCSL), ka tnad Sericulture & weaving kan buh ia ka NIFT,ka tnad Urban Affairs, ka tnad Information & Technology, ka tnad Arts&Culture kan buh jaka ai hikai ban tem ban put, ka NEEPCO, ka NagalandHouse, Reserve Bank of India, ka United nations Resource Centre,Mizoram House, Employment &Provident Fund, State Bank of India,NABARD, Fire & Emergency Service, Central Bank of India, Meghalaya Legal Service Authority, Rural Bank, ka tnad Law, Assembly building,MeECL, Central Water Commssion, ka Tourism Department for Urban Park.
Na bynta ban shna ia kane ka New Shillong, ka sorkar ka lathmu ban shim jaka haduh 2030 hektar hynrei haduh mynta ka dang ioh370.26 hektar ka jaka bad ka jinglut ka la kot  T.33.73 klur.
La pyni ba kam shym la don kano kano ka jingbuh thong ban pyndep nepyntreikam ia ka new Shillong Township hynrei kan shong ha ka jinglahban tei ia ki jingdonkam katkum ka jingiaid ka por.
Kam shym don ruh kano kano ka jingthaw dur ia ka New ShillongTownship hynrei la lah da ka Shillong Master Plan bad kam don shym don kano kano ka jingpynlut ia kane ka Plan.
Shillong, 22 Jylliew:Ka ain wad jingtip paidbah, ka la lap ba ki la don haduh kumba 645ngut ki muster roll ka Public Works Department (PW D) kim ioh jingsiewne tulop ha ki hynriew bnai.
U nongwad jingtip, u Bah Disparsing Rani  uba la pan jingtip halor kane, ula pyni sha ki nongthoh khubor mynta ka sngi Nyngkong ba ki  musterroll ha ka tnad  PWD kim pat ioh jingsiew naduh u Nohprah myn shemsnem.
“Lada ka PHE department kam don jingeh ban siew ia ka bai trei jongka, balei pat ka jia ha ka PWD", la ong u Bah Rani.
U Bah Rani u la ong ba kane ka tnad ka sorkar jylla  kam siew ia katulop ki  muster roll katkum ka dor thymmai ba la buh naduh ka  2014.
“Ka All India Trade Union Congress lane ka International Workers’Trade Union Congress kim ju ioh jingtip  ia kane ka jingsiew ba la buhthymmai ka sorkar", la ong u Bah Rani.
Katkum ka dor thymmai, u bah Rani u la ong ba ka dor bylla sngi kalong T.
