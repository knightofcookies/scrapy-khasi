Ka ktien ki ‘riewstad ka ju ong,’ Nang ban kohnguh khnang ban nang ban synshar’.
Don ruh ki kyn-tien kiba thoh, ‘Ki Boss barabor kim ju leh bakla’.
Ki briew kiba kiew sha kliar lum jong ka Nam barabor, ki dei ki briew kiba ju bat pyrkhiang bha ïa ka Discipline.
Ki shipai ne pulit lei, wat la ki tip ba ka bakla, ki kloi ban pha la ka jingim khlem da saitlah ïa ka Discipline.
Baroh kiba long nongialam naduh ki kmie ki kpa, ki nongïalam shnong, ki nongïalam Niam, ki nongïalam seng bhalang, ki nonghikai skul kham-tam ki nongïalam paidbah kum ki MLA/MDC/MP ki dei ban long ki nuksa ne nongmuna jong ka Discipline.
Ha kine ki khyndiat sngi ba la dep, kaba sngewsih bad ijli eh ka long ba, don napdeng ki nongïalam  kum ki MLA ne MDC ba donburom kiba ki paidbah ki ju  khmih lynti ba kin long maki ki nonghikai bad ki nongmuna, ki nongpyni bad nong-sneng  ïa ka Discipline hakhmat ki paidbah, ki pyni bad pynpaw pyr-thei pynban ïa ka raibi kaba sniew tam ym tang ïa ka constituency ba ki mihkhmat hynrei ïa ka ri hi baroh kawei.
Kim don shuh kata ka raiñ ka rem ban kren kop kren beiñ ïa ka seng ba la ai tiket MLA ïa ki ha kito ki snem ba la dep.
Kim salia shuh te, hynrei shu saidlah beit plak katba mon.
Ki dei ki MLA ‘Laitlan’ ym dei shuh ki MLA lait-mon ne laitluid.
Ym don riti synshar ne Riti Treikam shuh jong ki seng saiñ pyrthei hakhmat jongki kiba lah ban teh ne pynkohnguh ïa ki.
Lada kim treh kohnguh shuh ia ki kyndon ka riti treikam jong ka seng, kim donkam shuh ban ïaleh Elek-shon na kano kano ka seng kaba don la ki jong ki riti treikam.
Ka kham ïahap ïa ki ban shu ïaleh Inde-pendent, leh katba mon bad kren ruh katba sngewbit, biang beit.
La ïohi ba ki MDC ynda ki la jop ki leit kyrshan kat shaba mon kim salia ïa ka seng kaba ai tiket ne ba pynjop namar ki ong bym pat don aiñ ka ban teh ïa ki.
Hynrei mynta pat, wat ki MLA kiba don ka aiñ kaba biang  ban teh ïa ki ruh, mynta ki leh bad phet katba mon.
Hangno shuh don jingmut ki seng sain pyrthei ban ai tiket khlem lah ban teh bad pyn-kohnguh ïa ki party men bym salia ïa  ka Discipline ka seng?.
Tang kane kawei ka jingsneng ïa baroh ki seng saiñ pyrthei ba ki dei ban husiar bha shwa ban ai tiket ïano ïano, ïoh ngat ei ha ki bseiñ ki ban puh kylla ia ka seng haduh ban da jem jai ynda ki la syaid ha rympei ïing ka seng.
Kin pynjot ïa ki nongkyrshan radbah jongki seng ha man la ki constituency hadien ba ki ïoh tiket.
Lah ki nongshun kiba paw ban ïa ki lok kiba ym tang ba ki shet kylla hynrei ki shet syrwa syndon hadien habud.
U Bah Robertjune Kharjahrin, u la ong ba ka jingdawa ïa ka Khasi–Jaiñtia State ka dei ka jingdawa kaba don hok, ‘namar ba ka jaitbynriew Khasi ka don la ka jong ka rukom im, la ka jong ka riti dustur, la ka jong ka ktien ka thylliej, la ka jong ka rukom bat khyndew, ka shyiap ka rukom im, ka ïapher’.
Haba kren ha ka sngi ba ka HSPDP Youth Wing ka la pynlong ïa ka seminar ban ïatai halor ka mat Khasi Jaiñtia State, u bah Robertjune Kharjahrin, u la ong ba ka jaitbynriew Khasi Jaiñtia bad Garo ka dei ban ïatreilang ban phiah ïa ka jylla ha ki ar bynta, ‘namar ki don ïa ka nongrim bad lada ka Parliament jong ka Ri India ka dang burom ïa ka Constituent Assembly, ka dei ruh ban burom ïa ka resolution jong ka Khasi National Making Dorbar jong u snem 1949, khnang ba ka jingïadei bad ka Ri India kan pynbha’.
“Ka mat Khasi-Jaiñtia State ka dei ka phang kaba khia bad ka dei ka jingïateh bad ka Ri India.
Khlem kane kam don ka jingïadei bad ka Ri India.
Ki nongshong shnong ha Ri Khasi Jaiñtia ki la ïasoi bad ka sorkar pdeng bad ka la ithuh ïa kane bad kam dei shuh ka jingdawa, kaba thymmai, ka jingsdang ïa ka jingthrang la ka bor ban synshar, kaba la long naduh u snem 1917, kaba dang hap ha ka jingsynshar ka Ri Bilat," la ong u Bah Kharjarin.
U la bynrap da kaba ong ba ha kato ka por ka don ka jingkwah ban wanrah ïa ka synshar khaddar kaba  “ki la wanrah ïa ka Government Act 1909 ter ter, ha shuwa ban mih ka ‘Constitution of India’, ka don kata ka kaiphod kaba ka sorkar Bilat ka dang pynkhreh ïa ka synshar khaddar bad dei ha kane ka por ba la sdang ban bet ïa u symbai jong ka Khasi Jaiñtia State bad dei na ka jingphylliew jingmut jong ki riewrangbah na ka bri u Hynñiewtrep ba ka mih ka Khasi National Dorbar  ha ka 14 tarik Nailar 1923, bad kane ka dei kaba la sdang ba ki la thaw da ka jingangnud ban ïada ïa ka riti durtur, ka snap ka jaitbynriew.
"“Ha ka jingshynshar ka Ri Bilat ki la wanrah sa ïa ka  Simon Commission ka ba la thung ha u snem 1929, ban ïakren ban ïa phylliew jingmut ban wanrah ïa ka shynshar khadar ka ba kham biang, bad hapoh ka jingai jingmut jong u S.G Nangle u Plidar u ba la ai jingmut, ba lada ki Khasi Jaintia State and non-state ki dei ban don ha kawei ka bor shynshar.
Ha kato ka por ka don ka State bad non-state ka ba la shynshar da ki syiem bad ki ba la shynshar da ki phareng," u la bynrap.
“Ki sngewdonkam ïa ka jingïatreilang ban ioh ïa ka bor shynshar bad ka la ïaid ka jingïakren bad ha u snem 1947 ngi la ioh ïa ka jinglaitluid bad ka ba la wanrah ïa  ka India independent Act,  ha u snem 1947 ngi la ioh ka jinglaitluit ka ba tang ar lane laibnai shwa ban soi ïa ka standstill Agreement , ki syiem jong ngi baroh ki la dei ki riewlaitluid namar ngim don shuh ha ka shynshar phareng bad ngim pat dei ki nongIndia bad dei ha kane ka Stanstill Agreement ka sdang ban phalang  biang ïa ka jingïatylli hapdeng ki non-state bad ki khasi state," u la bynrap.
“Kaba kongsan eh ka dei ka jingïateh hapdeng jong ngi bad ka sorkar India ka long ba ha ka por ba ngi ïa pynbeit ban snoh sha ka Ri India, hapdeng kata ka jingphylliew jingmut ka sorkar India ka wanrah noh ïa ka IOA ,ka ba la shuh khot ïa ki syiem bad la phah soi jubor ïa ka IOA bad kane kam dei ka lynti ka ba ngi ïa hun lang bad ka India ka la ai ka jingkular hadien kane ka jingïasoi ka long ba ha ka 29 /4/1949, ba u Dominion  HM ka Khasi state ha ka jingïadon ryngkat u lat ka Assam ban shna ïa ka Khasi National Making Dorbar ka ba long ka ingdorbar ba nyngkong duh jong ka jylla ka kamram jong  ka long ban tyrsat ïa ki jingdawa jong ngi," u la ong.
“Hynrei ha kane ka dorbar ka la mih ka jingïapher jingmut hapdeng ki ar kynhun, ka ba la ïalam da u JJM Nicholas Roy ,bad kawei ka kynhun ka ba lamkhmat da ka Federation of Khasi State , ka ba kawei ka Resolution ka long ba baroh ki khasi State kan don hapoh ka jingpeit jong ka Assam ka  ba la lam khmat da u JJM Nichlas Roy bad ka wei pat ka ba ong ba  dei ban don ha kawei ka jingshynshar ka ban kynthup lang ïa ki State bad ki non-state ka ban kynthup ïa ka Jowai Division of Khasi and Jaintia Hills ka ban ym dei lyngba ka Assam hynrei kum ka jylla la ka jong," la bynrap shuh shuh.
“Hynrei ha kata ka jingïathep vote ka resolution jong u JJM Nocholas Roy ka la shah rem noh bad ka jop ka resoluition ka ba ong ba dei ban ïa snoh kum ka jylla ba pura bad ka Ri India bad ïa kane la aiti ha poh Constituent Assembly , bad kat ba ngi dang rai hynrei kane ka  Bordaloi Committee ka la nangïaid shakhmat bad ka la urlong," u la ong.
Ka Synjuk ki Rangbah Shnong Border Area ka la pynpaw ïa ka jingpyrshah halor ka jingthmu ka sorkar jylla ban buh ïa ki Border Outpost ha ka shnong Thadrang, Tyrso kiba hap hapoh ka thaiñ Ri-Bhoi bad khappud Assam.
Kane ka kynhun ka la ong ba kim sngewdei ban buh ïa kine ki outpost ha kine ki artylli ki jaka namar ba ki long ki jaka ba suk ba saiñ bad kiba lait na ka jingïakajia pud bad na ka jingshong syier.
Kane ka kynhun ka la ong pat ba kam pyrshah ïa ka jingbuh ïa ki outpost, ‘hynrei dei ban buh ha ki jaka ba donkam.
’Haba kren sha ki lad pathai khubor mynta ka sngi, u President ka SKRS Border Area u Bah Blickstar Sohtun u la ong ba ka kynhun ka la dawa ïa ka sorkar Meghalaya ba ka dei ban buh ïa kine ki outpost ha Ummat bad Umtlieh, kiba long hapdeng jong ka thaiñ Mawlasnai, ki shnong kiba ïa jngai kawei na kawei pat, kumba 20 km bad kiba shongsyier.
Une u rangbah u la ong ba um sngew ïahap jingmut ïa kata ka jingong jong u symbud myntri rangbah ka jylla u Bah Prestone Tynsong bad kumjuh na u myntri rangbah ka jylla u Conrad K.Sangma ba ym lah ban buh ïa ki Police Outpost ha ki jaka ba ïakajia pud namar ba na ka liang ka Assam ka la dep ban buh haduh 5 tylli ki outpost ha kitei ki jaka ba don ki jingïakajia pud.
Une u rangbah u la ïathuh ba ki la pyllong da kawei ka jingïalang bad ki lai tylli ki Raid kynthup ka Raid Tryso, ka Raid Thadrang, ka Raid Nongtung bad ka Synjuk ki Rangbah Shnong Border Area bad la shim ka rai ban dawa na ka sorkar jylla ba kin buh ïa kine ki Outpost ha Ummat bad Umtlieh bad la ai sngewbha ruh ki jaka ban buh ïa kine ki Outpost ha kitei ki jaka.
U la ong ba ki nongshong shnong ha kitei ki shnong ki don haduh 24 tylli ki shnong.
Une u rangbah u la ong ba hashwa ba ka sorkar kan pynbeit biang ïa u pud hapdeng ka jylla Meghalaya bad jylla Assam ha kane ka sien kaba ar, ka sorkar kadei ban ai ka jingïada khnang ba ki nongshong shnong kitei ki jaka kin lait na ka jingrit bad jingñion beiñ ha ka jylla Assam.
Une u rangbah u la ïathuh ba ha u snem 1994 ka jylla Assam ka la buh ktem jong ki shipai Battalion ha Sabuda bad ynda la beh ka lyer ban pynbeit noh ïa u pud u sam, ka jylla Assam ka la buh sa kawei ka Outpost ha Umru ha u snem 2021.
Ha u 2022 ruh kane ka jylla Assam ka la buh biang ïa ka Outpost ha ka shnong Umlaper bad ka buh ruh sa kawei ka Outpost kaba shipor ha Madanumwang bad mynta ki dang pynkhreh sa kawei ka Outpost na ka bynta kane ka jaka ha Umtlieh kaba ki khot ka kyntoit ka Umsarang.
U rangbah Blickstar u la ong, “Haduh mynta ka jylla Assam ka don haduh 5 tylli ki Outpost te balei pat na ka liang ka jylla Meghalaya kam nud ban buh ïa ki Outpost ha kitei ki jaka".
Ha kawei pat ka liang u MDC ka Mawhati Konstitwensi u la buh ka jingkylli, “Balei ba ka jylla Assam ka lah ban buh ïa kine ki outpost katba ka jylla Meghalaya pat kam lah ban buh".
U la ong ba kane ka pyni ba ka jylla Meghalaya ka long kaba tlot haduh katta katta.
Kane ka kynhun ka la ai ka dorkhas ha Chief Executive Member (CEM) ka Khasi Hills District Autonomous Council khnang ba un lah ban pynsngew ha ka Regional Committee kaban ïapynbeit biang ïa u pud u sam hapdeng ka jylla Meghalaya bad Assam ha kane ka sien kaba ar, kaba ïadei khamtam eh bad ka Block-2.
Ka Khasi Disabilities Association ka la pynrem jur ïa u kyrtong ka seng Congress u ban ïa aireng na Sohïong, u Bah S.Osborn Kharjana halor ka jingkren jong u kaba la ktah matïong ïa ki briew kiba duna ka dkhot met, bad ki la dawa ba u dei ban panmap na ki hapoh ka 24 kynta.
Lah ban kdew hangne ba ha ka 2 tarik Nohprah, ha ka jingïalang paidbah ha Mawmaram, une u kyrtong uba dei u ophisar barim jong ka tnad Custom, uba la bat ha ka kyrdan Superintendent, u la ong ba ka jaidbynriew ka nym jied ïa u nongmihkhmat uba don ka jingduna ha ka dkhot met.
“Hato phi jied rangbah shnong ïa uba matlah, ïa u bym lait kren? ïa uba kyllut? Em! Namar balei? Ngi tip ba um lah ban synshar," u Bah Kharjana u la ong ïa kine ki kyntien ha kane ka jingïalang.
Kane ka jingkren jong une u kyrtong ka la pynsngewsih shikatdei eh ïa ki briew kiba duna ha ka dkhot met.
Haba kren sha ki lad pathai khubor, ki dkhot ka Khasi Disabilities Association (KDA) ki la ong ba kane ka long pynban kum ka jingpynduh mynsiem ïa ki, bad ka ban ïalam bakla ruh ïa ka imlang sahlang, haba beiñ ba khoh ïa ki.
Uwei na ki dkhot ka KDA, u Bah Benister Kharpor u la ong ba ka jingsngewsih palat ka long namar ka jia ryngkhat ba hadien 10 snem, ki briew kiba duna ha ka dkhot met ki la shah beiñ, shah khoh biang ha ki nongïalam bad u la ong ba kane ka pynpaw ïa ka jinglong ba jyndong ka jingmut jingpyrkhat jong ki nongïalam ka jylla.
U la kynthoh da kaba ong ba wat ki MLA baroh kim dei kiba stad namar kim nang wat ban thaw ïa ka aiñ ‘hynrei kumno ki dang nud pat ban kynthoh ïa kiwei’.
Na ka liang ka Kong Bertina Lyngdoh kaba dei ruh kawei na ki nongthoh ha ki lad pathai khubor bad ha kiwei kiwei ki rynsan, ka la ong ba une u kyrtong ïalade ruh u dang don hapdeng ka jingduna ha ka bor pyrkhat ha kaba u dang kheiñ ba kiba duna ka dkhot met kim lah ban ïashimbynta ha ka imlang sahlang.
“Lada phi shu kren khlem da pyrkhat ïano kan pynmong, ka pynpaw shai ba ma phi ruh phi dang don hapdeng ka jingduna ha ka bor pyrkhat," la ong ka Kong Bertina.
Ka la ong ba kane ka jingkren jong une u kyrtong khlem da tip shuh ïano kan pynmong, ka dei tang ka jingkren khunlung bad ka la ong ba u la pynkheiñ ruh ïa ka aiñ ‘Right of Person With Disabilities Act 2016’.
“Kane ka aiñ ka aibor ïa ngi ban ïadonbyntalang ha ka imlang sahlang, hynrei lada une u kyrtong u kren kumne, ka pynrem ïa ngi," la bynrap ka Kong Bertina Lyngdoh.
U President ka seng ‘Federation of Person with Disabilities’, u Bah Sterwin Kharjana u la ong ba namar ka jingpyntreikam ïa ka RPWD ACT 2016, “ka District Social Welfare ka la ai bor bad thung ïa ki briew kiba duna ka dkhot met ha man la ki shnong bad ka la pyntip ba dei ban don beit uwei uwei ha ki committee jong ka shnong," la ong u President ka seng.
U la kynthoh da kaba ong ba kane ka jingkren jong une u kyrtong ka la pynrem pynban ha kaba u la ong ba kiba duna dkhot met kim lah ban ïatreikamlang ha ki kam shnong kam thaw.
Ka kynhun ialehkai jong ka ri Croatia ka la ïoh ban rung sha ka Quarter jong kane ka World Cup ba la pynlong ha Qatar hadien ba ka la pynliem noh ia ka Japan da 3-1.
Ka Japan kadei kawei na ki khynhun ba khlaiñ kaba don ha Asia bad la sakhi ia kane ha ka jingiakhun ba ki la pynduh buit noh ia ka Crotia lyngba ka jingsted bad ka rukom (system) ialehkai jong ki.
Ka Japan ka la pynliem ruh ia ka Germany ha ka 23 Naiwieng 2022 kaba dei ruh ka jingiakhun ba nyngkong jong ki, ka Germany kaba dei ruh ka khynhun ba khlaiñbor ha pyrthei bad ka la ïoh ruh ban rah haduh 4 sien ia ka lahduh jong ka World Cup hynrei ha kane ka snem ka khlem lah ban poi tang ha thup jong ki 16 ruh.
Haba phai ha kane ka jingïakhun ka Crotia ka la kham khlaiñ bad kham ñion naduh ba sdang ka kylla step bad ka la pyrshang katba lah ban ïoh pynkhih jar nyngkong hynrei ka Japan ka la ïoh ïa ka kol ba nyngkong ha ka minit ba 43 lyngba u Daizen Maeida hynrei ka Crotia ka la ïoh ban pynphai noh ha ka minit ba 55 lyngba u Ivan Perisic.
Hadien ba ka Crotia ka la ïoh ban thep ïa kane ka kol  ka jingïalehkai ka la kham kylla bad la kham itynnad shuh shuh namar ka Japan ka la ïakhun ban tur shakhmat ban ïoh biang sa 1kol, hynrei haduh ban da kut ka minit ïalehkai ba la buh baroh 2 kine ki kynhun ki khlem ïoh shuh ban thep kol bad hadien ka extra time ruh ba ki la ïoh baroh 2 liang kine ki khynhun ki la pynkshem ïa la ka kynhun bad ka jingïalehkai ka la kut noh bad la hap ban pynïakhun lyngba ka penalti.
Kumta lyngba kane ka kabu ka Croatia ka la pynliem noh ïa ka Japan da bad ïoh syndon ban rung sha ka Quarter jong kane ka lympung.
Ka seng saiñ pyrthei ka Trinamool Congress (TMC) ka la ong ba ka kompeni kaba ai kyrteng ka ‘Meghalayan Age Limited’ (MAL), kaba la pynïaid mynta da u Commissioner ba dei peit ïa ka tnad Tourism jong ka sorkar jylla, u Dr.Vijay Kumar D (IAS), ‘ka la pynum ïa ka pisa jong ki paidbah ka jylla haduh 632 klur tyngka.
Kane ka pisa ka dei kaba lah mang na ka bynta ki kam pynroi ba radbah kiba ïadei bad ka ‘Meghalaya Ecotourism Infrastructure Development Project (MEIDP)’.
U nongaiktien jong ka TMC, u Saket Gokhale u la ong, “Kane ka jingbamsap ka la jia hapoh jong kane ka kompeni MAL, kaba la seng da u nongïarap ba jan tam jong u myntri rangbah ka sorkar jylla, u Dr.Vijay Kumar.
"U Gokhale u la ong ba kane ka kompeni MAL ka dei kaba la seng da ka sorkar Meghalaya Democratic Alliance (MDA), hapoh ka jingïalam u myntri rangbah ka sorkar jylla, u Conrad Sangma, ha u snem 2020 bad ka don ïa ka jingkitkhlieh ban pyntreikam ïa ki projek jong ka tnad Tourism, ‘ha kaba ka sorkar jylla ka la shim ram haduh 632 klur tyngka na ka New Development Bank (NDB) ban pyntrei ïa ki projek bapher bapher kiba hap hapoh ka ‘Meghalaya Ecotourism Infrastructure Development Project’ (MEIDP)’.
“Na kane ka MEIDP, kiba bun ki projek kiba rit hynrei kiba lah kot da ki klur tyngka, lah dep ban pynbna da ka sorkar ba kan pyntrei noh.
Kiba bun ki tender ruh lah dep pyllait; hynrei kaba sngewthamula ka long ba ïa kine ki tender la pyllait lyngba kane ka kompeni MAL, ym da ka tnad Tourism ne kiwei kiwei ki tnad treikam jong ka sorkar jylla.
Kane ka mut ba baroh ki tender kiba ïadei bad ki kam hapoh jong ka tnad Tourism ne kiwei kiwei ki tnad, la pynïaid da kane ka kompeni MAL; namar ki paidbah ki khlem don jingtip ei ei bad ïa ki kyrteng jong ki kontraktor kiba pyntrei ïa kine ki projek ruh, kane ka kompeni ka la buhrieh," la ther tyngeh u Gokhale.
Ha ka kyrwoh ba u la phah sha ki lad pathai khubor, u Gokhale u la ong, “Kiba bun ki surok kiba dei ban shna, kiba hap hapoh jong kane ka projek kaba heh, ka MEIDP, kiba ha ka jingshisha la dei ban pyntrei da ka tnad PWD; hynrei lalap ba la pyntrei ïa kine ki surok da kane ka kompeni MAL."Ym tang katta, u Gokhale u la ong ba kane ka kompeni MAL ka khlem la siew ne ai ïa ki jingkheiñ jingdiah halor ka jingtreikam jong ka, sha ka tnad ‘Ministry of Corporate Affairs’, naduh u snem ba la seng ïa ka.
Ha kaba ïadei bad kane, ka sorkar jylla lyngba ka ophis jong u Commissioner bad ka tnad Planning, ha ka 5 tarik u Nohprah, ka la kyntait ban pdiang ïa kine ki jingkynnoh u Gokhale bad ka la ong ba u Gokhale um don jingtip ei ei shaphang kine ki projek.
Ka jylla Meghalaya ka la ïohi ïa ka jingkiew ha ka ïoh, ka kot bad ka kamai, ka kajih ha u snem 2021-2022.
Ki tyllong khubor ki la ïathuh ba ka jylla Meghalaya ka la kiew kumba 8.2% ha ka snem 2021-2022, ha ka ïoh ka kot.
Ha ka jingkheiñ ha ki shiphew snem mynshuwa, ka ïoh ka kot jong ka jylla na ka bynta u snem 2011-2012 haduh 2017-2018 ka long ha trai duh, haba ïanujor bad kiwei kiwei ki jylla jong ka ri.
Hynrei ka jylla ka la kiew stet bha ha ka ïoh ka kot naduh u snem 2018-2019 haduh 2020-2021.
Na ka jingdon ha trai duh sha ka jinglong ba 19 ha ka kyrdan jong ki jylla ka ri, kiba kiew bha ha ka ïoh ka kot, ha ki san snem.
Kane ka jingkiew ka kamai ka kajih ha ka jylla Meghalaya ka lah ban long na ka daw ka jingtheh pisa ba jur jong ka sorkar jylla.
Naduh u snem 2018, ka sorkar jylla ka la pynlut arshah; kata ka mut ba ka jingpynlut jong ka sorkar jylla ha u snem 2017-18 ka long tang T.9,858 klur; katba na ka bynta u snem 2022-2023 ka la kot haduh T.18,881 klur.
Ka la don ka jingkiew ha ka jingpynlut pisa jong ka sorkar jylla haduh arshah tang ha u snem 2022-2023 na ka daw, ka jingtheh pisa jong ka ha ki jingshna ki bapher bapher bad ka jingsam ïa ki skhim sha ki paidbah ha une u snem 2022-2023.
Kane ka pynpaw ba ka jylla Meghalaya ka ïabeh ïa ka roi ka par ka ban ïaryngkatdor bad kiwei ki jylla ba radbah jong ka ri bad sa kawei ka thong ka long ba ka sorkar jylla, ka don ïa ka jingthmu ban pynïoh ïa ka jylla Meghalaya ha ka kyrdan jong ki jylla ‘Top Ten’, ha ka ri.
Ki jingkheiñ ki pyni ba ka jylla Meghalaya ka duna ha ka ïoh ka kot ha ki snem 2013- 2018.
Katkum ka jingpynmih jingkheiñ da ka RBI halor ka ïoh ka kot jong ki jylla ka ri India, ka jingkiew jong ka ïoh ka kot ha ka jylla Meghalaya ka long tang 2%, ha u snem 2011-12 haduh u snem 2017-2018.
Hynrei hadien u snem 2018, ka jylla Meghalaya ka la ïohi ïa ka jingkylla ha kaba ka ïoh ka kot ka la kiew stet bad ka la pynlong ba kan wan shakhmat hapdeng ki jylla baheh jong ka ri India.
Dang shen ka Reserve Bank of India (RBI) ka la pynmih ïa ka kaiphod jong ki 33 tylli ki jylla ha kaba ïadei bad ka jingkiew ka ïoh ka kot na ka bynta u snem 2020-2021 bad 2021-2022 bad ka Meghalaya ka la paw ba ka lah kiew stet bha ha ki jingpynlut kiba ïadei bad ka roi ka par bad kane ka la pynlong ïa ki briew ba kin pynlut khambun ha ka thied ka pet bad ka la pyni ruh ba ki la lah ban kynshew pisa khambun namar ba ka kamai ka kajih jong ki, ka kiew.
Ka Ri-Bhoi United Football Club, ka la ïoh ban rah ïa ka namlahduh, ha ka lympung ïalehkai phutbol kaba la pynlong da ka Nongpoh Sports Association (NSA), kata hadien ba ka la lah ban pynliem noh pyrshah ïa ka Blue Bombers FC ha ka jingïakhun phainal kaba la long mynta ka sngi ha Madan NSCA Pahamsyiem.
Khyndiat haba phai sha katei ka jingïakhun phainal, ka la long ba baroh ki ar kylla jong ka jingïakhun, ki la kut noh ha ka jingïakhaid kaba ym don kiba ïoh pynkhih jar, kumta na ka bynta ban rai ia ka namjop-namrem, ki nongpynïaid ki la rah noh sha ka Tie Breaker bad dei hangtei ba ka Ri Bhoi United FC ka la lah ban pynliem noh ïa ka Blue Bombers FC.Haba phai sha ki khusnam, ka Ri Bhoi United FC kaba la ïoh ban rah ïa ka namlahduh, ka la ïoh ban khur ia ka song pisa kaba T.1 lak lem bad ka trophy bad ka Blue Bombers FC kaba la rem haka jingïakhun phainal haka khur ïa ka song pisa kaba long T.50 hajar lem bad ka trophy.
Kiba la sakhi lang ha katei ka sngi ïakhun phainal, ki kynthup ïa u Bah Mayralborn Syiem MLA ka Nongpoh kum u kongsan, u Bah Aibor Khongjee uwei na ki rangïalehkai ba paw ka Jylla kum u symbud kongsan, nangta u Bah Balajied Ranee MDC ka Nongpoh, ki heh nongïalam seng na Ri Bhoi lem bad shibun kiwei.
Ka Meghalaya High Court ba donburom ka la pynmih ïa ka rai kaba biang ha ka por ban pynduh pyn-dam noh pyrshah ïa ka rai bym shongnia ne shong nongrim jong kane ka sorkar Meghalaya Demo-cratic Alliance (MDA) kaba don lang 7 tylli ki seng saiñ pyrthei hapoh ka jingïalong Captain ka NPP bad Vice Captain ka UDP, halor ka jingïashim bynta ki nonghikai bym dei sorkar (govt.
aided teachers) ha ki kam saiñ pyrthei.
Kane ka rai jong ka Kashari ba heh duh jong ka Megha-laya ym tang ba ka pynkhie im bad ai mynsiem biang ïa ki nonghikai bym dei sorkar hynrei ka dei ruh ka rai kaba la pynim biang ïa ka hok bad ka jingangnud ban shakri ne trei jong ki nonghikai ban ai lem ki jinghikai, ki jingpynsngewthuh paidbah ha ka kam saiñ hima-sima baroh.
Shwa ban mih  kane ka sorkar MDA, baroh ki nonghikai bym dei sorkar  ki  lah ban shim bynta lait-luid ha ki kam politik katba ki mon ha ki party bapher bapher.
Naduh ka por ba long Myntri Rangbah u (L) Capt.
W.A Sangma, (L) D.D Pugh, (L) B B Lyngdoh, (L) P.A Sangma, u S C Marak, (L) Dr.F.A Khonglam, Dr.DD Lapang, (L) JD Rymbai, (L) Dr.Donkupar Roy, Dr.Mukul Sangma, kam ju pynwit pynthut satia ïa ki nonghikai ba kin don bynta ha ki kam politik.
Hynrei ha kane ka sorkar MDA ha u snem 2018 hapoh ka jingïalam u Conrad K Sangma jong ka NPP, la sdang ban bishni bad pihuiñ da kaba teh bad khum da ki kyndon ba leh pyrshah ia ki nonghikai bym dei sorkar.
Ym tang ba ki shun thlong mluh thlong sying ïa ki nonghikai hynrei ki da leh sat ruh ïa ki da kaba pyndik bad pynslem kai ïa ka tulop jongki haduh ban pynthiah miet syndon ha surok Secretariat bad wat ban  siat lyer pynsat khmat ruh ïa ki nonghikai kiba pli.
Ym tang katta, u Myntri Rangbah bad Symbud Myntri Rang-bah lei lei jong kane ka sorkar MDA ki la kren kop sarong lypa ïa ki nonghikai ba kim lah shuh ban pyllait ba kin shim bynta ha ka kam politik bad lada ki kwah, ki ai jingmut pylleiñ pylleiñ ban leit sha ka ïing Kashari.
Dei tang kane ka sorkar kaba shan khmat eh ïa ki nonghikai ha ki kyrdan bapher bapher.
Ka rai jong ka Meghalaya High Court ba donburom ban pynduh pyndam noh pyrshah ïa ki jingkwah rhah jong kine ki nongïalam ka sorkar MDA ia ki nonghikai bad ban ailad biang ïa ki ba kin ïadon bynta laitluid  biang ha ki kam politik kumba mynshwa katkum ka jing-sngew tynnad jongki la dei ban ai ka jingïaroh bad jingsngewnguh sngew burom shi katdei eh.
Kito ki kynhun jong ki Nonghikai College kiba la rai kut khlem kyn-tiang dien ban ïakhun pyrshah ïa kum katei ka rai donbor bad ban beiñ  ruh dei ban ai ka jingïaroh bad ka jingpyrto junom la junom.
Hynrei, dang don  bun bah ki jing-donkam ba dei hok  ba ki nonghi-kai bym dei  sorkar ki dei ban ïoh.
Lada ka sorkar  kam shah shkor ne leh bym suidñiew, imat, donkam shisha ia ka Kashari ba kan tuklar  lem sa ïa kiwei kiwei ki Hok ba ki nonghikai ki dei ban ïoh kum ka bai nong jong ka jingshakri hok jongki ban ai jingstad  ïa ki samla pule haduh ba kin da nang da stad ha ki kyrdan bapher bapher.
Ki nongïalam ka Federation of Khasi Jaintia & Garo People (FKJGP) Pahamsyiem Unit, ha ka 7 tarik Nohprah ki la leit ban khynra Labour License na kito ki nongtrei nabar jylla, kiba la wan ban trei bylla hapoh ka shnong Pahamsyiem bad ha katei ka jingkhynra jong ki, la lap ba bun na ki nongtrei nabar kim don ïa ka Labour License.
Ïa katei ka kam ban leit khynra Labour License ïa ki nongtrei bar jylla hapoh katei ka shnong, la ïalam da u Samla Banbuddien Suting, President ka FKJGP Pahamsyiem Unit lem bad ka jingdon ki dkhot ka seng.
Ka jingkhynra Labour License da kitei ki nongïalam seng ka long ban tip ïa ka jingshisha la kitei ki nongtrei bar jylla kiba wan trei bylla ki la ïaid ne em katkum ki kyndon aiñ.
Lyngba katei ka jingleit khynra Labour License bad haba kitei ki nongïalam ka FKJGP ki la lap ba ki don shibun ki briew nabar kiba la wan bylla khlem da pynbiang ïa ki kot ki sla, ki la buh ïa ka jingmaham kaba tyngeh ïa kitei ki briew nabar bad ki la ai por shi taïew ba ki dei ban pynbiang ïa ki kot ki sla, lym kumta kaba mut ba ka seng kan leh ïa kaba donkam ne ban leit kyndang ïa kitei ki nongtrei bar jylla kiba la wan ban trei bylla ha ka jylla khlem ki kot ki sla kiba biang.
Ha ka jingkheiñ jong u Bah Macmillan Byrsat u MLA ka NPP na Nongstoiñ Constituency, ka jingïakhun ïa ka elekshon 2023 ha Nongstoiñ Constituency, kan long tang hapdeng ka National People’s Party (NPP) bad ka Congress bad kan ym don kiwei kiwei ki party ki ban buh jingeh ïa u.
Haba kren bad ki lad pathai khubor ha ka 7 tarik Nohprah, u Bah Macmillan u la kam ba ha Nongstoiñ Constituency, ka NPP ka la ïaid shakhmat bha hynrei ka jingïakhun ha kane ka elekshon kan long beit hapdeng ka NPP bad ka Congress namar ka Congress ka dei ka party kaba la kham rim bad  kaba la don naduh mynshwa.
“Ha ka elekshon 2018, nga la pynkhreh elekshon tang ar bnai bad nga la jop, kane ka jingjop jong nga ka dei ka jingangnud jong ki paidbah na Nongstoiñ Constituency, kiba la dep ïohi lypa ïa ka jingtreikam jong nga kum u Lyngdoh ka Hima Nongstoiñ", u la ong.
“Ha u snem 2015, ka ïing Kashari jong ka High Court ka la pynmih ïa  ka hukum ba ki rangbah shnong kin ym lah shuh ban ai ïa ka syrnot ïano ïano ruh hynrei ka Hima Nongstoiñ ka lait na kane ka rai, kane ka long namar ha u snem 2003, ka Hima ka la pynkhreh lypa ïa ka Nongstoiñ Syiemship Act kaba ai bor ïa ki rangbah shnong ba kin ai  syrnot", u la bynrap.
“Ha ka elekshon 2018, nga la lah ban pynkohnguh ïa ki paidbah na ka bynta ka jong ki bad ki la pyni ïa ka jingshaniah ïa nga kaba la pynshlur ïa nga ban ïakhun ïa ka elekshon nga ïohi ïa ka jingdonburom ki nongshong shnong ka Nongstoiñ bad kum ba ong ka ktien ba ki dei ki paidbah ki ba ngi lah ban shaniah", u la ong.
“Ha ka elekshon 2018, ka don ka jingkynnoh pyrshah ïa ka party hangne hangtei hynrei kine ki jah noh namar ba ka dei ka jingkynnoh ba khlem nongrim bad ki paidbah ki la jied ïa nga namar ba kham khraw ka jingshaniah ban ïa kita ki jingkynnoh", u la bynrap.
U Bah Macmilan u la ong ka elekshon 2023, u la trei bha na ka bynta ka Nongstoiñ Constituency bad u la lah ban wanrah ïa shibun ki kam pynroi la ka dei ha ki surok, ka umbam um dih, ka bording, ki jaka sumar, ki jaka pule, ki jaka  jngohkai pyrthei, ki ba  mynshwa kim ju don.
U la bynrap, “Ka Nongstoiñ College ka dei ka jaka pule kaba la jan ka rta bad nga, ka dei ka jaka pule kaba la heh bha bad ki nongpule ki la kot sha ka 3000 ngut, hynrei kam ju don kano kano ka jingïarap na ka sorkar hynrei mynta ki la ïoh sanction ïa ki 15 tylli ki post na ka bynta ki nonghikai".
U la ong ba ha kane ka elekshon ka ban wan, kan ym dei bad kano kano ka party hynrei ka jingïakhun kan long ban ïoh ka jingshaniah jong u paidbah bad u kyrmen skhem ïa ka jingshemphang u nongshong shnong ka Nongstoiñ.
U President ka Khasi Student’s Union (KSU) u samla Lambokstarwell Marngar u la ong ba ka jingkhot hajir ka National Investigation Agency (NIA) ïa ki nongïalam ka Hynñiewtrep National Liberation Council (HNLC) ka long kumba ka sorkar pdeng ka khublei da ka mon, dung da ka kti ka diang.
Haba kren ha ka 7 tarik Nohprah, u Bah Lambokstarwell u la ong ba um da don shibun ban kren namar ki trai jong ka kam kin kren khambha, hynrei kum u riew paidbah u ïohi na shabar ba ka jingleh jong ka sorkar India ka long kum ka jingleh arsap.
“Baroh shi katta ki khot ban wan noh sha ka miej jingïakren, ban ïaid ha ka lynti kaba shai, ban sangeh noh ki jingïaumsnam ban sangeh noh ki jingrahtiar, ka la sdang ka jingïaid shakhmat jong ka jingïakren bad ka kynhun HNLC bad ka sorkar ruh kila leh ïa katta, hynrei kumba ka long ha kine ki khyndiat sngi, ngi ïohi ha ki lad pathai khubor ba ka sorkar India ka khublei da kamon bad ka dung da ka diang," u la ong.
U la bynrap, “Ka rukom leh ha kane ka rukom kam ïalam sha ka jingbha ka lah ban ïalam sha kawei pat ka lynti kaba bakla bad ka lah ban kham sniew arshah".
U President ka KSU, u la kyntu ïa ka sorkar India ba lada ka don ïa ka jingthmu ban leh ha ka rukom kaba dei, wat leh arsap, wat ong ban wan bad haba kila wan, phi pyrshang ban leh da kumne kumtai.
Ka don ruh lehse ba haba kila wan ki lah ban shim ruh wat ïa ka jingim, kum kita ngim kwah ban kan jia.
“Ai ba ki paidbah jong ka jylla kin bishar bha bad peitngor ïa kane namar kiba bun balang ki don ka jingthmu ba kane ka kynhun HNLC kan wan sha ka miej jong ka jingïakren ïasuk bad pynbeit ïa ki mat jingdawa bad ka sorkar India," u la ong.
Lada ka long ha kane ka rukom i kumba ka pynartatien ïa u ba bun balang ïoh lehse kane ka jingïakren kan bakla lynti pynban.
Ka United Democratic Party (UDP) kam ju ïoh Myntri Rangbah shuh la 13 snem eiei mynta naduh u (L) Dr.Donkupar Roy u la ïalam ïa ka sorkar Meghalaya Progressive Alliance (MPA) ha u snem 2008-09 hadien ba u la shah pynkhyllem noh ha ka Congress.
Ha katei ka snem, ka MPA kaba ïalam ka UDP ka don 11 ngut ki MLA, la kyrshan lang ka Nationalist Congress Party(NCP) kaba don 14 ngut ki MLA, ka Hill State People’s Democratic Party (HPDP) kaba don 2 ngut ki MLA, ka Khun Hynniewtrep National Awakening Movement (KHNAM) uwei u MLA, ka Bharatiya Janata Party (BJP) uwei u   MLA bad 2 ngut ki MLA shimet.
Ha ka elekshon 2014, ka UDP kam lah thaw pyrthei hadien ba ka la jop tang 6 ngut ki MLA bad ka la shong ha ka liangpyrshah baroh san snem bad kumjuh ha u 2018, kam lah ban shimti ïa u shabuk synshar namar ba ka jop tang 7 ngut ki MLA bad ka la hap ban shu kyrshan ïa ka sorkar hapoh ka lama ka Meghalaya Democratic Alliance (MDA) kaba la ïalam da ka NPP.Ha u snem 2014, la synshar ka Congress hapoh ka jingïalam u Dr.Mukul Sangma kum u Myntri Rangbah kaba neh haduh san snem bad mynta ïa ka sorkar MDA la ïalam u Conrad K Sangma kaba neh baroh san snem.
Naduh ba la ïoh ïa ka jylla Meghalaya, kam pat don satia ka samoi ba ka sorkar kaba la ïalam da ka seng riewlum kan neh san snem kynthih hynrei ka la khyllem noh shiteng por.
Ha ka elekshon 2023 kaban wan, ka la don ka jingsawa na ki nongkyrshan ka UDP ba ka UDP ka la dei ban shimti ïa u lakam ka bor synshar ban ïalam sorkar ha kaba ka shuki Myntri Rangbah kan leit sha u Bah Metbah Lyngdoh, kum u President ka party ne kiwei pat ki nongïalam ka party.
U Lamphang sha ka ïingdorbar thawaiñ ka jylla u Bah Metbah Lyngdoh ha ka 7 tarik Nohprah, u la plie pyrda ïa ka 2nd Living Root Bridge Festival 2022 ha shnong Tyrna.
Haba kren ha ka jingïalang, u la ong ba ka long kaba donkam ban pynneh pynsah ïa ki jynkieng jri namar ki don bun jingmyntoi lyngba ka jingdon jong ki.
U la ong, ka jingdon ki jynkieng jri ka ai jingmyntoi naduh ïa ka jingpynïasoh ïa ki shnong ki thaw, ka jingwanrah ïa ka jinglong kawei bad kaba kongsan kadei ruh ba ki ai ka jingkyrkhu ha ka ïoh ka kot ïa ki nongshong shnong ha ka liang ka kam jngohkai pyrthei.
Kane ka tamasa ha ka kyrteng ki jynkieng jri la pynlong ha ka shnong Tyrna kaba hap hapoh Sohra Civil Sub-division, East Khasi Hills District.
Ïa kane ka tamasa la pynlong ar sngi kata ka dei ha ka 7 bad 8 tarik Nohprah, 2022 ha ka shnong Tyrna kumjuh ruh la pynlong ïa ka Village Tourism Festival kaba la pynïaid da ka Indian Tourism Shillong ryngkat ka jingïadonkti lang ka Special Purpose Vehicle Society bad ka tnad Tourism.
Ha ka jingkren jong u kum u kongsan, u Bah Metbah u la ong u dap da ka jingsngew kmen ba kane ka shnong haryngkat rakhe ïa ka jingdap 125 snem jong ka shnong.
U la ong ba kaei kaba u kwah ban pynsngew lyngba ka jingwan jong u bad ban pdiang ïa ka jingkhot sngewbha sha kane ka tamasa ka dei ïa ka jingsngew kaba u don halade haba u peit ïa ki jynkieng jri kum ka nuksa jong ka jingdon ka jingtylli hapdeng ki thied dieng kiba ïatylli lang kawei kaba lah ban kit ïa u bynriew haba u ïaid u ïeng bad ruh ban ai ka jingïohnong da kaba pyni sha ka pyrthei ïa ka jingitynnad ka jongki bad ban khring ïa ki nongwei ha ka liang ka kam jngohkai pyrthei.
Ha katei ka sngi la ïadonlang ruh u MLA ka Shella konstitwensi, u Bah Balajied Synrem kum u symbud kongsan ryngkat u MDC ka Shella konstitwensi u Bah Teiñwell Dkhar.
Na ka liang u Bah Metbah u la ai khublei ruh ïa ki kam jong u Dr Donkupar Roy (uba la khlad noh) uba la lah ban kyntiew ïa ka thaiñ Shella bad ki briew kiba shong ha ka.
Nalorkata u la ong, ba u Bah Balajied Synrem u khun jong u Dr Donkupar u long u khun uba tipsngi bad kohnguh sneng bad uba la lah ban buddien ïa ki dienjat u kpa ban ïalam ïa ki paidbah.
Ha kajuh ka por, u Bah Metbah u la ai khublei ïa ka sorkar ha ki kam pynroi khamtam ban pynbha ïa ka surok naduh Mawmluh shaduh Tyrna ym kumba ka surok ka long mynshuwa ba ka sniew bad pynmong ïa baroh kiba leit kiba wan.
Shuh shuh u la ong, ba u sngew sarong ban ïarakhe lang ïa kane ka tamasa namar kane ka tamasa ka pyni ïa ka jinglong tynrai jong ngi khlem da bud tynneng ïano re ïano.
Ha kajuh ka por u la kyntu ïa ki nong shong shnong kiba shong basah ha Tyrna bad ki shnong kiba marjan ban pynduh jait noh ban pyndonkam ïa ki plastik namar ki pynjot ïa ka mei mariang.
:Ka phlim “Kaei Ka Jingieid" kaba la shna da u I B Thim bad la pynmih da ka Diana M Marbaniang, ka la dep pyllait paidbah myn ha ka 11 tarik 2022.
Ha katei ka phlim, la shim bynta da ki tyngshop bad ki puron jong ka Khasi, kynthup ïa u Larry Suchiang, Weljohn Nongspung bad ka Diana M Marbaniang, kum ki kongsan.
Katei ka phlim ka dei shaphang ka khana jingieid bad jingïashoh ïa dat.
U MLA ka 17- North Shillong Constituency u bah Adelbert Nongrum u la ong ba ka jingdonkam mynta ïa ka jylla ka long ban pynbeit shwa ïa u pud u sam hapdeng ka jylla Assam bad Meghalaya ban ïa kaba phiah ïa ka jylla namar ba mynta dang ïaknieh jaka tang bad ka jylla  Assam hynrei hadien ka jingïaphiah jylla ïoh hap ïaknieh jaka bad u Garo.
Haba kren bad ki lad pathai khubor ha ka 7 tarik Nohprah, u bah Adelbert Nongrum u la ong ba ka jingdawa ban phiah ïa ka jylla ka long tang ka jingpyrkhat kaba jngai namar ba kaba donkam tam mynta hi ka long ban  pynthikna shwa ïa u pud u sam ha pdeng ka jylla Assam bad Meghalaya.
“Ngim kwah ban mad ïa kiwei pat ki jingeh kumba ngi mad hapdeng ka Meghalaya bad Assam, lashai ïoh ngi ïatyngkhuh para riewlum hapdeng u Khasi bad u  Garo, mynta ngi dang ïaknieh jaka tang bad ki Assam lashai ïoh hap ban ïaknieh sa bad ki Garo", u la bynrap.
“Ka jingdawa Khasi-Jaiñtia State,  ki don la ka jong ka jingsngewthuh ka jingpyrkhat hynrei kaba kongsan hi ka long ban kem ïa ka sim kaba don hajan ym ban beh ïa ka sim ba her sha jngai kaba mut donkam ïa ka State Reservation Policy ban ïa ka Khasi-Jaiñtia State", la ong u bah Nongrum.
U la kdew ruh ba lyngba ka jingwan ka Roster System la dang paw shuh shuh ïa ka jingdkoh ka Reservation Policy, kaba donkam ka long ban shimkhia na ka sorkar jylla ban wanrah ïa ka jingbishar bniah bad ban pynthymmai ïa kane  ka policy ka ba la slem bah.
“Ngam kwah kren eiei ïa ka jingsngew kiwei hynrei ha nga ka State Reservation policy ka dei ka ba donkam tam bad kane kam dei ka ba isih ïa ki jaitbynriew Garo hynrei ka long namar ba la khia palat sha ki jaitbynriew Garo bad da ka Roster lei ka la pynduh nong shuh shuh ïa ki Khasi Jaiñtia", u la ong.
“Khnang na ngin ïohi ïa ka jingmyntoi ym tang ïa ki jaitbynriew Khasi ne Garo hynrei ka jylla ka la ïaid 50 snem bad ka dang sah khyllung khynnah ha kaba ngi don tang ki politishian hynrei ngim don ïa ki nongïalam", u la bynrap.
Ka Kong Rephica Becky Pde kaba la tip kum ka “Ultra Queen" jong ka thaiñ Shatei Lam Mihngi, sa shisien pat ka la wanrah ïa ka nam ka burom ïa ka jylla Meghalaya ha ka 18 tarik Nohrpah ha kaba ka la wan ba nyngkong ha ka jingmareh “Guwahati Stadium Run" kaba la long hapoh nongbah Guwahati ba la pynlong da ka Neepco.
Ka kong Rephica ka la mareh ha kane ka jingïakop mareh kaba haduh 6 kynta ha kaba ka la lah ban mareh haduh 51km ha ki 6 kynta.
Ha kane ka jingïakop “Guwahati Stadium Run" kaba la long ha Assam la wan ban ïashim bynta da kumba 300 ngut tam ki nongmareh na kylleng sawdong jong ka ri.
Watla ka Kong Rephica ka dei kaba trei has Excise Department, hynrei hapdeng ka kam, ka dei ka briew kaba ïaleh ban pynlait por ban kilan met manla ka sngi na ka bynta ka jingmareh jong ka namar ba ka jingangnud jong ka ïa kane ka jingmareh kam long tang na ka bynta ka kam ne ka kamai jakpoh, hynrei ka long ruh ïa ka koit ka khiah.
Ka sorkar jylla mynta ka sngi ka la pynbna ba ka la ïoh ban kheit sa ïa uwei pat u soh ha ka liang jong ki jingtei ïa ka jaka ïalehkai ha ka histori jong ka jylla ha kaba ka la plie paidbah ïa ka jaka ïalehkai ba la ai kyrteng ka P.A.Sangma Sports Complex ha Tura West Garo Hills District ha ka 16 tarik Nohrpah, 2022.
Ïa kane ka stadium la shna nyngkong eh ha u snem 2006 da u P.A.Sangma bad ka ai kyrteng ïa kane ka madan ïalehkai da ka M.P.Stadium.
Kane ka madan ïalehkai ka la long shisha ka jingkyrkhu ïa ki nongïalehkai ha kaba ka ïohi ïa kiba bun jait ki jingïalehkai la pynïalehkai ha kane ka madan kum ka phutbol, athletics, bad kiwei kiwei de ki jait jingïalehkai.
Ha kane ka madan la ïoh ruh ban pynlong ïa ka lympung ïalehkai jong ka Tura Football League bad ïa ka Subroto Cup naduh ba la tei ïa ka.
Kane ka madan ka la long ruh ka madan ba ju pynlong ïa kiba bun jait ki jingïalang kiba ym ïadei bad ka sports ruh hynrei khamtam ïa ka jingrakhe ïa ka Republic Day bad ïa ka Independence Day.
Ka.
jingtei ban shna pynbna ïa kane ka madam la shimti da ka sorkar jylla ïa kaba la bei tyngka ruh da ka Ministry of Minority Affairs bad ka sorkar jylla.
Kane ka madan ruh ka long kata ka madan kaba heh duh ha ri India kum ka pre-engineered composite football stadium kaba lah ban ngiam haduh 9500 ngut u briew.
Ha ryngkat ka jingtei ïa kane ka stadium ka P.A.Sangma Sports Complex sa don sa artylli ki indoor halls kiba dang shna mynta kiba kynthup ïa ka 25m x 20m swimming pool, badminton hall kaba don haduh 6 tylli ki courts, Table Tennis hall, 4 Squash Courts, Cafeteria, office bad ka administrative spaces.
Ka jingtei ïa kane ka complex ka la sdang naduh u bnai Kyllalyngkot jong u snem 2021, bad wat hapdeng ka jinglyngshop jong ka khlam, ka State Sports Council jong ka jylla bad ka kynhun jong ki nongshna ki la lah ban tei pyndep ban shna ïa kane ka stadium hapoh 2 snem.
Ha kane ka complex baroh kawei ka don lang ïa ka madan football stadium bad artylli ki indoor halls, kaba ka jingtei baroh ka la kot sha ka 127.7 Crore.
Ka sorkar ka kwah ba ki paid nongshong shnong shajan kane ka madan ba kin ïoh ban ïalehkai ha u phlang ba iaryngkat kyrdan bad kiwei ki ri ka pyrthei  bad u paidbah hi baroh u la lah ban pyndonkam ïa kane ka madan hadien ka jingplie ïa ka.
Ha kane ka sngi plie pyrda la don ruh ka jingïalehkai phutbol kaba la long hapdeng ka Meghalaya State team bad ka kynhun ïalehkai kaba la phah da ka North East United Football Club.
La wan ban ïadon lem ryngkat da u Myntri Rangbah ka jylla u Conrad K.Sangma kum u kongsan, u James Sangma, Myntri ka koit ka khiah ka jylla kum u Symbud kongsan.
Ka sorkar ka la buh ruh ïa ka thong nam pynbha ban pynbit pynbiang ïa ki jaka ïalehkai ha kylleng sawdong jong ka jylla.
Ka jingpynheh pynbha ïa ka madan JN Stadium (Polo Ground, Shillong) yn sa pyndep ha u bnai Lber jong u snem 2023.
Ka jingtei ïa ka indoor stadium kaba paka bha katkum kane ka juk kaba mynta kaba don ruh ïa ka jaka ïalehkai shooting range, badminton court, bad basketball court.
Ka Wahiajer Stadium kaba don hajan Jowai kaba long kawei pat ka madan kaba ka sorkar mynta ka dang shna kaba yn sa pyni ha u bnai Kyllalyngkot 2023.
Naduh ba la thaw ïa ka Meghalaya Sports Policy ha u snem 2019, ka tnat Sports bad  Youth Affairs ka la trei borbah na bynta ban pynbit pynbiang ki jaka ïalehkai kiba paka bad ka jingkyntiew ïa ki khynnah ïalehkai jong ka jylla.
Kane ka kynthup ruh ïa ka jingïatreilang ka sorkar jylla bad ka Meghalaya State Olympic Association, kaba la kyntiew shibun bah ïa ka jingïalehkai sports hapoh ka jylla.
Ka jingpynlong biang ïa ka Meghalaya Games hadien 16 snem kaba la ai mynsiem ïa ki jylla bapher bapher ban pynlong ïa ki jingïalehkai ha ka state-level multi-sports events.
Ka lympung ïalehkai ba dang shu kut dang shen ka 2nd North East Olympic Games ka la long shisha ka jingjop ïa ka jylla, hadien ba ka ïohi ïa ki nongïalehkai ka jylla kiba la ïalehkai bha.
Ka sorkar ka la pyshlur ruh ïaki nongïalehkai ka jylla da kaba ai sha ki ïaka khusnam ba kin nang ïai trei shitom ban pyntbit pynnang shuh shuh ïalade ban kynjoh sha kata ka kyrdan kaba kham shaneng lyngba ki song pisa tyngka bad ki skhim baibam ruh.
La kumba 4 Klur tyngka eiei ka sorkar jylla ka la dep phah sha ki nong ïoh bynta ha une u snem ba mynta.
Ka sorkar jylla ka lah sdang ruh ïaka STAR Talent Identification Program haka jingïateh lok bad ka Meghalaya State Olympic Association ha kaba 200 ngut eiei ki khynnah na kylleng ka jylla ki lah shah jied kum ki nonglehkai athlete kiba kham tbit ha kaba ki lah shah jied lyngba ka leh test ha ki rukom science.
Kine ki kynnah lehkai kin sa nang hap ban leit lyngba ki training kiba pher bapher ban pynbha shuh shuh ïaka rukom lehkai jong ki.
Ïa kine ki program lane ki skhim la pynurlong da ka Department of Sports and Youth Affairs da ka jingthmu ban pynlong ïaka jinglehkai sport kaba pura ka ban wanrah ïaka jingjop sha ki kyrdan ïalehkai ban ïakhun shapoh ka ri bad ruh ka jingjop sha ki jinglehkai ba shabar ri ruh kumjuh.
Ka Meghalaya Aero and Adventure Sports Association (MAASA) ka la plie pyrda ïa ka lympung her parachute ka Open Paragliding Championship mynta ka sngi ka 7 tarik bad kan neh haduh ka 10 tarik Nohprah.
Lyngba kane ka jingïalehkai ka MAASA kan sa jied ruh ïa ki nong her paragliding kiba tbit ban mihkhmat sha ka rynsan Asian League Qualification ka ban sa long hapoh ri Thailand ha une u snem ban wan.
Ka MAASA ka la pynlong ïa kane ka jingïakop her paragliding hapoh madan Rapleng kaba hap hapoh ka Mawkynrew Constituency kaba jngai kumba 28km napoh nongbah Shillong.
Ha kane ka lympung her paragliding mynta ka sngi la wan ïashim bynta da kumba 103 ngut ki nongïalehkai paragliding na kylleng ki ri jong ka pyrthei ha kaba kane ka long ruh ka sien ba nyngkong ban pynkheiñ ïa ka world rekord da kaba tam ïa ka 100 ngut ngi ki nong ïashim bynta ha kane ka lympung ïalehkai.
U Samla Jovial Andre Laloo ba shong ba sah ha Mawprem un long ruh tang ma u marwei nangne napoh ka jylla ka jong ngi uba la long tbit bad ïoh ïa ka lad (qualified) ban ïashim bynta ha ka kane ka jingïalehkai paragliding.
Ha kane ka lympung pynïaher parachute ki don ruh kiba la shu wan shong sngewbha (joy rides) ha kaba ki paidbah kiba wan sakhi ïa kane ka jingïalehkai ki lah ruh ban shong pynbyrngia  ïalade, ka don ka Hot ai ballon, paragliding bad Para Motor kaba ki nongwankai ki lah ban shong ha kaba ka MAASA ka la buh kyrpang ïa kine na bynta u paidbah.
Ha ka jingïakren bad ka Kong Alvie kaba dei ka nongtrei jong ka Meghalaya State Skills Development Society (MSSDS) ka la pynshai ba kane ka jingïalehkai kadei kaba la pdiang (host) da ka MASA bad kaba dei ruh ka seng kaba dang thymmai hangne hapoh Meghalaya.
“Ka jingïalehkai paragliding kadei ka sien ba nyngkong ba ïoh pynlong ha kane ka jylla bad ka long ruh ka kabu na ka bynta ka Jylla Meghalaya namar ngi don ki lum bad ki jaka kiba heh bad itynnad kiba ïahap ban pynlong kum kine ki jait jingïalehkai" ong ka Kong Alvie.
Ka la ong ruh ba ka don ka training ïa kane ka jait jingïalehkai na ka bynta 30 ngut na kylleng jong ka jylla kiba hap ha ka Scheduel Tribe (ST) bad Schedule Caste (SC) bad hadien ka training ka don ruh sa kawei pat ka jingpyntbit shuh shuh ban ïaid shaphang  na ka bynta ban poi jngai ha kane ka jingïalehkai hynrei yn jied tang 10 ngut ki nongïalehkai kiba la lah pyndep bad lehbha ha ka training ban long pat kum ki nonghikai ban ai training ïa kiwei pat kiba don ka jingsngewtynnad ïa kane ka jingïalehkai ïa kane ka training la wan lyngba ka ka Sceme na ka sorkar pdeng ka Ministry of Skill Development and Entrepreneurship (MSDE), ka Skills Acquisition and Knowledge Awareness for Livelihood Promotion (SANKALP) lyngba ka Meghalaya State Skills Development Society (MSSDS).
Ha ka jingïakren u Kynjatshai bad u Bah John Sawian Event Director jong ka MAASA u la batai ba kino kino ki nongïashim bynta kiba jop ha kane ka lympung ba mynta ka MAASA kan sa jied ïa ki na bynta ban leit ïalehkai pat sha ka Asian League Qualification ka ban sa long hapoh ri Thailand ha une u snem ban wan.
U la ïathuh ruh ba don ki nongïashim bynta kiba la wan na ri Indonesia, Singapore, Thailand , Nepal bad kiwei kiwei de ki ri ba marjan bad ngi, kynthup ruh ki shipai jong ka Indian Army, Indian Navy, bad na Assam Rifles kiba la wan ban ïa shim bynta.
U khot u wer sngewbha ruh ïa ki paidbah ba kin wan ban ïadon lem ryngkat bad ki bad kane kam nym dei ka sien ba nyngkong bad ka sien ba khatduh namar nangne shakhmat kin sa don shuh shuh kum kine ki jait jingïalehkai bad ha ka liang  jong ka jingwan tuid jong ki nongjngoh kai pyrthei ruh kan nang kiew hapoh ka jylla ka jong ngi.
Ka Argentina ha kaba khatduh ka la ïoh ban rah ïa ka nam lahduh jong ka FIFA World Cup lyngba ka Penalty, wat haba u Kylian Mbappe jong ka France u la ïoh Hat-Trick ha ka jingïakhun kaba jwat ha ka miet Sngi U Blei.
Ka Argentina ka la ïoh ban rah ïa ka nam lahduh jong ka World Cup haka sien kaba lai hadien 36 snem.
Ha kane ka jingïalehkai, u Messi u la sdang ban thep kol nyngkong ïa ka Argentina bad u Di Maria ruh u la ïoh shi kol haba ka Argentina ka la bat ïa u nam tam tad haduh ba u Mbappe un ïoh ban pynphai kylla bad ka jingïalehkai ka la kut noh da 3-3 kol hadien ka Extra Time.
Ka Argentina ka la sdang lehkai bha.
Ha ka minit kaba lai, ka bol na u Di Maria ka la poi sha u Alvarez uba la khyrwit sha kol, hynrei namar ba ka suki palat, u Hug Lloris, nongap kol ka France u la ïoh ban kem da kaba suk.
U Alexis MacAllister u la khyrwit sha kol, hynrei ka la poi beit sha u Lloris ha ka minit kaba san.
U Albice-leste u la bteng ban khyrwit ïa ka kol ka France bad ïa ka bol u De Paul la ïoh ban pyndei salit u Varane.
Dei tad haduh ka minit kaba 13 ba ka France ka la sdang ban ñion, haba u Mbappe u la rah naduh pdeng madan.
Ka Argentina ka dangbteng ban ñion sha kol ka France bad u Di Maria u la ïoh ïa ka kabu ban sdang thep kol, hynrei u la kynjat pynban sha suiñ bad ka bol ka la poi sha ki paidbah.
Hadien kane, u Griez-mann u la phah ïa ka bol sha u Giroud, hynrei ka bol kaba u kynjat ka la kiew sha jrong.
U Dembele u la shah ai penalty ha ka minit kaba 21 haba u la kum wohkjat ïa u Di Maria.
U Messi u la mih shakhmat ban kynjat hi bad khlem bakla eiei u la ïoh ban pynkhih ïa ka jar jong ka France ban pyntam ha ka minit kaba 23.
Ka Argentina ka la ïoh sa ïa ka kol kaba ar hadien ba u Messi u la ïoh ban rah ïa ka bol bad phah sha u Alvarez.
Une u nongïa-lehkai khmat u la phah sha u MacAllister, uba la phah kylla sha u Di Maria bad ïoh ban khyrwit sha kol ka France.
Ka kylla step ka la kut haba ka Argentina ka dangbat ïa u namtam.
Ha ka kylla miet ka Argentina ka la jan ïoh ïa ka kol kaba lai.
U De Paul u la khyrwit sha kol ha ka minit kaba 48, hynrei la ïoh ban kem suk da u nongap kol ka France.
Ha ka minit kaba 58 u Alvarez u la khyrwit biang sha kol, hynrei u Lloris u la ïoh ban ïada.
Ha ka minit kaba 60, u Di Maria u la pynshad ha syndah kol bad phah pat sha u Messi, hynrei ka jingthawlad ban khyrwit sha ka jar kam shym la urlong namar la ïoh ban ïada noh.
Ha ka minit kaba 62, ka Argentina ka la thom biang sha kol ka France haba u MacAllister u la khyrwit ïa u Lloris, hynrei u Upame-cano u la ïoh ban knieh haba une u nongïalehkai madan ka Argentina u la kyllon.
Ka la shimpor haduh ka minit kaba 70 ïa ka France ban thawlad biang ban thom sha kol.
Ka France ka la ïoh ïa ka kabu ksiar ha ka minit kaba 79, haba u Nicholas Otamendi u la shah pynkyllon ha u Kolo Mauni ha syndah kol.
U Mbappe u la mih shakhmat ban kynjat hi ïa ka Penalty bad u la ïoh ban thep ïa ka kol kaba hynriew jong kane ka lympung.
Ha ka minit kaba 81, u Mbappe u la ïoh biang sa kawei ka kabu ban pynïakhaid da 2-2 kol.
Haduh kaba kut jong ka kylla miet, baroh arliang ki la ïakhaid bad thep mar 2-2 kol.
Ha ka kylla step jong ka Extra Time, ka France ka la ïaleh ban thom ïa ka kut iada ka Argentina.
Ha ka kylla miet jong ka Extra Time, u Messi u la ïoh ban thep ïa ka kol kaba lai jong ka Argentina.
Hynrei ka France ka la ïoh ban pynïakhaid noh ha ka minit kaba 117 haba u Mbappe u la kynjat hi ïa ka Penalty ban ïoh syndon ïa ka Hat-Trick.
Haduh ba kut ka Extra Time, ka jingïalehkai ka dangïakhaid da 3-3 kol.
Ha ka kynjat Penalty, ka France ka la sdang ban ïoh mynsiem haba u Mbappe u la ïoh ban thep kol, hynrei u Albiceleste u la ïoh ban pynïakhaid da 1-1.
U Coman uba mih hadien u khlem lah ban thep kol.
U Dybala u la ïoh ban pyntam ïa ka Argentina da 2-1.
U Tchouameni uba bud u la kynjat sharud haba ka Argentina ka la kyrmen lypa ban ïoh ïa ka jingjop.
U Parades u la pyntam shuh shuh ia ka Argentina da 3-1 kol ha ka penalty.
U Kolo Mauni u la ïoh ban thep na ka bynta ka France ban pynhiar ïa u namtam da 3-2 kol.
U Montiel u la pyntam da 4-2 kol bad ïoh syndon ïa ka nam lahduh jong ka World Cup ha ka sien kaba lai hadien 36 snem.
U Messi uba la dep ïakhun haduh 20 snem ha ka World Cup hynrei ha ka snem ba u la rai ban shongthait syndon u Messi bad ka kynhun jong ka Argentina ki la ïoh ban khur ïa ka jingjop kaba donburom na ka bynta jong u bad  ka Argentina.
Ïa ka nam golden boot lane u rangïalehkai ba la ïoh ban thep kol bun kol la rah da u Mbappe uba dei ruh u rangïalehkai uba la rah ïa ka nam young player ha ka World Cup 2018 ha Russia.
Haba ngi phai dien katkum ki khana barim kiba long pateng la pateng bad ki dak ki shin ba paw tyngkreiñ ha ki.
Kine ki longshuwa jongngi ki kren bad pyni lyngba ki dak ki shin tyngkreiñ ha snieh jong ka Mei Mariang ka long shisha kaba lyngngoh ha ngi ki longdien.
Namarkata hato kine ki long tang ki puriskam mo ha ngi ne hato ki dei ki pharshi ne tang ka jingïanujor ne ki dei ki thymmei jong ka tipbriew tipblei ne ki dei tang ki thymmei ïalehkai tamasa, ne ki dei ki thymmei jingleh danda ki long shuwa ka bieij ne dei ki thymmei ban pyntieng pynsmiej ha ngi ki longdien ne ngi dei ki bieij tasam ban shu ïa bud ïa ka philosophy ba thoh ki nong Egypt, America, Nong Greece ne nong Bilat, nong Spain bad Portugal ne ki jingthoh jong ki nong Hebru, kumjuh ka Latin bad kiwei ki nongthoh.
Haba nga shim ïa ka pyrkhat briew lada biej pule ne stad pule la sngewthuh ba ngim ïa kot shuh ban sngewthuh ïa kaei kaba ki longshuwa ki la pyni bad ai jingïathuhkhana la ki dei kiba don jingmut ne skhem jingmut ruh.
Ha ki biej pule bad bieij pule ko la dum ngiew ngiew ngaw ngaw ban ïoh ïa ki dak ki shin la sngew pynban kum ki kam thamula.
Katba ha ki stad pule kim ïohi shuh ïa ki khana pateng bad ka dak ki shin la shu ïa compare tang kita ki riewstad pyrthei bad ïa ka philosophy jong ki.
La kheiñ dewthala lut ïa ki khana u barim bad ki dak jong ki.
U mynhyndai u biej pule hynrei u stad Blei u long katkum kaba wan ha u nongbuh nongthaw sha ka dohnud briew ha pyrthei.
Haba nga thoh ïa kine nga thwet ban lap dien ïa ki khana ryngkat lang kine ki dak ki shin.
Kumta haba nga thwet nga wad jingtip bad phai noh sha ki paralok ban ai jingmut lem ba ka pyrthei kan shai ha la ïing ym ban wanrah jingshai ne pan kylliang sha kiwei.
Lyngba ka jingdum tliw khlem ioh jingmut ka wan mih ka jingkylli ba ki lok ruh kin ïa tynrong lem ïa kiwei:-1.
Balei la wan mih ka niam ieid Blei ha pyrthei.2.
Ka mut aiu ka niam tipbriew tipblei ha pyrthei.3.
Balei ïa ki shyieng la buh shi jaka hapoh ka longkur.4.
Ka mut aiu ka maw thep shyieng.5.
Ka mut aiu ki mawlynnai.6.
Haba ong Mawbynna don lai tylli kiba jrong uba hapdeng u kham jrong bad don ka mawkynthei ka mut aiu?7.
Ka mut aiu ka thang lynter?8.
Ka mut aiu pat ka thang phur ka siang (pep bah)?9.
Haba phur yn leh kumno?10.
Ka mut aiu ka ksiang bad mei rang (pliang) ryngkat ka bisli iam briew haba phur?11.
Kumno yn tang ksiang haba phur?12.
Balei la tem mei rang (pliang) haba phur?13.
Katno tylli ki jait ksiang yn tem haba phur? Bad yn tem ha kano ka rukom?14.
Shuwa ban dum ki ksiang, pliang bad bisli, yn tem ban wad mynsiem balei?15.
Hangno yn ioh mynsiem?16.
Kumno yn tem bad put haba wad mynsiem?17.
Daei la shna tyngshop ban thep mynsiem shuwa ban thang.18.
Ka mut aiu ka thep shyieng bad shano?19.
Mano ban pdiang ïa kita ki shyieng haba la wanrah?20.
Don pat sa kata ka niam let ka mut aiu kane ka let?21.
Hapoh ka let hap thung da u mawbynna bad hangno yn thung ïa uta u maw bad yn pynphai shano?22.
Ka mut aiu kur?23.
Ha kano ka dur la pynlong ïa ka kur?24.
Hapoh ka kur mih ka kpoh phur bad kpoh Lyngdoh balei?25.
Balei mih kine ki law Lyngdoh?26.
Kumno yn leh niam ïa ki law Lyngdoh?27.
Mano ban leh niam ha kita law Lyngdoh?28.
Daei yn leh niam? Bad kumno yn leh niam?.
Ka sorkar Meghalaya Democratic Alliance (MDA) ka la neh san snem kynthih naduh ba la thaw ïa ka ha u 2018 hapoh ka jingïalam u Myntri Rangbah u Conrad K Sangma, na ka parti NPP.Ha kane ka sorkar, ki don lang ka UDP, PDF, HSPDP, BJP, NCP, KHNAM bad ki MLA shimet.
Ka Congress ka shong ha ka liangpyrshah hynrei hadien ka la twa noh hadien ba ki 12 ngut ki MLA kila mih ban leit ïasoh sha ka TMC bad mynta baroh ki 5 ngut ki MLA ka Congress kiba la shah sospon kila khreh mih lut na ka parti hadien ba kila shah pynshitom ha ka parti namar ba ki leit ïasoh lang ha ka sorkar MDA.Ka Congress ka dei kaba sniew bok ha kane ka snem kaba mynta namar ba ka hap ban duh lut khait ïa ki MLA na ka 21 ngut sha ka jiro katba ka TMC ka dei kaba bha bok tam namar ba na ka jiro ka ïoh 12 ngut ki MLA ha kane ka jylla.
Ka sorkar MDA ka dei kaba lai ha ka jylla Meghalaya kaba neh baroh san snem, kaba nyngkong ka dei ka sorkar Congress kaba ïalam u Salseng C Marak ha u snem 1993-1998, kaba ar ka sorkar ka dei ka sorkar u MUA kaba ïalam u Dr.Mukul Sangma bad kaba lai ka MDA.Baroh kine ki sorkar kiba neh beit triang haduh san snem, ki dei ba ïalam Myntri Rangbah na ka jaitbynriew Garo, katba kiwei ki sorkar ba ïalam ki Khasi, kim ju neh baroh san snem bad ka khyllem noh tang shipor.
Ka jaitbynriew Garo ka pynmih Myntri Rangbah san ngut kynthup u (L) Capt.
Williamsong A Sangma, (L) u Purno A Sangma, u Salseng C Marak, Dr.Mukul Sangma bad u Conrad K Sangma, katba ka jaitbynriew Khasi ka pynmih Myntri Rangbah hynriew ngut hi, kynthup u (L) DD Pugh Diengdoh, (L) BB Lyngdoh, DD Lapang, (L) EK Mawlong, (L) Dr.Donkupar Roy bad u (L) Dr.FA Khonglam.
Napdeng kine ki Myntri Rangbah Khasi, ym ju don uwei ruh uba lah ban neh ka sorkar haduh san snem hynrei ki khyllem noh shipor.
U Salseng u la pynneh ïa ka sorkar san snem kum u Myntri Rangbah ha ka por ka Congress, bad kumjuh u Dr.Mukul Sangma katba u Conrad u la pynneh san snem jong ka NPP, bad baroh ki dei ki sorkar ba ïalam ki seng national parties katba ki sorkar ki seng riewlum kim lah ban neh haduh san snem.
Ka la don ka jingkynnoh na ki paidbah ba ka jinghiar ka jingjop MLA ki seng riewlum ka dei namar ba ki ïamih bun palat kumba mih ki tit lyiur haduh ba u paidbah u king baïong ban jied ïano bad kane ka la pynpharia ia ka vote jong ki.
Kane ka dei kawei ka daw kaba lah ban long kumta hynrei ha ka synshar paidbah, ym lah ban khang iano ïano lada kwah ban seng parti thymmai wat u riew shimet ruh bun kiba jop elekshon, khamtam ha kane ka jylla ha kaba ki briew kim ju peit parti than hynrei ki peit ïa ka jingleh bha jong u briew.
U nongïalam ka Trinamool Congress Meghalaya uba dei ruh u nongïalam ka liang pyrshah ha ïingdorbar thawaiñ ka jylla, u Dr.Mukul Sangma, u la ong ba ka jingïarung ïamih na kawei ka seng saiñ pyrthei sha kawei pat kan don beit.
U la ong ba ha kine ki bnai ki ban wan, kum kine ki jingjia kin sa paw khambun bad u la pynkynmaw ba ym tang na kawei ka seng saiñ pyrthei hynrei na kiwei ruh kin ïohi ba ki MLA jong ki kin phet sha kawei pat ka seng.
“Hadien ba ngi la shim ïa ka rai rangbah, ngi ïohi ïa ka jingthrang jong ki paidbah ïa ka jingkylla," u la ong.
U la bynrap ruh da kaba ong, “haba ïadei bad ka jingthaw ïa ka sorkar ha u snem 2023; kumba ka long mynta ka paw shai ba ka don ka jingthrang ha kaba ki paidbah ki wan ban ïashim bynta bad kumba ka long mynta, nga kular ba kum ka seng saiñ pyrthei ha ka jylla, ka dei tang kane ka seng TMC ka ban lah ban shimti ïa ka jingsynshar, ba ïaid beit, ïaid ryntih.
"Na ka liang u Dr.Mukul u la ong ruh ba dei ki paidbah kiba wad ïa ka jingkylla.
U la ong ba kumba ka long mynta, ka TMC ka kiew bha da ka jingwan ban ïashim bynta jong ki paidbah sha ki jingïalang bapher bapher jong ka seng.
Haba ïadei bad ka jingmih noh jong ki MLA ka seng bad ka jingpynïasoh jong ki sha kiwei pat ki seng; na ka liang u Dr.Mukul u la ong, “ngam kwah ban jer kyrteng mano ba leit shano; kine ki dei kiba lah don jingmut lypa naduh nyngkong bad ki lah dep shim ruh ïa ka rai.
"“Ngi tip ïa kane bad ngi ruh ngi don la ka jong ka bynta kumno ban leh; kumba ngi ong uwei ne ar ne lai ki nongmihkhmat ki don kiba kwah ban kynriah ym tang na ka TMC hynrei na kiwei ruh," la bynrap u Dr.Mukul Sangma.
“Ngi lah tip katno ngut ki MLA na ka TMC kin rai ban leit pynïasoh sha kiwei pat ki seng, na ki daw bapher bapher.
Ki don ki daw kiba na ka liang ka TMC ruh ka la rai ban wad da kiwei pat ki kyrtong, namar kam lah ban long ba baroh ki MLA kin ïoh ïa ka tiket na ka seng, bad ban jop ngi dei ban shai halor kane," la ong u Dr.Mukul Sangma.
“Baroh ki MLA kin ïakynduh jingeh bad hap ban trei shitom ban ïoh jingjop biang; kata ka dei ka jingshisha.
Katno ngut kiba long MLA kim shym la lah shuh ban jop ha u snem 2018.
Dei halor kine ba na ka liang ka seng ka la shim ïa ka rai ha ki katto katne ki konstitwensi ba ngi hap ban shim da kiwei ki lad bad ban buh da uwei pat u kyrtong," u la ong.
Shuh shuh u Dr.Mukul u la ïathuh ba ka TMC ka lah dep don ki kyrtong ha kito ki konstitwensi ba lah dep mih noh ki MLA jong ka bad u la ong ba kine ki kyrtong kin jop suk ïa ka elekshon ha u 2023.
Ka jaitbynriew ka dei ka kynhun u khun bynriew kaba mih na kajuh ka tynrai ne ka thymmei longïing longsem, longdoh longsnam.
Ka jingnangroi nangheh nangiar parum pareh jong ka longïing kiba na kajuh ka thymmei long bynriew ka pynsan ia ki suki pa suki ban long ka jaidbynriew.
Kumta ngi shem ki briew kiba dei na kajuh ka ktien ka thylliej, ki don kajuh ka deity, ki juh ki riti ki dustur ka niam ka rukom bad kumta ter ter.
Ia uwei pa uwei la kha ha ka jaitbynriew bad kata ka jaidbynriew na kaba u hiar long bynriew ka dei ka doh ka snam bad ka jait ka kynja jong u hi, ha kaba u ïa im ïa shong lang ha kajuh ka ri.
Ka kamram bad ka jingkitkhlieh jong uwei pa uwei na ngi ïa la ka ri bad ka jaitbynriew kam shym ïa pher eiei ruh em na ka ka kamram bad ka jingkitkhlieh kaba ngi don na ka bynta ïalade bad ïa ka ïing ka sem.
Khlem ka ri bad ka jaitbynriew ka long rynieng bad ka long bynriew jongngi shimet ka long lehnohei, kam donbor bad ka kut noh tang ha haw haw.
Hangne ngan wanrah katto katne ki bynta kiba long kiba kamram kiba ngi dei ban leh ha ka ri bad ka jaitbynriew bad kita ki long:-Ka jingieid ïa la ka ri bad ka jaitbynriew kam shym ïa pher na kaba ieid ïalade bad ïa la ka ïing ka sem namar ba ka jaitbynriew ka dei hi ka doh ka snam bad ka jait ka kynja jongngi hi.
Lada ngim ieid ïa la ka ri.
Hato kata kam dei ka jingisih ïalade hi? Lada ngi kwah ban sngewthuh kham bha ïa ka jingieid ri, ngi dei ban thew da u dieng pruh jong ka jingieid ïalade bad ïa la ka ïing ka sem.
Ka ïing ne ka longïing ka dei ka jingsdang jong kiei kiei baroh.
Kaba bha baroh ka sdang na ïing.
Ha kajuh ka rukom ka jingieid ïa la ka ri bad ka jaidbynriew ka sdang na ki rympei ïing.
Kane ka kynthup ïa ka jinghikai jong ki kmie ki kpa ne ki longkmie longkpa ïa la ki khun ki kti ha ka liang ka jingkitkhlieh, ka jingieid ïa la ka jong ka iing kata ban shim ïa ka jingkitkhlieh na ka bynta ban leh bha, ban pynbha bad ban tei ïa la ka ïing ka sem ha ki liang baroh.
Ka jingieid kaba ngi don ïa la ka ïing ka sem ka pynmih ia ka sap jong ka jingieid ïa la ka ri bad ka jaidbynriew.
Kata ka jingieid kaba ngi don ïa la ka ri ka kyrsoi bad pynlong ïa ngi ban don ïa la ka jingkitkhlieh na ka bynta ban pynbha bad ban tei ïa ka.
Yn ym lah ban don ka jingieid ïa la ka ri bad ka jaitbynriew khlem ka jingieid ïa la ka jaidbynriew bad ïa la ka ri.
Kine baroh ar ki ïa iaid ryngkat namar ba ki dei ki juh kiei kiei kiba mih na kajuh ka sap tynrai jong ka longbriew manbriew.
Ka jingsngew bad ka jingkhim mynsiem kaba tang ha nga bad tang ma nga ka long kawei na ki dawbah kaba pynran dien bad kaba pyntroiñ ïa ka jaitbynriew.
Ka jingsngew bad ka jingpyrkhat tang na ka bynta la ka jong ka met ne na ka bynta ïalade marwei kam lah ban tei jingbha eiei ruh em.
Hynrei ka ïalam sha ka jingpyntroin bad ka jingpynjot ïa ka jaitbynriew.
Hooid ka long kaba shisha bad kaba dei eh ba ngin pyrkhat na ka bynta ïalade, hynrei wat ai ba kata ka jingsngew kan poi palat ïa u pud jong ka.
Ngi dei ban don ka mynta bad ka jingpyrkhat na ka bynta ka jingbha bad ka jingbiang jong kiwei pat kiba ha ïing ba ha sem na ka bynta ki para doh para snam ha ka jylli jong ka jaitbynriew.
Wat lada dei ban duh noh ïalade na ka bynta ka jingbha lang jong baroh.
Ka mynsiem ban ai bad shakri ka dei ka kamram ba kongsan tam jong uwei pa uwei baroh na ngi na ka bynta ka ri bad ka jaitbynriew jongngi.
Ka jingkhraw ka shong ha ka jingkhraw mynsiem jong ki briew jong kata ka jaitbynriew hi bad kata ka jingkhraw mynsiem ka dei ka jingkloi ban ai bad ban shakri.
Kane ka kynthup ïa ka jinglen lade, ka jingaiti, kaba ai da ki jingai kaba trei da ki kam, na ka bynta ban tei ïa la ka jaidbynriew.
Ka jinglen lade bad ka jingaiti ïalade na ka bynta ka ri bad ka jaitbynriew ka long ka jingieid ri kaba khraw bad ba kynsai tam.
Ka mynsiem jingaiti lut bad ka jinglen lade ka long kaba kordor katta katta bym lah ban ïa nujor bad ka ksiar ne rupa lane bad kano kano ka spah ba kynja pyrthei.
Don ha ka, ka burom bah kaba pynsah nam bad pynim kyrteng ïa ki riew len lade jong ka jaitbynriew jong ki kiba kum kita ki ioh ïa ka jingïaroh bad jingpyrto junom la junom.
Ka kamram bad ka jingshakri ïa la ka ri bad ka jaitbynriew ka don ka dor kaba khraw bad kaba khia katta katta.
Ha ka jingshisha ka jingtheh lut bad jingaiti lut ïalade na ka bynta ka jingbha bad ka jingbit jong ka jaitbynriew, ka dei u thied snam jong ka jingim bad jingsam jong ka.
Khlem kane ka mynsiem kano kano ka jaitbynriew kam lah ban im slem bad iai sah ha sla pyrthei namar ba kim don lane ba ki duna ka mynsiem jingshakri bad jingaiti lut.
Ka jingshakri ïa la ka ri bad ka jaitbynriew ka dawa ïa ngi ba ngin leh eiei kaba bha ïa la ka jaitbynriew, kumno ban tei ia ka ha ka jinglong jingim ka burom ka akor ka tipbriew tipblei ka ioh ka kot ka man bha bad ka roi ka par na ka bynta ka jingbit bad jingkhlaiñ jong ka ha ki liang baroh.
Namarkata ai ba ngin long kiba khraw mynsiem da ka jinglah kloi ban ai ïalade sha ka jingshakri jaitbynriew.
Ia ngin thom pyrshah ïa ka jingkhim mynsiem jong ka jingsngew ne jingpyrkhat shimet ba tang ïalade.
U President ka Hills Farmer Union (HFU), u Bah Commander Shangpliang hynnin ka sngi ka  29 tarik Lber, 2023, u la ïoh ban  plie pyrda ïa ka Annual School Sports Meet, 2023 jong ka St.Mary’s Higher Secondary School, Rangblang South West Khasi Hills District  kaba la pynlong ha madan ïakehkai jong kane hi ka skul.
Ha Kane ka sngi hashwa ban sdang ïa ki jingïalehkai bapher bapher na ki khynnah skul la ïoh ban pynlong  ïa ka jingïalang ba lyngkot ha kaba u Bah Commander Shangpliang  kum u kongsan u la ïoh ruh ban pynher ïa ka lama jong ka skul.
La ïoh ban pynsngew ruh ïa ka Jingrwai jong Skul (school anthem) , St.Mary’s Rangblang.
Hadien la ïoh ban pynlong sa ïa ka March Pass ha kaba ki khynnah skul na la ki jong ki jong ki House  kiba  la wan ban ïashimbynta, bad ka jingbam smai ba la ïalam da ka Emierbahun Ïawphniaw ryngkat kiwei pat ki khynnah.
Ha kajuh ka por  la ïoh ruh  ka jingkren lyngkot na u Parish Priest jong ka Rangblang Parish, u Rev.Fr.A.Rongrin bad kumjuh na u kongsan, Bah Commander, kiba la ai mynsiem ïa ki khynnah skul ba kin trei shitom bad buh ïa ka thong ha ka jingim khnang ba kin long kiba jop.
Ha kane ka sngi la sakhi  ba ka la long shisha kaba i shongkun bad kaba ïaid beit ïaid ryntieh lyngba da ki jing ïashim bynta ki khynnah skul ha kiba bun ki jait jing ïalehkai ha ka jing ïa donlang ruh ka Headmistress jong ka skul, Kong Maria Swer, ki nonghikai bad kumjuh ki kmie ki kpa kiba la wan sakhi ïa kane ka tamasa ïalehkai ba shisien shisnem jong ki khynnah skul.
SHILLONGKa Talent Identification program lane ka program kaba ïit ne wad ïa ki khynnah don sap kala ïaid sha ka wat kaba ar (Phase 2) kaba long ha ka 29 tarik March 2023, ha Little Flower School, Sahsniang, Laskien C&RD Block, West Jaintia Hills District, ïa kane ka program la pynbeit da ka Meghalaya State Olympic Association, Dept of Sports & Youth Affairs, Govt of Meghalaya, ha ryngkat ka kynhun MSOA – ArmsPT(Edge10) – Sportality Group ka la test kumba 312 ngut ki samla kynthup saw tylli ki skul, ka Little Flower HS School, Evershine Sec School, Kymprup HS School bad Shalom School.
Ha kane ka sngi la lap katto katne ngut ki samla na kitei ki skul kiba ka bor mareh ka ïajan bad ka sap international global standard, kata ha ka jingmareh ha ka 20M sprint bad la mareh 3.1 sekhon katba ka global speed ka long 3sekhon bad la don ruh kiba ba la mareh 2.6 sekhon kaba dei ka international global speed ha ka 10M speed ladder run.
La thew ïa kitei ki samla baroh da ki timing gates ki jump mats ki tiar na ri phareng kiba rem dor kiba la pyndonkam da ki nongïalehkai Olympics.
Lyngba kane ka program la lah lap ïa ki sap kiba kyrpang na ka bynta baroh ki jait jingïalehkai sports.
Kane ka rukom wad sap lah ruh ban sngewthuh kano ka jingïalehkai kan long kaba biang ïa ki samla ban pynkhreh khnang ba kin poi sha ka thong jong ka Olympics.
Kum ban shu pynkynmaw ba ha ka phase-1 la dep test ha u Naitung 2022 kumba 4541 ngut na baroh ki 12 distrik bad la shah jied kumba 200 ngut kiban sha hikai kyrpang ha ki briew kiba la tbit (expert) kumno ban nang pynbha ïa la ki jingïalehkai ban ïoh ban sei ïa ki sap kyrpang lyngba ka sap ki riewstad Olympic.
Namar ka jingseisoh jong kane ka rukom wad ïa ki sap ka sorkar ka la phah ïa ka MSOA ban pynlong ïa ka program ha ki block bad la bthah ban test shiphew hajar ngut ki samla.
Haduh kane ka sngi la dep test kumba 4300 ngut hapoh khasi jaintïa bad ka program kan dang bteng sha kiwei kiwei ki C&RD block ka jylla Meghalaya.
Ki 200 ngut ki samla kiba shah jied ha ka phase-1 ki la nang ïaid ha ka jingshah hikai kaba kyrpang naduh u bnai February 2023 bad kin wan poi ha Shillong ha ka EPP Camp ka ban long hapoh NEHU SAI Campus, naduh 1tarik haduh 3  Ïaiong 2023 ha kaba ki ‘riewpaw jong ka Olympics kin sa don ban khmih bniah ïa ka jingshah hikai kitei ki samla ha ka jingïadonlang ryngkat ki longheh jong ka tnad Sports and Youth Affairs jong ka sorkar Meghalaya.
U nongïalam ka Trinamool Congress Meghalaya uba dei ruh u nongïalam ka liang pyrshah ha ïingdorbar thawaiñ ka jylla, u Dr Mukul Sangma u la ong, “haba ngi peit ïa ki mat kiba ïadei bad ki kam lehnoh, ka donkam ban don ka jingïakren; ngi dei ban ïaroh ha kawei ka bynta, haba ka sorkar ka pyrshang ban don ka jingïakren ïasuk bad ka seng HNLC".
Haba kren sha ki lad pathai khubor u la ong, “ngi ruh ngi kwah ban ïohi ha ka por jong ngi; la ki nongïalam ka HNLC ki thrang shisha lane ka HNLC ruh kan long kumba ngi ïohi ïa ka ANVC.Ka sorkar kan shim por ban ïakren ïasuk namar kan hap ban peit bha.
"“Ha ka por jong ngi ruh, ngi la pyrshang ban wanrah ïa ka HNLC, sha ka miej ban ïakren ïasuk hynrei ka shim por.
Ka bha shibun ba mynta ki la sdang ban ïakren biang, hynrei kaei kaba ki leh; nga sheptieng ïoh kan wanrah ïa ka jingbymshaniah shuh na ka seng," la ong u Dr.Mukul Sangma.
U la bynrap da kaba ong, “ka sorkar jylla ka dei ban shimkhia bad ban pynpaw shai ïa ki mat jingdawa kiba la thoh khnang ba yn lah ban ïaid shakhmat ha kane ka jingïakren ïasuk.
"U Dr.Mukul u la ong ruh ba katba ka jingïakren ïasuk ka dang ïaid, ka sorkar ka dei ban weng shuwa ïa baroh ki mokotduma kiba la ujor pyrshah ïa ka HNLC, ‘tad haduh ban da dep ban ïasoi ïa ka soskular’.
“Nga sheptieng ba ïoh kine kin dei ka bynta ka ban pynlong ïa ka jingduh jingshaniah.
Kumba donkam ïa ka jingshaniah wat ha ka ïing ka sem, kumjuh ruh ha ka imlang ka sahlang.
Kumta ka sorkar ka dei ban don ka jingshaniah bad kaei kaba ki shim haba ïadei bad kano kano ka mat, ki dei ban shimkhia ban ïohi ïa u soh ka jingjop," la bynrap u Dr.Mukul Sangma.
Na ka bynta kito ki nongpule kotkhubor ki bym smat lane ki bym pat shang kylleng kylleng ban ïohi, ban tip bad ban mad ïa ka jinglong jingman jong ki briew bad jingitynnat ka mariang ha ki shnong ki thaw jong ka Ri Khasi, Jaintia bad Garo, sngewdei ban ai jingmut ïa phi ban leit sha ki shnong jong ka thain War Jaiñtia, War Hima Khyrim, War Hima Sohra, War Hima Mawsynram, War Hima Maharam, War Hima Langrin bad ka thaiñ Nongtrai jong ka Hima Langrin bad ka thaiñ Nongtrai jong ka Hima Nongstoin, ha ka por Synrai.
Ki shnong jong ka thaiñ Mawrok ha Hima Rambrai ruh ki long ki jaka kiba bitdor bad kiba itynnat bha ban leit jngoh kai, bam lyer bad ban tip ïa ki jinglong jingman jong ki briew.
Ha kaba ïa dei bad kane ka bynta, une u Nongthoh u la leit jurip ïa ka shnong Mawpon.
Kane ka shnong ka don kumba 15 km shathie na Nongstoin bad ka hap hapoh ka Hima Nongstoin Syiemship, West Khasi Hills District.
Lada leit sha kane ka shnong (Mawpon) na Nongstoin hap ban leit da ka Kali Bolero Pick-up na Nongstoin sha Nongpyndeng, sha lad Nongsba, sha Risiang, kam ïa ka Wah Umiang sha kadiang ban poi ha Nongmynraw, nangta sa poi ha Mawpon.
Ki pud sawdong jong Kane ka shnong jong kane ka shnong ki long; Shatei ïa khap bad ka shnong Nongmynraw, shathie ïa khap bad ka wah Kynshi, Mihngi ïa khap bad ka wah Kynshi bad ka shnong Sangriang, Sepngi ïa khap bad ka shnong Maweitksar.
Ki shnong kiba ïa jan bad ka shnong Mawpon ki dei ka Maweitksar, Mawlangriang, Nongmynraw, Nongriangpoit, Nongthymmai, Mawpharduh, Mawkynjoin bad Sangriang.
Kane ka shnong Mawpon, kaba la kynjoh 100 snem, ka don 70 tylli ki tnum ïing bad ki khlieh briew ki don  240 ngut ki shynrang bad 280 ngut ki kynthei, baroh ki don 520 ngut.
Ha shnong ki don ar tylli ki Balang (niam), ka Balang Presbyterian 29 tnum ïing bad ka Balang Katholik 41 tnum ïing.
Ki skul ki don ar tylli, ka L.P deficit bad ka SSA U.P, ha baroh ar ki don 59 ngut ki khynnah skul bad ki nonghikai ki don 6 ngut.
Kiba la pass B.A ki don 2 ngut bad kiba la pyndep ïa ka Matrik ki don 35 ngut.
La seng ïa kane ka shnong da ki lai kynthei, ka Niawni Puwein, ka Riwir Puwein bad ka Laipyrdi Puwein kiba la kam ïa ka khyndew bah ba la khot ka Khyndew Puwein.
Hadien la wan mih pateng sa ka Niewshong Marshra, ka Pahshong Puwein, ka Liarksan Sohphoh, ka Monpah Puwein, ka Laipyrdi Puwein bad ka pharmuit Marshra bad hadien shuh shuh la wan hiar pateng sa ka Perimai Puwein, ka Helina Puwein bad ka Iawni Puwein, kiba dang im haduh mynta mynne, lait noh ka Niawni Puwein kaba la khlad noh ha ka snem 2011.
Lait noh tang 2 tnum ïing kiba kamai ha ki kam khaïi bad trei sorkar, kiwei ki 68 tnum ïing ki dei ki BPL lane kiba duk bad kyrduh bha.
Ka kam jong kiba bun ki long ïing ka dei ka kam rep.
Ki rep riewhadem, Phanmungor, Phankaro, Phandieng, Shriew, Sying, Sohngang, Sohkhia, Pathaw, Nei, bun jait ki Sohmynken,  Tyrso, Sohjew, Sohñiamtra, Sohpriam, Sohiong, Kait, Sohkynphor bad kiwei, tangba ki jait soh kim da man bha ba bam khniang bad iaptram ki diengsoh.
La kham bun tylli ki snem ki mar rep kim da long namar ba la ktah ka mariang bad ha ka snem ba leit namar ba jur u slap ki jingkheit ki la julor palat.
Nalor ba rep ïa ki mar rep, ki don  kumba, 5 ngut ki nongri masi, khyndiat ruh kiba ri blang, Jan baroh ki ri syiar khasi mar mar 9-12 tylli shi tnum ïing ban bam doh bad ban die, ki don kumba 4 ngut kiba nang ban ai kynbat puh bseiñ, dait ksew, dait miaw bad kiwei ki mrad lane  lada don ka proi, mynsaw, kem prum, ur bad kheiñ shyieng, don 2 ngut ki nongpynkha khun, don ruh 3 ngut kiba tbit ban thaiñ khoh, star, kriah, shang, ruh, shylliah thri ban shoh kba, thain knub, prah, mula, shylliah siej, shylliah tyra, shylliah thiar kiba bad kiwei kiwei, suh jaiñ tang 1, shnong dukan ha Nongstoiñ kumba 10 ngut bad ki nongkhwai dohkha ha Wah Kynshi kiba ioh dohkha shibun ban bam bad ban die ha iew Nongstoin.
Ki riew rangbah jong ka shnong ki la ïathuh ha une u nongthoh khubor ba ha ki khlaw ba kham pajih na shnong, kynthup ha ki khlaw ha ranab bad ki riat jong ka Wahkynshi, ki dang don ki sniang khlaw, ki syiar khlaw, ki ñiuhrei, ki Sim babun jait bad ha ki katto katne ki jaka dang don ki Khiat ruh.
Ki la ïathuh ruh ba ha ka snem 2009 ka la don ka jingphuh syntiew ki siej bad la wan mih shibun ki khnai kiba bam ïa ki syntiew siej bad ki la pynjot ruh ïa ki jingthung jingtep ba la wanrah ïa ka jingduh ka ba jur ha ki nongrep.
Haba kren halor ki jingiarap jong ka sorkar ki rangbah bad ki longkmie jong ka shnong ki la ïathuh ba ka don kawei ka Anganwadi bad ka Anganwadi Helper kiba ïarap ïa ki khynnah ha shnong ban pynkmen bad pynsngewthuh katba lah halor bun kiei kiei bad ban sam ïa jingbam tei met.
Halor ka koit ka khiah jong ki khynnah bad ki kynthei ba dang armet bad dang aibuin ym don Asha ha shnong ban ïa khmih lem.
Ki khynnah ba 6 bai haduh, 3 snem ki don 35 ngut bad kiba 3 snem haduh 6 snem ki don 45 ngut.
La jar katta ruh ki don tengkhat ki ANM ki wan ban ai injek ha shnong, la ïathuh ki rangbah bad ki longkmie.
Ki la ïathuh ruh ba ka Sub-Centre ka don ha Mawkadiang kaba jngai kumba 15 km da ka kjat na shnong bad kumba 18 km da ka kjat sha Civil Hospital kaba ha Mawïaban.
Haba phai biang sha ka jingkner ne khlem kner ka sorkar, ki la ïathuh ba ka PWD kam pat ai surok ïa ki, ka PHE ruh kam pat leh ei ei ïa ka shnong, ka Agriculture, Horticulture, Soil bad Water Conservation, Water Resources, Forest, Veterinary, Sericulture, Fishery bad kiwei kiwei ki tnat sorkar kim pat pynjaw ei ei ïa ka shnong.
Tang ka Education, Social Welfare, ka ICDS bad ka C& RD ki la kham kner da ki skhim bapher bapher.
Kaba sngew sangsot ïa ki nongshongshnong hangne ka long ba shiteng na ki, kim don khyndew lajong hynrei ki dei ki Nongshongsap lane ki nongshongthap.
Kine ki dei na ka kur Marshra, Marshillong, Iawlar bad  Sohphoh.
Tang ka kur Puwein kaba long ka trai khyndew ha Mawpon.
Kaba sngewsih jur ka long ba hapoh kane ka Kur, ka don hapdeng ka Mokutduma ba ïa knieh ïa ka jinglongtrai halor kane ka khyndew kur.
Ki nongshongshnong ki la ïathuh ba kane ka la sdang naduh 1992- 1993 bad ka dang bteng haduh mynta , kaba la wanrah ïa ka jingïakynat ka ba jur ha shnong ha thaw bad ka la ktah ruh wat ïa ka jingpalei mynsiem jong kiwei ki kur.
Ki jingeh kiba ka shnong Mawpon ka dang ïa kynduh haduh mynta ki long halor ka kam Sordar lane ka kam Rangbah shnong.
La kynnoh ba u Sordar shnong u ba mynta um kit satia ïa ka khia ka shon jong ka shnong bad bun ki jingmyntoi kiba ka shnong ka dei ban ioh, ka la duh non bad bun ki kam shnong ki la pulom noh namar um ju don ha shnong hynrei u sah lynter ha Nongstoin ba u hap ban korbar ïa ka business lajong.
Bun bah ki kam kiba ïa dei bad ki bor sorkar ha ki kam pynroi pynsan jong ka shnong, ka shnong la shu duh ei.
Bun ki briew jong ka shnong ki la ong ba ka la bha shibun ïa u ban resign noh na ka kam ban ym long ka diengpyngkiang ïa ki kam shnong.
Ki jingeh kiba kham kongsan jong ka shnong ki long ka jingbym don surok PWD.Mynta ka don tang ka surok jong ki trok four-wheel ba kit dieng supply bad rnga ha ki snem kiba mynshuwa.
Mynta tang ki Bolero Pick-up (four-wheel) kiba lah ban poi sha shnong lyngba Kane ka surok khlaw, kata ruh ba la ïarap da ka skhim 100 sngi (NERGS) hangne hangtai.
Ka skhim umbam umdih na ka PHE ruh kam don satia ha shnong katta ruh la 48 snem naduh ba ioh jylla lajong.
Ia mynta ki nongshongshnong ki ioh um na ki katto katne ki wahduid kiba tyrkhong noh ha ki bnai tlang.
Don ruh ki tnum ïing kiba shu ioh um ma dei mata na ki tyllong um na ki lawbniap kiba pajih bha.
Ha ki bnai  slap pat (April – September) ka shnong ka ïoh umslap.
Sa kawei pat ka jingeh ha shnong ka dei ka ding ilektrik.
Ki Post ilektrik ki la don, ki sainar ki la dep teh pynpur ka Transformer ruh la dep pyndait hynrei ka ding ilektrik kam don namar la sniew ka Mashin (Transformer).
Ki paidbah jong ka shnong  ki kyntu ïa ka MeECL ban wan ai noh ïa ka ding ilektrik ban lait na ka jingshong dum.
Na ka  liang jong ka koit ka khiah ruh ki paidbah nongshong ki la ud bha namar kim don ki lad jingiarap kiba jan ban ioh ïa ka jingkoit jingkhiah.
Kumta ki kyrpad jur ïa ki bor sorkar ban buh noh ïa ka PHC ha Risiang lane ha thaiñ ba kham jan ban ioh jingmyntoi lem kiba ha ka thaiñ Nongtrai.
Ki jingpang kiba kynrei ha shnong jong ki dei ka Flu, prie-pynhiar, Suhot, Malaria, ka bampong ha ki khyndiat ngut.
La ïathuh ruh ba bun ba bun ba la kha khun ha hospital.
Na ka liang ki nongmihkhmat ki MP, MLA, MDC, ki rangbah bad longkmie ki la ïathuh ba baroh ki MP Kim shym la ïarap skhim ei ei ruh.
U MLA u la ïarap 5 kg u khaw shi ïing bad u MDC 2 kg.
Ha ka jingai rashon la ai khaw AAY tang shi ïing, khaw PHH 42 ïing bad u khaw non-NFSA 29 ïing.
Ka shnong ka khlem ioh ei ei shuh lait noh tang u khaw.
Ki la kynnoh ruh ba wat ha ka jingai khaw ruh ki nongmihkhmat ki leh politics.
Ki la ïathuh ruh ba u MLA ba mynta um pat wan jngoh ïa ka shnong jong ki wat hadien 3 snem ruh.
Ha ka liang ki Mobile service pat kane ka shnong Mawpon ka ioh network na ka Jio Tower ha Mawlangriang bad ha Sangriang bad nangta na ka Cell One Tower ha Mawnar, Nongpyndeng bad Umdohlun.
Ki kur kiba don ha kane ka shnong ki dei ka Puwein, Marshra, Iawlar, Sohphoh bad ka Marshillong.
Kane ka shnong ka long kawei na ki shnong Nongtrai.
Ka long kawei na ki shnong Nongtrai kaba itynnat bha ha ka mariang.
Ka shnong ka don hajan tmier jong ka riatbah kaba noh sha Wah Kynshi ha kaba la mut ban den ïa ka Kynshi Stage-I Hydel Project jong ka kompeni Athena bad kaba khlem seisoh ei ei.
Ka area naduh shnong shaduh phang sepngi bad shaduh phang shatei ka long ka pyntha phlang ba ka pynitynnat shuh sbuh da ka jingdon ki wahduid kiba don dohthli bad shalynnai bad hateng hateng ki lawlynnong bad ki lawbniap.
Namar ba ka long padun kum ka jin kulai bad kaba kynjang, nangne lah ban iohi ia bun ki bynta jong ka Ri Lyngngam, ki syntai lum jong ka South West Khasi Hills kum u Kohtyllaw, u Kubuit, Kubah, u Niangram, syntai lum Wahkaji-Umjarain, u Kyllailyngsngun bad u syntai lum Ngundilang.
Lah ruh ban iohi ïa u lum Mawthadraishan bad bun ki bynta jong ka West Khasi Hills.
Oh ka dei ka jaka kaba paka tam ban wan kai ki nongshang pyrthei  lane ka jaka ba shnong ki blei.
Ki nongshong shnong ka Mawbah, Mylliem Syiemship kiba la palat 18 snem ka rta kynthup kynthei bad shynrang ki la jied ïa u Bah Aresstone Thabah kum u Rangbah Shnong ba thymmai kane ka shnong lyngba ka elekshon ba la pynlong ha ka 03 tarik u Jylliew, 2023 ha Tender Child Secondary School katkum ka Rule 10 (3) jong ka Administrative of Mylliem Syiemship Rules, 2015 of the KHAD( Appointment and Succession of Syiem, Deputy Syiem, Electors and Rangbah Shnong of Mylliem Syiemship) Act, 2007.
Ka jingjied ia u Rangbah Shnong ba thymmai ka la ïaid beit ïaid ryntih wat la kala don ka jingïa nia hapdeng ki arkynhun, hynrei tang hadien kato katne por la lah ban tem ia ka bad ka jingthep vote ka la bteng biang.
Ki arngut ki kyrtong kiba mih ban ia khun ia ka  kam Rangbah Shnong ki dei u bah Aresstone Thabah bad u bah Kishan Nongkynrih.
Hadien ba ka jingthep vote ka la dep ki la pynlong da ka jingianiew vote ha kaba ki arliang mamla ki la don bynta lang  bad ha kane ka jingïañiew vote u bah Thabah u la ïoh 218 vote katba u ba la ïakhun pyrshah na ka bynta kane ka kam Rangbah Shnong u Bah Kishan Nongkynrih pat u la ioh 126 vote.
Ia ka result la pynbna da u Rangbah Shnong barim u bah David Syiemlieh.
Haba kren sha ki paidbah hadien ba ki la dep ban ñiew ia ka vote u bah Kishan u la ai khublei ia ki paidbah kiba la kyrshan ia u wat la um shym la ioh ka jop hynrei kin ia treilang na ka bynta ka bit ka biang jong ka shnong ka thaw.
Na ka liang u Rangbah Shnong bathymmai u bah Aresstone Thabah haba kren sha ki paidbah u la ong kane ka jingjop ka dei ka jingjop jong u paidbah, u la kyntu ia baroh ba kin ia treilang kum ki nongshong shnong.
“Ngi don la kajong ka liang hynrei haba ngi kyrshan ïa la ujong u briew uba ngi kyrshan hynrei kane kam mut ba ngin ia leh pyrshah sah, ngin ia treilang na ka bynta ka bha ka miat jong ka shnong ka thaw," u la ong.
U la bynrap ruh da kaba ong ba ma u bad u bah Nongkynrih kin ia trei ryngkat ryngkat ban kyntiew ia ka shnong ka thaw la ka dei ha kano kano ka bynta.
Na ka liang ki paidbah ki la pynkup burom ia u Rangbah Shnong ba thymmai bad ïaid saw dong ka shnong ka thaw ha ryngkat ka put ka tem.
Ka Khliehiongriang ka la ïoh ban khur ïa ka 3 poiñ ha ka jingïakhun pyrshah ïa ka Luti Tuber SW na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai.
Ïa kane ka jingïalehkai la pynlong ha madan Kiang Nangbah Stadium, Jowai.
Ïa ka kol na ka bynta ka Khliehiongriang la ïoh ban thep da u Same Dkhar haka minit ha ka minit ba 50 bad 90+1, u Arwan Dkhar haka minit ba 73 bad u Founder Passah ha ka minit ba 79.
Katba na ka bynta ka Luti Tuber SW la ïoh ban thep da u Ribait Lhuid ha ka minit ba 9 bad u Baiahluti Dhar haka minit wa 15.
Ka jingïakhun ba mynta ka sngi ka 30 Risaw kan long hapdeng ka Moosalyngkat pyrshah ïa ka Wahiajer ha ka por 12 baje mynsngi.
Ka jingïalehkai jong ka lympung Super Division ka Amlarem Sub-Divisional Sports Association ka la ïaid mynta sha ka shi ba hynñiew ha kaba ka Seinbhalang Shkentalang FC ka la pynliem ïa ka Dongmihsngi Mupyut da 1-0, ïa kane ka lympung la pynïaid da ka West Jainta District Sports Association (WJDSA), Jowai.
Ka Seinbhalang Shkentalang ka la khur ïa ka 3 poiñ ha kane ka jingïakhun ba nyngkong jong ki mynta ka aiom lyngba ka kol jong u Isac Surong uba la thep mar syn sdang ka jingïalehkai, kata ha ka minit ba 2.
Ka jingïakhun na ka bynta kane ka lympung yn bteng biang ha ka 30 tarik mynta u bnai ha kaba ka Amlarem SC kan ïa aireng pyrshah ïa ka Umladkhur SC.Naduh ki nongmareh kai step haduh ki khynnah skul, ki nongtrei ophis haduh ki nongleit thied jingthied, ki nongleit nongwan ha kane ka jylla ki la mad jingeh na ka daw jong ka jingsniew palat ki surok.
Baroh kawei ka sor Shillong, bad khamtam ha ki jaka kum ha Nongthymmai, Garikhana bad Demseiniong, ha kaba ki nongleit nongwan ki mad jingeh haba ki ïaid na surok; ha kaba da ki pulit pynïaid ïa ki kali(traffic policemen) ki hap shimkhia hi ban maramot ïa ki surok ba bun ka thliew.
Na ka bynta kane, u vice president ka jylla na ka seng BJP Meghalaya, u Bah Wankitbok Pohshna u la kyrpad ïa ka sorkar jylla ba kan shimkhia mar mar, khnang ba ki nongshong shnong kin lah ban pynleit jingmut ha ka ban leit la ki jingtrei jingktah jong ki ha ka jaka ba kin tuklar ïa ki surok ba long thliew ha ki shnong jong ki.
U Pohshna u la ong kumne, “Ngi sngewthuh ba ha kum kane ka jylla kaba la mad ïa ka jingjur u slap ha ka pyrthei, ha kaba ka jingmaramot ïa ki surok ka long ka kam ba eh.
"“Hynrei, lem bad ka jingthmu ba biang na ka bynta ban maramot mar mar ïa ki surok, kane ka jingtuklar jong ki paidbah ka lah ban pynduna bad kan pynkut noh ïa ki jingeh baroh.
Ngi ngeit ba dei ban don ka pisa noh synñiang la ka jong na ka bynta ban maramot mar mar ïa ki surok kiba la julor na ka por sha ka por ne ha ka jingshah lynshop ha ka mariang.
Ka long kaba kyndit ba wat haba biang lut ki tiar ki tar, hynrei ka tnad ba dei peit ka dang don jingthmu ban pynbiang, ha kaba kum ka jingmaramot ba malu mala ïa ki surok kan trei mar mar bad ka jingpynslem ka lah ban pynsangeh noh ïa ka jingmaramot ïa ki surok ban pyntreikam.
Lada ym pyntreikam ïa ka jingmaramot barit baria jong ki surok, te ka jingeh kan nang jur, ha kaba ka jinglut jingsep na ka bynta ban maramot ïa ki surok kan sa khia ïa ka pla ka tyngka jong ka sorkar," ong u Pohshna, uba la pynkynmaw kawei ka jingong ba ong kumne, lada peit ïa ka kam ha ka por ba biang, ka lah ban pynduna ïa ka jingeh.
“Kum ka nongkyrshan jong ka sorkar MDA, ka BJP ruh ka kloi ban pynkhreh ban ïatreilang bad kiwei pat ki paralok na ka bynta ban pynïoh ïa ka Meghalaya ka jylla ba biang.
Lem bad ka jingtrei shitom, ngi lah ban pynthikna ba yn nym don kano kano ka thliew ha ki surok khnang ba ki paidbah kin lah ban rakhe ïa ka Khristmas," ong u Pohshna.
Ka Mawkriah West  SC ka la ïoh ban jam sha ka semi final jong ka lympung SSA 4th DIVISION Football League 2023, lyngba ka jingpynliem ïa ka Mawkasiang ha ka jingïalehkai quarter final ba 3.
Katei ka jingïoh lad ka Mawkriah kadei hadien ba ka jingïakhun ka la kut noh ha ka jingïakhaid da 0-0, kumta lyngba ka jingïoh kabu da ka penalty, ka Mawkriah ka la jam sha ka semi final lyngba ka jingjop da 4-3.
Da katei ka jingjop, ka Mawkriah ka la kylla long ka kynhun ba lai ban ïoh rung (qualified) sha kane ka lympung, kata hadien ka Kharang SC bad Ïatyllilang SC.Ka jingïakhun ba mynta ka sngi kan long hapdeng ka Madan SCC bad Lamlynti FC ha ka por 2 baje noh phai sngi.
U Chief Secretary ka jylla Meghalaya, u Bah DP Wahlang, ha ka 14 tarik Ïaïong u la ïathuh ba ka Wahumkhrah bad ka Wah Umshyrpi ha Shillong ki dei ki wah kiba hap ha ka thup jong ki 45 tylli ki wah kiba jakhlia tam ha ka Ri, kumba la pynrung da ka National Green Tribunal (NGT).
U Bah Wahlang u la ong ïa kane ha ka jingïalang ba la pynlong ha Yojana Bhawan Shillong halor ka jingpynthymmai bad ka jingpynbha ïa ki wah kiba kongsan ka Shillong kiba kynthup ïa ka Wahumkhrah, ka Wah Umshyrpi bad ka Wah Umkhen, ha kaba la ïadon ryngkat u Myntri Rangbah ka jylla u Conrad Sangma bad ki dkhot jong ki dorbar shnong, bad ki nongmihkhmat na ki seng ha ka imlang ka sahlang.
Ban pynbeit ïa kane, u Bah Wahlang u la ong ba kane ka kam kan long kaba shim por bad yn ym lah ban buh por ïa ka jingpyndep ïa ka jingpynkhuid ïa kine ki artylli ki wah hynrei u la ïathuh ba la shim ïa ki sien jam kiba donkam da kaba ïatrei lang bad kiwei kiba don bynta lang khnang ba kane ka kam kan long kaba jop.
Ka East Khasi Hills district administration myn ha ka sngi palei ka la dep phah da ka jinghukum halor ka jingmaham bam lum pisa beaiñ na ki dukan shimet bad kiwei pat ki building ha kane ka district.
Ka la hukum ruh ïa baroh ki nongdie dukan ba kin buh da ki CCTV ha k dukan jong ki.
“…lem bad ka jingkhmih bniah ban lait na kum kine ki kam beaiñ, katei ka administration ka la mana pyrshah ban lum pisa beaiñ na ki dukan bad kiwei bad yn pynshitom mar mar lada lap," hukum u Deputy Commissioner, u R M Kurbah.
“Ki nongdie dukan ki la shah hukum ban buh da ki CCTV ha ki dukan jong ki ha ki jaka ba biang na ka bynta ban ïoh jingïada bad ban lap ïa kum kine ki kam beaiñ ha ki dukan jong ki," katkum katei ka jinghukum.
Ha katei ka jinghukum, la ong ruh ba la don ka jingpynpaw ka jingsngewsih pyrshah ïa kum kine ki jinglum pisa beaiñ na ki nongdie dukan, nongseng kam lajong ne kiwei kiwei halor ka jingpan na ka bynta ka jingnoh synñiang ne kiwei kiwei kaba la pynsheptieng ïa ki trai dukan jong ki kam bapher bapher.
Ha katei ka jinghukum, la ong ba kano kano ka jinglum pisa ha kylleng ka East Khasi Hills district ka bym pat ithuh da ka ophis jong u Deputy Commissioner, East Khasi Hills District, Shillong ne kiwei pat ki bor ba dei peit jong ka sorkar kaba long beaiñ.
Kano kano ka jingïoh jingbit kaba la ithuh da ka bor ba dei peit ka long kaba biang na ka bynta ka kam ba dei bad hapoh ka por ba la ai, katkum katei ka jinghukum.
U Myntri Rangbah ka jylla, u Conrad Sangma, ha ka 14 tarik Ïaïong u la pynlong ïa ka jingïalang ban ïatai halor ki jingduna kiba kongsan bad ban pynkhreh ïa ka rukom treikam bad ka lynti kumno ban pynthymmai bad pynbha ïa ki lai tylli ki wah kiba kongsan, kita ka Wahumkhrah, ka Wah Umshyrpi bad ka Wah Umkhen, da kaba shim ruh ïa ka jingai jingmut jong ki dorbar shnong.
U Myntri Rangbah u la ong ba ka donkam ban don ka jingïaryngkat hapdeng ka mariang bad ka ïoh ka kot bad u la bynrap, “Ka jingïalang kaba ngi la pynlong mynta ka sngi ka long shi bynta jong ka mat kaba kham heh jong ka sorkar jylla ban don ka jingïaryngkat hapdeng ka kamai ka kajih, ka ïoh ka kot bad ka mariang, khnang ba lada la pynbiang ïa ki jingdonkam ha ka ïoh ka kot, la ri sumar ïa ka mariang ruh na ka bynta ki pateng ki ban wan.
"La pynlong ïa kane ka jingïalang ha Yojana Bhawan, ha kaba la ïashim bynta u Myntri Rangbah ka jylla, u Symbud Myntri Rangbah ka jylla u Bah Sniawbhalang Dhar, u Myntri sorkar u Bah AL Hek, u Chief Secretary u Bah DP Wahlang, ki heh ophisar, ki dkhot jong ki dorbar shnong bad ki nongmihkhmat na ki seng ha ka imlang ka sahlang.
Ha kawei pat ka liang, u Chief Secretary u la ïathuh ba bun ki kam ban pyntrei yn shimti ha ki jaka jong ka municipal hapoh ka AMRUT 2.0, bad u la bynrap ruh ba ha kaba ïadei bad ka NGT T.110 klur la mang ban pynkhuid ïa ka Shillong bad ïa ki sawdong sawkun jong ka.
:U dkhot ka Ïing Dorbar Thaw Ain ka Meghalaya, u Bah Ronnie V.Lyngdoh u la kyntu ïa ka Sorkar jylla ba ka dei ban pynthikhna ba kam dei ban don kano kano ka jingpynthud pynwit ïa ka jingshna ka surok Shillong-Dawki da ki ‘riew khwan myntoi shimet.
U Bah Ronnie V.Lyngdoh uba long u Nongïalam ka Liang Pyrshah u la ïathuh ruh ba ka Ïing Bishar Meghalaya High Court ka la kdew ba ym dei ban don kano ka jingpynwit ïa ka jingshna ka surok Shillong-Dawki, kaba kynthup ruh ïa ka jingshna ïa ka surok kaba lah ban ïaid saw tylli ki kali ha ka juh ka por na Umshyrpi sha Hynñiew Mer Upper Shillong.
Ha kaba kren ha ki nongthoh kot khubor, u Bah Ronnie V.Lyngdoh ula ong ba ka jingpynthud ïa ka jingshna ïa katei ka surok bah ka long kaei kaei kaba sngewsih bad kane ka ktah ïa ka ïaid ka ïeng bad ka leit ka wan jong ki paidbah.
“Nga la ong ïa ki nongpynïaid jong ka National Highways and Infrastructure Development Corporation Limited (NHIDCL), ba la da don kino kino kiba pynthud ïa ka jingtrei jong ka jingtei ka surok ki dei ban pyni lem sha ka khnang ban shim ïa ki lad ki lynti ba kan ym don ka jingpynthud ïa katei ka jingtrei.
Shuwa jong kane, u Symbud Myntri Rangbah u Bah Prestone Tynsong, uba dei peit ïa ka tnad PWD u la ïathuh ba ka jingsangeh jong ka jingtrei ïa katei ka surok ka long namarba u Kontroktor ula ieh noh shiteng ïa katei ka kam bad dei na kane ka daw ba la hap ban khot Tender biang.
U Bah Ronnie ula ithuh ba ki don ki dak ki shin jong ka jingshna biang ïa kane ka surok nambar ba ka Sorkar ka la lep leh lut ïa baroh ki bynta ba donkam.
Ha kaba ïa dei bad kane ka jingeh, u Bah Ronnie V.Lyngdoh u la kyntu ïa ka Sorkar ba kan buddien ïa kane ka kam bad ki kontraktor bad ïa ki nongpynïaid jong ka ban pynsted ïa kane ka kam, khnang ba kane ka ym buh jingeh ïa ki paidbah.
“Kumba ka long mynta, ki nongleit nongwan, kynthup ïa ki nongshong shnong shilynter jong ka Shillong bad Upper Shillong, ki mad ïa ka jingdheng kali da ki bun bun kynta.
:U Bah Renikton L.Tongkhar uba dei u MLA ka Mawkyrwat Constituency mynta ka sngi jong ka 15 tarik Nohprah 2023 u la ïoh ban plie ïa ka ïingdorbar Hall jong ka shnong Nongbri Nongdom kaba hap hapoh South West Khasi Hills District ha ka jingïadon lang ki ophisar jong ka Block Mawkyrwat ki Myntri shnong lem bad kiwei kiweiLa tei ïa kane ïingdorbar Hall ha ka jinglut kaba long T.35 Lak shiteng lyngba  ka skhim MGNREGS ba la ïoh na ka  Mawkyrwat Block T.33 Lak bad  T.2 Lak shiteng na ka MLA skhim.
Haba ai jingkren kum u kongsan ha kane ka sngi u la kyntu ïa ka ophis jong ka  Mawkyrwat Block ba ka dei ban phai khmat kham bun sha kine ki thaiñ shiliang um namar ba kin kham kiew ha ka ïoh ka kot namar ki paidbah jong kane ka dong ka thaiñ ki kham im ha ka rep ka riang ban pylleit jingmut  ha ka ïoh ka kot tang ha ki kam  rep.
Namar kumba long mynta ka thaiñ shiliang um ka don jingkyrmen ha kaba ïa dei bad kane ka kam rep kam riang.
Na ka liang jong ka kong Madona Nongsiej kaba dei ka Additional Project Officer jong ka Mawkyrwat Block ka la kyntu ïa ki paidbah jong ka dong ka thaiñ ba ki dei ban leh khnang ïa u Aadhar Number namar lada ym don Aadhar Number shi bun ki jingmyntoi na ka sorkar ki lah ban duh noh ïa ki jing myntoi ki jong ki.
MAWKYRWAT:Ka Umjaraiñ Hot spring Sports Club kala ïoh ban pynkut noh ïa ka lympung ïalehkai kynjatbol ha kaba ha baroh ki kynhun ïalehkai ka PLSK Umjaraiñ bad ka Shi Dust na Shillong kila long ki kynhun ïalehkai kiba la poi sha ka phainal mynta ka sngi ka 15 Tarik u Nohprah 2023 kaba la pynlong ha Madan Jajiar Umjaraiñ South West Khasi Hills District.
Ha kane ka sngi kut jong ka lympung ïalehkai kynjatbol la wan pynhap pyrda noh da u bah Johnfilter L.Marshillong President NPYF SWKHD u la long kum u Kongsan ha ryngkat ka jing ïa donlang u bah H.S.Diengdoh President NPP Mawkyrwat Block ki Myntri shnong naka shnong  Lawble bad Umjaraiñ ha ryngkat ki paidbah kiba la wan ban sakhi lang ha kane ka sngi.
Ha pdeng ka jing ïalehkai ka PLSK pyshah ïa ka Shi Dust Na shillong kala long shisha kaba itynnad ha baroh ar tylli ki kynhun ha kaba haka kylla step ka Shi Dust na Shillong kala ïoh ban pynkhih nyngkong ïa ka jar bad haka kylla miet ka PLSK kala ïoh ban pynphai 1 kol.
Ha duh ba kut jong ka jingïalehkai baroh ar tylli ki kynhun kila long mar ïa khait da kaba kila ïa ioh mar 1 kol.
Dei tad ha dien ba ki Officail nong pynïaid kila pynïalehkai noh da ka Tie Breaker ha kaba ka PLSK kala ïoh ban tam noh shi kol ïa ka Shi Dust na Shillong bad ka PLSK ka la long ka lahduh ha kane ka lympung ïalehkai ha Ryngkat ka song pisa kaba  T.50 hajar tyngka bad ka Shi Dust na Shillong kila la ïoh T.20 hajar tyngka.
Ha kane ka sngi la pynshit pynshngaiñ shuh shuh da ka jingshad, ki jing rwai bad ka jing tem DJ na ki samla na kane ka thaiñ.
Ka jingïakhun ba ar sngi ban rah ïa ka nam lahduh jong ka 29th State Karate Championship 2023 ka la sdang bad ïa shim bynta da ki shiphew tylli ki district jong ka Meghalaya.
Ki district kiba la ïa shim bynta ha kane ka jingïaknieh ïa ka nam lahduh ki long ka  East Jaintia Hills, West Jaintia Hills, East Khasi Hills, West Khasi Hills, Eastern West Khasi Hills, South West Khasi Hills, Ri Bhoi, West Garo Hills, North Garo Hills bad South Garo Hills.
Ha kane ka jingïalehkai Karate ban ïa knieh ïa ka nam lahduh, la ïoh ïa ka jingsei ïa ki sap bapher bapher jong ki nongïalehkai.
Ha kane ka jingïalehkai la wan ban ïashim bynta da ki 372 ngut ki nongïashim bynta.
Napdeng jong ki 182 ngut ki dei ki kynthei bad 90 ngut ki dei ki shynrang ki ban ïaknieh ïa ka nam lahduh.
:Kum shi bynta ka jinglehkmen Christmas u Bah Pyndap, u Bah C.Phawa, u Bah H.Sungoh ha ryngkat ki paralok bad u Bah Dawan Lyngdoh u MDC ki la wan ban ai sngewbha da ki kymbor ne ki nep kup thiah sha ki paidbah nongshong Shnong ka Shnong Thangrong.
Ha shwa ban ai ïa kine ki kymbor ne ki nep kup thiah la don ka jingïalang ba lyngkot ha kaba la pdiang sngewbha ïa ki da u Chairman Shnong u Bah Kwit Khyrwang ryngkat ka jingïadonlang ki rangbah, ki longkmie bad ki hep barit.
La ïoh ïa ka jingkren na u Bah P.Shadap, u Bah S.Phawa, u Bah L Sungoh bad na u Bah D.Lyngdoh MDC.Haba ai jingkren ki la ong ba kum ka dak ka jingleh kmen Christmas ngi shim ïa kane ka lad ban ïarap da kine ki jingai barit sha phi kum ki paradoh parasnam kiba sah sha ki thaiñ khappud kiba la mad shibun ki jingeh ha ka jingim ba man la ka sngi, kumta ngi la shim ïa kane ka sien jam ban ïa leh kmen lang bad phi.
U Bah Dawan Lyngdoh uba dei u MDC u la ai mynsiem ïa kine ki paradoh para snam kiba don ha kane ka thiañ ban long kiba sian bad ban ïa tylli ha kino kino ki kam.
Ha shwa ban sam ïa ki jingai sngewbha la ïoh ïa ka jingduwai na u Bah W.War bad la ai ïa ki jingai sngewbha da kine ki rangbah kiba la don bynta lang ha kane ka sngi.
U Additional Deputy Commissioner jong ka West Jaintia Hills, u Bah D.V.Lyngdoh ha ka jingïadon lang u Director ka jong ka Mihmyntdu Community Social Welfare Association, u Dr.JN Shullai, District Social Welfare Officer, u Ripaya Passah bad kiwei, u la plie ïa ka jaka ïa kynduh lang Drop In Centre jong ka Mihmyntdu Community Social Welfare Association kaba don ha Faith Academy Campus ha Moosalyngkat Salaroh, Jowai.
Kane ka Drop In Centre ka long kham kyrpang na ka bynta ki nongshong shnong kiba la rangbah, ha kaba ki lah ban ïakynduh lang bad pynlut ïa ka por jong ki ha ki jingïalehkai, ha ka dro jingdro, ka rwai ka siaw bad kiwei ki jingpynbyrngia ki ban pynkmen pynsngewbha ïa kito kiba la noh ka rta.
Ar ngut ki samla pule na Assam Don Bosco University, Sonapur ki la khlad noh hashen ha ka jingjia aksiden ha surok ha ka jingkieng Urania flyover ha Jorabat myn ha ka 15 tarik, Nohprah.
Katei ka jingjia, kaba la jia ha ka por 3 baje janmiet, ka la don ka jingïa takhuh hapdeng ka ar shaka kaba don ïa u nombar AS 01EJ 7870, kaba kit lai ngut ki samla pule kiba la wan na katei ka jaka pule ban leit sha Guwahati bad ka trok ba pynïeng kaba don u nombar NL 01AE 1887.
Ha katei ka jingjia ba sngewsih, ka la don ka jingïa takhuh, ha kaba la don ka jingkhlad jong ki ar ngut ki samla pule bad uwei uba la mynsaw.
Ha katei ka jingjia, la wan ki pulit traffic jong ka Jorabat kiba la leit ai jingïarap kloi kloi bad pynkit noh ïa ki sha GMCH Assam na ka bynta ka jingsumar ba mar mare.
Watla ka jingtrei shitom, ka kynhun sumar ka la pynbna ba ar ngut ki samla pule ki la khlad noh ha ka por ba don ha katei ka hospital.
Kane ka jingjia ba sngewsih ka la pynsha ïong hi ngaiñ ïa ka Assam Don Bosco University.
Katba ka jingtohkit halor katei ka jingjia ka dang ïaid shakhmat naba ki heh ba dei peit ki la trei shitom ban sngewthuh bad pynlait na ka jingma baroh ban jia kum kitei ki jait jingjia ha ka lawei ban wan.
Ka NSDC & Bajaj Finserv ryngkat ka AICTE & Bajaj Finserv ki la īasoi ar tylli ki Memorandum of Understanding (MoU) ha ka jingïadonlang u Dharmendra Pradhan, u Myntri Sorkar India ba dei peit ia ka tnad Education bad Skill Development & Entrepreneurship; u Atul Kumar Tiwari, Secretary, ka tnad Skill Development & Entrepreneurship; u Prof.Rajive Kumar, Member Secretary, AICTE; Ved Mani Tiwari, CEO, NSDC bad MD, NSDC International bad u Sanjiv Bajaj, Chairman & MD ka Bajaj Finserv.
Ha kane ka jingialang īasoi la ia donlang da u Kurush Irani, President Group – CSR and Pallavi Gandhalikar, National Head – CSR ka Bajaj Finserv.
Ka AICTE, (hapoh ka tnad Higher Education) bad ka National Skill Development Corporation (NSDC), (hapoh ka tnad Skill Development bad Entrepreneurship), kaba lam khmat saindur ia ka Skill Ecosystem ha ka Ri ka la iateh lok mynta ka sngi bad ka Bajaj Finserv Ltd.
, kawei na ki Financial Services Group ba paw khmat ha ka Ri India ban pynkhreh ia ki samla ban ïoh kam ha ki bynta ban ai jingshakri lyngba ka kam pisa tyngka.
Haba kren ha ka jingïalang, u Dharmendra Pradhan u la pynpaw ka jingsngewkmen halor ka jingiasoi MoU hapdeng ka jong ka NSDC bad AICTE ryngkat ka Bajaj Finserv ban pynkhreh ia ki samla ban ïoh kam ha ki bynta ban ai jingshakri lyngba ka kam pisa tyngka bad ka jingsdang ia ka Certificate Program ha ka Banking, Finance, bad Insurance.
Ka jingiateh lok kan kyntiew sha khmat ha ka bynta treikam ba ia dei bad ka pisa tyngka bad kan ai bor ia ki samla ban ia shim bynta ban pynkylla ia kiei kiei kiba don ha ka kam pisa tyngka bad ki kor ki bor ka juk jingstad mynta, u la ong.
U Prof.T.G.Sitharam, Chairman, AICTE u la ong ba ka jingiasoi MoU kan nang nang pynbha shuh shuh ha ka pule puthi bad ka jingiasnoh bad ka jingtreikam.
Kan pynkhlain ia ka thong treikam ka AICTE ban pynïasoh ia ka pule puthi bad ki jingtreikam da kaba ai ki lad ki lynti ha ka jingpule, ka jingshah hikai pyntbit ha ki kam kum ka Banking, Finance bad Insurance.
U Ved Mani Tiwari, CEO, NSDC and MD, NSDC International u la ong ba ka kam pisa tyngka ka Ri India ka la nang iai kiew ha ki snem kiba dang shen bad donkam ka jingpynshlur ia ki samla.
U Sanjiv Bajaj, Chairman & Managing Director, Bajaj Finserv Ltd.
, u la ong ba ka jingiatreilang hapdeng ka NSDC bad ka tnad Education kan wanrah jingkylla ki ban lam sha ka jingjop.
U la ong ba kan kyntiew ia ka ïoh ka kot ha ryngkat ka phang treikam Kaushal Bharat, Kushal Bharat.
Hapoh kane ka jingïatreilang, ka Bajaj Finserv kan sdang ia ki lad jinghikai sha palat 20,000 ngut ki samla lyngba ka Certificate Program ha ka Banking, Finance & Insurance (CPBFI), ka Prokram ba 100 kynta da ka jinghikai ki riewtbit ha ki kam bapher bapher naduh ka pule puthi, ka koit ka khiah bad kiwei pat.
Ka CPBFI ka pyniaid mynta haduh palat 350 tylli ki kolej ha 23 tylli ki jylla, 100 tylli ki district bad palat 160 tylli ki jaka sor ban kyntiew ia ki samla pule bad kiba kwah pule MBA bad pynlong ia ki ban ioh ka lad ha ki kam ba ia dei bad ka pisa tyngka.
Ka jingiateh lok bad ka NSDC kan pynkhlain ia ka Skill India Digital (SID)— ka lad ioh jingtip sha ki prokram ka Sorkar na ka bynta ban hikai pyntbit bad pynlong ia ki samla pule ban ym nang tang ha ka thoh ka pule hynrei ha ki kam ki jam.
Lyngba ka jingïatreilang yn lah ban pynrung kam ha ki Bank, ki jingtreikam kiba ia dei bad ka pisa tyngka, ki insurance company ban kyntiew ia ki samla.
Kane kan long kum ka jingpyniajan hapdeng ki kamra class bad ki jingdawa ki jingtreikam bad wanrah ka lad ban ioh ia ki jingtrei jingktah.
Ha kaba ia dei pat bad ka jingai jinghikai bad ki jingtip, ka jingiatreilang kan pynkhlain ia ka jingmut jingpyrkhat ki samla lyngba ki jinghikai bad ki jaka trei.
Haduh mynta ka CPBFI ka la dep hikai bad ai jingmyntoi palat 40,000 ngut ki samla na ki jaka sor bad khap sor.
Uwei na ki Myntri jong ka Sorkar synsop Meghalaya Democratic Alliance, u Bah Paul Lyngdoh u la ong ki paidbah ki kham noh mynsiem sha ki seng sain hima sima ‘riewlum hangne ha Khasi bad Jaintia Hills ha ka ban jied ia ki MP jong ka Iing Ddorbar Thaw Ain Lok Sabha na Shillong Parliamentary Assembly.
Haba kren ha ki nongthoh kot khubor, u Bah Paul Lyngdoh ula pynpaw ia ka jingartatien jong u ba ka Congress kan leh bha ha kane ka jingjied nongmih khmat.
“Lada ngi peit ha kane ka jingjied ia ki dkhot jongka Iing Dorbar Thaw Ain jong ka Meghalaya, ka UDP jop 12 , VPP ka jop 4 tylli bad HSPDP 2 tylli bad kane ka pyni ba ki paidbah ki noh sha ki seng sain hima sima riewlum.
U Bah Paul Lyngdoh ula iathuh ba ka UDP ka don ka jingiatei bad ka HSPDP bad kane kan pynkhlain shuh shuh ia u kyrtong MP ia uba yn pynieng da kine ki seng sain hima sima riewlum.
U la ong ruh ba kane kan shong eh ha u kyrtong jong ka seng uba lah ban khring ia ki paidbah.
Kum shi bynta jong ka Assam Rifles’ National Integration Tour (NIT) programme, ban tehsong ia ki samla jong ka ri bad ban pynpaw paidbah ia ki kam pynroi, 24  ngut ki kynthei na  Nagaland ryngkat bad ki nonghikai ki la ia kynduh ia u Lat ka Meghalaya, u Phagu Chauhan, ha Raj Bhavan ha Shillong.
Ha kane ka jingiakynduh jong ki ia u Lat ka Meghalaya, la ioh ban iakren shaphang ka bynta kaba khraw ba ki samla jong ka ri ki nohsynniang na ka bynta ka jingiatylli bad ka jingtei ia ka ri India.
U Lat Phagu Chauhan u la pynshlur ia ki bad ka kyntu ruh ba ki pynurlong ia ki jingangnud ki jong ki.
Kane ka kynhun ka la poi sha Shillong ha ka 13 tarik u Nohprah bad kan leit phai pat haka 17 tarik u Nohprah.
Ha kane ka jingwan jngoh jong ki, ki la lah ban iohi ia ka jingriewspah ka larity jong ka Meghalaya.
Ki shipai khappud Border Security Force jong ka Meghalaya, East Khasi Hill District ki la ioh ban kurup ia ki iit khmat kiba shongdoh haduh 50 lak tyngka na ki khappud jong ka Meghalaya bad Bangladesh.
Ki khubor ba la pathai da ki shipai Meghalaya BSF ki iathuh ba ki trai jong kine ki iit khmat ki mut ban khaii tuh ia ki sha Bangladesh.
Ki BSF ki la iohi ba kane ka kali ka iing harud surok ha ki khappud jong ka East Khasi Hills District bad Bangladesh.
Ki la leit ban tohkit ia kane bad ki la shem ba ha kawei ka song ka baheh ha kaba la buh ia kine ki iit khmat kiba shongdor haduh 50 lak tyngka.
Ki BSF ki la kylli bad u nongniah bad u nongbuh jong u kim shym la leh ban pyni ia ki kot ki sla bad kim shym la lah ruh ban iathuh ia ka daw jong ka jingrah ia kitei ki iit khmat kiba kat kiti.
Hadien kane, ki BSF ki la leit ban aiti ia kitei ki arngut bad ia kitei ki iit khmat sha ki pulit jong ka Dangar Police Station ban leh ia kaba donkam.
Ka St Paul Marbisu Higher Secondary School, Marbisu ka la ïoh jingkyrshan na ka sorkar da kaba kan sa ïohpdiang da ka pisa haduh T.45 lak kum ka jingai jingïarap na ka bynta ban shna ïa ka ïing maw ba thymmai ne building na ka bynta ka science stream na ka bynta ka klas XI bad klas XII.La ai ïa katei ka jingïarap da ka sorkar jylla, ha kaba ka Khasi Hills Autonomous District Council (KHADC) bad u MLA jong katei ka jaka, ki la dep pynbna shaphang katei ha ka por ba don ka jingïakynduh lang shisien shi snem ka jong ki khynnah pule barim bad ba thymmai jong kane ka skul kaba la dep pynlong ha ka sngi thohdieng kum shi bynta jong ka jingpyn khreh na ka bynta ka jingdap 75 snem jong kane ka skul.
U Symbud Myntri ka jylla ba dei peit peit ïa ka kam poh ïing, u Bah Prestone Tynsong u la dep pynbna haduh T.20 lak kum ka jingai jingïarap na ka sorkar katba u khlieh jong ka KHADC, u Bah Pyniaid Sing Syiem u la pynbna ban ai jingïarap haduh T.20 lak na ka council bad T.5 lak kumba la kular da u MLA ka Mawphlang, u Bah Beyondstar Kurbah.
Haba kren shaphang katei, u Tynsong u la ong ba katei ka skul ka la wan ha kajuh ka kyrdan kum ki skul ha Shillong bad ïa katei, la sakhi ha ka por ba don ka eksam SSLC kaba la dep pynlong da ka MBOSE.U Tynsong u la kyrpad ïa ki khynnah ba kin nym shah ïalam bakla ba ka pule puthi kam mut ban ïoh kam sorkar hynrei u la kyrpad ïa baroh ba kin bud ïa ki jingphohsniew jong ki bad ki dei ban ïeng ha la ki jong ki kjat bad ban ai jingïarap ban tei ïa ka imlang ka sahlang.
“Don ki kmie ki kpa kiba la ngeit ba ka pule puthi ka lah ban ai jingïarap ïa ki khynnah ba kin ïoh kam sorkar, hynrei nga kwah ban pyntip ïaphi ba ha ka shi snem, ka lah ban don haduh 2000 tylli ki kam ba lait hynrei ha ka shi snem, la don palat 36,000 ngut kiba la pyndep ïa ka pule puthi jong ki" ong u Tynsong.
U Tynsong u la ong ba ka sorkar jylla ka la pynkhreh ban wanrah da ki skhim bapher bapher bad ki projek, kum ki kam ai jinghikai ha ki bynta bapher bapher naba kane ka lah ban pynïoh kam pynïoh jam ïa ki ha ki kam bapher bapher wat la ka dei ka kam sorkar ne kam shimet ba kin sdang ïa la ka jong ka kam.
U nongai ktien jong ka seng BJP na Meghalaya, u Bah Mariahom Kharkrang myn ha ka 15 tarik, Nohprah u la pynkhring ïa ki paidbah baroh shajan ka seng BJP kum ka jingjied jong u Vishnu Deo Sai, uba dei u riewlum, kum u Myntri rangbah jong ka Chhattisgarh bad ong ba ka dei na kane ka daw ba ki paid riewlum ha kylleng ka ri, khamtam ka jylla North East, ka dei ban vote sha u Myntri rangbahduh ka India ha kane ka ilekshon ban wan jong ka Lok Sabha.
“Kane ka ri ka dei kaba bun ki paid riewlum kiba la saphriang ha kylleng ki jaka ba bun, lem bad bun kiba ki dei na ka jylla Northeast kiba bun ki riewlum.
Tad haduh mynta, ka sorkar pdeng kaba la ïoh jingjop ka la leh kiar ïa ka jingangnud jong ngi la don mynta 70 snem.
Wan rung ka sorkar BJP ba ïalam da u Narendra Modi ha ka Centre bad baroh la kumba ka kylla dur lut.
Naduh u riewlum ba nyngkong uba dei u President jong ka Indian Union haduh u Myntri rangbah ba nyngkong uba dei u riewlum jong kiwei pat ki jylla, ka jingpynkup bor ïa ki paid riewlum kumba la kular da u Myntri rangbahduh ka la jia shisha.
Ngi, ki paid riewlum jong ka India, ngi lah ban pynurlong ïa ki jingphohsniew jong ngi.
"“Lem bad ka seng BJP kaba la pynkhreh ban pynïar ïa ka jingsam ïa ka seat ha ka ilekshon ban wan jong ka Lok Sabha bad u Myntri rangbahduh, u Narendra Modi uba sa shisien un ïakhun biang ha kane ka ilekshon, ngi lah ban khmih lynti halor ka jingpynkup bor ka bakhraw bad pynïar ïa ki skhim pynroi na ka bynta ki paid riewlum," pynkut u Kharkrang.
Ka Department of English, NEHU ryngkat bad ka jingiatrei lang bad ka  ICSSRNERC ki la pyllong ia ka jingai jingkren da u Prof.Ranjan Ghosh uwei na ki nonghikai bapaw khmat ha pyrthei, uba long ruh u nonghikai jong ka North Bengal University.
U la kren shaphang ka kot jingiathuh khana novel kaba ula thoh kaba u la ai kyrteng “Plastic Turn" bad pynmih da ka London.
Prof.Ghosh u la kren shaphang ka theory, ka jingiadei hapdeng ki jingthoh, ka history jong ka philosophy, ka thoh ka pule, ka larity bad shaphang ki plastic.
U Prof.Ghosh u la thoh haduh khadhynniew tylli ki kot bad ia ki artikyl babun bah jong u la pynmih ha ki makasin bapawnam jong ka pyrthei.
Ia kane ka jingai jingkren la saindur da u Dr Suranjana Choudhary of the English Department bad pyniaid da u Prof.Jyotirmoy Prodhani, Head jong ka English Department.
U Dr.Prodhani, ha ka jingkren jong u la iaroh ia u Prof.Ghosh kum uwei na ki radbah ka thoh ka pule ha pyrthei.
U Prof.Bhagirathi Panda, uba long u Honorary Director, ICSSR-NERC bad u  Dr.Bathsheba G.Pyngrope, Consultant, ICSSR-NERC ki la ia shim bynta ha kaba pynurlong ia kane ka prokram.
U nongthaw aiñ jong ka seng UDP na Mawsynram, u Bah Olan Sing Suin myn ha ka 15 tarik, Nohprah u la ong ba la dep tyrwa haduh T.86 klur na ka bynta ban pynthymmai ïa ka surok Weiloi-Trongpleng ba jngai haduh 33-kilometer sha ka surok ba biang kaba dang ap ïa ka jingbei tyngka na ka sorkar jylla.
“Nga la dep phah ïa ka jingtyrwa haduh T.86 klur sha ka jylla sorkar na ka bynta ban pynthymmai ïa katei ka surok kaba long kaba kongsan ha kane ka konstituensi," ong u Suin ha ki nongthoh kot khubor.
U la ong ba ïa katei ka mat, la dep rah sha u Symbud Myntri ba dei peit ïa ka PWD (Roads), u Bah Prestone Tynsong na ka bynta ka jingkhmih jong u.
Utei u MLA u la ong ba ha kaba ïadei bad ka kam ba dang sah teng na ka Trongpleng shaduh Lad Bagli, ki engineer jong ka tnad ki dang pynkhreh ïa ka kaiphod jong ka jingbatai bniah.
Shuh shuh, u Suin u la pyntip ba ka jingpynthymmai ïa ka surok pdeng jong ka Mawphlang-Weiloi ka dang ïaid shaid shaid.
Hynrei, ki kontraktor ki donkam ban trei stet stet ïa ki kam kum ha kiwei pat ki jaka, ha kaba ki la sdang ban khlong ïa ka khyndew.
U Suin u la pyntip ruh ba la dep bei haduh T.48 klur na ka bynta ban pynthymmai ïa ka surok ba sah teng jong ka Mawphlang-Weilai sha ka surok pdeng kaba jngai kumba 30 km bad ki kontraktor ki la shah kyrpad ban pyndep ïa katei ka projek ha u Kyllalyngkot 2025.
“Wat lada ki kam ki dang ïaid shaid shaid, hynrei ka donkam ban pynstet ka rukom treikam naba nga la dep ïakren bad u Chief Engineer bad ki kontraktor ban pynthikna ba ïa katei ka projek, dei ban pyndep ha ka por ba biang" ong u Suin.
Haba la kylli jingkylli, utei u MLA u la ong ba ka jingpyndep ïa ka projek ban shna surok kan sa pynïoh jingmyntoi ïa ki paidbah jong kane ka jaka khamtam ki nongrep ha kaba ïadei bad ka leit ka wan jong ki kiba rah ïa ki mar rep jong ki da ki kali bad kan sa ai jingïarap shibun ïa ka Mawsynram konstituensi, kum kawei na ki jaka jngoh kai pyrthei.
:Ha ka jingtrei shitom ban pynkiew ïa ka pule puthi halor ka global art bad ka cultural exchange, ka Positive Energy Art Foundation ka la dep soi da ka Memorandum of Understanding (MOU) lem bad ki hynñiew tylli ki jaka pule jong ka Thailand ha ka 16 tarik, Nohprah.
Katba ki jaka pule ba la ïashim bynta lang ki kynthup ïa ka Faculty of Decorative Arts, Silpakorn University; Faculty of Fine and Applied Arts, Thammasat University; Faculty of Fine and Applied Arts, Suan Sunandha Rajabhat University; Faculty of Fine and Applied Arts, Bangkokthonburi University; Office of Arts and Culture Phuket Rajabhat University; Faculty of Fine Arts, Bunditpatanasilpa Institute of Fine Arts; bad ka School of Informatics, Walailak University.
Kane ka jingmynjur jong ka jingïatreilang ka thmu ban pynkylla dur ïa ka rukom kylla ka jingnang jingstad bad kiwei kiwei, lem bad ka jingkut jingmut ban ïatreilang ha ka ban pynmih bun ki nongtrei ba tbit ha ki bynta bapher bapher ha ka imlang ka sahlang.
Ïa ka MOU, la dep soi mynta ka sngi, ha ka Faculty of Decorative Arts, Silpakorn University, Thailand.
Ïa katei ka jingrakhe, la ïashim bynta da ki kongsan, kynthup ïa u Prakash Kishore, Founder and Director of Positive Energy Art Foundation; u Dr Nawat Lertsawaengkit, Assistant Professor ha ka Faculty of Arts, Silpakorn University (ba bat kam kum u Honorary Director of Positive Energy Art Foundation); bad u Dr Thanatorn Jiarakun, Dean jong ka Faculty of Decorative Arts, Silpakorn University.
Ki Deans bad ki nongmihkhmat na kiwei pat ki jaka pule ba ïatreilang ki la don bynta lang ban rakhe ïa katei ka tamasa.
Ka Positive Energy Art Foundation, ka long kaba noh mynsiem ban ïatreilang hajan bad ki jaka pule ha India bad shabar ka India bad kiwei pat ki kynhun, ha kaba ka la thmu ban pynkhlaiñ ïa ka imlang sahlang jong ki bynta bapher bapher ha ka ri bad kumjuh ki bynta jong ka jylla.
Lem bad ka jingïohi jngai ban pynbha ïa ka imlang ka sahlang, katei ka kynhun ka la kut jingmut ban don bynta ha ki katto katne ki kam ha ka jingïatreilang bad ki paralok jong ki ba ïadei kam na katei ka shnong, ri bad shabar ri.
Ka Headquarter kaba don ha Shillong, ka Positive Energy Art Foundation ym tang ba ka la trei minot ban ïatreilang ha kylleng ka pyrthei hynrei ka kut jingmut ban pynkiew ïa ka imlang ka sahlang jong ki paid riewlum.
Ka seng Khasi Students’ Union (KSU) myn ha ka sngi thohdieng ka la ïoh ka lad ban leit ïakynduh ïa ka Myntri ka koit ka khiah, ka Kong Ampareen Lyngdoh, ban ïakren halor ka mat ban shah ïa ki jaka ïakhun eksam shabar ka jylla Meghalaya na ka bynta ki nongïakhun eksam ba na katei ka shnong na ka bynta ban pynrung ha ka post Group B bad C ha North Eastern Indira Gandhi Regional Institute of Health & Medical Sciences (NEIGRIHMS).
“(Ngi) kyrpad ïaphi ba phin khmih kloi kloi ha kaba ïadei bad ka post Group B & C ha NEIGRIHMS ha kaba la ïoh jingtip ba ki paidbah jong kane ka shnong kiba ïakhun eksam na ka jylla ba kin ïoh jingbit ban thoh ïa ki eksamin jong ki ha ki jaka thoh eksam ne ki examination centre ha ki jaka ba jngai shabar jong ka jylla Meghalaya," ong u general secretary ka seng KSU, u Bah Donald V Thabah ha katei ka shithi sha ka Lyngdoh.
U la pyntip ba ka seng KSU ka la thmu ban leit ïakynduh ïa katei ka Myntri ka koit ka khiah hynrei kam shym la don hangne ha Shillong da kaba bynrap ba la kumno kumno ki la ïoh ban ïakren bad ka hapoh ka phone.
U Thabah u la ong ba ka Lyngdoh ka la pynthikna ha ka seng KSU ba ma ka lem bad u Myntri rangbah ka jylla Meghalaya, u Conrad K Sangma kin sa shimkhia halor kane ka mat ha New Delhi, ha ka sngi saitjaiñ.
“(Ka la pynthikna ruh ma ki) kin sa pyrshang ban ïakynduh ïa ki heh ba dei peit jong ka tnad Union Health Ministry na ka bynta ban pynlait na kane ka jingeh bad ban kyrpad ba baroh ki nongïakhun eksam jong katei ka shnong kin ïoh jingbit ban leit thoh ïa ki eksamin jong ki ha ki jaka thoh eksam hapoh ka jylla," ong u Thabah ïa ka Kong Ampareen.
U Thabah u la ong ba ka seng KSU kan sa shimkhia halor katei ka mat ban ïakren bad u Myntri rangbah na ka bynta ban khmih kloi kloi halor katei.
Ïa mynta, ka seng KSU ka la dep thoh ruh sha u Director jong ka NEIGRIHMS, u Dr Nalin Mehta, na ka bynta ban pynlait ïa kine ki jingeh ba la mad da kitei ki nongshong shnong ban ïakhun eksamin.
“Katei ka kynhun ka don ka jingmut ba baroh ki bynta ba ïadei bad ki jaka thoh eksamin dei ban khmih noh mar mar bad ba ki nongïakhun eksam na katei ka shnong ki dei ban ïoh jingbit ban shah ïa ki ba kin thoh eksam hapoh kane ka jylla Meghalaya," katkum katei ka shithi ba la thoh sha u Mehta.
Katei ka shithi ka la pynkynmaw ba u Mehta u la dep pynbna da lade ïa katei ka kynhun ha ka por ba don ka jingïalang kaba la ong ba ka dei shaphang ka jingpynlong ïa ki eksamin na ka bynta ban pynrung kam pynrung jam.
Shuh shuh, ki kynhun nongïalam jong kane ka seng ki la ïoh jingtip ba kumba saw tylli ki jaka ki la shah jied kum ki jaka thoh eksamin, ba la tip kum ha Shillong, Guwahati, Jorhat bad Delhi.
Ki seng sain hima sima jong ka United Democratic Party (UDP) bad Hill State People’s Democratic Party (HSPDP), kiba la ia mynjur ban iatrei lang ha ka jingjied nongmih khmat ha ka dur jong ka Regional Democratic Alliance (RDA), kin sa   ia shong pyrkihat ha kane ka taiew ban wan ban jied ia u kyrtong ia mon lang u ban ia khun na ka bynta ka Iing Dorbar Thaw Ain Lok Sabha na Shillong Parliamentary Constituency.
Ki thymmei khubor ki iathuh ba kane ka jingialang ban jied ia u kyrtong ia mon lang jong ka RDA kan long ha ka 19 tarik u Nohprah.
La iathuh ba na ka liang jong ka HSPDP kam don kyrtong ban tyrwa bad kane ka shong sa tang ha ka UDP ia uno u kyrtong ba ka kwah ban pynieng.
Ki khubor ki iathuh shuh shuh ba ka kyrteng jong u nongialam seng bhalang, u Bah Robertjune Kharjahrin ka wan hakhmat duh kum u kyrtong uba biang jong ka RDA.Shuwa jong kane ka HSPDP ka don ka jingthmu ban pynieng ia u kyrtong jong ka bad ba un ia khuh na ka shap jong ka bom.
Hynrei, mynta ka la pynpaw ba kam don kum kita mynta.
Kumba ka paw na ki dak ki shim, u kyrtong jong ka RDA un long na ka UDP bad un ia khuh na ka shap jong ka bom.
Ha shuwa jong kane, u President jong ka Khasi Authors’ Society (KAS) president, u Dr.DRL Nonglait u la pynpaw ba u don ka jingthmu ban iakhun ia ka shuki MP na Shillong Parliamentary Constituency, hynrei mynta ula randien noh.
Ka 7 Wasa United FC kaba dei ruh ka lahduh jong ka aïom ba lah dep jong kane ka lympung Super Division ka West Jaiñtia District Sports Association (WJDSA) ka la bat biang ia ka nam kum ka lahduh mynta ka samoi lyngba ka jingpynliem ia ka Ladthadlaboh FCKa jingiakhun phainal jong kine ki ar kynhun ka long kaba i shong khia bad kaba jwat, baroh ar kynhun ki la iakhun ban pynkhih jar hynrei haduh ban da kut ka kylla step ym don ba lah ban thep kol.
Dei ha ka minit ba 58 ka 7 Wasa ka la ioh ban thep kol lyngba u Civility Khongmalai bad lah ban ong lyngba katei ka kol, ki rangïalehkai ka Wasa ki la ioh mynsiem bad thep sa shi kol tang hadien 1 minit lyngba u Pynshai Lathong.
Ym lah len ruh ba ki 2 kol ba ka Wasa ka la ioh ka long ruh kum ka jingpynskuin na ka bynta ki rangïalehkai ka Ladthadlaboh bad lynga ka jingiai iakhun ki la ioh ban pynphai shi kol ha ka minit ba 86 Sanki Langstang.
Hadien katei ka minit ruh bun ki kabu ki la thaw hynrei haduh ban da kut ka minit ïalehkai ba la buh ki khlem ioh shuh ban pynurlong ia ka jingangnud jong ki, kumta ka jingiakhun ka la kut noh da 2-1.
Ka 7 Wasa kaba dei ruh ka kynhun ba la ioh ban rah bun tam ia ka nam lahduh jong kane ka lympung ka la khur ruh ia ka song pisa kaba long 50,000 kynthup ka trophy katba ka Ladthadlaboh ka la ioh 30,000 tyngkaIa ka khusnam Man of the Match la ioh da u Dashngain Sukhlain na ka 7 Wasa, ia ka nam Best Goalkeeper la ioh da u Pynshngainlang Tyngkra naka 7 Wasa, ia ka nam Top Scorer la ioh da u Banteilang Shylla uba ioh ban thep 7 kol na ka bynta ka Ladthadlaboh bad ia ka nam Player of the Tournament la ioh da u Risanlang I Dkhar u rangïalehkai ka 7 Wasa.
U Symbud Myntri Rangbah, u Bah Sniawbhalang Dhar uba long ruh u Myntri ki kam pynroi Sor u la pyllong ia ka jingbishar bniah ia ki saw ki tylli ki project kiba hap hapoh ka Smart City project.
Kine ki saw tylli ki project ki dei ka Integrated Command, Control Centre (ICCC),Smart Elements bad Retrofitting, kynthup ruh ia ki jingpynbha ia ki lai tylli ki jaka pynieng kali ha Shillong, ka jingshna iaka Commercial Complex ha Polo bad jingpynbha shu shuh ia ka iew Laitumkhrah Municipal Market.
U Bah Sniawbhalang Dhar ula liet peit ia kitei project ha ka jingiadon lang jong ki heh Sorkar.
U Bah Sniawbhalang Dhar ula pynpaw ia ka jingsngewkhia jingmut namarba ka jingtrei jongka ICCC project la lah ban pyndep tang 75 na ka 100 bad ha ka jingshisha, kane ka project la dei ban pyndep ha u Lber 2023 ha ka jinglut kaba T.212.86 klur.
Ka Sorkar ka la dep siew sha u kontraktor T.139.12 klur sha ka Nice Infotech kompani.
Ka jingpynbha ia ki jaka ieng kali ka la dep tang 22 na ka 100.
Ka jinglut baroh ka long T.46 klur bad ka jingsiew sha u kontraktor ka long T.6.27 klur.
Ha kitei ki jaka lah ban pynieng 257 tylli ki kali, 87 tylli ki bos bad 65 tylli ki trok bad ka thong ban pyndep ka long ha u Lber 2025.
Ka jinglut na ka bynta ka jingshna ia ka Polo Commercial Complex kan long haduh T.100.33 crore.
Ka thong ban pyndep ka dei ha u Jylliew 2025.
Ka Army Public School, Shillong ka la shah pynbna kum ka skul ba jop ha ka National Level AWES English Debate Competition 2023.
Ha katei ka kynhun, la mihkhmat da u Dhruv Sharma jong ka klas XII Sc, Shaakshi Rai jong ka klas XII Com bad u Subhodeep Dey jong ka klas XI Sc.
Ka bynta jong katei ka jingïakop ïa tai nia ne Debate ka dei halor ka “Ka jingpyndonkam ïa ka Artificial Intelligence – kaba long ka jingma ba ap na ka bynta ka ïoh kam ïoh jam ne kaba ktah ïa ka ïoh ka kot".
Ïa katei ka jingïakop, la pynïaid da ka Army Public School ha Dhaula Kuan, New Delhi.
Ha katei ka jingïakop, la kynthup ïa ka jingïakop ba shongshit napdeng ki skul Army Public jong ka ri hapoh ki jinghukum bapher bapher.
La don haduh hynriew tylli ki nongjop jong ka command-level kiba la ïashim bynta na ka bynta ka khusnam.
Ha ka jinglong ka nongjop jong ka command level, ka APS Shillong ka la mihkhmat na ka Eastern Command ha ka phainal.
Katba ki kynhun kiba la mihkhmat na ka bynta ki san tylli kiwei pat ki command ki kynthup ïa ka APS Jabalpur II (Central Command), APS Devlali (Southern Command), APS Akhnoor (Northern Command), APS Ratnuchak (Western Command) bad APS Ganganagar (South West Command).
U Dhruv Sharma jong ka APS Shillong u la long u nongbishar kum uba tbit ban kren pyrshah ïa ki nongïakop ne motion bad u Subhodeep Dey jong ka APS Shillong u long kum u nongïasaid nia ba tbit ne interjector.
Ha katei ka jingïakop, la pynïaid hapoh ka jinghikai jong u principal, u Rajeevan P.Katei ka jingïakop, ka la long ka jingshem ba shongshit na ka bynta ki samla ba ïashim bynta ha ka ban ïa tasi nia naba ka ai lad ïa ki ban pynpaw halor katei ka rynsan ïa ki jingsngew jong ki bad ka pynïar ïa ka rukom kren jong ki.
U nongaiktien jong ka Meghalaya BJP, u Bah Mariahom Kharkrang u la pynpaw ia ka jingsngewnguh ia u Myntri Rangbah Modi bad ia u Myntri ki kam lynti syngkien, u Nitin Gadkari na ka bynta ka jingmang pisa shuh shuh sa T.1,241 klur  ban pynheh shuh shuh ia ka Phulbari-Tura National Highway 127 (B).
Kane ka jingpynheh surok double lane, kan iarap ia ka jingpoi suk jong ki kali sha Tura bad sha kiwei ki bynta jong ka jylla Meghalaya, kum ka Tura-Dalu side) bad Tura-Jengjal-Rongjeng-Nongstoin-Shillong.
“Ka India ka la ioh ia ka jinglaitluid mynta la 76 snem bad ka Meghalaya ka la ioh ia ka jylla bapura mynta la 50 snem bad ki Sorkar kiba la leit noh ki Sorkar kiba mynshuwa ki la klet lut ia ka jingkongsan jong ki surok.
“Ngi iaroh ia ka Sorkar Pdeng kaba la kloi ban weng lem ia kine ki jingeh jong ka Meghalay“Ngi iaroh ia ka Sorkar Pdeng kaba la kloi ban weng lem ia kine ki jingeh jong ka Meghalaya", la ong u Bah Kharkrang  bad bteng shuh ba dei ban kyrshan ia u Myntri Rangbah Modi ba ka Sorkar jong u kaba don ka jingiadei bad ki paidbah, ki dei ban nang bteng.
U nongrwai Pop ba pawnam ba dei u nong Jamaica bad America, u Sean Kingston, uba la pawnam ha ki snem 2000, ha ki jingrwai ba kynthup ïa ka “Beautiful Girls" bad “Fire Burning," u la pynkhreh ban leit rwai ha ka sngi ba rakhe ïa u snem thymmai ha Tura ha ka 30 tarik, Nohprah.
Ha katei ka tamasa, yn sa dap da ka jingshongshit ha ka por janmiet lem bad ki jingrwai ba sngewtynnad.
La tip ïa utei u nongrwai kum u Kisean Anderson ïa uba la kha ha ka 3 tarik, Rymphang 1990, u Sean Kingston u long u nongrwai ba nongrwai ba pawnam bad uba kiew ha ka kam rwai, uba la dep rwai haduh saw tylli ki jingrwai studio album, 21 tylli ki jingrwai bad san tylli ki music video ha ki arphew snem ba la dep.
La pynithuh da ka kompeni Sony imprint Epic ha ka aïom pyrem jong u 2007 lem bad ka jingrwai “Colors 2007," ba la rwai lang da ka kynhun Game and Rick Ross, u Kingston u la kloi ban kiew ha ka kam rwai jong u.
Ha ujuh hi u snem, u la ïohrah ïa ka khusnam Best Reggae Ever Acts na ka bynta ka jingrwai “Beautiful Girls" ha ka jingsam ïa ka khusnam MOBO.Katba kiwei pat ki khusnam ki dei kiba la bteng bad ka jingbun ka jingjop jong u ha ki jingrwai reggae, kaba la pynlong ïa u ba un pawnam ha ka kam rwai.
U Kingston u la dep ïohrah ruh ïa ka khusnam Outstanding New Artist ha u snem 2008.
Uwei na ki khraw pyrkhat jong ka ri Greece, u Heraclitus u ïathuh ïa ngi, ba kiei kiei ki jong kane ka pyrthei, kim neh kum juh bad ki ïakylla man ka la khyllip mat.
Ïa kine ki kyntien jong une u khraw pyrkhat, ngi lah ban ong ba ki ïahap bad ka jinglong jong ka Government Fruit Preservation Centre kaba mynta kaba don Fruit Garden, Shillong.
Kane ka Centre kam shym la neh kum juh.
La sdang ïa ka ha ka snem 1955 kum ka Fruit Processing Factory ba nyngkong ha ka Dong Shatei Lam Mihngi ha Fruit Garden ha ka jaka jong ka tnad ka rep ka riang jong ka Sorkar Meghalaya.
Ban pynbiang ïa ki jingdonkam jong ka por, ka Sorkar Meghalaya, ka la pynmih sa ïa ka tnad kaba ïa dei bad ka rep soh rep pai bad tip kum ka Horticulture Department.
Wat la kane ka Centre ka dang long hi ka bynta jong ka tnad ka rep ka riang bad ka bha ka miat ki nongriang; hynrei, mynta ka la hap hapoh ka jingpynïaid jong ka Directorate Food Processing bad jingpynïaid jong u Assistant Director jong ka tnad Horticulture.
Ka jingthmu jong kane ka Centre ka long ban kyntiew ïa ka ïoh ka kot jong ki nongrep soh rep pai, ha kaba ka Sorkar ka ïarap ïa ki nongrep kumno ban pynneh pynsah ïa ki soh bad kumno ban leh ba kin ym pyut.
Ha kine ki sngi ka Government Fruit Preservation Centre ka ïoh ïa ka nam ka burom namarba ka ai jinghikai ïa ki nongrep kumno ban shna umsoh na ki sohniamtra, sohtrun, sohiong, soh phie, carambola, strawberry, shophan, sohmanir, sohbrap bad kiwei.
Kane ka Centre ka pynmih ïa ka jam sohtrun, sohïong, strawberry, sohphan, sohplom, sohphareng, mixed fruit bad kiwei.
Kane ka Centre ka pynmih ruh ïa kawei ka jait jingbam Marmalade na ki soh bad snep sohniamtra.
Kane ka Centre ka pyni ïa ki soh kiba la ot rit ba them ha ki tin.
Ïa kine ki soh ba la ot rit bad thep ha ki tin ki long kiba ïaid ïew bha ym tang hangne ha jylla hynrei shabar jylla ruh.
Kane ka Centre ka pynmih ruh ïa u ashar sohmynken, ashar lungsiej, ashar sohpieng jyrngam bad ashar sohphan.
Haba kheiñ kyllum, ka jingpynmih jam bad umsoh na kane ka Centre ka long haduh 30 metrik ton shi snem.
Kane ka Centre ka ai jinghikai ïa ki nongrep bad ïa ki briew shimet na kawei ka por sha kawei pat baroh saw aiom, la ka long kumno ban shna umsoh, ban pynmih jam bad kiwei ki jait jingai jinghikai kiba ïa dei bad ka jingpyndonkam ïa ki kor ki bor pynmih um soh bad shna jam kiba ïa dei bad kane ka juk kaba mynta.
La ïathuh ba ki nongrep jong ka Mizoram ki la wan sha Government Fruit Preservation Centre ban twad jingmut na kane ka Centre kumno ban pyndonkam ïa u soh Dragon Fruit uba mih kynrei ha katei ka jylla.
Ki nongrep ka Mizoram ki la wan, ki la shah hikai bad ki la leit phainoh sha la ka jylla da ka khmat baphuh samrkhie ba mynta ki la nang ban shna ïa ka jam kaba bang na u soh Dragon Fruit.
Ka Sorkar Meghalaya ban pynbiang ïa ki jingdonkam jong ka por, ka la pynhap ïa ka jingpeit Government Fruit Preservation Centre hapoh ka jingpeit jingjngoh jong ka tnad Agriculture & Farmers’ Welfare Department jong ka Sorkar Meghalaya.
Ym tang katta, ïa ka jingtrei kam jong ka pat la peit da ka Directorate of Food Processing hapoh ka jingpynïaid jong ka Office of Assistant Director of Horticulture (Food Proccessing).
Ka jingthmu jong kane ka Centre ka long ban kyntiew ïa ka ïoh ka kot jong ki nongrep soh rep pai ha kaba ka Sorkar ka kyrshan ïa ki nongrep kumno ban kyntiew ïa ka jingthung diengsoh bad ïa ka rep soh rep pai bad kumno ban leh ba kin ym pyut.
Ka Government Fruit Conservation Centre ka la ïoh ïa ka nam ka burom ba ka ai ïa ki jinghikai kiba bha bad ïoh ïaroh ïa ka jingkhuid ka jingsuba, ym kum kiwei pat ki karkhana Sorkar kiba da ki jakhlia.
Hynrei, ngi klet pat ba la don kito ki nongtrei Sorkar kiba la buh ki mawnongrim ïing kiba khlaiñ ba kane ka Centre kan lah ban shna ïa ki jingeh bapher bapher na ka daw jong ka jingkylla jong ka por.
Kawei napdeng kita, kiba ngi la dei ban kynmaw, hynrei ngi la khum klet noh, ka dei ka Annada Gohain, kaba la long ka nongprat lynti banyngkong ban seng ban buh ïa ka Fruit Processing Factory jong ka tnad ka rep ka riang jong ka Sorkar Assam ha Fruit Garden, Shillong.
