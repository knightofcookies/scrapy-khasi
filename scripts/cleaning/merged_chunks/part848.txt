Kham mynshwa ha ka jingialang paidbah ha ka 5 tarik Nailar ha madan Iewrynghep, ki la rai ban sangeh leit sha skul naduh ka 22 tarik Nailar haduh 04 tarik Nailur kaban long ar taiew kynthih.
U chairman ka JACATAM u Bah ED Nongsiang u la ong ba naduh ka 22 tarik Nailar haduh 4 tarik Nailur, kin pynlong ia ka jingsangeh trei bad baroh ki nonghikai kim dei ban leit sha skul.
Ha ka 5 tarik Nailur, ngin ialum biang kumne ha nongbah Shillong bad ngin sa pynbna ia ka jingiakhih kaba kham jubor shuh shuh lada ka sorkar kam jubab hapoh kine ki sngi.
Kaba khampher ka long ba ha ka 5 tarik Nailur, ki nonghikai kin sa ialum lang khrui kaban long ha nongbah Shillong, namar ba katei ka sngi, kan dei ka sngi rakhe kyrpang jong ki nonghikai ha ka ri baroh kawei.
Katkum ka jingkren jong ki nongialam ka JACATAM, baroh ki nonghikai skul na ki kynhun bapher bapher kynthup ki Adhoc, deficit system, deficit pattern ki la wan ban iasoh kti lang lait noh tang katto katne ki nonghikai kiba shu ap kum ki ksew ban trei u sniang.
“Don katto katne ki nonghikai ki bym treh ban kyrshan ia ka jingiakhih jong ka JACATAM hynrei ki ong pat ai lang ynda phi la ioh", la ther u chairman ka JACATAM ia ki katto katne ki kynhun nonghikai kiba kyntait ban iashim bynta.
Shillong, 22 Nailar:Ka Jaintia Hills Truck Owner Association (JHTOA) ka la thoh sha u Chief Executive Member ka JHADC halor ka jingiatyngkhuh jong ki bad ka JHADC bad kumjuh ruh bad ka hukum jong ka ingbishar.
Ha katei ka jingthoh ka la pynkynmaw ia ka jingialang jong ki bad u CEM bad kumjuh ruh ki la pynkynmaw ia ka hukum jong ka Supreme Court kaba ki la ong ba ka la aibor ia ki Daloi ba kin bteng ia ka jingtreikam jong ki kumba la ju leh.
Ki la kdew ba i kumba ka Council ka sngewthuh bakla ia ka hukum jong ka Supreme Court naba ka la ong ba ba ym don ba lah ban bteng ia ka jingtreikam jong ki lada kam don ka aiñ lane haba dang shna dur ia ki kyndon aiñ, hynrei ka la ong ba kiba bun ki jingbishar kiba dang sahteng ka Supreme Court kam shym la khang ia ki ban kin bteng ia ka jingtreikam bad kawei na ki hukum ka dei ha u naitung 2009 ha ka mukotduma kaba ia tyngkhuh bad ka sorkar jylla.
Ha ka 29 tarik u naitung mynta u snem ki la ong ba ka Supreme Court ka la pynmih hukum ba ka aiñ Council (nohprah 2015) ka pyni ba ka iaid ryngkat ryngkat bad ka 6th Schedule kaba la batai shai ia ka bor jong ki Daloi, ki la buh jingkyrpad ha ka Council ba kan weng noh ia katei ka jingeh bad ban pynkut noh ia katei ka jingiatyngkhuh hapdeng ka Council bad ki Daloi.
Jowai, 22 Nailar:Ka Jaintia Students’ Union (JSU) sengkmie, ha ka jingpyllait khubor mynta ka sngi ka la kynthoh jur halor ka jingdkoh treikam palat ka ophis jong u DTO jowai, ha kaba kane kala pynsohsat ia ki paidbah kiba leit donkam sha kane ka ophis namar ki la lut kai ka por bad ka pisa.
Ka JSU ka pynpaw ba kane ka jingdkoh treikam jongka ophis u DTO jowai, dei namar ka jing bym treikam ki bor Komputer, ha kaba ki nongtrei jong kane ka ophis kim lah shuh ban trei lane ban bteng iaka jingtrei jongki hapoh kane ka ophis, bad baroh ki kam jongki paidbah hapoh kaneka ophis ki la sahkut mynta la kumba ar taiew ei ei.
Ka JSU hadien ba la ioh iaka jingujor naki paidbah halor kane ka bynta, ki la leit wad jingtip na kane ka ophis ha kaba la ia kynduh ia U Ma P Laloo, u DTO, ha kaba ma u ruh u la kubur ia kane jing sniew jong ki kor computer kiba don hapoh kane ka ophis ki la sniew bad ymlah shuh ban trei ia ki kam ki jam kumba juh trei namar mynta la hap beit ban trei lynba kine ki machine ym kum mynshwa ban trei beit da ki kti.
Ha ka jingia kren bad u DTO, u la pynshai ruh bana ka liang jongu u la dep pyntip sha u Commissioner Secretary jongka Transport ha kaba iadei bad kane ka jingeh bad haduh mynta ym pat lah ban maramot lane ioh ia ki tiar kiba biang.
Jowai, 21 Nailur:Hadien ba ki pulit ka nongbah Jowai, ki la ioh jingtip kaba tikna, hynnin ka miet ki la hiar sha ka shnong Umkrem ban thwet ia uwei na ki dkhot jong ka seng HNLC bad ha ka jingthwet ki pulit ki la iohkem ia u, na kawei ka iing ki paramarjan jong u kaba u la phetrieh na ki pulit.
Ia utei u dkhot ka HNLC la tip kyrteng kum u Westerland Lamin na ka shnong Umkrem, East Khasi Hills kaba don ha thain khappud India Bangla hajan Dawki.
Ki pulit ki la iathuh ba utei u Lamin u dei u dkhot ka HNLC bad u iarap bha ia ki para dkhot ban kam shiliang na India sha Bangladesh bad ruh u iarap ban pynlang ia ka pisa ba la dawa da ka seng bad ban phah ia ka sha ki heh jong ka HNLC kiba don ha Bangladesh.
U Superintendent of Police jong ka West Jaintia Hills, u R Muthu, haba iakren bad une u nongthoh khubor, u la ong ba hadien ka jingtohkit bniah ia utei u dkhot ka seng HNLC, u la phla ba ki don ki tiar pynbthei kiba u la buhrieh ha shnong Umkrem.
Hadien ka jingphla jong u, ki pulit ka WJH bad ki pulit ka EKH ki la hiar sha katei ka jaka ban leit kurup ia kitei ki tiar pynbthei.
Ka jinghiar ki pulit sha katei ka shnong ka la long kaba seisoh ha kaba ki la ioh ban kurup haduh 40 tylli ki Tikli (detonators), 194 electronic Tikli, 5 song ki  thyllai fuse bad haduh 128 tylli ka Kait bakhor (Gelatin Sticks).
Ki pulit ki dang tohkit bniah shuh shuh ia utei u dkhot ka HNLC na ka bynta ban ioh jingtip bniah shuh shuh shaphang ka seng bad ki kam jong ka kiba lah ban pynthuh ia ka imlang ka sahlang.
Shillong, 22 Nailar:Ka dorbar synrai jong ka dorbar Jylla, kan sdang ha ka 9tarik U Nailur 2016.
Kin don san sngi, ki sngi treikam jong ka iing dorbar, ha kaba ki sngi trei kam, na ka bynta ki ain jong ka sorkar, kin long ha ka 9,14 bad 16tarik Nailur, katba ka 12tarik, kan dei ka sngi shuti bad ki sngi na ka bynta ki liang pyrshah ba kin leit rah ia ki mat iakren, kin long ha ka 13 bad 15tarik Nailur, ong ka kyrwoh na iing dorbar Jylla.
Shillong, 22 Nailar:U Acting Rangbah Shnong ka Mawlai Phud-muri, Shillong ryngkat bad kiwei pat u la ujor sha ki pulit ba ha ka 18 tarik mynta u bnai ha ka por 10 baje mynmiet ki Executive Member jong katei ka shnong ryngkat ki Seng Longkmie, ki Seng Samla bad ki VDP ki la ioh kem 3 ngut ki nongkhaii drok kiba la tip kyrteng kum u Bobby Lyngdoh Nong-piur, u Jefferson Massar bad u Mel Lyngdoh Nongpiur kiba dei na katei hi ka shnong bad la ialam ia kasha Commuunity Hall hynrei kitei ki briew kiba la shah kem ki la byrngem kylla pynban ia ki dkhot jong ka dorbar Shnong.
Shillong, 23 Nailar:Ka examin jong ki khynnah skul Higher Secondary School, jong ka Khatsawphra Sport Association (KSA) ka la iaid beit iaid ryntih ia kaba la sdang mynta ka sngi ha kaba ki nonghikai baroh ki la poi sha skul ban pyndep ia ki kamram kum ki nonghikai.
Mynta ka sngi ka dei ka sngi sdang ia ki eksamin hapoh jong katei ka school bad ki nonghikai kiba hikai ha kane ka skul, ki la wan ban peit ia ki khynnah skul kiba ialeh ia ka exsamin.
Ki nonghikai jong kane ka skul kim shym la ia shim bynta bad ka jingiakhih jong ki nonghikai hapoh jong ka lama JACATAM.Na ka liang jong u principal jong kane ka skul, u Bah Boldness L Nongum u la iathuh ba ki khynnah skul jong ka KSA ki la sdang ia ka exsamin ka jong ki mynta ka sngi bad baroh ki nonghikai ki la wan sha skul kum ba juh long.
Shillong, 23 Nailar:Ki nonghikai skul hapoh ka lama ka Joint Action Committee of All Teachers Association of Meghalaya (JACATAM) kin leit ban iakren sha ka jingkhot ka sorkar lashai ka sngi bad u Chief Secretary ka jylla.
Hynrei ka jingiakhih kan iaid beit bad ka jingiakhih haduh lashai bad lada ka biang ka jingiakren, ki lah ban sangeh noh ia ka jingiakhih hynrei lada kam biang, ka jingiakhih kan iaid beit.
Kane ka jingkhot iakren u Chief Secretary ka long hadien ba ka jingsdang pep skul kaba ar taiew jong ki nonghikai, ka la iaid sha ka ar sngi naduh ka 22 haduh ka 23 tarik mynta u bnai.
“Ka JACATAM kan leit iakren lashai ka sngi bad u Chief Secretary.
Lada ka biang ka jingiakren, lah ban sangeh noh ia ka jingiakhih hynrei lada kam biang, lah ban bteng beit ia ka jingiakhih", la ong u Publicity secretary ka JACATAM u Babu Kular Khongjirem.
Ki nonghikai ki la pynlong ia ka jingiakhih ban dawa ba ka sorkar ka dei ban shimti noh ia baroh ki kam hikai ne provincialisation ha ka jylla khnang ban wanrah ia ka jinglong ryntih ha ka jingsiew ia ki nonghikai bad ruh ban don ha ka jingshngain nalor kiwei ki jingdonkam ba ka sorkar ka dei ban ai sha ki nonghikai.
Ki nonghikai ki la shong jingialang hynne ka sngi halor kane ka jingkhot jong u Chief Secretary bad ki la shim ia ka rai ban leit sha ka miej iakren halor kane ka jingdawa jongki.
Ha kine ki ar sngi, da ki lak ngut ki khynnah skul ha kylleng ka jylla kila shah ktah hynrei na ka liang ka sorkar jylla ka dang sngap man man halor kane ka jingiakhih jong ki nonghikai.
Haba iakren bad u President ka JACATAM u Bah Emeral D Nongsiang mynta ka sngi u la ong ba haduh mynta ka sorkar kam pat jubab eiei ne phah jingtip eiei sha ki nonghikai bad ka jingiakhih kan iaid beit shakhmat haduh ba ka sorkar kan khot iakren.
U la iathuh ba ki don 14476 ngut ki nonghikai skul bym dei sorkar ha baroh kawei ka jylla bad 4 hajar tylli tam ki skul.
Haba shim jingkhein kyllum, ki khynnah ba shah ktah kin long da ki lak ngut, u la ong.
Jowai, 23 Nailar:Ka jingsniew jong ka surok Jowai Bye pass (Riatmoolaiñ) na duh Lad Nartiang haduh jingkieng Myntdu, ka la long shaba palat kaba ktah ia ka leit ka wan jong ki briew khamtam ia ki trok kiba dei ban iaid lyngba nangne u ne u surok kum balong mynta bun ki jaka ymdon rong shuh sah sa tang ki thliew ki ba lang um.
Ka Hynñiewtrep Youth Council (WJC) Jaintia hills unit, ka leit peit ia ka jing long jingman jong kane ka surok.
Ha ka jingleit peit ki nongialam ki jong ka ki la lap shisha ia ka jingsniew palat jong kane ka surok bad halor kane ka jing lap, ki la leit ban ia kynduh ia u Executive Engineer P.W.D (Road) South West Division West jaintia Hills ha ka jingialam jong u Damanleki Lathong president ka seng ban buh ka jing ujor halor ka ne ka jingsniew palat jong kane ka surok.
Na ka liang ka seng HYC ka da kyrpad jur ia ka tnad PWD ba kan shimkhia ban maramot ia kane ka surok khnang ba kan long kaba bit ba biang ban leit ban wan.
Jowai, 23 Nailar:Ka Khasi Student’s Union Jaintia Hills District Unit mynta ka sngi ka la leit ban buh syntiew ia ki arngut ki dkhot ba shitrhem jong ka KSU kiba la shah siat iap haka kti jong ki pulit ha u snem 2000 ha ka 23tarik Nailar.
Kine ki Samla ba shah siat iap ki dei u Samla Dawanbiang Shullai Asst Finance KSU Central Body bad u Samla Rocky Shylla Sports Secretary KSU wahthapbroo Unit.
Ia kane ka jingleit buh syntiew la ialam da u Samla Ohibait Dkhar President KSU JHDU, Samla Nangaibormi Sutnga Finance Secretary KSU JHDU bad kiwei kiwei ki dkhot bad Nongialam ka KSU JHDU.Iaki syntiew Sah kynmaw la leit buh haka jaka  Buh ia ki shyieng jong ki Samla ha Iongpiah Jowai.
Hakane ka sngi ka Seng ka la pyllong ruh iaka jingsngew jar ba 1 minit kum ka dak ban pynpaw lem iaka jingsngew sih haba kynmaw iaka jingshah siat kine ki dkhot ka Seng.
Lah ban pynkynmaw ba kine ki Samla kila shah siat haki kti jong ki pulit haryngkat u Samla Balajied Dkhar ( Hepkhoit) ubadei u ehrang ka HNLC ha Nongshilliang Nongthymmai dakaba ki pulit kila pharep ba kine ki Samla ruh ki lah ban donkti bad ka Seng HNLC hakata ka por.
Shillong, 22 Nailar:Ka jingiap jong ki ar ngut ki samla ha kawei ka wah Synrang Hati, ka pyn lyngngoh shibun, ia une u nongthoh khubor, uba la leit peit da la ki jong ki khmat mynta ka sngi, ia katei ka wah, kaba dei hi tang ka wah duid.
Ka jingjngai, na ka surok bah, ka dei tang shiteng kilometer (sha ka liang ka diang, haba hiar na Shillong), kaba don harum jong ka Shnong Wahlyngkhat, wat la katei ka dei ka jaka, kaba hap ha ka jingpeit jong ka Laitmynrieng.
Ha ka por ba une u nongthoh, u leit ha ka por shiteng sngi, la iohi, kumba ka wah ruh ka jaw ummat lem, halor katei ka jingjia, namar ba nalor ba ka um, ka dei kaba rong ktieh bha, namar ba ka dei kaba bun shyiap bha bad nangta, la lap, ba ym shym don mano mano ba leit khongngoid ia katei ka wah, lehse, ka lah ban dei, ba ki don ka jingsngew smiej ban tur sha katei ka um, kaba dang shu dep bam briew ha ka sngi saitjain ba ladep.
Haba une u nongthoh, u leit tur kham hajan jong ka wah ban shondur, la lap, ba wat la ka don ka um, kaba tuid jai jai, ha kaba ka jing jylliew jongka, ka long tang kumba shi rynieng briew eiei, hynrei ha ki bynta kiba kham shapoh, u don bylla u shyiap bad ka dei katei ka daw, kaba la pynlong ia kitei ki samla, kiba leit jngi, ba kin nym lah ban pynkhih ia la ka met bad kumta, ki shah tan noh ha u shyiap, uba don ha kjat jong katei ka wah.
Lah ban pynkynmaw, ba ki arngut ki samla, kiba la iap ha ka jingleit sum ha ka sngi saitjain, ki long ka samla Heavenly Shangpliang (22), kaba shong ba sah ha Laban bad kaba pule MA ha NEHU bad nangta sa u U Gordon Rymmai (23), uba pule ha Synod College, uba la leit ban iarap ia katei ka samla, hynrei, utei ruh um shym la lah satia ban pyllait im, ia katei ka samla, hynrei ula duh noh ruh ia la ka jongim.
La iathuh ba ha ka por rang por rkhiang, ki ju don bun kiba leit sait jain ha katei ka wah bad kitei ki kynthup ia kiba na Wahlyngkhat bad na Langkyrdem ruh kumjuh.
Shillong, 22 Nailar:Ka State Sports Council (SSC) ka la shna bad pynbha ia ki 25 tylli ki madan ialehkai kynjatbol ha u snem 2015-16 ha ka jinglut kaba T.4.15 klur tam.
Ia kine ki madan ialehkai la shna na ka skhim Mission Football ka sorkar jylla ha ka kylleng ki jaka jong ka jylla.
Na kine 7 tylli la shna ha East Khasi Hills ba kynthup ia ka jingshna pynbha ia ka madan ha Krang Lumpyrdoi T.11.59 lak, pynbha ia ka madan Mawlyngthoh T.12.8 lak, pynbha ia ka madan Nongspung T.12.42 lak, pynbha ia ka madan Mawkriah T.11.21 lak, pynbha ia ka madan Mawiong Sung T.11.20 lak,pynbha ia ka madan ha Umpling T.12.80 lak, bad ka jingpynbha ia ka madan Smit T.12.88 lak.
Saw tylli ki madan la shna ha Ri-Bhoi ba kynthup pynbha ia ka madan Umktieh T.10.70 lak, pynbha ia ka madan Umtung T.10.64lak,pynbha ia ka madan ha Mawhati T.10.75 lak bad ia ka madan ha Sonidan T.11.25lak.
Ha ka South West Garo Hills kaba dei ka konstiwensi jong u Myntri Rangbah la shna 13 ylli ki madan ba kynthup pynbha ia ka madan Malchapara T.59.60 lak, pynbha ia ka madan Dombunaringgre T.22.442 lak, pynbha ia ka madan Johnjonagre T.13.44 lak, pynbha ia ka madan Aruagre T.7.11lak, pynbha ia ka madan Ballonggre T.15.74 lak, pynbha ia ka madan Purasinga T.35.93 lak, pynbha ia ka madan Bandaraja Nokat T.12.81 lak, pynbha ia ka madan Bandalkona T.15.69 lak, pynbha ia ka madan Chigitchakgre T.10.86 lak, pynbha ia ka madan Godalgre T.10.70 lak,pynbha ia ka madan Ajongggre T.25.8 lak, pynbha ia ka madan Rongbakgre, Betasing T.10.87 lak, bad ka jingpynbha ia ka madan Bongpara Nokat, Betasing T.11.25 lak.
Ha West Jaintia la shna ar tylli kynthup ia ka jingpynbha ia ka madan Trangblang ba T.10.88 lak, bad ia ka madan Demthring ba T.10.70 lak.
Lai tylli ki madan la pynbha ha North Garo Hills ba kynthup ia ka madan Rangga T.21.54 lak, pynbha ia ka madan Dosikgittm T.22.60 lak.
Haba khein kyllum baroh kine ki 29 tylli ki skhim ka la kot sha ka T.4.15 klur tam.
Shillong, 22 Nailar:Ha ka sngi ba nyngkong ba ki nonghikai skul Joint Action Committee of All Teachers’ Association of Meghalaya (JACATAM), da ki lak ngut ki khynnah skul kila shah ktah hynrei na ka liang ka sorkar jylla ka dang sngap man man halor kane ka jingiakhih jong ki nonghikai.
Haba iakren bad u President ka JACATAM u Bah Emeral D Nongsiang mynta ka sngi u la ong ba haduh mynta ka sorkar kam pat jubab eiei ne phah jingtip eiei sha ki nong-hikai bad ka jingiakhih kan iaid beit shakhmat haduh ba ka sorkar kan khot iakren.
“Katkum ka jingtip ba ngi la iohlum, ka jingiakhih ka la long kaba jop ha ka sngi ba nyngkong khamtam sha Garo Hills",la ong u Bah Nongsiang.
U la bynrap “Ngi la wan jurip man ki jaka khamtam ha ka nongbah Shillong bad ka jingiakhih ka la long kaba iaid beit".
Haba pyntip ba ka sorkar kam pat phah khubor eiei, u Bah Nongsiang u la ong ka sorkar kam pat phah khubor eiei haduh mynta.
“Imat ka sorkar lyngba ki ophisar ka lah ban khot tangba ngim pat thikna.
Haduh ba ngin ioh ia ka jubab kaba shai, ka jingiakhih kan iaid beit", la ong u Bah Nongsiang.
U la iathuh ba ki don 14476 ngut ki nonghikai skul bym dei sorkar ha baroh kawei ka jylla bad 4 hajar tylli tam ki skul.
Haba shim jingkhein kyllum, ki khynnah ba shah ktah kin long da ki lak ngut, u la ong.
“Nga la ioh pdiang ia ka khubor ba na Garo Hills ka jingiakhih ka long kaba jop pura",la ong u President ka JACATAM.“Ngi long kiba kloi ban iakren bad ka sorkar lada ka mon ban khot hynrei ka jingsngap mynthi jongka, ka la pynbor ia ngi ban shim da ka lynti ban iakhih", la ong u Bah Nongsiang.
Ki nonghikai skul ki la rai ban pynlong ia ka jingiakhih ba ar taiew kynthih naduh hynne ka sngi ka 22 tarik Nailar haduh ka 4 tarik Nailur ban dawa ba ka sorkar jylla ka dei ban shimti noh ia ka kam nonghikai skul (Provincialisation) ha baroh kawei ka jylla hynrei ki la pynthikna ba ka jingshimti ne provincialisation kam dei ia ki bor pyniaid skul.
Shillong,22 Nailar:Mynta ka sngi ha ka por 1 baje nohphai sngi ki pulit ki la ioh tam ia kawei ka metiap ba la pyut jong u Lamphrang Marboh , 34 snem karta na ka shnong Mawlynrei kaba hap hapoh Rynjah PS , la lap ia katei ka metiap na kawei ka khlaw kaba don ha MES, Umkaliar.
Utei u briew dei uba la jah na la ing naduh ka 11 tarik mynta u bnai , ia ka metiap la pynkit sha Civil hospital ban leh ia ka Post Mortem.
Shillong, 23 Nailar:Mynta ka step ha ka por 7:50 baje ka la don ka jingkhih jumai ha nongbah Shillong bad ka jingkhlain utei u jumai ka long haduh 5.5 Richter Scale.
Ka jaka pdeng ba utei u jumai u la khih ka dei ha khapud ka India bad ka Myanmar.
Haduh ba thoh ia kane ka khubor ym pat shym la ioh jingtip ba kan don kano kano ka jingjia ba sngewsih.
Shillong, 23 Nailar:“Nangne shakhmat ka sorkar jylla ka dei ban bishar bniah bha shuwa ba kin wanrah ia kano kano ka Bill, shuwa ban wanrah ia ka Bill ha ing dorbar, ka sorkar ka dei ban long kaba ioh jingbatai bniah shuwa na ki stad aiñ jong ka, ne ki Advocate General jong ka , hynrei ka jingshah rem ha ka mukotduma mynta ka sngi ka pyni ba ka sorkar ka la shah ialam bakla pynban" ong u bah Pynshngaiñ N Syiem , CEM KHADC haba ia kren bad ki nongthoh-khubor mynta ka sngi hadien ba ka High Court ka la weng noh ia ka jingujor PIL pyrshah ia ka jinglong MLA bad MDC da ujuh u briew.
“Ban risaiñ haduh 7 ngut ki MDC kam dei ka kam kai, ka sorkar ka dei ban shim ia ka jingkit-khlieh" u la ong biang.
U CEM ka KHADC u la ther tyngeh ia ka sorkar jylla, da kaba kynnoh ba ka la pynlut kai ia ka por jong ki nongmihkhmat paidbah na ka bynta ban wanrah ia ka aiñ ar maloi.
“Ki pynjlan ia ka ing dorbar tang na ka bynta ba ki kwah kyrkieh ban wanrah ia katei ka aiñ, nga iaroh ia u myntri rangbah ba u wanrah ia katei ka Bill hynrei haba wanrah ia katei ka bill ka dei pat ruh ban don ka jingsdang treikam kaba biang por, balei la kwah ban pyntreikam noh mynta mynta balei ym lah ban sdang treikam naduh ka samoi treikam ki MDC thymmai kata naduh u 2019, nga la ia ksaid ia kane hynrei la kyntait ia ki jingkren jong nga, ngam don lynti shuh da kumwei pat lait noh ban ia khun ha ingbishar" u la ong.
Ka jingthmu jong ka sorkar ban wanrah ia ka aiñ ka ban ong ba uwei u briew u dei ban bat ia kawei ka kam ka dei kaba bha hynrei dei ruh ban tip ba ia katei ka kam lah ban ia kren tang hapoh Parliament bad kata ruh donkam ban pynkylla thymmai shuwa ia ki kyndon jong ka 6th Schedule.
U la ther tyngeh ruh ia u myntri sorkar uba peit ia ki District Council u bah HDR Lyngdoh uba dei uba nyngkong eh ban risaiñ na ka kam MDC, “Ka jingrisaiñ u myntri DCA ka pyni ba um don jingtip eiei shaphang ka 6th Schedule" u la ong.
U CEM ka KHADC u la ong ruh ba ka rai ba ka high Court ka la pynmih mynta ka sngi ka wanrah bun ki jingbatai kaba pyni ba ka District Council kam hap hapoh jong ka sorkar jylla bad lada ka long kumne balei ngin donkam ban leit pan jingmynjur na ka sorkar jylla haba leh ia kano kano ka bynta, “Ka sorkar kam dei ban khein poh ia ka District Council,kim lah ban leh kat kaei kaba ki kwah, ka shu dei tang ka jingdon jingiadei kaba ka Council ka burom sorkar" ong u bah Pynshngaiñ.
Haba la kylli hato un dawa ne-em ba u myntri rangbah ka jylla u dei ban hiar shuki noh namar katei ka jingpynlehraiñ ia ka jylla da kaba wanrah da ka aiñ kaba long kamkai bad ka bym lah ban treikam “Ngam kwah ban dawa risaiñ iano iano ruh, hynrei ka dei ka jingkitkhlieh jong ki hi, ki paidbah bad ka pyrthei ka iohi hi ia kata" u la jubab.
Utei u khliehduh ka District Council u la ai khublei ia baroh ki nongkyrshan jong u kiba ju duwai na ka bynta jong u ha ka jingiakhun ia katei ka kam.
Shillong, 23 Nailar:Ki nongtrei Khie-shohrih hapoh ka lama ka All Meghalaya Malaria Programme Workers’ Association (AMMPWA) kila pynlong ia ka jing-shah thngan ba khlem buh por ban dawa na ka sorkar ban thungkam pura noh ia ki, kiba don 40 ngut ei-ei.
Katkum ka jingkam jongki, ka sorkar pdeng ka la bthah ia ka sorkar jylla ban thungkam pura noh ia ki baroh hynrei kam shym la leh ia kane.
Kine ki nongtrei Khieshohrih kila pynlong ia ka jingshah thngan ha surok hakhmat ka ophis DHS complex ha Laitumkhrah wat u Deputy Commissioner um shym la shah ia ki ban pynlong jingshah thngan.
Shwa ia kane, ha ka3 tarik Nailar, ki la dep pynlong teng ia ka jingshah thngan ba lai sngi ha phyllaw ka ophis Deputy Director ka Health Services (IM) ha Lawmali, Polo.
“Ngi hap ban pynlong ia ka jingshah thngan khlem pud por namar ba ka sorkar jylla kam shym la shah shkor ia ki jingdawa jong ngi", la ong u President Bah Jedwin Lyngdoh.
U Bah Lyngdoh u la ong ba ka sorkar pdeng ka la pynmih ia ka jingbthah kaba shai ba ka sorkar jylla ka dei ban thungkam pura noh ia baroh ki nongtrei Khieshohrih ha ka tnad ka Koit Ka Khiah hadien ba la kut ka por hynrei ka sorkar jylla kam shym la leh eiei.
U la iathuh ba ban pyntreikam ia ka Vector Borne Disease Programme kaba jop, ka sorkar pdeng ka la thung kontrak ia ki nongtrei Khieshohrih ne MPWs (shynrang) ha ki 17 tylli ki jylla kynthup ka Meghalaya, Assam, Arunachal Pradesh, Manipur, Mizoram, Nagaland, Tripura katba ka Andra Pradesh, Chhattisgarh, Jharkhand, Madhya Pradesh, Odissa, Karnataka, Maharastra, West Bengal, Bihar bad ka Rajasthan ki hap ha kyrshan ka World Bank.
Ha ka 25 tarik Naiwieng, 2013 ka sorkar pdeng lyngba u Dr GS Sonal, Additonal Director ka National Vector Borne Diseases Control Programme (NVBDCP) (Directorate General of Health Services), ka tnad Health and Family Welfare u la ong ba ki sorkar jylla ki dei ban thung kam pura noh ia ki MPW namar ba ka sorkar pdeng kan sangeh ban kyrshan haduh ka 31 tarik Lber, 2014.
Hynrei na ka liang u myntri ka tnad ka koit ka khiah u Bah AL Hek u la sait met da kaba ong ba ia ki MPW ym shym la thung da ka sorkar jylla bad ki dei ki nongtre na ka skhim ba kyrshan ne bei pisa da ka sorkar pdeng kaba kut man ka 11 bnai.
Ka kontrak ka la kut ha u Lber, 2014.
“Namar ka jingtuklar ka sorkar jylla, la pynjlan ia ka prokram haduh u Lber, 2015", u la ong.
U la kyntait ba ka sorkar kam lah ban thungkam pura ia ki namar ba kam don jaka ban thungkam ia ki.
“Lada ki bteng ban shah thngan, kin leh hi ha ka jingsngew bit jongki", la ong u Bah Hek.
Shillong, 23 Nailar:Ka examin jong ki khynnah skul Higher Secondary School, jong ka Khatsawphra Sport Association (KSA) ka la iaid beit iaid ryntih ia kaba la sdang mynta ka sngi ha kaba ki nonghikai baroh ki la poi sha skul ban pyndep ia ki kamram kum ki nonghikai.
Mynta ka sngi ka dei ka sngi sdang ia ki eksamin hapoh jong katei ka school bad ki nonghikai kiba hikai ha kane ka skul, ki la wan ban peit ia ki khynnah skul kiba ialeh ia ka exsamin.
Ki nonghikai jong kane ka skul kim shym la ia shim bynta bad ka jingiakhih jong ki nonghikai hapoh jong ka lama JACATAM.Na ka liang jong u principal jong kane ka skul, u Bah Boldness L Nongum u la iathuh ba ki khynnah skul jong ka KSA ki la sdang ia ka exsamin ka jong ki mynta ka sngi bad baroh ki nonghikai ki la wan sha skul kum ba juh long.
Jowai, 23 Nailur:Mynta ka sngi da ki spah ngut ki khynnah skul jon ka Marian Hill Higher Secondary School ki la iaid paidbah na phyllaw katei ka skul shaduh District Library na ka bynta ban pyndonkam ia ki lynti iaid kjat, kum shi bynta ban pynsngewthuh ia kito ki nongdie madan kiba pynlong ia ki lynti iaid kjat, kum ki jaka die jingdie jong ki.
“Ngi dei ki khynnah skul bad ngi donkam bha ia ki Footpath na ka bynta ban lait na kino kino ki jingmynsaw lada iaid na surok, hynrei kine ki footpath la kam trai da ki nongdie madan ha baroh shilynter ka Iawmusiang", la ong kawei na ki khynnah skul.
Kane ka jingiaid paidbah kitei ki khynnah skul ka long hadien ba ki pulit ka Jowai Traffic Police hapoh ka jingialam u Officer In Charge Inspector DH Pde bad Second In charge, bah Jason Wahlang kiba la leit man ki skul ban ai jinghikai bad ban pynsngewthuh ia ki halor ka hok jong ki ban iaid lyngba ki footpath nangta shaphang ki kyndon traffic bad ruh halor ka jinglehkhuid.
Ka tnad Pulit Traffic ha ryngkat ka jingiatreilang bad ka Jowai Municipal Board ki la pynlong ia ka jingkhynra ia ki nongdie madan kiba la kamtrai ia ki footpath.
Ym tang katta ki la leit pynshai ruh sha ki skul bapher bapher ba ki khynnah skul kidei ban pyndonkam ia ki footpath namar ki don ka hok, ym na ka bynta ka hok jong kito ki nongdie jingdie.
“Ki footpath kidei na ka bynta ban iaid lynti ki paidbah khamtam ki khynnah skul ym na ka bynta ban die jingdie", la ong ki khynnah skul haba kren bad ki katto katne ngut ki nongdie madan.
Shillong,23 Nailar:Hadien ba ka Ing Dorbar Thaw-aiñ ka jylla ka la wanrah ia ka aiñ ban iada ia ki MLA na ka jingshah mait kyrteng ne ka aiñ ar maloi kaba la ioh jingmynjur na u Lat ka jylla ba katei ka aiñ kan sdang treikam naduh ka 1 tarik u risaw 2015, 7 ngut ki MDC kiba dei ruh ki MLA ki la risaiñ noh shuwa ba ka 1 tarik kan poi lait noh tang u CEM ka KHADC, U bah Pynshngaiñ N Syiem uba la leit ban aireng ha ing bishar bad uba la jop ia katei ka mukotduma.
Bun ka jingiakren mynta ka la mih ba hato ka jingrisaiñ khohreh jong kito ki 7 ngut ki MDC ka dei na ka jingtieng eit ioh shah mait kyrteng na ka jinglong MLA ne ka dei ba ki la sngewkhia ban trei ar kam kumba la don katto katne ngut kiba ong ia kata? Bun ruh ki jingiakren kiba la mih la hato kitei ki7 ngut ki babe ne-em ba ki risaiñ hadien ba ki iohi ia ka jingjop u bah Pynshngaiñ marwei?.
Ki nongthohkhubor ki la kylli ia u bah Pynshngaiñ hato shuwa ba un ia khun marwei ia katei ka kam u la ia wer lang ne-em ia kiwei pat ki MLA kiba bat ia ka kam MDC, u la ong ba u la ia wer ia ki ban ia ieng tylli lang kawei ban ia khun ia katei ka kam, “Kampher ba lada dei ba ngi hap ha kata ka jingioh nong kumba la ong ruh hynrei la kumno kumno ruh ngi dei pat ban iada ialade, ngi dei ki nongmihkhmat kiba la shah jied ha u paidbah, ngi dei ban burom ia ka rai u paidbah, ki ladei ban ia syllok bad kiba bun ki riew shemphang shuwa ba kin shim ia ka rai ba khadduh" ong u bah Pynshngaiñ.
Haba la kylli na u hato la ka lad ka dang plie biang ne-em ia kiba la risain, ba kin ioh biang ia katei ka hok kaba u paidbah u la pynkup ha ki, u bah Pynshngaiñ u la ong “Ki la phet krad shuwa ba ka ingbishar kan ai rai" u la ong da kaba bynrap ba ka ishu ar maloi mynta ka la kut.
U la ong ruh ba ka lad ia kitei ki MDC ba la risaiñ ba kin wan phai biang ka dei beit ba ki ia khun ha ka elekshon shiteng samoi.
Shillong, 24 Nailar:Ha ka 23 tarik mynta u bnai u wei u bar jylla uba la tip kyrteng kum u Karuna Sindhu Ghosh u la ujor sha ki pulit ba ha katei ka sngi ki dkhot ka KSU, Laitumkhrah Unit ki la rah ia u na Iew Laitumkhrah sha ophis jong katei ka seng ha Laitumkhrah bad la kynnoh ba ki la byrngem byrsit ia u bad ki la dawa bai kuna ruh T.5 lak tyngka naba u ioh jaka ha Demseiniong, Shillong.
Ula ong ba hadien u la siew ia ki T.1 lak tyngka.
Nongstoin, 24 Nailar:Mynta ka shiteng synnia jong ka miet ki pulit ka Nongstoin ha ryngkat ka jingiatrei lang bad ki dkhot jong ka VDP Dohkohmen, ki la ioh ban kurup noh ia ka kyiad pyrsi kaba la kit da ar ngut ki briew ha kawei ka kali kamai da ka jingthmu ban die beain ia katei ka kyiad pyrsi ha ka thain Malangsu – Phodumbah West Khasi Hills District.
Katkum ka khubor na ki pulit ka Nongstoin la ong ba katei ka kyiad pyrsi kaba la kot ruh da ki spah liter ba la song bha ha ki san tylli ki byrni khaw la wan kit da kitei ki ar ngut ki briew na ka thain Lyngwa Sohiong da ka kali Tourist taxi kaba don ruh ia u registration No-ML-05M 2925.
Kakum ki pulit ia kitei ki ar ngut ki briew kiba la wan kit ia katei ka kyiad la tip kyrteng kum u Wanbor Kurbah 32 snem na ka shnong Lyngwa Sohiong u ba dei u nongniah ia katei kali bad kumjuh u trai jong katei ka kyiad bad u Sothiang Jana 40 snem na ka juh ka shnong.
Haba iakren bad ki nongthoh khubor kitei ki ar ngut kiba la shahkem ha ki pulit ki la iathuh ba ia katei ka kyiad la kit na Lyngwa, Sohiong da ka jingthmu ban leit buh sha u wei pat u briew u ban shim ia ki tei ki kyiad ban khaii beain sha ki thain Mawlangsu, Phudumbah bad kiwei kiwei.
Na ka liang jong ki pulit hadien ba kila ioh ban kem noh ia kitei ki arngut ha ryngkat ka kyiad kila register case pyrshah ia ki.
Shillong, 23 Nailar:Hadien ka jingshah rem ha ka jingialeh mukotduma bad ka KHADC ha kaba ia dei bad ka jingbat sah ka sorkar ia ka kyrteng u bah Donkupar Sumer kum u EM ka KHADC , ka sorkar jylla mynta ka sngi ka la mad biang ia ka jinglehraiñ kaba khraw naba ka la shah rem biang ha ka mukotduma ha kaba ia dei bad ka aiñ Ar maloi.
Ka aiñ kaba ki 60 ngut ki MLA, ki la thaw ha ing dorbar Thaw-aiñ ka jylla, kaba la tip kum ka Prevention of Disqualification Member of Legislative Assembly, Megha-laya Ammendment Act 2015, ka la kylla kamkai noh mynta ka sngi hadien ba ka High Court ka la pynksan ia u Chief Executive Member ka KHADC u bah Pynshngaiñ N Syiem.
Haba kren sha ki nongthohkhubor hadien ka jingtian bishar, u muktiar jong u bah Pynshngaiñ u bah V.G Kynta u la ong ba la tian bishar ia katei ka kam ar maloi PIL No.3 2014 hakhmat ka Full Bench jong ka Court, u la ong ba katei ka dei ka jing ujor, ba la ujor da ka President ka CSWO ka kong Agnes Kharshiing kaba la ong ba ki MLA kim lah ban bat ha kajuh ka por kum ki MDC, namar ba ka hap ha ka ophis jong ka jingiohnong.
U bah Kynta u la ong ba hadien ka jingthaiñ bha ka ing bishar ka la rai ban weng noh ia katei ka PIL ba la ujor da ka CSWO naba ka shim beit ia ka hukum kaba la pynmih da u Lat ka jylla ha ka 31 tarik u jymmang, 2016 hadien ba u la shim ia ka jingai jingmut ka Election Commission kaba la batai ba ka jinglong MDC ki MLA kam dei ka kam iohnong naba ka District Council kam hap hapoh ka sorkar jylla ne ka sorkar pdeng bad kam hap hapoh ka Article 191 Clause 1.
Utei u muktiar jong u bah Pynshngaiñ u la ong ba da ka jingpynmih rai ka High Court mynta ka sngi ka mut ba wat hadien ka elekshon MLA 2018 ruh kito ki MLA kiba la jop ki lah ban ia khun ia ka elekshon MDC, kam don jingkhang eiei ia ki.
Ha kaba ia dei pat bad kiwei pat ki 7 ngut ki MDC kiba la risaiñ u bah Kynta u la ong ba ym don lad shuh ia ki da kumwei pat lait sa tang ba kin ia khun biang da ka elekshon kaba thymmai.
Halor katei ka aiñ ar –maloi Prevention of Disqualification (Member of Lehiglative Assembly) Act 1972 u bah Kynta u la ong ba ym shym la dei ban bsuh ia ka kyndon 9 bad ka jingbsuh ia katei ka kyndon ka long kaba bakla, hynrei u la ong ba ha ka jingpynkylla dur thymmai ha u 2014 pat la weng noh ia katei ka kyndon 9 hynrei wat la ki la weng ruh kam don pat ka jingkhang ia u MLA ban ia khun MDC.Jowai, 24 Nailur:Ka Hynniewtrep National Council (HYC), W est Jaintia Hills District Unit mynta ka sngi ka la iohbat ia kawei ka trok kitmar be-ain khlem don kino kino ki kot ki sla.
Ia kane ka trok la iohbat ia ka ha ka por ba ka dang myhiar ia kitei ki mar ha kawei ka Dukan ha Mooralong Jowai kaba ai kyrteng A.Hardware kaba pyniaid da ki bar jylla.
Katei ka trok kadei kaba don ia u No.RJ-23-GA-5459.
Ka HYC ka la ong ba ia kane ka rukom khaii be-ain ka la dep ban buddien la khamslem bad dei mynta ka sngi ba la ioh ia ki sakhi ki sabut ba katei ka trok kam shym la wan pynhap mar ha katei ka dukan ha ryngkat ki kot ki sla kiba biang.
Katei ka trok ka kit haduh kumba 13 song ki iit 4 mm,  katba ki pipe,  ki plywood pat la dep pynhiar.
Ha ka por ba u President ka HYC u samla Damanleki Lathong lem bad uwei u nongthoh khubor ki phah pyni iaki kot ki sla halor ka jingkit ia kitei ki mar kila pyrshang ban pynbeij da kumne kumtai bad kim lah satia ban pyni.
Halor kane kila pyntip ruh sha ki nongtrei ka Sale Tax Jowai bad tang hadien katto katne por u Inspector ka Sale Tax, u  bah M.Phanbuh ula wan mih bad pyntikna ba kim don kot don sla satia.
Kumta u la ai notice ia u trai dukan ban wan mih sha ka ophis treikam jong ki bad mana ruh ba kim bit satia ban pynhiar iaki mar.
Ka jingpoi beain kitei ki mar ha Jowai kala pynlyngngoh ia kiba bun ba kumno ki ioh iaid lait lain na Byrni wat haba kim don satia iaki kot ki sla la suba ba lah ban don ei ei sha lyndet.
Sa kawei pat na ka liang ka Sale Tax Ophis ha Jowai ruh kam shym la ai ia kano kano ka jingujor sha ki pulit halor katei ka jinglap ia katei ka kam khaii ba be-ain, hynrei la shu summon ia u Trai Dukan.
Shillong, 23 Nailar:Hadien ba ka Me-ghalaya High Court ka la pynksan ia u Chief Executive Member ka KHADC u bah Pynshngaiñ N Syiem halor ka kam-ar maloi, u Rupang u wanrah biang sha ki nongpule ia ka rai ba ka ing dorbar jylla ka la rai ha ka 24 tarik u nailur 2015.
Ha katei ka dorbar ka ing dorbar ka la pdiang ia ka ain ban khang bam ar maloi ki MLA/MDC ka jylla wat hapdeng ka jingpyrshah jong ki dkhot ka liang pyrshah, ba dei ban pyntreikam pat haduh u bnai Lber 2019 ban kut syndon ka por jinglong MDC kaba mynta.
Ka iing dorbar ka la pdiang ia ka jingpynkylla ia ka ‘Prevention of Disqualification (Members of the Legislative Assembly of Meghalaya) Amendment Bill, 2015’ ban weng noh ka bynta 9 na ka Schedule ka Prevention of Disqualification (Members of the Legislative Assembly of Meghalaya) Act, 1972.
La jop ia kane da kaba shu pyrta ktien ne voice vote haba ia ka motion ba la wanrah da u MLA ka HSPDP u Bah KP Pangiang ban pyntreikam ia kane haduh u 2019 la kyntait da ka iing na ka liang synshar kaba don bun paid.
Katkum ka 9 ka Schedule, u Chairman, u Chief Executive Member bad ki Executive Members lane ki MDC ka district council ka autonomous district lane uno uno u dkhot ba sieh kin nym shah mait hynrei da kane ka jingpynkylla kin shah mait.
Da kane ka jingpynduh ia kane, 7 ngut kin shah mait jinglong MLA/MDC lada kim iehnoh kawei kawei na kine shwa ka 1 tarik Risaw, 2015 ban shah mait kyrteng.
Da kaba pynksan ia ka jingwanrah ia kane ka ain, u Myntri Rangbah ka jylla u Dr Mukul Sangma u la ong ba ia kane ka Bill la wanrah hadien ba la pyrkhat janai bad kam don satia kano kano ka jingmut sniew iano iano hynrei na ka bynta ka jingbit jingbiang jong ki paidbah.
Ki dkhot ka liangpyrshah ki la pyrshah jur ia ka jingwanrah ia kane ka jingpynkylla namar ba kam iahap ka por bad ki la dawa ba ka sorkar ka dei ban pyntreikam haduh u Lber 2019 ban kut ka jinglong MDC.“Ngim dei ban shah leh da ka jingbym tip kum ki nongthaw ain haba mih kano kano ka jingjia ban shah tuklar ha ki bor kashari bad ka por ka la dei mynta bad lada ym leh mynta, lano pat ban leh", la ong u Dr Sangma ha katei ka por uba la ong ruh.
“Ngim dei ban mutdur ba ngi wanrah ia kane ka ain na ka bynta ka jingthmu sniew iano iano hynrei ka la dei ka por ban don kum kane ka ain ban pynbeit ia ka jingbakla jong ngi kum ki nongthaw ain".
U la ong shuh shuh, “Kumno ngin pynksan nia ba ngi kwah ban pynbeit haba ngi ong pat ap shwa.
To ngin ia pyni sha ka pyrthei ba ngi dei kiba lah ban pyni ia ka kam na ka bynta u paidbah".
U Myntri Rangbah u la kyntait ia ka jingkynnoh ba ka dei ka bill tied klep nadien ia ki MLA/MDC, da kaba ong ba ka sorkar ka thaw katkum ka kyndon ba la pruid dak ha ka riti synshar ka ri India.
Hadien kane, haba wanrah ia ka Bill ban pynkylla, u Symbud Myntri Rangbah ka jylla u Rowel Lyngdoh u la ong ba ka sorkar kam lah shuh ban ap slem ban pyntreikam ia kane ka Bill na ka bynta ka jingbit jingbiang jong u paidbah.
Shuwa ba ka sorkar kan wanrah ia katei ka Bill sha ing dorbar u Chief Executive Member ka KHADC u bah Pynshngaiñ u la leit ban ia kynduh ia u Lat ka jylla ha ka 19 tarik u nailur, 2015 ban ong ba ka jingrai kynsan ka sorkar jylla ban pyntreikam ia ka ain khang bam ar maloi ka Prevention of Disqualification (Members of the Legislative Assembly of Meghalaya) Amendment Bill, 2015 ka long ban pyntlot ia ka jing iakhih jong ki nong synshar shnong synshar hima kiba ialeh na ka jingshah banbein jong ka sorkar jylla.
“Ka long kaba bakla ban ong ba ka sorkar jylla ka thaw ia kane ka ain ban khyrwit tang ia nga.
Katkum ka jingbishar bniah, ka dei ka jinghiar thma ia ka jaitbynriew bad ki bor synshar shnong synshar hima kiba dang iakhun pyrshah ia ka jingshah ban bein ha ka sorkar.
Kum u CEM ka KHADC, nga ialam ia kane ka jingiakhih jong ki paidbah", la ong u Bah Syiem haba iakren bad ki nongthoh khubor ha katei ka por hadien ba u la wna ia kynduh ia u Lat.
U la ong ba kane kam dei ka sien ba nyngkong ba ki MLA ki bat ar kam bad ma u ruh ka dei ka sien kaba ar.
“Haba nga thep kyrteng ia ka elekshon MDC ha u snem 2014, ka Entry IX ka Prevention of Disqualification (Members of the Legislative Assembly of Meghalaya) Act, 1972 ka shah ia nga ban long MDC bad MLA.Mynta pat kynsan kynsan, ka sorkar jylla ka kwah ban pynduh noh ia kane da kaba pyntreikam naduh ka 1 tarik Risaw 2015.
Baroh la pdiang sngewbha ia kane ka jingthmu lada pyntreikam hadien ba la kut kane ka por jinglong MDC ba mynta" la ong u CEM ka KHADC.“Nga kwah ban kylli ia u Myntri Rangbah, ‘hato u dei ka iingbishar?.
Ai ba ka iing kashari kan bishar bad ngi long kiba la khreh ban iakhun ia kano kano ka jingmih.
Ka long kaba sngewsih ba ka sorkar ka la pyrshang ban ialam bakla ia ki paidbah.
lada ka kam ka sahteng ha ka Kashari, ym ju dei ban iakren iathaw ain.
Ka jingkylli kaba jwat ia ka sorkar, ka long kumno ka sorkar ka thaw ia kane ka Bill haba ka kam ka dang sah ha ka Kashari" la ong u CEM ka KHADC.U la ong ba ka jingiehnoh jong ki MLA ia ka kam MDC ka dei ka jingniew bein ia ki paidbah ba lajied ia ki.
“Ki dei ban iakhun ia kane ka jingleh ka sorkar jylla shwa ban iehnoh ia ka jinglong MDC.Kane ka pyni ba ki pyrkhat ia ka jingbit jingbiang jong ki ha jaka jong ki paidbah", la ong u CEM.U la ong ba un ialam ban iakhun ia kane da ma u hi namar ba u sngewthuh ba um shym la leh kano kano kaba bakla.
Shillong, 23 Nailar:Hadien ba ka Me-ghalaya High Court ka la pynksan ia u Chief Executive Member ka KHADC u bah Pynshngaiñ N Syiem halor ka kam-ar maloi, u Rupang u wanrah biang sha ki nongpule ia ka rai ba ka ing dorbar jylla ka la rai ha ka 24 tarik u nailur 2015.
Ha katei ka dorbar ka ing dorbar ka la pdiang ia ka ain ban khang bam ar maloi ki MLA/MDC ka jylla wat hapdeng ka jingpyrshah jong ki dkhot ka liang pyrshah, ba dei ban pyntreikam pat haduh u bnai Lber 2019 ban kut syndon ka por jinglong MDC kaba mynta.
Ka iing dorbar ka la pdiang ia ka jingpynkylla ia ka ‘Prevention of Disqualification (Members of the Legislative Assembly of Meghalaya) Amendment Bill, 2015’ ban weng noh ka bynta 9 na ka Schedule ka Prevention of Disqualification (Members of the Legislative Assembly of Meghalaya) Act, 1972.
La jop ia kane da kaba shu pyrta ktien ne voice vote.
Shillong, 24 Nailar:U MDC ka seng Congress na Laitumkhrah u bah Neil Antonio War, u la iaroh ia u MLA ka 19th Shillong South Konstitwensi u bah Sanbor Shullai ka NCP, da kaba ong ba utei u MLA u dei uba treikam bad katei ka jingkren u ka dei ka jingialang kaba la long mynta ka sngi ha Upper Lumparing ha kaba u bah Sanbor Shullai u la plie ia ka ophis jong ka Dorbar Shnong jong ka Upper Lumparing.
Haba iaroh ia ki kam u bah Shullai, u bah Antonio u la kren sngewdiaw ruh ba kat ka konstitwensi Laitumkhrah kam don ia ki kam pynroi kumba ka long ha Shillong South Konstitwensi.
Haba kren diaw ia ka konstitwensi lajong u bah Antonio War u la ong “Ha Laitumkhrah ngim don tang kawei ka ophis Dorbar Shnong ruh, nai phohsniew ia ka Dorbar Hall lei lei".
Ula ong ba haba pynthymmai nongkitkam hap ban kit kyndung ia ki kot ki sla kiba rben na ing u Secretary barim sha ing u Secretary shnong ba thymmai.
Ka Upper Lumparing ka dei ka shnong kaba u bah Antonio u mih khmat kum u MDC bad ha katei ka sngi ba kmen jong katei ka shnong u la pynbna ban ai da ka kompitor ia ka dorbar shnong.
Haba kren pat kum u kongsan hadien ba la plie ia katei ka ophis dorbar shnong u bah Sanbor Shullai u la ong ba ki don bunbah ki kam kiba kum u nongmihkhmat u la pyndep bad ki don ruh bunbah kiba u dang hap ban pyndep bad ki dang don ruh bunbah kiba dang iaid shakhmat mynta.
Ia katei ka ophis la tei ha ka jinglut kaba T.5 lak tyngka lyngba ka skhim SUPW jong u snem 2013-14, 2015-16.
U Rangbah shnong katei ka shnong u bah H.B Wahlang uba la pyniaid ia ka jingialang u la ong ba ki nongkitkam shnong ki leit ki wan hynrei da ka jingioh ia katei ka ophis pat ki kot ki sla jong ka shnong bad kiwei pat ki tiar ki tar kin neh hajuh ym shuh ban ia kit kyndung na ka ing jong uwei u rangbah shnong ne secretary shnong sha ka ing jong uwei pat uba dang shah jied thymmai.
U la ong ba ka jingdon katei ka ophis kan pynsuk ruh ia ki nongshong shnong haba ki wan wad kot wad sla naba kim donkam shuh ban leit ia u Rangbah Shnong sha ingsah jong u hynrei yn sa buh da ka por bad ki lah ban wan donkam beit hapoh ophis.
Ha katei ka jingialang u kongsan bad u symbud kongsan ki la kren ruh shaphang ki kam ba ki Dorbar shnong ki ia tyngkhuh ha kine ki sngi bad ka sorkar jylla kum ka kam Rangbah Shnong -ka VAB , ka kam MUDA bad kiwei pat ki kam bad ki la ong ba ki hap ban kren ia kane naba ka dei ka jingialang kaba ia dei bad ki shnong.
U bah Antonio u la ong ba ka jingleh ka sorkar ha kine ki sngi ka long kumba ka kwah da ka Municipal Election lane ban wanrah da kiwei pat ki rukom synshar ban pynduh pyndam noh ia ki bor shnong, u la ong ba watla u dei u MDC Congress kaba bat ia ka boro synshar ha KHADc hynrei kin ym pyndem ia ki ishu ha ka sorkar jylla kaba bat da ka juh ka seng Congress.
U bah Sanbor u la ong ba lada jia ba u wan ha ka bor hadien u 2018 ka thong ba nyngkong eh jong u ka dei ban pynduh pyndam noh ia u shiah jong ka MUDA kaba pynwit ia ki paidbah bad kaba pyndonkam khamtam haba ki shna ing shna sem bad kawei pat ka mat kaba hakhmat u la ong ban pynurlong ia ka VAB kaba ai bor ia ki Rangbah Shnong.
Shillong, 24 Nailar:U MDC ka seng Congress na Laitumkhrah u bah Neil Antonio War, u la iaroh ia u MLA ka 19th Shillong South Konstitwensi u bah Sanbor Shullai ka NCP, da kaba ong ba utei u MLA u dei uba treikam bad katei ka jingkren u ka dei ka jingialang kaba la long mynta ka sngi ha Upper Lumparing ha kaba u bah Sanbor Shullai u la plie ia ka ophis jong ka Dorbar Shnong jong ka Upper Lumparing.
Haba iaroh ia ki kam u bah Shullai, u bah Antonio u la kren sngewdiaw ruh ba kat ka konstitwensi Laitumkhrah kam don ia ki kam pynroi kumba ka long ha Shillong South Konstitwensi.
Haba kren diaw ia ka konstitwensi lajong u bah Antonio War u la ong “Ha Laitumkhrah ngim don tang kawei ka ophis Dorbar Shnong ruh, nai phohsniew ia ka Dorbar Hall lei lei".
Ula ong ba haba pynthymmai nongkitkam hap ban kit kyndung ia ki kot ki sla kiba rben na ing u Secretary barim sha ing u Secretary shnong ba thymmai.
Ka Upper Lumparing ka dei ka shnong kaba u bah Antonio u mih khmat kum u MDC bad ha katei ka sngi ba kmen jong katei ka shnong u la pynbna ban ai da ka kompitor ia ka dorbar shnong.
Haba kren pat kum u kongsan hadien ba la plie ia katei ka ophis dorbar shnong u bah Sanbor Shullai u la ong ba ki don bunbah ki kam kiba kum u nongmihkhmat u la pyndep bad ki don ruh bunbah kiba u dang hap ban pyndep bad ki dang don ruh bunbah kiba dang iaid shakhmat mynta.
Ia katei ka ophis la tei ha ka jinglut kaba T.5 lak tyngka lyngba ka skhim SUPW jong u snem 2013-14, 2015-16.
U Rangbah shnong katei ka shnong u bah H.B Wahlang uba la pyniaid ia ka jingialang u la ong ba ki nongkitkam shnong ki leit ki wan hynrei da ka jingioh ia katei ka ophis pat ki kot ki sla jong ka shnong bad kiwei pat ki tiar ki tar kin neh hajuh ym shuh ban ia kit kyndung na ka ing jong uwei u rangbah shnong ne secretary shnong sha ka ing jong uwei pat uba dang shah jied thymmai.
U la ong ba ka jingdon katei ka ophis kan pynsuk ruh ia ki nongshong shnong haba ki wan wad kot wad sla naba kim donkam shuh ban leit ia u Rangbah Shnong sha ingsah jong u hynrei yn sa buh da ka por bad ki lah ban wan donkam beit hapoh ophis.
Ha katei ka jingialang u kongsan bad u symbud kongsan ki la kren ruh shaphang ki kam ba ki Dorbar shnong ki ia tyngkhuh ha kine ki sngi bad ka sorkar jylla kum ka kam Rangbah Shnong -ka VAB , ka kam MUDA bad kiwei pat ki kam bad ki la ong ba ki hap ban kren ia kane naba ka dei ka jingialang kaba ia dei bad ki shnong.
U bah Antonio u la ong ba ka jingleh ka sorkar ha kine ki sngi ka long kumba ka kwah da ka Municipal Election lane ban wanrah da kiwei pat ki rukom synshar ban pynduh pyndam noh ia ki bor shnong, u la ong ba watla u dei u MDC Congress kaba bat ia ka boro synshar ha KHADc hynrei kin ym pyndem ia ki ishu ha ka sorkar jylla kaba bat da ka juh ka seng Congress.
U bah Sanbor u la ong ba lada jia ba u wan ha ka bor hadien u 2018 ka thong ba nyngkong eh jong u ka dei ban pynduh pyndam noh ia u shiah jong ka MUDA kaba pynwit ia ki paidbah bad kaba pyndonkam khamtam haba ki shna ing shna sem bad kawei pat ka mat kaba hakhmat u la ong ban pynurlong ia ka VAB kaba ai bor ia ki Rangbah Shnong.
Nongstoin, 24 Nailar:Ka khubor ba la phah sha ki lad phatai khubor mynta ka sngi lyngba U Hopestandard Marthong, u nongai ktien jong ki School Managing Committee ka West Khasi Hill ka ia thuh ba ka synjuk lang jong baroh ki School Managing Committee kiba hap hapoh West Khasi Hill kan pynlong syndon ia ka General Meeting ha ka 26tarik myntau bnai hapoh Upper New Nong-stoin haka Skul jong I Babu Dless.
Ka kyrwoh ba la phah mynta ka sngi ka iathuh ba baroh ki Mission School bad ki School jong ki seng bapher bapher kin ia wan lang baroh ha ka kyrdan Primary haduh Secondary bad ban wan rah ryngkat ki seal khnang ngin ioh soi ia ka dorkhas ban leit buh sha ka Sorkar ha ka 29tarik Nailar 2016 bad ha katei ka jingialangbah yn ia thir sain bha haduh katno ka ktah ka jingpep skul jong ki Nonghikai ia ki khynnah skul bad la ka la dei ne em kapor ba ki Managing Committee kin khot hajir ia ki Nonghikai kiba pep skul khlem ka jingbit jong ki Managing Committee bad haka juh ka por la bthah ia baroh ki Secretary M.C.ba kin wan rah ia ki xerox copy jong ki Memorandum jong ki nonghikai ba ki kwah aiu na ki Managing Committee ba ki sa rai pep skul.
Shillong, 24 Nailar:Ki nongialam jong ka Jaintia Students’ Union (JSU) sengkmie bad Shillong Circle mynta ka sngi hapoh ka jingialam jong u President ka Seng, u Rikut N.Parien kumjuh ha ka jingiadon lang u Prof.H Lamin bad ruh U President bad Vice President ka NEHUSU, kala ia kynduh ia u Vice Chancellor ka North Eastern Hill University (NEHU) u Prof.S K Srivastava ha Conference Hall jong ka Academic Block ha ka phyllaw jong kane ka skulbah.
Ia kane ka jingia-kynduh la shim halor ka nongrim ban pynpaw ha khmat jong u halor ka jingslem ban tei lane ban sdang ia ka tnad pule jong kane ka Skulbah kaba la tip baroh shi katta kum ka NEHU Jowai Cumpus kaba don ha ka shnong Wahiajer West Jaintia Hills.
Kum ban shu pynkynmaw hangne ia kane ka Campus la mut ban tei ha ka shnong Moodymmai, ha kaba ka shnong ka la ai sngewbha ia ka jaka ha u snem 2001-2002 bad tad haduh u snem 2011-12 ym pat lah satia ban seng ia kane ka Campus bad kumta ka shnong kala shim biang ia kane ka jaka shnong kaba ka la ai sngewbha sha ka NEHU.Hadien kane na ka liang jong ka shnong Wahiajer da ka mynsiem ba sngewkhia ba dei ban don kane ka Campus ha ri lum Jaintia kumta ka la ai sngewbha noh ia ka jaka ka shnong kaba don mar syndah bad u surok na Wahiajer sha Nartiang kaba don haduh 6.46 hectare.
Mynta ka sngi haka jingiakren bad u VC ka NEHU, kaba la neh haduh ar kynta tam ei ei, ka Union kala iohlad ban iathir sani bha halor kane ka mat bad na ka liang u VC u la pynshai sha ki nongialam ka Union ba ka dei ka jingshisha bala don ka jingmang pisa da ka NEHU kaba kot kumba Tyngka 6 Klur eiei naka bynta kane ka Campus bad na kane ka pisa la dep ban pynlut haduh kumba Tyngka 7 lak tam ha ka ban buh ia ki mawpud ha sawdong kane ka jaka.
Na ka liang jong u VC u la pynshai shuh shuh ba kane ka dei tang ka jingmang pisa na ka NEHU ym lyngba ka UG,C namar ba haduh kane ka khyllipmat ka UGC kam pat ai ia ka jingithuh ia kane ka Campus bad mynta pat na ka liang ka sorkar kala khang ia baroh ki skulbah ban plie campus thymmai.
U VC u la ong ruh ba mynta ka NEHU kam lah shuh ban plie ia kane ka jaka pule kum kawei na ki Campus hynrei u la kular pat haki nongialam ka JSU ban sdang noh shisyndon iaki jingpule la ka dei haka kyrteng jong ka Community College lane kiwei pat ki jait college ha kane ka jaka kumba la dep mang pisa da ka NEHU bad ia kane yn sa pyntip bad pan iaka jingithuh na ka UGC ha kine ki khyndiat bnai ban wan.
Ban sdang ia kine ki jinghikai u VC ula kular ban thung noh da ka Task Force Committee hapoh ar taiew ia kaban sa pynbna ha ka taiew ba nyngkong u nailur mynta u snem bad lyngba kane ka Committee yn pyniaid shaid shaid ia ki kam naka bynta ban sdang noh shisyndon ia kine ki jingpule.
Shillong, 24 Nailar:Ka la don ka jing-khie jumai mynta ka nohsngi, ha ka nongbah Shillong, kaba la khyn-niuh ruh ha ki bynta ka West Bengal, Bihar, Odisha bad ha Assam ruh kumjuh.
Utei u jumai, la iathuh, ba u dei uba khie ha Myanmar bad uba ka jingkhlain bor jongu, ka long 6.8 magnitude, katba kum ka jinglap jong ka US Geological Survey.
Utei u jumai, u don ia ka thymmei jongu, kaba 143 Km jong ka Meiktila, ong ka khubor.
Katei ka jingkhie jumai, ka jia ha ka por 4.10 nohsngi bad la iohsngew ia ka jingkhie ha ki bynta jong ka Kolkata bad kiwei de ki Jylla.
Hynnin ka sngi, ruh ha ka por mynstep, ka don ka jingkhie jumai, ha kaba u jumai, uba 5.5 magnitude, ula pynkhih ia ki bynta jong ka Assam, Tripura, Mizoram, Meghalaya.
Ym shym la ioh jingtip ban don kano kano ka jingjia ha kitei ki jingkhie jumai baroh ar sngi kynthih.
Shillong, 24 Nailar:Kat kum ka kyrwoh na u Rev.ER Kharkrang, Administrative, i/c jngia-seng samla KJP Assembly, ka jingrakhe ia ka Youth bad Youth Sunday da ki jingiaseng samla balang hapoh ka jingiaseng Samla KJP Synod Sepngi kan sdang naduh ka 29 tarik u Nailar 2016 haduh ka 4tarik U Nailur 2016.
Ha ka jingrakhe youth bad Youth Sunday mynta ka snem la pynbeit ba ka theme ka long “ Ki samla Khristan kiba bat skhem iala ka jingngeit" (1 Pet 5:9).
Ka jingjied ia kane ka theme ka long ba ki Samla khristan kin bat skhem iala ka jingngeit wat hapdeng ki jait jinghikai bapher bapher ba mih ha kine ki sngi, kiba la sdang ban pyn artatien ia ka jingngeit bad ba sdang pyn phai dien noh ne bud noh ia ki wei pat ki jinghikai.
Ka jingrakhe Youth week ka la sdang naduh ka snem 1968 haba la rai bad aibor da ka KJP Synod ha kato ka por,ban ai ia ka sngi u Blei (Sunday) ba nyngkong u bnai September ha ka jingpyniaid ia ki jingiaseng baroh shi sngi da ki jingiaseng samla.
Ka jingiaseng samla KJP Assembly ka la pynkhreh ruh ban rakhe ia ka jingdap 50 snem ka Youth Sunday ha ka snem 2018.
Ka Jingiaseng Samla KJP assembly ka la dep pynmih ruh ia ka magazine ‘ Ka Atiar ki samla’ kiba don hapoh jong ka ki jingthoh ba kordor shibun eh bad ba iadei ia ki samla bad khynthup ruh ia ka theme Youth Sunday.
Lah ban ioh ia kane ka Magazine na Office ka Jingiaseng (youth Dept), KJP Assembly na Shillong, Jowai, Nongstoin, Mairang bad Dawki.
U Rev.ER Kharkrang u phah ia ka jingkhublei bad kyrkhu kyrdoh ia ki jingiaseng Samla Balang baroh ba ka jingrakhe Youth week bad Youth Sunday kan long kaba ai jingkmen ,jingjop bad ka jingmyntoi kaba khraw ia ki khun Samla ka Balang.
Shillong, 24 Nailar:Ha ka jingjia ba khampher, hadien da ki taiew, ka mobile jong ka samla Wandarihun Mawlong kaba suba jur ba shah pyniap bad lap ia ka met jongka na Umiam, la ioh tam ia ka mobile jongka.
Katkum ka khubor ka mobile jongka, la ioh tam da uwei u khynnah uba leit ot phlang ha katei ka jaka kaba kyrteng ka Umtong.
Kaba sngew phylla ka long ba une u khynnah u dei uba sah marjan hi bad ka paralok jong ka samla Wandarihun Mawlong.
Ka memory card ka mobile bad ka Sim Card Aircell ka dang treikam bad la iathuh ba ki don ki dur ki dar bad lah ban sei na kane ka memory card.
Katba ka Sim Card ka Idea ym shym la lap.
Ia kane ka mobile la shimti noh ki pulit.
Ka jinglap ia kane ka mobile kan pynioh ksai shuh shuh ia ki pulit ban tohkit halor kane ka jingjia.
Ka Wandarihun, ka la jah na iing ha ka step jong ka 24tarik Naitung 2016 bad la lap ia ka met iap jongka, na Wah Umiam, ha ka jaka, kaba ki khot Mawdun, ha ka 29tarik Naitung.
Shillong,24 Nailar:U Conrad K Sangma u MP ka NPP na Tura Parliamentary Konstitwensi u la ong ba ka jingshah rem mukotduma ka sorkar halor ka kam-ar maloi ka long kumba u myntri rangbah ka jylla u Dr.Mukul Sangma u la shah thab tyngeh na durkhmat jong u, “Ka dei ka jingshah thab kaba sngang na dur khmat u Dr.Mukul, u dei ban kham husiar nangne shakhmat haba wanrah ia kino kino ki aiñ" ong u Conrad haba ia kren bad ki nongthohkhubor mynta ka sngi.
Utei u khun jong u Purno A Sangma u la ong ruh ba katei ka jingshah rem ka dei ka jingshah lehraiñ jong ka sorkar khamtam ia u myntri rangbah ka jylla bad u la kynnoh ba katei ka jingjia baroh ki dei kiba la leh bakla tang na ka daw ka politik khlem da bishar janai.
Ula kynnoh ba katei ka jingjia ka la jia kumtei tang na ka daw ka jingkwah shimet u myntri rangbah uba thmu ban pynjot iano re iano, “Ngi tip ba ka sorkar ka don ia ki ophisar bad ki stad jong ka,hynrei ki la shah pynbor ha u myntri rangbah uba kwah ba kaei kaba u mut dei ba kan long beit bad um sngap iano iano ruh naba ka thong ba hakhmat jong u ka dei ban pynjot shimet" u la ong biang.
U Conrad u la kynnoh ruh ba u myntri rangbah ka jylla um pyrkhat ia ka jylla hynrei u kwah ba kaei kaba mut kan long kumta, “Kane ka wanrah ia kiei kiei ki jingbym biang hapoh ka jylla" la ong.
Haba la kylli hato ka NPP kan dawa ne-em ba u Dr.Mukul u dei ban hiar noh na ka shuki myntri rangbah u Conrad u la ong “Kata lei ka dei kaba ngi la dawa na ka por sha ka por, naba u Mukul u la pheil kum u nongialam, baroh ki Seng Saiñpyrthei ki la dawa, ym tang kiwei pat ki seng saiñ pyrthei hynrei wat na ka Party kaba ma u –u don ruh".
Lah ban kdew ba ha ka jingtian bishar ka High Court mynhynin ka sngi ia ka ka mar-maloi jong u bah Pynshngaiñ N Syiem , ka ingbishar ka la rai ban weng noh ia katei ka PIL bad la pynksan ia u bah Pynshngaiñ.
Shillong, 24 Nailar:Ki nonghikai hapoh jong ka lama Joint Action Committee of All Teachers Association of Meghalaya (JACATAM) kila rai ban sangeh noh ia ka jingiakhih naduh ka 26 tarik mynta u bnai hadien ba ka jingiakren bad u Chief Secretary ka jylla u KS Kropha mynta ka sngi ka bun ki jingdawa ba pdiang da ka sorkar.
“Ki nonghikai kin sdang ban leit hikai biang sha ki skul kumba juh long", la ong u Chairman ka JACATAM u Bah ED Nongsiang haba kren sha ki nongthoh khubor hynne ka sngi hadien ba la mih na ka jingiakren bad u CS.Kane ka jingkhot iakren ka sorkar ka long hadien ba ki nonghikai ki la iaid lai sngi kynthih ka jingiakhih ban pep skul, kaba kila pynbna ban pep skul haduh ar taiew kynthih.
U Bah Nongsiang u la ong ba wat la kim pat hun pura ia ka jingkular jong ka sorkar, hynrei na ka liang jong ka sorkar kala pdiang ia ki katto katne ki jingdawa ki jong ki.
Ha ka jingiakren bad u Chief Secretary, u Bah Nongsiang u la ong ba ka sorkar ka la pdiang ban pynkiew noh ia ka tulop jong ki nonghikai ha ki skul adhoc bad ki deficit baroh da shispah percent, kane kan long naduh ki Lower Primary School, ki Upper Primary School, kumba leh ia ki Secondary bad Higher Secondary.
U la ong ba u CS u la pdiang ba ka sorkar kan thaw ia ka skhim “New Pension Scheme" kum ka jingmyntoi ia ki shuwa ba kin shong thait na ka kam, nalor ban kyntiew kyrdan ia ki adhoc sha ki deficit katkum ka jingleh bha jong ki skul bad ban thaw ia ka service rule na ka bynta ki nonghikai yn pyndep hapoh jong ka hynriew bnai.
U Bah Nongsiang u la ong ba ka sorkar nangne shakhmat ka la pdiang ba lada don kano kano ka jingiakren ha kaba iadei bad ki kam skul, ka sorkar kan sa shim ruh ia ki dkhot jong ka seng ban iadon lang.
Nalor kane, u Chairman ka JACATAM u la ong ba ka sorkar kan sa pynkiew ruh ia ka bailut ha kaba pang ba shitom ki nonghikai katba ia ki skul kiba dang don ha ka deficit pattern yn pynkiew ia ki sha ka deficit system ha ki por kiban dang wan.
Hynrei halor ka mat ba kham kongsan ban shimti noh ka sorkar ia baroh ki kam hikai, ka ka sorkar kala kren shai ba ia mynta kan nym lah ban leh ia kane namar ba ka ktah ia ka pla pisa jong ka sorkar jylla kaban kot ka jinglutt sha ka T.400 klur ei ei ha ka shisnem.
Hynrei na ka liang u Bah Nongsiang u la ong pynpaw ia ka jingsngew lyngngoh ba ki myntri sorkar kim lah ban ia kren bad ki nonghikai bad ki shu phah ha ki ophisar.
U la ong ba ka jingiakhih kam pat pynkut, hynrei ka shu weng noh shipor ia kane ka jingiakhih.
Ban pynsngewthuh kham bha halor ki mat jingdawa, ka seng kan pynlong ruh ia ka jingialang paidbah jong ka JACATAM, ha Tura bad Shillong ha kine ki khyndait sngi ban sa wan ban ia kren ia kane ka kam.
U la iathuh ba ki don 14476 ngut ki nonghikai skul bym dei sorkar ha baroh kawei ka jylla bad 4 hajar tylli tam ki skul.
Shillong, 24 Nailar:Ha ka 15 tarik mynta u bnai ka kynhun ai jingiarap kaba la tip kum ka Special Rescue Team ki la wad metiap ha wah Umiam da kaba pyndon-kam da ki sainar shiah bad ka daw ka long ba ka sorkar kam don ia ki tiar ki tar ki ban pyndonkam ban ngam um.
Ka Ri-Bhoi Youth Welfare Organisation ka la wad jingtip ia katei ka jingjia balei ba la pyndonkam ban wad metiap da u sainar shiah.
Haba wad jingtip katei ka seng ka la ong ba ka la ioh jingtip ba ka Tyndong lyer Gas ka don hynrei ka Refill Machine ban pyndap lyer Oxygen pat kam long shuh la kumba ar snem eiei mynta, nangta ki la iathuh ba ka lieng kaba ai ia ki ban pyndonkam ka dei kaba hap ban shu Pump da ka kjat kumba Pump Ball bad nalor kata ruh ki ioh da kaba pei.
La iathuh ba kim don ia ki jaiñ ki sopti kiba biang ban pyndonkam ha ka por ngam um kumba long ki shipai um.
Ha ka ijngwad jingtip katei ka seng ki kynhun iarap ki la pynpaw ka jingsngewsih namar katei ka jingjia bad ki la ong ba kim da kwah than ia ki sopti shipai ne ki jain ban phong hynrei tang ka Oxygen ban ring mynsiem ka la biang, ki la iathuh ba teng teng haba ym lap ia ka metiap da u sainar shiah hap ban shu ap kumto haduh ba kan da per hi ha sla um.
Katei ka seng ka la ioh jingtip ruh ba ka tnad SRT ka don tang kumba hapoh 14 ngut ki nongtrei ki ban trei ha baroh ka ri Lum Khasi –Jaintia katba ka kam jong ki pat ka dei 24 kynta ha ka shisngi.
U bah Ban Kharnaior u nongialam katei ka seng u la pynrem jur ia ka sorkar jylla kaba kloi ban pynlut phut T.2 klur tyngka ban a isngewbha ia ka phlim Bollywood ka Rock On hynrei kam lah pat ban pynbiang ia ka jingdonkam kyrkieh ki paidbah.
Shillong,24 Nailar:Ki kyndon ba ka KHADC ka la ia teh bad ka UCIL ha ka 12tarik Kyllalyngkot 2006, ki la batai ba kin treikam beit shaid shaid tang mar ia dep ia soi ia ki kyndon ia teh ne ka MOU.Ka kyndon ba 14 na ki 15 tylli ki kyndon jong katei ka MOU ka la ong ba dei ban shna beit ia ki surok ne ki jingkieng wat lada jia ba ia ka projek tih Uranium (Uranium Mining Project) ka ioh ne kam ioh jingmynjur na ka sorkar lane na kiwei pat ki bor.
Katkum ka jubab RTI kaba la ioh na KHADC ka pyni ha ka kyndon ba nyngkong eh jong katei ka jingiasoi ba katei ka projek ka dei ban khlong ia u Uranium u ban leit rah sha Hydrabad na ka bynta ban pynkylla sha ka jingpynmih bording.
Ha katei ka kyndon ia teh la kdew ba ka jingjngai ka surok ban trei na Wahkaji sha Mawthabah lyngba ka Nongtynger bad Nongbah Jynrin ka jngai 20 kilomitar bad tang mar ia dep ban soi ia ka jingiateh kular ka UCIL ka dei ban thep pisa T.5 klur tyngka ha UTI Bank bad ia katei ka pisa yn tiplang ka KHADC bad ka UCIL.La iateh ruh ba ka UCIL ka dei ban siew 02% sha ka KHADC kum ka nongpynpeit lem ia katei ka kam, ba ka KHADC ka dei ban pynbha ia ka surok bad ia ka jinglut jingsep dei ban bei da ka UCIL.Kiba bun na kitei ki jingteh kiba don haduh 15 tylli ki dei kiba batai ia ka pisa tyngka kynthup ka jingsiew bai lutksan sha ki trai jaka.
Shillong, 25 Nailar:Ki pulit jong ka East Khasi Hills, ki khot sngewbha ia ki seng Tourist Taxi Association bad Local Taxi Association, ba kin ia trei lang, na ka bynta ban teh lakam ia ki jingsniew kiba don ha ka District bad katei ka jingialang, kan long ha ka por 3baje nohsngi jong ka 26tarik Nailar 2016 ha Shillong Sadar Police Station.
Shillong, 25 Nailar:Ka seng Meghalaya Peoples’ United Front, ka ai ka jingiaroh ia ka Jaintia Student union halor ka jingkyrshan jong ka ia ka seng ban iakren shaphang ka NEHU ha ka shnong Wahiajer namar kane ka long ka mat kaba donkam eh na ka bynta jong ki samla pule.
Kum ban shu pynkynmaw ba na ka liang jong ka MPUF ha ka 11tarik Jylliew 2013, ka la iakren bad ki Rangbah Shnong jong ka Wahiajer ban ai ia ka jaka ban tei ia ka tei ka campus bad ka seng ka dap da ka jingsngewnguh ia ka shnong Wahiajer ba ka la ai sngewbha ia kane ka jaka bad hadien nangta ka seng ha ka 14tarik Jylliew 2013, ka seng ka la phah ia ka dorkhas sha u member of Parliament ka Shillong Seat u Vincent H.pala ban tuklar lem halor kane ka mat.
Ym tang katta na ka liang jong ka seng ha ka 22tarik Iaiong 2015, ka la ia kynduh ruh ia u president ba ha khliehduh jong ka BJP u Amit shah ryngkat bad ka dorkhas halor kane ka juh ka phang ha kaba naka liang ka jongu u la pynsngew ha ka seng ba un iakren halor kane bad ka HRD Minister.
Ka seng lada donkam kan leit hi ruh da lade sha Delhi halor kane ka kam khnang ba ki samla jong ka Ri- bad ka jaitbynriew kin ioh shibun ki jingmyntoi na kane ka skulbah.
Shillong, 25 Nailar:Kumba 200 tam ki nos na ki Distrik bapher bapher kijba hap hapoh ka MCH scheme ki la wan ban ud ban nam sha ka seng FKJGP namar ba kim ioh tulop la phra bnai mynta.
Katei ka seng ka la ioh jingtip ba ki kyllum lang baroh ki nos kiba duh tulop ki don kumba 450 ngut eiei.
Katei ka seng ka la ong ba ka la ia kynduh la lai sien naduh u myntri ka koit ka khiah, DHS (IM), DHS (MCH & FW) bad mynta ka sngi ka seng ka la shim da kawei ka rai, kata ka long ba ka buh iaka jingdawa na ka sorkar ba kan siew bad pyllait noh ia ka tulop jong ki 450 ngut ki nurse na ki district bapher kyllum lang ia ki nurse kiba hap hapoh Garo Hills hapoh ka 10 tarik u nailur lym kumta kan shim da ki lad jingiakhih ia ka jingeh bad niew bein jong ka sorkar jylla ia ki nurse.
Shillong, 25 Nailar:Baroh ki don 550 ngut ki samla ba la sam syrnod da ka Martin Luther Christian University (MLCU) kiba pyndep ia ka kyrdan Graduates, 240 ngut kiba pyndep na University bad 310 ngut kiba pyndep na ki Affiliated Institute ha ka sien kaba khyndai bad la sam ia ki ha ka jingialang hynne ka sng ha U Soso Tham Auditorium.
Ha kane ka jingsam syrnod la donlang u Lat ka jylla u V.Shamuganathan uba long ruh u Visitor kane ka University bad kaPadmashree Bertha Gyndykes Dkhar kaba la ai ia ka jingkren ha kane ka sngi.
La don ruh u Dr.KM Shyamprasad u Chancellor ka University, u Dr.Glenn C.Kharkongor, u Pro- Chancellor, u Bah R.G Lyngdohu Vice-Chancellor, u Donald D.Ingty, Registrar, u Prof.S.K Srivastava u Vice-Chancellor ka NEHU nalor kiwei.
Haba kren ha kane ka sngi, u Lat ka jylla u la pynpaw ia ka jingsngew kmen ia ki samla kiba la lah ban pyndep ia ka jingkyrdan na kane ka skulbah.
U la kyrmen ba ka jingpyndep jongki kan long shi bynta ban saindur ia ka lawei ka jingim jongki.
U la ong ba ka jingjop shimet ka long kaba donkam ban noh synniang sha ka imlang sahlang ban rat dyngkhong ia ki jingduk jingkyrduh.
“Ka suin bneng ka dei ka jong phi lada phi don ka thong", la ong u Lat.
Katba ka Kong Bertha Gyndykes Dkhar ka la ong ban jop ia ka thong, ka donkam ban iaid shibun ki jingeh.
Shillong, 25 Nailar:Ka Meghalaya Aids Control Society, Shillong kan pynlong ia ka Meghalaya Icon, kaba hynriew, ka ban sdang naduh ka 10tarik Nailur haduh ka 7tarik Risaw 2016.
Katei ka jingiakob, yn pynlong ha ka 10tarik Nailur ha Tura, ha Nongstoin, ha ka 17tarik Nailur, ha Jowai, ha ka 24tarik Nailur, ha Nongpoh, ha ka 1tarik Risaw bad ha Shillong, ha ka 7tarik Risaw 2016 bad ki nongjop na kitei ki nongbah bapher, kin ia khun ia ka nam lah duh, ha ka 8tarik Risaw 2016.
Shillong,25 Nailar:U Myntri Rangbah ka jylla u Dr.Mukul Sangma mynta ka sngi u la plie ia ka Meribon K.H.Memorial College, Sohiong, ha katei ka jingialang la donlang u MLA katei ka thaiñ uba dei ruh u myntri ka tnad ka kit ka bah ka jylla u bah HDR Lyngdoh, ka myntri kam pohing ka kong Roshan Warjri , u MLA ka Mawhati u bah Julius Dorphang , u Chairman ka Grand Council of Chiefs & Co-Chairman, State Planning Board, bah John F.Kharshiing, ki nonghikai, khynnah pule bad ki paidbah katei ka thaiñ.
Katei ka jingplie ia ka Kolej ka long kum ka jingpyndep ia ka kular u bah HDR Lyngdoh ia ki paidbah katei ka konstitwensi lai snem nynshuwa kaba la ju tip kum ka HDR Educational Trust.
La plie ia katei ka kolej da ka thong ban weng noh ia ka jingeh ki samla pule katei ka thaiñ kaba ki hap ban ia beh sha Shillong ba bynta ki jingpule ba kham shajrong.
Ka kyrteng jong katei ka Kolej ka dei kaba jer ha ka kyrteng jong ka meiieid u bah HDR Lyngdoh bad ia ka klas na ka bynta ki samla pule kiba nyngkong la dep ban pynrung klas ha ka 21 tarik u naitung mynta u snem.
Katei ka kolej ka dei kaba la pyniasoh bad ka Shillong College na bynta ka First Semester bad ka dang ap ban ioh jingbit ban pyniasoh bad ka NEHU.Haba kren ha katei ka jingialang u Dr.Mukul Sangma, myntri rangbah u la ai khublei ia ki paidbah ka Sohiong kiba la ioh ia katei ka kolej bad da ka jingioh jong ki kan sei shibun ki khraw pyrkhat ki ban shakri ia ka jylla, u la ong ba kane kan ym dei tang ka jingsngewsarong ia ka Sohiong hynrei ia ka thaiñ bad ka jylla baroh kawei.
Ula pynkynmaw ba kumno ki skul Primary ba la pyniaid da ka District Council ki shem jingeh shibun bad dei na kata ka daw ba ka ing dorbar thaw-aiñ ka la rai ban shimti noh hi ia ki Primary School namar ba ka thong jong ka sorkar ka dei ban kyntiew ia ka pule puthi.
Ula kren ruh ba ka jingkhapngiah ka sor ka dei namarba kim don ki jaka pule kiba biang ha ki jaka nongkyndong bad u la ong ba ka dang donkam shibun ban thaw bun ki Kolej ne ki higher Secondary School.
Ula ong ba ka sorkar ka la wanrah ia ki Residential School ha ki jaka nongkyndong.
Ban kham kyntiew ia ka pule puthi ha nongkyndong u la ong ba ka sorkar ka la wanrah ia ka Science & Commerce College kawei ha Mawphlang – East Khasi Hills bad kawei pat ha Mahendraganj South West Garo Hills.
U la ong ruh ba ka sorkar ka dang wad ia ki lad kilynti ban plie ia ka Model Kolej kaba donkam 15 akar ka jaka kaba ka la ioh hapdeng ka shnong Kynshi bad Mairang.
Ula kren ruh ia ka jingdonkam ban thungdieng ha shi linter ka surok Shillong,-Nongstoiñ-Tura kaba dei ka surok kaba itynnad bha.
Ha katei ka sngi u la pynbna ruh ba yn plie ia ka Sohiong C&RD Block hapoh une hi u snem bad ka jingplie ia ka Shopping Complex kaba la mang ha ka jinglut kaba T.30 klur tyngka.
U bah HDR Lyngdoh u President ba nyngkong jong katei ka kolej u la ong ba ka jingthaw ia katei ka kolej ka dei namar ka jingthmu ban wanrah ia ka pule puthi kaba biang ha katei ka thaiñ.
Kiwei pat kiba la ai jingkren ki long ubah John F Kharshiing, Governing Body member & Principal, Shillong College, Dr.K.D.Ramsiej, Lyngdoh ka Sohiong Banshemphang Thabah, Governing Body member Dr.Marco Matri bad u Principal jong ka college u Robert Lyngdoh Mawnai.
Nongstoin, 25 Nailar:Ha kawei ka jingjia kaba sngewsih kaba la jia ha ka janmiet jong ka sngi palei jong ka taiew ha kapor kumba 12 baje u wei u rangbah u la duh ei iala ka jong ka jingim hadien ba u pyrthat u ba jur u la pom katba u dang don ha ka jaka bylla ha Tynronglawrisaw kaba hap hapoh ka shnong Sohparu West Khasi Hills District.
Katkum ka tyllong khubor bala ioh lum la ong ba u tei u rangbah u ba la khlad noh la tip kyrteng kum u King Jyrwa u ban a ka shnong Mawlieh West Khasi Hills, bad ka tyllong khubor ka iathuh ruh ba ha katei ka jingjia la iadon lang ruh u khun jong u tei u rangbah u ba la tip kum u Kynajai Marngar u bala ngat ruh ha ka jingmynsaw kaba jur.
Shuh shuh la ioh jingtip ruh ba ha katei ka jaka ki don kumba saw ngut ki briew kiba bylla pom dieng bad dei ha katei kapor u lap bah u ba jur u la ther bad katba kitei ki saw ngut ki dang iarieh salp ha katei ka jaka kynsan kynsan u byrthat u ba jur u la tied bad pom ha kaba kala wanrah ruh ia ka jingjia kaba sngewsih ha katei ka jaka.
Hadien katei ka jingjia ka tyllong khubor ka iathuh ruh ba kila pyntip mar mar ia katei ka jingjia sha ki pulit ka Nongstoin.
Na ka liang jong ki pulit ki la pynkit noh ia u Kynjai Marngar sha Civil Hospital Nongstoin ban ioh ia ka jingsumar kumjuh ia ka metiap jong u tei u rangbah na ka bynta ban pyndep ia kaba donkam.
Shillong, 25 Nailar:Ka KSU ka la kyntait ia ka jingujor uwei u bar jylla uba la tip kyrteng kum u Karuna Sindhu Ghosh ba katei ka seng ka la rah ia u na Laitumkhrah bad ka la daw pisa T.5 lak tyngka namarba u don jaka ha nongbah Shillong.
Haba kren sha ki nongthoh-khubor mynta ka sngi u President ka KSU Lait-umkhrah Unit u samla Silvester Marweiñ u la ong ba ka KSU kam don ophis ha Laitumkhrah kumba la kynnoh da utei u bar jylla bad u la ong ba ka dei ka jingkynnoh kaba khlem nongrim.
Katba u para jong utei u nongujor pat u la ong ba u lyngngoh ba ka la mih khubor ba u hynmen jong u, u la shah kit ha ka seng KSU bad u la ong ba na ka liang ka ing ka sem ki la leit pan kopi ia ka jingujor na kipulit ka Laitumkhrah PS hynrei haba la ioh kopi ki ong ba ka kyrteng kpa bad ka jaka shong jaka sah ka biang hynrei ki jingsoi jong u hynmen jong u kam dei kumba u ju soi kyrteng bad ka phone nombar ruh kam don bad u la kynnoh ba kane ka dei ka jingleh tuh da mano re mano.
Na ka liang jong u publicity secretary jong ka seng kmie u samla S Lyngdoh, u la pynpaw ka jingsngewlyngngoh ba ki pulit ki rejistar kes ia katei ka kam khlem da wad bniah shuwa ia ki jingshisha khamtam ia ka phone nombar jong u nongujor, ki pulit ruh ki la lap ba katei ka jingujor ka dei kaba shu thok bad mynta ki dang pynlong ka jingtohkit mano ba la ujor ia katei ka kam.
Shillong, 25 Nailar:Ar ngut ki myntri sorkar MUA-II kynthup u Symbud Myntri Rangbah ki la hiar shuki noh mynta ka sngi bad kitei ki long u Symbud Myntri Rangbah ba peit ia ka tnad pynneh khyndew u Bah Rowel Lyngdoh bad u Myntri ka Koit ka Khiah u Bah AL Hek.
Ha ka jaka jongki, yn mih bujl noh da u MLA ka Mylliem Bah Ronie V Lyngdoh bad u MLA ka Ranikor u MM Danggo.
U Bah Rowel bad u Bah Hek, ki la aiti ia ka shithi iehnoh kam hynne ka sngi ha u Myntri Rangbah ka jylla u Dr Mukul Sangma ban ailad ia u Bah Ronie bad u Danggo ban shimti ha jaka jongki.
Kane ka dei ka jingpynthymmai myntri u Myntri Rangbah ka jylla u Dr Mukul Sangma ha ka sien ba nyngkong jong kane ka sorkar MUA-II.Ia kine myntri sorkar yn pyntian smai da u Lat ka jylla u V Shanmuganathan lashai ka sngi ha Raj Bhavan por 11:30 baje mynstep.
Napdeng kiba shah pynkiew myntri, u Bah Ronie un dei ha ka sien ba nyngkong ban ioh myntri sorkar katba u Danggo, u la long teng ha ka por mynshaw.
Hynne ka janmiet, u Myntri Rangbah ka jylla u Mukul Sangma u la leit ai ia ka kyrteng jong kine ki briew na ka bynta ban pynsmai ia ki lashai ka sngi.
Kane ka jingbujli myntri u Myntri Rangbah ka long hadien ba ka AICC ka la mynjur ba un iaid shakhmat na ka bynta ka jingthmu jongu hadien bunsien ba u la leit ban kyrpad sha ka bor ba hakhlieh kane ka party na Delhi.
Ha kawei ka liang, la iathuh ba u Bah HDR Lyngdoh uba long mynta kum u myntri tnad District Councl Affairs u lah ban shah pynkiew kyrdan sha ka Symbud Myntri Rangbah ha ka jaka jong u Bah Rowel Lyngdoh uban shah pynhap noh.
Da ka jinghiar shuki noh jong kine ki ar ngut ki myntri sorkar, ka lad kala plié ia u Dr Mukul Sangma ban bujli ia ki myntri hapoh ka kynhun jong u.
Ka jingpynsmai ia ki ar ngut ki myntri ki ban mih bujli ia kine ki ar ngut kiba la hiar shuki mynta ka sngi kan long lashai ka sngi ha ka por 11.30 baje mynstep hapoh Raj Bhavan.
U Bah Rowel bad u Bah Hek ki la ong ba ki la phah ia ka shithi iehnoh kam sha u Myntri Rangbah hynne ka sngi.
Mynta ka sngi, u Myntri Rangbah u la leit kynduh ia u Lat ka jylla ban iapynbeit pali ia kane ka kam ban pynlong ia ka jingpynbam smai lashai ka sngi ha ka por 11:30 baje mynstep.
Shillong, 25 Nailar:Ka State Level Committee (SLC) ba khlieh da u Chief secretary u KS Kropha hynne ka sngi ka la pdiang ia ki projek ba la phah da ka Garo Hills Autonomous District Council (GHADC) na ka bynta ban ioh ia ka pisa T.100.71 klur ba la ai kyrpang da ka sorkar jong u Narendra Modi.
Hynrei ki projek ba la phah da ka Jaintia Hills Autonomous District Council (JHADC) ki la shah kyntait namar ba kim biang ka jingpynkhreh bad ka hap ban phah biang.
Ka Khasi Hills Autonomous District Council (KHADC) pat kam pat phah satia ia ki projek haduh mynta.
“Ka sorkar ka la pdiang ia ka jingtyrwa ba la phah da ka GHADC", la ong u Kropha bad bynrap, katba ka jingtyrwa ba la phah da ka JHADC ym pat pdiang namar ba kam pat biang.
“Ka KHADC kam pat phah ia ki jingtyrwa jongka", la ong u Kropha.
Katkum ka jingong u Chief secretary ka SLC kan sa shong jingialang biang ha ka 16 tarik Nailur ban pynbit pynbiang baroh.
Ka kynhun jong ki nongialam ka GHADC hapoh ka jingialam u Deputy Chief Executive Member u Agustine R Marak ki la iakynduh ia ki heh ka sorkar jylla hynne ka sngi.
Ka sorkar pdeng lyngba ka NITI Aayog ka la mang T.267.4 klur kynthup T.133 klur ia ka KHADC, T.100.71 klur ia ka GHADC badT.33.57 klur ia ka JHADC ba kin pyndonkam ia ki kam pynroi.
Ka la bthah ia ka Autonomous District Council ban phah noh ia ka Utilization Certificate (UC) ha u bnai Risaw mynta u snem.
Katkum kane ka kyndon ba la phah da ka NITI Aayog ha ka 10 tarik Jylliew, u Dr Mukul u la sei ba katkum ka kyndon ba la pruid dak,ka sorkar ka dei ban thung ia ka State Level Committee (SLC) ban khlieh da u Chief Secretary bad ka District Level Committee (DLC) ban khlieh da u CEM jong ki District Council ban pynkhreh ia ki skhim katkum ka pisa ba la ai da ka sorkar pdeng.
Ki Autonomous District Council (ADC) kin hap thaw ia ka DLC ban phah ia ki projek sha ka SLC bad ia kine dei ban phah sha kasorkar pdeng bad kim lah ban iaid lait na ki MLA jong ka konstititwensi bad u MP hynrei ki dei ban iasyllok lang bad ki haba ki pynkhreh ia kaprojek.
Nongpoh, 25 Nailar:Ha kawei ka jingjia kaba ym kham ju ioh-sngew koit, kawei ka jingkieng ia kaba la thmu shna na ka bynta ban iaid kali, hynrei ka la twa ha ka por ba ki nongtrei ki dang bunkam ban theh dewbilat ha katei ka jingkieng bad kane ka jingtwa jong katei ka jingkieng ka la jia ha ka shnong Pamlatar, Ri Bhoi District.
Kane ka jingjia ka la jia hynnin ka sngi ha ka por 4 baje ei ei janmiet, ha kaba ha ka jingtwa jong katei ka jingkieng ka la wanrah ruh ia ka jing-mynsaw jong 4 ngut ki nongtrei bylla ha katei ka jingkieng, kiba kynthup ia u Bah Lastar Malai, u Bah Rani Muktieh, u Bah Lamphrang Sujai, u Bah Tong Dkhar bad uwei u rangbah uba dei peit ia kane ka jingtrei.
Ha katei jingtwa katei ka jingkieng, wat u Bah Armstrong Lyngdoh, uba dei u Junior Engineer (JE) ka PWD, Mawhati Division, u la ngat lang ha kajuh ka apot, hynrei donbok namar u khlem mynsaw ei ei.
Ha ka jinghiar jurip da ki nongthoh khubor, la lap ba ia kane ka jingkieng la pyntrei da ka M/S Dhar Construction Company, kaba la pyntrei lyngba ka SRRDA ka sorkar Meghalaya, ia kaba la bei pisa da ka Ministry of Rural Development ha ka jingjngai kaba 8km, kata naduh Mawlaho ter ter shaduh Umtyrkhang bad Pamlatar.
Haba ki nongthoh khubor ki la pyrshang ban kylli na ki nongtrei bylla ha kane ka jingkieng halor kane ka jingjia, ha kaba na ka liang ka jong kitei ki nongtrei bylla, ki la ong ba naduh kaba sdang ban theh dewbilat ka la don ka jingipher ia ka rukom long jong katei ka jingkieng, hynrei namar ha katei ka por la donlang bad utei JE, namar ba na ka liang jong u, um shem la ong ei ei bad kumta ki la trei la ka trei.
Haba iakren bad u Bah Micky Lyngdoh, rangbah shnong ka Umtyrkhang, u la ong ba hashwa jong kane, ki la don napdeng jong ki katto katne ngut ki riew paidbah kiba la pynpaw ia ka jingbymhun halor ka rukom shna ia katei ka jingkieng, hynrei khlem poi pyrkhat ba kane ka jingkhnium da ki paidbah ka la wan shisha ban urlong, namar ba hynnin ka sngi kane ka jingkieng ka la twa noh.
La ioh ruh ban iakren bad u Justin Sujai, uba dei u riew rangbah ka Pamlatar, ha kaba na ka liang jong u, u la pynpaw ia ka jingsngewkhia halor jong ka jingtwa noh jong katei ka jingkieng bad kane hi ka la pynpaw ia ka jingbym shimkhia naduh kaba sdang ban tei ia kane ka jingkieng, hynrei donbok ba ha kane ka jingjia kam shem la wanrah ia ka jingiap briew.
Kumta nga kyntu ia kiba pyntrei ia kane ka jingkieng ba kin pyntreibha noh ia kane ka jingkieng, khnang ban kan nym wanrah shuh ia kiba kum kane ka jingjia, namar lada ym pyntreibha kan wanrah ruh ia ka jingma kaba khraw khamtam ia ki nongleit nongwan kiba pyndonkam ia kane ka jingkieng, bynrap u Bah Justin Sujai.
Ha kane ka sngi, ki ophisar na ka tnat PWD Mawhati Division, ba kynthup ia u Bah H.Nengnong, Assistant Executive Engineer ka PWD, Mawhati Division bad u Bah Armstrong Lyngdoh uba dei kum u JE ki la wan ban jurip halor ka jingtwa jong kane ka jingkieng, hynrei haba ki nongthoh khubor ki la pyrshang ban kylli ia ka daw kaba la pynlong ia ka jingtwa jong kane ka jingkieng, na ka liang jong kitei ki ophisar kim shem la treh ban iakren, tangba ki shu iathuh ba ka jinglut ha kane ka jingtwa kan poi sha ka T.25 lak tam.
Shillong, 25 Nailar:Ki pulit jong ka East Khasi Hills, ki khot sngewbha ia ki seng Tourist Taxi Association bad Local Taxi Association, ba kin ia trei lang, na ka bynta ban teh lakam ia ki jingsniew kiba don ha ka District bad katei ka jingialang, kan long ha ka por 3baje nohsngi jong ka 26tarik Nailar 2016 ha Shillong Sadar Police Station.
Jowai, 25 Nailur:Ka Jaintia Students’ Union (JSU) sengkmie, hadien bala ioh ia ki jingujor naki samla Pule bad kumjuh naki kmie ki kpa jongki halor ka jingshim rem dor ki riewsait ain ha ka ban pynshisha iaka jingioh kamai jongki kmie ki kpa jongki samla pule (Declaration of Parent/ guardian Income) mynta ka sngi ka Union ka la ia kynduh u President ka JHBA u Ma C.Kyndiah ha kaba la ioh ban pynsngew ha u ia kine ki jingeh kiba la tyngkhuh daki samla pule kumjuh da ki kmie ki kpa jongki.
Ha kane ka jingia kynduh, na ka liang u President ka JHBA u la pynshai ba ia kane la rai  lyngba ka Association bad ka dor bala buh ka long ba ym dei satia ban palat iaka Rs.500/- (San spah) na ka bynta ki kmie ki kpa kiba don ki khun kiba la pule haka kyrdan Degree (graduate ), bad ymdei ban palat iaka 300/- (Laispah) na ka pynta ki kmie ki kpa kiba don ki khun kiba pule ha ka XI bad XII.Shuh shuh na ka liang une u nongialam ka ka Association, u la pynshai ba ki riew Said ain ki lah ban shim duna ruh iaka dor,  hynrei ym ban shim pat palat ia ka dor ba la buh.
Bad lada don kiba shimtam ki kmie ki kpa lane ki samla pule ki lah ban pyntip sha ka Association.
Halor ka jingkyrpad daka JSU ha khmat ka JHBA kata  ban pynhiar shuh shuh iaka dor kumjuh ban shim iaka juh ka dor ia baroh ki kmie ki kpa jongki samla pule haki kyrdan bapher bapher, na ka liang u ne u nongialam u la ong ba kin sa ia shong pyrkhat kum ka Association namar maki ruh ki sngewthuh ia kine ki jingeh jongki kmie ki kpa khamtam kito kiba don ar lane lain gut ki khun kiba dang pule.
Ka JSU ka kyrmen ba ka JHBA, kam sngap ia kane ka jingeh bad ka jingud jingnam jong ki kmie ki kpa kumjuh ki samla pule jongka thain naka bynta ka lawei ba phyrnai ka jongngi baroh lang.
Ha kajuh ka por ka JSU lyngba kane ka jingpyllait khubor mynta ka sngi, ka pynpaw iaka jingsngewkhia halor ka jingia kynduh jingeh jong ki ba bun ki samla pule ha kaban Applai iaka Scholarship ka jongki khamtam ia kito kiba kiba applai iaka Renewal Scholarship namar ka jingbymlah ban pynrung (lock In).
kumta ha kaba ia dei bad kane ka bynta ka JSU ka dawa naka sorkar kumjuh naka tnad Ka pule puthi ba ka dei ban kitkhlieh halor kane khnang ba ki samla pule kin ym ia kynduh ia kane ka jingeh.
Shillong, 26 Nailar:Mynta ka sngi ka KSU Mawlai Circle ka la pynlong ia ka elekshon jied nongkitkam thymmai kaba la long ha Community Hall, Mawlai Phud-muri naduh ka por myn-step haduh ban da dep ban niew ia ki Vote ha ka por janmiet.
Ha katei ka elekshon ym shym la don ba thep kyrteng ia ka kam President lait noh u President ba bat mynta u samla Biangbor Paliar bad namar bym don ba ia khun pyrshah u samla Paliar un dang iai bteng ia ka kam President ha ki samoi treikam thymmai mynta.
Kumjuh ruh ia ka kam General Secretary kaba la bat da u samla Rapbor Nongrum ym shym la don ba thep kyrteng bad namar bym don nongiakhun pyrshah u samla Nongrum un dang iai bteng kum u General Secretary na bynta ki samoi treikam thymmai, ka kam Organising Secretary ka dei ka kam kaba ym don nongiakhun pyrshah.
Ia baroh ki nongkitkam thymmai jong ka KSU Mawlai Circle kynthup kiba la shah jied ha ka elekshon la pynskhem mynta ka sngi da ki nongialam ka Central body ba kynthup ia u samla Lambok Marngar, samla Bansharai.
Shillong, 26 Nailar:Ka la pynkyndit ia une u nongthohkhubor ban lap ha ka internet lyngba ka Face-book ba u don u nongai dawai kynbat Khasi uba la tip kyrteng kum u bah K.Khar-syntiew uba la pynbna shaphang ki jait jingsumar ba u ju sumar kiba don haduh 25 tylli ki jait jingpang.
Kaba la pynkyndit ka long ba utei u nongai dawai u dei ha ka jait ka kur Khasi katba ka rukom thoh pat haba shu peit la i kumba kam dei ka jingthoh kaba la thoh da u Khasi naba la thoh ha katei ka thup jingpang ba u lah ban sumar ia ka jingpang Khinag Shopet, Tujaw, Dawai ia ki Bom Dom khun Ki Kit, Jingpang Lamwier, Dawai Sini, Dawai Saheiw, Dawai Jung Dong, Dawai Khluit Deing, Khiniang Sim Babrit, Dawai Thelin, Dawai Pang Rin bad kiwei pat.
Ha katei ka jingthoh Facebook la pyni shai ia ka jaka ai dawai jong utei u bah Kharsyntiew bad la buh ruh ia u phone nombar, Une u nongthohkhubor u la wad ia utei u nongai dawai kynbat lyngba katei ka Adress kaba u ai.
Haba la poi ha Lower Nongrim Hills ka jaka ba u la batai, u nongthohkhubor u la kylli na ki ba iaid lynti shano ka jaka ba ai dawai u bah Kharsyntiew bun ki bym tip, la don katto katne ngut ki bar jylla kiba iaid lynti hangtei kiba u nongthohkhubor u la kylli shaphang u bah Kharsyntiew ba ai dawai Khasi, hynrei ki jubab ba kim tip, kumta nongthohkhubor u la kylli noh ha ka ktien ba ju khot ki Dkhar u Goviraj bad tang mar ia kylli ia ka ing u Goviraj – ki la ong oh! Uto u Nepali hangthie hangthie ki kdew.
U nongthohkhubor um tip la u bah Kharsyntiew, u dei u Nepali ne u Khasi, namar ba u dei na ka jait Kharsyntiew bad ula shu kohnguh khlieh beit ia kaba ki kdew kitei ki nongiaid lynti bad la bud beit ia ka jaka ba ki kdew.
Tang sa shikam ar-kam, la lap ia katei ka jaka bad la thoh hakhmat dukan K.Kharsyntiew, haba la iohi ia katei ka dukan u nongthohkhubor u la rung hapoh ban kylli ka la dei ne-em bad la jubab ba ka dei.
Tang mar ia rung hapoh puk la wan ka jingsma dhup na katei ka kamra ai dawai bad la iohi ia ki bitor dawai kiba bun kiba la pynieng ha ki almari ha ka kamra kaba kham hakhmat.
Hadien katei la sdang ka jingiakren bad u bah Kharsyntiew shaphang ki kam ai dawai jong u, haba la kylli u la jubab ba ka shnong trai jong u ka dei na Nongkhlaw kaba don ha ka thaiñ Mairang, badmynta u don 66 snem karta.
U la iathuh ba u la sdang ia ka kam ai dawai kynbat naduh u snem 1971 hynrei u wan sah noh ha Shillong ha u snem 1982 bad u sdang ia ka kam ai dawai ha Shillong naduh u snem 1986 bad ha u snem 2011 u la sdang ban buh dukan noh ha Lower Nongrim Hills.
U la iathuh ba katei ka sap ai dawai kynbat ka la hiar pateng ha u naduh u kpa rad jong u.
Hadien u kpa rad jong u –u la ong ba la hiar pateng sha u kpa jong u uba la tip kyrteng kum u Jungbil Biswa,hadien ka hiar sha u hynmen jong u uba la tip kyrteng kum u Chokbil Kharsyntiew bad hadien la shimti noh ma u.
U la iathuh ba ka kyrteng ba pura jong u ka dei u Khemlad Kharsyntiew bad mynta u don 6 ngut ki khun kaba ka lok jong u ka dei ka Nepali katba ki khun pat u ai jait Kharsyntiew.
Ha ka jingiakren bad u nongthohkhubor ka rukom kren Khasi jong utei u bah Kharsyntiew ka long thlun bha kaba la sngewthuh ba ka dei ka ktien khasi ba ju kren ki bar jylla kiba kham tbit ban kren khasi.
La kylli nangno u ioh kynbat ban shna dawai, “Bun ngi ioh na shnong na Nongkhlaw, na Mawiong Khri" u la jubab.
La kylli katno u ju shim bai dawai na ki paidbah, u ong ba ka shong ha ka jait jingpang, ka jingpang ia ki bym ioh khun u ong ka shongdor T.1000 tyngka shisien shibnai bad ki hap ban dih lai bnai bad hadien nangta ki ioh khun.
“Ki bun kiba la ioh khun ,ka lok u shipai Assam Riffle ka la pynlut T.4 lak tyngka ban phah sumar ka khlem ioh khun,hangne la lut tang T.1000 tyngka mynta ka la ioh khun" u la ong.
U la iathuh sarong ruh ba bun kiba pang Lamwir kiba la mih noh na Sanker naba kim ioh jingiarap haba ki wan sha u mynta ki la koit.
U la ong ba ki briew na kylleng ka jylla ki tip lut ia ka jaka sumar jong u bad manla ka sngi ki ju don kumba 10 ngut eiei ki nongshah sumar kiba wan sha u.
Nalor kiba na kane ka jylla u la ong ba bun ruh kiba wan na Jaggi Road, Assam bad ka dawai jong u ka leit ruh shaduh sha Rajasthan.
Hadien ba la dep ki jingiakren baroh u nongthohkhubor u la kylli na utei u bah Kharsyntiew balei ka jingthoh kaba u la pyllait ha ka internet ka pyni ba kam ka jingthoh kaba ha ka ktien Khasi paka katba ma u pat u kyntait ialade ba u dei u dkhar bad u kam ba u dei u Khasi bad kumjuh ruh ba ki briew ha katei ka jaka kim tip lada ong u bah Kharsyntiew hynrei tang shu ong Goviraj ki ong u Nepali bad ki kdew ia ka dukan jong u.
Halor katei ka jingkylli u bah Kharsyntiew u la rkhie bad u la jubab, “Nga te ioh kpa dkhar hynrei nga dei khasi,ka lok jong nga dkhar ki khun nga ai jait Kharsyntiew" u la jubab.
Halor ka jingthoh ba la thoh ha ka Internet pat u la rkhie bad u ong “Kato dei ba bakla , u khun jong nga u ong ban pyllait hapoh internet nga phah thoh ha u , hynrei u leit phah type ha u dkhar la bakla lut spelling" ong u bah Kharsyntiew.
Nongpoh, 26 Nailar:Da kaba sngewkhia halor ka jingjot jingpra jong ka surok kaba naduh Mawmaram ter ter haduh Lad Umsaw, tang namar ka jingioh ban iaid laitluid da ki trok kiba kit beain ia u Dewiong bad rnga, hynnin ka sngi ki nongialam shnong ha katei ka thain ba pyndonkam ia katei ka surok, ki la pynlong ia ka jingialang ha iing Durbar Hall Umbir, Ri Bhoi District.
Ha kane ka jingialang kaba la wan ban iashim bynta da u Dr.C Lyngdoh, MLA ka Umsning Constituency, ha ryngkat ka jingiadon lang ki nongialam shnong jong katei ka thain ba kynthup ia u Bah P.Kharbudnah, rangbah shnong ka Mawlyndep, u Bah Shanding Syiemlieh, rangbah shnong Umbir, u Bah E.Lyngdoh rangbah shnong Umniuh, u Bah D.Pale, secretary shnong Umsawlum, u Bah R.Mylliemumlong rangbah shnong Umraleng, u Bah Phrangson rangbah shnong Mairung lem bad u president ka Lad Umsaw Taxi Driver Assosiation.
Ka daw kaba la pynlong ia kitei ki nongialam shnong ha katei ka thain ba kin pynlong jingialang ne ban thaw ia ka Joint Action Committee (JAC), ka long hadien ba dang ha ki bnai ba ladep la lap ba da ki phew tylli ki trok kiba kit dewiong ne rnga, kiba wan ban rung na Mawmaram bad mih lyngba sha Lad Umsaw, ha kaba hapdeng ka shimiet da ki phew tylli ki trok kiba la kit khia ki iaid lyngba jong katei ka surok, kaba wanrah ruh ia ka jingjot jingpra kloi jong katei ka surok.
Ka JAC jong kitei ki 6 shnong, ka la pynpaw ruh ba wat lada ka tnat PWD ka shimkhia ban maramot ia katei ka surok, hynrei namar ka jingbun jong ki trok kit dewiong bad rnga, kumta namar ka jingniom da kine ki trok kiba kit khia ne (Overload), ka pynjot noh ia katei ka surok.
Kumta haba iadei bad kane na ka liang ka JAC, ka la maham ia ki kali ba kit dewiong bad rnga ba kim dei shuh ban iaid lyngba jong katei ka surok naduh ka 30 tarik mynta u bnai, namar wat ka jingkit ne shalan ia kitei ki mar ia mynta ka dang long kaba beain bad lada dang lap nangne shakhmat ba dang don kiba leh pyrshah, ka JAC hi kan kem bad aiti beit sha ki bor jong ka Ain.
Ha kajuh ka por ka JAC, ka la rai ruh ban buh da ki Volunteer ha baroh ki shnong bad haba iadei bad kane ka jingjot jong katei ka surok, kaba la wanrah ruh ia ka jingeh kaba khraw ia ki paidbah ha katei ka thain, na ka liang ka JAC ha ryngkat ka jingsynranlang u Dr.C Lyngdoh, ka la rai ruh ban leit iakynduh ia u DC ka Ri Bhoi bad DC ka East Khasi Hills.
Shillong, 26 Nailar:Ka Jaintia Hills Truck Owners Association (JHTOA) ka la ai por 7 sngi ia ka sorkar Megha-laya ba ka dei ban weng noh ia Weight Bridge kaba don ha 13 Mer bad ka la byrngem ba lada jia ba kam leh kan ujor sha ka sorkar Assam.
Ka kyrwoh khubor na u President katei ka Association u bah Nida-mon Chullet bad u Secretary u Enrico D Passi ki la ong ba ka jingthaw ka sorkar ia ka jingkieng thaw kali thymmai kaba don ha jaka jong ka Mrs.Bawri kaba don ha 13 mer ka buh jingma bha, naba ha pyrshah jong ka –ka don ka Assam L.P School bad ka long kaba ma ia ki khynnah kiba pule ha katei ka skul naba katei ka dei ka jaka kaba khapngiah kali bha.
Ki la ong ruh ba ki nongtrei katei ka jingkieng thew kali, kaba don ha khappud ki lum pisa palat T.2000 tyngka na kawei ka trok bad ka la ong ruh ba ka jingdon jong katei ka jaka thew ka long kaba leh shiliang, naba ia ki trok kiba leit sha ki karkhana sha Byrnihat ym don ba thew satia namar ba kim hap ban iaid lynti lyngba katei ka jingkieng.
Ka Association ka la ong ruh ba ki pulit Assam ki bat ia ki trok na kane ka jylla bad ki dain kuna kaba heh naba ki pynieng trok harud surok shuwa ban poi sha katei ka jaka thew bad kam don ruh ka lynti iaid sha katei ka jaka thew kali.
Ki la dawa ba ka sorkar ka dei ban sangeh noh ka leh shiliang kata ban thew tang ia ki trok Assam katba ki trok ki karkhana Byrnihat pat la pyllait.
Shillong, 26 Nailar:Ki ar-tylli ki seng-bhalang kiba kynthup ia ka Meghalaya People United Front bad ka Khasi Jaintia National union ki la pynbna paidbah ba yn iaid beit ka jingialang la shai ka sngi ha madan Marian hill, ha ka por 11:00 ei ei mynstep.
Kane ka jingialang kaba la khot da kine ki ar-seng kam mut ban thaw jingkulmar, hynrei ban ia pynbeit ia kiba bun kijingeh jong ki taksi kamai, la ka dei ha ki tnad jong ka transport kum ka DTO ne la ka dei ha kino kino ki jingeh kiba ki nongniah kali kamai.
Ki arseng ki khot ruh ia ki Asociation jong ki taxi ba kin iawan lang sha ka tei ka jingialang lada ym dei ba ki bakla bad mano ba ialam bakla ba ki dei ban pynshai hi ruh sha u ba bun balang u ba niah taxi ha ka jingialang khnang ban dup lah ban ia pynbeit ia shibun ki jingeh kiba ki nong niah taxi ki ia kynduh bad khamtam ruh ban ia kren halor ka sticker jong ka Taxi Owner Association Jowai Region ha kaba ki don ki katto katne ki ba shah bat ha ki pulit halor ka sticker haba ki leit shabar na ki district jong ki.
Shillong, 26 Nailar:U Myntri Rangbah ka jylla u Dr Mukul Sangma u la bate kam thymmai ia ki myntri sorkar ha ka sorkar MUA-II.Ha kane ka jingbate kam, ka tnad PWD (Road) ka leit sha u Martin M Danggo uba dang bam smai mynta ka sngi katba ka tnad Urban Affairs ka leit sha u Bah Ronie V Lyngdoh uba dang shimti ia ka kam myntri ha ka sien ba nyngkong.
U Danggo un peit ruh ia ka tnad Parliamentary Affairs, Stamp and Registration katba u Bah Ronnie un peit ruh ia ka Municipal, ka Soil and Water Conservation, bad ka Arts and Culture.
Katba ka tnad Home(police) ka leit sha u Bah HDR Lyngdoh kumba la mutdur da baroh uban peit ruh ia ka tnad Transport, GAD, Animal Husbandary hynrei u duh noh ia ka tnad District Council Affairs kaba la leit noh sha u Bah Prestone Tynsong.
Ka tnad PHE kaba bat da u Dr RC Laloo ka leit noh sha u Bah Tynsong uban peit ruh ia ka Border Area katba ka tnad C &RD ka leit noh sha u Bah Sniawbhalang Dhar uban peit ruh ia ka power.
Ka Deborah Marak ka la ioh ia ka School Education Literacy nalor ka Home Guard & Civil defence.
U Zenith M Sangma u la ioh ia kijuh ki tnad kata ka Sports, Housing, bad Taxation.
Ka Kong Roshan kaba bat ia ka tnad kam pohiing kala duh noh bad ka la ioh ia ka tnad ka Koit ka Khiah, nalor ka Higher and Technical Education, Law, bad Cooperation.
U Clement Marak ula duh ia ka power bad u la ioh ia ka Forest and Environment, Weaving, Social Welfare.
Ka Kong Ampareen Lyngdoh ka ioh ia ka PWD (Building), Information and Technology, Public Relation bad ka Labour.
U Dr RC Laloo u la ioh ia ka tnad Food and Civil Supplies, election, ka Home Passport, Revenue and Disaster management, Science and Technology, bad Reorganisation.
U la duh noh ia ka PHE.Nongpoh, 26 Nailar:Ka Bharatiya Janata Yuva Morcha (BJYM) Ri-Bhoi district ka la pynpaw ia ka jingbitar kaba khraw halor ka jingjia twa ka jingkieng kali na Pamlatar ban leit sha Mawlaho kaba la tei torti da ka tnat PWD, Umsning Division kumba la paw ha ki lad pathai khubor.
Ka BJYM na Ri-Bhoi ka dawa jur ruh ba ka tnat PWD ka dei ban weng noh ia ka license jong u kontraktor uba pyntrei ia katei ka jingkieng, kaba pyni ba um pat tbit ban pyntrei ia kat ka jingtei ia ka jingkieng kaba dei tang kito ki kontraktor kiba la tbit ba kin leh ia ka bad dawa ruh ba u kontraktor ba pyntwa ia katei ka jingkieng u dei ruh ban siew ia ka bai dawai sha kito ki nongtrei bylla kiba la mad ia ka jingmynsaw ha katei ka jingjia.
Ha ka jingialang ba kyrkieh ba la shong pyrkhat kam ha ka 26 tarik Nailar ha Umsning, ka la shim ia ka rai ban dawa na ka tnat PWD, Umsning Division ba ka dei ban pynshai paidbah ha ki kot khubor halor katei ka jingjia twa kynsan ka jingkieng kali na Pamlatar ban leit sha Mawlaho bad la aipor ruh ia ka PWD ba ka dei ban pynshai hapoh ka 31 tarik Nailar, 2016 lym kumta ka BJYM Ri-Bhoi district kam banse ban wad jingtip lyngba ka hok wad jingtip paidbah na katei ka tnat ba ka dei ban jubab katkum ka Right to Information (RTI).
Ka BJYM (BJP Youth Wing) Ri-Bhoi district ka la pynpaw ia ka jingbitar halor ka jingtrei torti kumba la kynnoh ia katei ka jingkieng kat haduh ba ka la twa bad pynpaw ruh ba ka jingtwa jong katei ka jingkieng ka dei ba la ai trei ha ki kontraktor bym pat tbit ban tei ia kat ka jingkieng kali, bad donbok ruh ba dang shu sdang tei la twa hynrei lada la dep tei bad pyniaid kali, kaei ka ban jia ia ki briew ba shong ha ki kali lada katei ka jingkieng ka twa ha kaba kum kata ka por.
Halor katei ka jingjia, ka BJYM na Ri-Bhoi hapoh ka jingialam u Bah C.G.R Syngkli, President ka la shim ia ka rai ban wad jingpynshai na katei ka tnat PWD hapoh ka hynriew ba ka dei ban jubab bad lada kam lah ban jubab hapoh ka 31 tarik Nailar, ka BJP Youth Wing ka la long kaba la pynkhreh ban wad da ka jingtip ia ka hok ki paidbah, ne ka RTI ba katei ka tnat kan jubab, ha kaba yn phah ia ka RTI ha ka 31 tarik Nailar, kata lada ym ioh ia kano kano ka jingpynshai.
Shillong, 26 Nailar: Ka jingthmu jong ka sorkar ban pyntreikam ia ka MAA prokram ha ka 27 tarik kata lashai ka sngi la pynsangeh noh hadien ba u Myntri jong kane ka tnad u Bah AL Hek u la shah pynhap shuki noh.
Ha ka jingshisha, la buh prokram ha kaba u Bah Hek uba dang long myntri por ba pynlait kyrwoh kham mynshwa, un pynlait ia kane ka prokram.
Ha ka jingpynlait khubor, u Director ka Health Services (MCH&FW) uba dei ruh u Joint Mission Director, NHM, Meghalaya mynta ka sngi u la pynbna ba namar ka daw bym lah kiar, ia kane ka prokram la hap ban pynsangeh noh kaba la buh ban long ha Ganesh Das Hospital, Shillong.
Shillong, 26 Nailar:Ka BJP kam kwah ban kren eiei halor ka jingthung bad weng myntri sorkar u Myntri Rangbah ka jylla u Mukul Sangma da kaba ai daw, ba ka dei ka kam iing jong ka Congress.
Wat la ka BJP kam kwah ban pynpaw hynrei ka jing-shah pynhap myntri u Bah AL Hek, ka dei kum ka bainong ba u la ioh na ka jingphet jyndat noh na ka BJP khyndiat snem mynshwa.
Haba twad jingmut na ki nongialam ka BJP khamtam na u General secretary u Bah David Kharsati u la ong ba ka jingweng ne ka jingthung myntri jong u Myntri Rangbah u Dr Mukul Sangma ka dei ka kam iing ka Congress.
U la ong ba ka BJP kam don eiei ban kren halor ka jingshah weng noh u Bah AL Hek uba dei mynshwa u MLA ka BJP namar ba um dei shuh u dkhot ka BJP.“Ka dei ka kam iing jong ka Congress, ngim don eiei ban kren", la ong u Bah Kharsati haba iakren hynne ka sngi bad u nongthoh khubor.
Haba twad jingmut kaei ba ka BJP kan leh lada u Bah Hek u kwah ban wan phai biang, u Bah David u la ong ba kam don satia kano kano ka jingiakren ban pdiang biang ia u Bah Hek.
“Ngi la bun ki briew ki nongtrei ka party ha Pynthorumkhrah, ngi la don ki briew", la ong u Bah Kharsati.
“Kam ju don kano kano ka jingiakren bad u Bah Hek, kam don satia kum kata", la kyntait u Bah Kharsati haba twad jingmut kumba la paw khubor u Bah Hek u la swait bha mynta ban leit rung biang sha ka BJP ka party kaba la pynlong briew ia u.
Shillong, 28 Nailar:Ha ka 27 tarik mynta u bnai u bah A.E Wankhar na Keating Road, Shillong u la ujor sha ki pulit ba u nongtrei jong u uba la tip kyrteng kum u Md.
Farijul Rahman na Kadamtola, Assam u la shim pisa T.88 hajar tyngka na ka bynta ban pyndep ia kam ba u la order hynrei utei u nongtrei u la rong ei ia katei ka pisa bad u la jah klep.
Shillong, 28 Nailar:Ka BJP ha kane ka sngi Saitjait ka la pynlong ia ka jingiaid kjat ha Pynursla shwa ban pynlong ia ka jingplie ia ka ophis jongka jong ka Pynursla Mandal, shi bynta ban pynher khubor ia ka jingshakri bad ki thapniang jongka ha kane ka konstitwensi ha ka sien ba nyngkong.
Ki nongialam ka BJP na East Khasi Hills ki la wan ban ai jingshai sha ki briew ba la wan ha kane ka sngi ha ka jingialang ha ka ophis thymmai ka party, kaba dang shu suhthied ha kane ka thain.
U President ka BJP East Khasi Hills u Bah Babul Suting u la plie ia kane ka ophis thymmai ka party ha Lad Nongskhen, Pynursla ha ka jingdonlang ki dkhot ka Pynursla Mandal kynthup u President Bah Johnson Lyngdoh bad u Secretary Bah Treilang.
Ha ka jingkren ha kane ka sngi, u Bah Suting u la ong ba bun ki party khamtam ka Congress ki la pyntiengkohtympan da kaba kynnoh ba ka BJP ka dei ka party ki Hindu ban pynkylla niam, ban khang bam doh masi bad ka jingdon ka RSS shit niam.
“La ar snem ka BJP ka don ha ka bor ha ka ri, katno ngut kiba la shah khang leit jingiaseng, kiba shah khang bam doh masi, kiba shah pynkylla niam?’, la buh jingkylli u Bah Suting bad bynrap, “ym don satia kum kata, wat shah ban ialam bakla ha kine ki briew, namar ba la jan elekshon kin sei lut ki nia shu thaw’.
“Kine ki jingkren jong ki nongkawang ktieh, lada phi sngap ia kane, phi pynjem rngiew ialade, ki khein ia phi kum ki biej bym don khmut bym don khmat, bym don shkor.
Lada ki burom ia phi, kim nym kren ia kum kine ki ktien", u la ong.
U la ong ba hapoh jong kane ka ar snem, 70 tylli ki skhim la wanrah da kane ka sorkar u Narendra Modi ban kyntiew ia kiba duk na kiba duk tam.
Kane ka sorkar u Modi ka pyneh rngiew ia ki paidbah namar mynshwa hap leit nguh ha u nongtuh uba dei ban nguh ha ki paidbah.
“Mynta ka jingiarap LPG ka la kot sha ka 25 hajar klur, baroh shi katta phim tip phi leit nguh sha ki briew kiba dei ban shakri hok ia phi", u la ong.
Ka BJP ka pher na kiwei kiwei ki parti namar ba ha kiwei ki party, ka thong ba hakhmat jongki, ka long ban wad bad kamai ia ka spah, ka burom ialadea hynrei u Myntri Rangbahduh ka ri, shwa ban rung ha Parliament u nguh ha u mawjam ka Parliament bad ka jingmut jongu, ka long ba u long hapoh ha khmat jong ki paidbah ka ri baroh.
“Ngam dei u Pradhan Mantri (Myntri Rangbah) hynrei nga dei u Pradhan Sevek ne u Shakri Ba Kongsan", ka dei ka kyntien jong u Narendra Modi, la ong u Bah Suting.
U dei u khliehduh ki nongshakri jong ka ri bad u shong ha ka shuki ym na ka bynta ka spah, ka burom hynrei ban shakri ia ka ri na ka bynta kiba duk tam.
Haduh mynta, ym pat don kano kano ka sorkar sorkar kaban ai khaw ia kiba duk tang ha ka dor T.3 shi kilo.
Kane ka dei ka histori, u la ong.
Ha kajuh ka por, u la ong ba kiwei ki party ki pynhiar pateng ia ka tnga, ki khun ban jop elekshon hynrei ha ka BJP kam ju don ka hiar pateng hynrei ka ngeit ha ka synshar u paidbah.
Kiwei ki nongkren ruh ki la thalain ia kane ka sorkar ba ialam ka Congress kaba pyndonkam bakla lut ia ka pisa bad kaba la paw pen ryngkew ka dei ka jingbym ai ia ka baibam jong ki samla pule watla ka sorkar pdeng ka la dep pynlait ia ka pisa la slem.
Ki la ong ruh ba ka pisa ki autonomous district council (ADC) ruh ka sorkar jylla kam pat ai haba ka sorkar pdeng jong u Narendra Modi ka la dep pynlait naduh mynnoh shuh bad kane ka paw ba kane ka sorkar Congress kam don jingkitkhlieh ia ki paidbah ka jylla, ia ki district council bad lada ka long ha kane ka dur kan long kaba eh ia ki ADC wat ban wanrah ia ka mang tyngka ha u snem ban wan.
Ha kaba khadduh ki la kyntu ia ki paidbah ka thain Pynursla ban nym ngeit ha ki buit sianti jong kiwei ban ialam bakla hynrei ki dei ban trei ban pynkiew ia kane ka party kaban ai ia ka jingshakri kaba bha tam sha ki paidbah.
Shillong, 28 Nailar:Ha ka jingialang kaba la khot da ki ar-tylli ki sengbhalang kiba kynthup ia ka Meghalaya peoples’ united front (MPUF) bad ka Khasi Jaintia National Union (KJNU) ha ka 27 tarik mynta u bnai ka la long ka ba shongshit bad kaba jop ha kaba bun na ki taxi kamai ki ba kamai hapoh ka sor Jowai region kila iawan ban ia shimbynta bad ha katei ka sngi ki nongniah kali kamai.
Ha katei ka jingialang la pynsngew shibun ki jingeh kiba ma ki ki ia kynduh bad ki la pynpaw hi ruh ia ka jingbymbiang ka jaka ieng kali namar ba la bun tang da ki no stoping zone bad ka jingbymlah ka district transport office ban ai ia ki kot kali kum ka permit haba pynthymmai ha ka por ba biang bad kumta ter ter.
Ha ka ne ka jingialang la pyniaid ia ka da u general secretary jong ka seng KJNU, u samla Bishar Samaiang bad la ioh ruh ia ki jingkren lyngkot na u president ka KJNU u samla Niman N Shadap ha kaba na ka liang jong u la pynpaw ka jingbitar halor ka jingpyndonkam bakla ia u National Emblem ka ri ha ki stiker jong ki taxi Jowai Region, hadien nangta la ioh pat ka jingkren na u wei na ki trai kali taxi u rangbah Poila Lyngkot hadien pat la ioh ia ka jingkren na ki katto katne pat ki nongniah kali bad kumjuh ruh na ki trai kali bad khaduh eh la ioh ia ka jingkren na u president ka seng MPUF u samla D.wanmi Laloo haka ba na ka liang jong u u la pynpaw ba ki sticker jong ki local taxi ladei ban pynkylla noh namar ba la pyndonkam ia u national Emblem jong ka ri India ha ki sticker bad u la kyntu ruh ia ka DTO ryngkat bad ka jingmaham ba ka dei ban leh ia ki kam jong ka kum ka ophis bad lada kam leh ki ar- seng kim banse ban shim da kiwei pat ki rai.
Ki arseng ki kular ruh ban leit ia kren bad ki bor kiba halor halor ki ba bun ki jingeh jong ki nongniah kali kiba ki nongniah kali kamai, ki la pynsngap ha ki ar-seng bad ki ar-seng kin bud dien ia ka ne ka mat pynkut ka jingkren na u samla D Wanmi Laloo bad la ioh pat ia ka jingkren ai khublei, na u General secretary ka MPUF u samla Aimonbha syad bad la pynwai pat ia ka jingialang da u samla Bishar Samaiang.
Shillong, 28 Nailar:Ka kynhun ba 11 ngut na India kynthup ia u MP ka Lok Sabha na Tura lem bad ki myntri sorkar pdeng bad sorkar jylla nalor ki heh sorkar na India, kin leit iashim bynta ha ka jingialang ban pynkyntang riewkhuid ia ka Mother Teresa kaban long ha nongbah Rome, ka Italy.
Nalor u Conrad, ia kane ka kynhun na ka ri, yn ialam da ka myntri External Affairs, ka Sushma Swaraj ban don lang ka Smt Harsimrat Kaur Badal ka myntri Food Processing Industries, u Prof KV Thomas MP, Lok Sabha, u Francis D’Souza u Deputy CM ka Goa, u Jose K.Mani u MP, Lok Sabha, u Anto Anthony MP, Lok Sabha, u Justice Kurian Joseph u Judge Supreme Court ka India, u Harish Salve, Lawyer bad Solicitor General barim, u Most Rev.Theodore Mascarenhas uba dei u Secretary General ka Catholic Bishops’ Conference of India, u KJ Alphons, ka Sujata Mehta ka Secretary (West), ka External Affairs, nalor ki ar kynhun ban ialam da ki myntri rangbah.
Shillong, 28 Nailar:Ha ka jingjia ba kyndit, u Rgh Kynham Sing Wahlang (ba juh khot ieit Paduh Kynham) Secretary ka Seng Khasi Sohra, ula khlad kynsan noh mynta ka sngi na kane ka sla pyrthei bad kane ka la jia katba u dang iashim bynta ha ka jingmareh jong ka seng Khasi Sohra ban rakhe ia ka jingdap 25 snem.
Ka jingjia sniew bok ia une u rangbah ka long ha kaba ula kyllon, katba u dang mareh shwa ban poi artad sha ka jaka ba la buh thong kaba jngai 10 km ha Sohra, ha ka jingiakop mareh jong kiba la kham rangbah ne veteran shi bynta ban rakhe ia ka jingdap 25 snem ka Seng.
Na ka liang ki briew ba iadon ha katei ka por, ki la pyrshang ban rah wut wut sha jaka sumar, hynrei ki doktor ki la ong ba la u la khlad lypa shwa ban poi ha hospital.
U Rgh Kynham, la kha ïa u ha ka 1 tarik u Kyllalyngkot 1959 bad u la bat ïa kane ka kam naduh ba la seng ïaka ha u snem 1991 bad ïai neh haduh kine ki sngi.
Une u rangbah uba trei ha MeECL (Hydro Ophis IGP, Shillong), ula ieh noh shadien ïa I kurim, kong Nirmal Diengdoh, lai ngut ki khun bad ki ksiew.
Ka jingleit on thang kan long ha ka 30 tarik Nailar 2016, ha u lum jingthang ka Seng Khasi Sohra, ha Khliehshnong, ha ka por 1 baje nohphai sngi.
Halor kane ka jingjia, ka Seng Khasi Kmie, Mawkhar, Shillong, marsien ïoh ïakane ka khubor, kam lah khlem da kyndit, namar ba udei uwei na ki rangbah nongïalam uba la trei shitom ban pynneh ïa ka nongrim tynrai jingngeit Khasi ha ka thaiñ Sohra hi baroh kawei.
Shillong, 28 Nailar:U Symbud myntri rangbah barim ka jylla u bah Rowel Lyngdoh u la ong ba ka jingrisaiñ noh jong u na ka shuki myntri ka dei na ka daw ka jingshah pynbor ha u Dr.Mukul Sangma myntri rangbah ka jylla, “Nga la shah pynbor ha u myntri rangbah ba ngan risaiñ" ong u bah Rowell haba ia kren bad kawei na ki kot khubor phareng.
U bah Rowell u la ong ba ka seng Congress kan sa jot thiaw shisien ka sngi ha kti jong u Dr.Mukul, “Ka Party kan ym lah khie khlieh hapoh ka jingialam u Dr.Mukul, ngan sa pashat ia ki jingpyrkhat jong nga lada ngan ia kynduh ia ki para nongmihkhmat" u la ong biang.
U bah Rowell u la pynpaw ka jinglyngngoh balei u myntri rangbah u phah risaiñ ia u bad ia u bah A.L Hek ki bym ju don ha ka liang pyrshah ia u, hynrei da kaba burom ia ka nongrim jong ka seng u la ong ba u kohnguh ia kaei kaba u myntri rangbah u la bthah,ong u bah Rowell uba la ong ba kumba u la shah leh kumta ruh un siew kylliang.
Shuh shuh u la ong ba um ju kwah ban pyrshah ia u myntri rangbah haba u don ha ka kynhun myntri, hynrei mynta namar ba u la risaiñ u la long laitluid ban ia soh bad ki MLA Congress kiba pyrshah ia u Dr.Mukul, u la ong ruh ba shen un sa thoh sha ka AICC ban tip hato u Dr.Mukul u la ioh bor ne-em na ka AICC ban pynhap shuki ia u lane halor kiei ki daw.
Utei u MLA ba la rangbah ka seng Congress u la ong ba dei ma u uba la pynsuhthied ia ka seng Congress ha West bad South West Khasi Hills naduh u snem 1972 khamtam ha kato ka por ba katei ka thaiñ ka dei ka ktem bah jong ka APHLC.“Nga la trei shitom na bynta ka Party ha WKH &SWKH hynrei hapoh ka jingialam u Dr.Mukul ka Party ka la nangpra nangpra,ha ka elekshon MP ka Tura ka Congress ka la rem kput bad ki paidbah ka Garo kim burom shuh ia u myntri rangbah" u la ong biang.
Ula ong ba lada u Dr.Mukul, un dang bteng biang kum u nongialam ka seng Congress kan dei ka sngi kaba kut jong katei ka seng ha ri Lum Khasi bad u la ong ba ka la shai kdar sha ka pyrthei ba u myntri rangbah um la hshuh ban teh la kam.
La kylli hato un phet noh na ka seng Congress u bah Rowell u la ong ba un ia khun hapoh ka Seng hi, namar ba u kwah ba ka seng Congress kan kylla bad kan khie khlieh biang.
U la iathuh lypa ruh ba lada u Dr.Mukul un dang dei hi u myntri rangbah hadh u 2018 ka jingshah rem kput ka seng Congress kan kham palat ban ia kaba la jia ha ka jylla Assam.
Ha ka sngi hat majai u bah Rowell u la ong ba un sa ia kynduh bad ki nongkyrshan jong u ban pan jingmut na ki kaei ban leh.
Nongstoin, 28 Nailar:Ki pulit ka West Khasi Hills District, ha ka janmiet jong ka sngi thohdieng jong ka taiew ba la lah ki la ioh pyllait im noh ia uwei u hep rit u ba dang 5 snem ka rta uba la jah na iing sah jong u hadien ba u la shah rahbor hala u jong u kpa.
Katkum ka tyllong khubor na ki pulit la ong ba ia u tei u hep rit la tip kyrteng kum u Name-banjop Mawlieh, u ba na ka Shnong Upper New Nongstoin West Khasi Hills District, bad ia u tei u hep rit la rahbor noh da u kpa jong u, uba la tip kum u Bikram Jamatia u ba na ka shnong Kila na Tripura.
U bah S.Nongtnger SP ka West Khasi Hills, haba iakren bad ki nongthoh khubor hynne ka sngi u la ong ba ki pulit kila lap ia u tei u heprit na ka iingsah jong u Bikram Jamatia kaba don ha ka shnong Paragatal Udaipur, Gomati District Agartala.
Shuh shuh u la iathuh ruh ba ia u tei u hep rit, ki pulit ki la lap ba u don hapdeng ka met kaba koit ba khiah khlem kano kano ka dak jingshah pynmynsaw bad hadien pat ki pulit kila aiti noh ia u tei u hep rit sha ka kong Bianglin Mawlieh kaba dei ka kmie jong u.
Na ka liang jong ki pulit ki la ioh jingtip ruh ba u Bikram u nongrahbor bad ka kong Bianglin, kidei ki shi tnga kiba la ia shongkhlad noh la katto katne por bad ia ka daw jong katei ka jingshah rahbor u tei u hep rit la suba ruh ba ka lah ban dei na ki daw iing daw sem.
Ha kaba iadei bad katei ka bynta na ka liang jong ki pulit ka WKH kila register case ia u tei u nongrahbor hapoh ka kyndon 363 jong ka IPC, kata hadien ba ka kong Bianglin ka la ujor ia u Bikram ha Nongstoin Police Station.
Shillong, 28 Nailar:Ka sorkar jylla lyngba ka tnad kam pohing ka la pynmih hokum ia baroh ki heh spah, ki riew shimet ne ki nongkhaii ba kim dei ban pei tyngka sha ki seng lehnoh lane ki kynhun dakaid.
Ka sorkar ka la pynmih ia katei ka hukum hadien ba ka la ioh jingtip ki lehnoh GNLA ki la hukum ia ki heh spah ba kin bei tyngka sha katei ka seng kum ka bai khajna kaba shisien shisnem kata na ka bynta u snem 2016-17.
Kumba ka long mynta ka sorkar ka ong ba katei ka seng ka don hapdeng ka jingkyrduh kaba jur bha bad kan lum pisa beit da kano kano ka lynti ruh ban kyrshan ia ki dkhot jong ka , ban thied tiar ia leh bad ban pynrung dkhot thymmai.
Ka sorkar ka la ong ba ka jingnoh synñiang sha ki lehnoh la ka long da kaba shah pynbor ne da ka mon sngewbha ruh ka dei ka kam be-aiñ bad kaba lah ban shah set phatok haduh 14 snem kynthih khlem kano kano ka jingdaiñ kuna, ka la pynbna ruh ba kino kino kiba pynkheiñ ki lah ruh ban shah khang ka bank account jong ki, shah kurup ki jingdon jingem bad kiwei pat.
Kala bthah ia kino kino kiba ioh jingthoh da ka SMS,Email lane kino kino ki jait jingthoh ki dei ban pyntip mar mar sha ki bor sorkar ba kan ai jingiada ia kum kita bad ban leh ia kaba donkam, bad ka la ong ruh ba yn buhrieh ia ka kyrteng ki nongpyntip lada ki ia treilang bad ka sorkar.
Ka la ong ruh ba ki nongshah dawa pisa ki dei ban sngewthuh ba lada jia ba ki siew pisa sha ki seng lehnoh , ki lehnoh kin nang iai dawa na ki na ka por sha ka por.
Kala pyntip ba lada don kiba shah dawa pisa ki dei ban pyntip sha u Deputy Commissioner , SP lane sha ki bor pulit ba halor.
Shillong, 29 Nailar:Ka kong W.A Booth, Chief Controller of Examination, MPSC, ka la ujor sha ki pulit ba ka la ioh jingthoh lyngba ka Googles Alert ba la pyntip ia ka ba la don ba plie tuh ia ka email jong ka kaba don bun ki jingthoh kiba buhrieh jong ka MPSC.Shillong, 29 Nailar:Ka tnad pule puthi ka sorkar jylla ka la phah shithi jingpynshai sha ka Seng Khasi Hima Maw-synram halor ka jingdawa jongka, ba dei ban weng noh ia ki dkhot na ki lynnong jong ka kot ‘Dienjat Ki Longshwa’.
Ha ka jingpynshai halor kane, ka tnad pule puthi kaba la phah da Deputy Secretary ka tnad puleputhi ka Kong I Sahkhar ha ka 11 tarik Naitung, ka la ong ba ia ka syllabus jong ki skul la pynthymmai katkum ka National Curriculum Framework (NCF) 2005.
Ha kane ka jylla ia ki syllabus la pdiang da ka State Core Committee for Curriculum Revision ha ka 26 tarik Rymphang, 2007.
Napdeng kine ki lynnong, ka sorkar ka kubur ba dei tang ka lynnong 53 ha la sla 168 ka paragraph ba 4, kaba pynrung ha ka klas X, kaba kdew ba ka la don ka jingthoh kaba batai ia ka jinglong ka Niam Khristan kaba ktah ia ka niam Khasi kaba ong, ‘Ka jingkylla niam Khristan jong ki Khasi naduh ka spah snem ba khadkhyn-dai ka la nang pynluin shuh shuh ia ka mynsiem ieid kolshor’.
Ki don ruh ki lynnong ba la thoh shaphang ka niam hynrei kim shym la pynrung ha ka syllabus ha ki skul, la ong ka Deputy Secretary.
Ia kine ki lynnong la pdiang da ka sorkar halor ka jingpynshong nongrim katkum ka ktien Lamphang jong ka riti synshar ka ri ba la bud katkum ka NCF 2007 ka sorkar pdeng, la bynrap ka Deputy Sceretary.
“Ia ki jinghikai ia ki phang ba iadei bad ka ktien ka thylliej la pynshong nongrim katkum ka kyndon ba la pruid dak da ka NCF 2005 da kaba pynshong nongrim ia ka jingdonkam (usefulness), jingsuk (simplicity), jinglah ban hikai (ability to teach), na ka bynta ka buit ban pynroi ha ka rukom phah jingtip (development for communication skills) bad ka ban pynbha ia ka bor hikai (creative faculty).
Ka la ong ruh ba ki phang ne sobjek ba la pdiang da ka sorkar Meghalaya ha u snem 2007, na ka kot ‘Dienjat Ki Longshwa’ ba la thoh da u Fr J Bacchiarello, SDB,ki don 57 tylli ki lynnong bad na kine, tang san tylli la pynrung ha ka jinghikai ha ka syllabus ka MBOSE ban hikai ha ki skul kynthup lai tylli ha klas IX bad ar tylli ha klas X.Ha ka Klas IX, la pynrung ia ka lynnong 14, ‘ka Riam Shad Khasi’, ka lynnong 45, “kaba Ri Burom Ialade’, bad ka lynnong 56, “Ka Mei Ramew bad ki Laiphew Jingthaw’.
Katba ha ka klas X, la pynrung ia ka lynnong 28, “ka Dorbar Jong Ki Khasi Hyndai’ bad ka lynnong 53, “Ki Mawbynna, ki Maw Niam bad ki Kor’.
Kine ki lynnong kiba pynrung ha ka klas IX, kim shym la ialap kim shym la pynshlur eiei ban kyntiew ia ka Niam Khristan hynrei ki sam ia ki jingtip halor ka jinglong tynrai bad ka kolshor jong ki Khasi, la ong ka sorkar ha ka shithi ba la phah sha ka Seng Hima Mawsynram.
Ha ka Grammer bad Composition, jong ki klas IX, ka lynnong 6 bad 40 ka dei ka jingbatai ktien kit jingmut, ka lynnong 15 bad 30 ka dei ka Jingbatai Ktien,  katba ha ka Klas X, ka lynnong 42 bad 48 ka dei ka Jingbatai Ktien.
Lah ban kdew ba ka Seng Khasi Hima Mawsynram ha u bnai Iaiong, ka la dawa na ka Meghalaya Board of School Education (MBoSE) ban weng noh ia ka kot ba la pynrung ha ka syllabus ka ‘Diengjat Ki Longshwa’ ba la thoh da u Fr J Bacchiarello SDB na Italy ba la pynmih da ka Don Bosco Book Depot, Shillong namar ka hikai ia u Jisu Khrist bad ia u Don Bosco.
Ha ka jingujor sha u chairman ka MBoSE, Bah EP Kharbhih, u secretary bad President ka Seng Khasi Hima Mawsynram ha kakynhun ka niam Khasi, u Bah Bidi Myrhong bad Bah Batistalang Myrthong, ki la ong ba kane ka kot ka ‘ialam bakla’, ‘pyniapher’ bad ‘pynjahborom’  ia ka jingngeit niam jong ki Khasi, ka kolshor bad ka riti dustur.
“Kane ka jingleh ka sorkar ban pynrung ha ka syllabus ka MBoSE ka dei shi bynta ban pynkyntiew bad ban ‘pynsaphriang’ ia kajingngeit Khristan ha ki khynnah skul khamtam kito kiba dang don ha ka niam Khasi da kaba pynjngut ia ka jingmut jongki ba kin pdiang nohia ka jingngeit Khristan", la ong kine ki nongkitkam ka Seng Khasi Mawsynram ha ka shithi sha u chairman ka MBoSE.“Ngi dawa ia ka sorkar ba kan weng noh mardor ia ka kot ‘Diengjat Ki Longshwa’ na ka syllabus ka MBoSE lane ban pynduh nohia ka lynnong 4,12,14,17,21,24,25,49,50,51,52 bd 53 lada ka sorkar ka dang kwah ban bteng ban pynneh ia kane ka kot kum ka kot pule ha kiskul namar ba kane ka dei ka ri India bym shah niam", ki la bynrap.
Ki la ong ruh, ba lada ka sorkar jylla lyngba ka tnad pule puthi ka shah ban hikai kot ha ki skul, lane ha ki kolej lyngba kane ka kot,ka Seng Khasi ka dawa ban pynrung lem ia ka ka kot, ‘Ka Risaw Ka Niam Khasi’ bad ‘Ka Theology jong ka Niam Khasi’ ba la thoh da u Bah H Onderson Mawrie, ha ka syllabus ka MBoSE bad ruh ia kiwei ki kot niam kum ka Veda, ka Ramayana jong ki Hindu.
Shillong, 29 Nailar:Ka sorkar jylla lyngba ka tnad ka rep ka riang ka la rai ban pynjyrngam ia kane ka jylla, da kaba sdang noh da ka kam thungsiej.
Ia katei ka kam thungsiej la sdang mynta ka sngi da u myntri rangbah ka jylla u Dr.Mukul Sangma ha Betasing Block jong ka South West Garo Hills.
Ha kane ka sngi la sam ia ki symbai siej sha ki katto katne ngut ki nongrep kiba la jied kyrpang bad ki kyrteng jong ki siej ki long ki,Dendrocalamus Giganteus bad Dendrocalamus Asper.
Ha ka jingkren jong u Dr Mukul u la ong ba kane ka kam thung siej kam dei ka skhim kaba thymmai, hynrei ka dei kaba la don lypa, hynrei ka long kumno ban kham pynjanai ban kiew ha ka ioh ka kot bad ka juh ka por ban iada ia ka mariang.
Ha ka juh ka por u la ong ba wat la bun ki nongrep hynrei ka Ri India ka dang hap ban wanrah ia ki siej na sha bar jong ka Ri.
Kum shibynta jong kane ka “Mission Green", ka jingthung ia ki siej kan long ruh ha shi lynter surok bad yn ailad ia ki shnong ki thaw, ki skul ba kin ia don bynta lang ha kane ka kam thungsiej.
Ka jylla ka don haduh sanlak ngut ki ba don ia ka card bylla shispah sngi lada ba roh kine ki ia don bynta lang ha kane kakam kam iarap ban kyntiew ia ka ioh kakot ka jong ki.
Halor ka jingshim khia jong ka sorkar ban shna ia ka surok na Ampati, Dalu, Ranikor, na ka liang jong u myntri rangbah ula ong ba lada la dep kane ka surok kan long ka jingkhang na kabynta ka dong shatei lam mih ngi bad kyntiew ia ka ioh ka kot.
Ha South West Garo Hills la ai sumbai siej haduh 75,000 tynrai, ha Selsella block 15,200 tynrai.
Ha Samanda block ha East Garo Hills, ia kane ka jingpynlait ia kane ka kam thung siej naka bynta ka surok Tura haduh Nongstoin laleh da u, Noverfield Marak Parliamentary Secretary bad ia kine ki siej ym sam lyngba ki block.
Nongpoh, 29 Nailar:Ha kawei ka jingjia shah pyniap kaba la jia ha ka shnong Umtarsen, ba hapoh ka Patharkhmah Police Outpost, Ri Bhoi District, ha kaba kawei longkmie ka la pyniap noh ia la u jong lok, tang namar ba kam lah shuh ban shah ia ka jingiai pyndik ba man ka por ka jong u.
Kane ka jingjia ka la jia hynnin ka step Sngi u Blei, ha ka por 3.30 ei ei mynstep, ha kaba katei ka longkmie ia kaba la tip kum ka Kong Stelinda Lawryniang (40) snem, ka la pyniap noh ia la u jong u lok ia kaba la tip kum u Bah Warding Warjri (47) snem.
Katkum ka tyllong khubor na ki Pulit ka Ri Bhoi, la ong ba katei ka longkmie ka la pyniap da kaba pom da u sdie na ki bynta jong ka khlieh, ha ka por ba u lok jong ka u dang iohthiah lyngai.
Ha ka jingtohkit da ki pulit, katei ka longkmie ka la iathuh, ba ka daw kaba la pynlong iaka ban kam banse ban leh ia katei ka kam, dei namar ba kam lah shuh ban iaishah ia ka jinglehbein bad ka jingpyndik jong u na ka sha ka por.
Ia ka met jong utei uba la shah pyniap la rah noh sha Nongpoh Civil Hospital, na ka bynta ban leh Post-Mortem, katba ia katei ka longkmie la pyngat ha ka kyndon pyniap briew bad ka jingtohkit halor jong kane kan dang iaid shakhmat.
Shillong, 29 Nailar:U President ka Meghalaya Pradesh Congress Committee, ula thung mynta ka sngi, ia U bah AL Hek, MLA kum U Vice President jong ka Meghalaya PCC, ha ka jaka jong U bah Ronnie V.Lyngdoh, uba la ioh rung kum u myntri sha ka sorkar Jylla.
U Bah DD Lapang, ula thung ruh ia U bah WK Kyndiah, ba un long kum uwei na ki General Secretery jong ka Meghalaya PCC bad katei ka hukum, kan trei kam naduh mynta ka sngi.
Na ka bynta katei ka jingthung kam Vice President ia U bah AL Hek, une u nongthoh, ula phone ia U bah Hek, ban kylli halor ka jingsngew jong, hynrei, ym shym la ioh iakren satia, namar ba u pynlip ia ka mobile jongu; hynrei na ki khubor ba iajan bad u, la iathuh ba utei u myntri barim jong ka sorkar Jylla, un nym sngew myntoi satia ban shimti ia katei ka kam Vice President jong ka Meghalaya PCC.Shillong, 29 Nailar:Ka Skul Hikai Khasi (Khasi Learning Centre) ba la seng da ka SBUK, kan rakhe ïa ka Lyngkhuh Snem Banyngkong jong ka ha ka 5 tarik u Nailur, 2016, ha Shillong Law College, naduh ka por 5.30 janmiet.
Nalor ki biria na ki dkhot ka SBUK, ka tamasa kan kynthup ruh ïa ar tylli ki skit ha ka ktien Khasi ban ïalehkai da ki nongwan pule ki bym dei ki Khasi, kynthei bad shynrang.
Kan don ruh ka jingleh burom ïa ki ar ngut ki nonghikai kynthei jong kane ka Skul.
La pyntip ruh hangne ba ka jinghikai Khasi na ka bynta ka kynhun kaba ar jong ki nongshong shnong ki bym dei ki Khasi, kan sdang ha u bnai Rymphang jong ka snem 2017.
Úa ki jingtip kiba bniah lah ban ïoh na kine ki number 9863023736/9863060722, ne email: wankharkrang@gmail.
com.
Shillong, 29 Nailar:Ka tnad pulit ka la bthah ia ki kmie ki kpa ba haba ki khun jong ki ki jah na iing kim dei ban ap ia ka ar ne lai sngi hynrei ki dei ban pyntip mar mar sha ki pulit bad ki dei ban pyntip ruh lada ki don jingsuba iano iano ruh khnang ba ki pulit kin kem ia ki riew sniew.
Ki pulit ki la kyntu ruh ia ki kmie ba haba ki khun jong ki leit ban pule shabar ne ki leit ban treikam treijam ki dei ban tip thikna ia ka jaka ba ki leit.
Katei ka jingbthah ki pulit ka dei shi bynta ban lait na ki kam thombor ia ki kynthei kiba ju jia khah khah ha kine ki sngi.
Ki pulit kila bthah ruh ba dei ban ujor wut wut lada jia ba ki don ki jingileh pher ki draibar kiba niah kali.
La bthah ba lada dpn kino kino ki jingleh pher ki dei ban pyntip sha ka tnad SSP CID (Coordinator) bad kilah ban phone ha une u nombar 9863021516 lane ki lah ban phah da ka mail sha kane ka email ID, ahtu.
meghalaya@gmail.
com.
Ba dei peit ia ka Anti-Human Trafficking Units ha Shillong, Jowai bad Tura.
Nalor katei ka number, labuh kyrpang ruh na ka bynta jong ka Tura, ki lah ban phone ha une u number r mobiles, 9856822988, ka la bynta ka nongbah Shillong, une u mobile number 9863082268 bad na ka bynta ka Jowai ki lah ban phone ha une u number 9436160171.
Lane pyntip sha kano kano ka police station ba don.
Shillong, 29 Nailar:Na ki 71 tylli baroh ki projek kynthup naduh ka jingshna madan, shna peitkai bad kiwei ha ka jylla, tang 7 tylli kiba la dep shna katba 13 tylli kiba dang sahteng khlem pat pyndep, katba kiwei dei bun kiba dang don ha ka jingkhot tender bad don ruh kiba la pyndep.
Katkum ka jingtip da ka ain wad jingtip na ka State Sports Council (SSC), ki kam ba la dep pyndep ki kynthup ka jingshna ding ramhah (floodlight) ha JN Stadium, Polo Shillong, ka jingshna ia ka madan phlang plastik ha madan heh Mawlai, ka jingshna madan plastik ha Ladthalaboh, Jowai, ka jingshna ia ka madan plastik ha Mawkyrwat ha ka madan Mawkyrwat District Sports Association.
Nangta, ka madan Futsal ne madan kynjatbol san ngut shiliang ha Dienchynrum, Khliehriat, ka madan Futsal biang ha Shillong Public School, Laitumkhrah bad u lain mareh ne synthetic track ba la dep shna ha madan JN Stadium, Polo, Shillong.
Katkum ka jingtip, la pyni ruh ba ki don 13 tylli ki madan bym pat dep ban shna bad kine, ki kynthup ia ka Indoor Sports Hall ha Tpep Pale, Jowai, ka jaka sah ia ki nongialehkai kaba ha JN Stadium, Polo, Shillong, ka jingshna a ka Indoor Sports Hall ha Chandmari, Tura, ka jingshna ia ka Indoor Sports Hall ha Garobadha, South West Garo Hills, ka jingshna ia ka Outdoor Stadium ha Dakopgre ha Tura, ka jingshna ia ka jaka peitkai ha JN Stadium Polo, Shillong.
Ka jingshna ia ka madan Pynden Mawthawniang, ka South West Khasi Hills, ka jingshna ia ka madan ha Mawkyllei ha West Khasi Hills, jingsiang ia ka madan Futsal ha Ampati ka South West Garo Hills, ka jingshna ia ka madan Futsal ha Ampati, jingshna ia ka madan Futsal ha Resubelpara, jingshna ia ka Indoor Sports Hall ha Laban jong ka Laban Sports Club bad ka jingshna ia ka Indoor Sports Hall ha Lower Lumparing, Shillong.
Shillong,29 Nailar:Ha ka 25 tarik mynta u bnai ar ngut ki khynnah skul kiba dang don ha ka rta 15 snem eiei, ki la shah rahbor ha uwei u rangbah uba ki ithuh ithaw bha.
Katei ka jingjia ka la jia ha ka por ba la wai skul, ha kaba kitei ki khynnah ki lathmu ban leit noh sha ing, hynrei ha katei ka por ki la iohi ia ka kali utei u draibar uba ki ithuh bah uba ki ju khot ieid u Paduh bad hangta ki la kiew noh da ka kali jong u.
Utei u nongniah Taxi u dei uba niah ia ka kali kaba don ia u nombar ML-05 J4098.
Phewse u Paduh u la rahbor bad pyndih bu-aid ia ki,u la rahbor ia ki sha Kharsati Park ha ryngkat ka jain phong skul jong ki bad hangta u la pyndih bu-aid ia ki haduh ba kim tip briew shuh.
Hangtei u laleh be-i-jot ia ki baroh shimiet bad ha ka step kaba bud u la leit bret ha kawei ka khlaw kaba don hajan NEHU.Utei u Paduh u dei uba la tip kyrteng kum u Ronald Wahlang uba shong basah wai ha Mawlai Nongkwar.
Ia ka skul ba kitei ki khynnah ki pule lem bad ka kyrteng la buhrieh noh.
Hadien ba ki kmie ki kpa ki lap ba ki khun jong ki kim wan phai ing ha ka sngi kaba bud ki la leit tan ia utei u Paduh bad ki la kylli na u, naba ki la don kiba iohi ba kitei ki khynnah ki kiew ha ka kali jong u ha ka sngi 25 tarik.
Ha katei ka por la iathuh ba u tei u Paduh u la ong ba un sa leit wad ma u ryngkat bad ka lok jong u hynrei ki kmie ki kpa jong kitei ki khynnah kim ailad bad ki la ong ba kin ia leit lang beit, kham hadien u la ialam ia ki sha ka jaka ba u la bret ia kitei ki khynnah bad la lap ba ki la shoh tlot bad ki la phla ia ka jingjia ba la jia baroh shimiet.
Hadien katei ki kmie ki kpa jong kitei ki khynnah ki la ujor ar tylli ki ejahar pyrshah ia u Ronald Wahlang ha Mawlai Police Station, hynrei la ong ba ha katei ka por kiba ha ing hasem jong u shynrang ruh ki la ia wan sha thanad bad ki la pyrshang ban ia kren ia suk noh bad ki kmie ki kpa jong kitei ki ar ngut namarba u dei uba la don khun don kti, hynrei la iathuh ba ki bahaing jong kitei ki khynnah skulkim treh ia suk bad ki kwah ba ka aiñ kan trei la ka jong ka kam.
Halor katei ka jingjia ka HANM Women Wings lyngba ka President jong ka ka kong Bity Jyrwa ryngkat bad ka Publicity Secretary ka kong A.Rapsang ki la dawa na ki pulit ba ki dei ban pynshitom ia u katkum ka aiñ.
Shillong, 29 Nailar:Ka Hynñiewtrep United Awakening Movement (HUAM) North Khasi Hills Ri-Bhoi district ka la pynrem jur ia ka Dhar Kompeni’ halor ka jingtwa ka jingkieng ha Pamlatar ha wah Shang kaba hap ha Mawhati ha ki khyndiat sngi, haduh ba la mynsaw bun ki nongtrei.
Ka HUAM-North Khasi Hills ka la pynpaw ia ka jingbitar kaba khraw eh ia ka jingtrei torti jong ka Dhar Company.
Ha ka kyrwoh ba la phah da u President u Bah J Lakhiat ka la pynrem jur ia katei ka jingjia bad ai jingkyrshan ruh ia ka Bharatiya Janata Yuva Morcha (BJP Youth Wing) ka Ri-Bhoi district kaba la shimkhia ban dawa na ka tnat PWD ban pynshai hapoh ka 6 sngi halor katei ka jingtwa kynsan katei ka jingkieng.
Ka HUAM ka kyntu ia u contractor uba pyntrei ia katei ka jingkieng ba un shimkhia ba kito ki nongtrei katei ka Company kiba la mad ia ka jingmynsaw ki dei ban ioh ia ka bai buria dawai bad baroh ka bai lut bai sep jong ki.
Katkum katei ka jingjia, ka HUAM ka la ong ba katei ka jingkieng ka dei kaba dang shu shna halor ka Wah Shang ban pyniasoh na ka shnong Pamlatar sha Mawlaho ba la shna da ka dewbilat kaba hap hapoh ka Mawhati Constituency.
Bad ka HUAM ka kyntu ruh ia ka tnat PWD ba ka dei ban shimkhia nangne shakhmat ban ym ai kulmar ia kiba kum kitei ki jingtei sha kito ki kontraktor ki bym pat kot bor satia ban tei bad sha ki kompani kiba shu rhah tang ka pisa khlem pyndep janai ia ka jingtrei jong ki ha ka rukom kaba dei bad ka ban long ruh ka jingshngaiñ ia ki paidbah, namar lada kiba kum kitei ki jait kompani kin dang iohlad ban suh khlieh ha katei ka tnat ha Ri-Bhoi district, bun ki jingkieng kali bad ki jingtei kynroh surok kali kin kylla ki jaka pynmynsaw bad iap briew ia ki paidbah nongleit nongwan.
Ha kaba iadei bad katei ka jingjia, ka HUAM kan sa leit kynduh ia u Heh katei ka kompani uba long trai da u Bah Ngaitlang Dhar MLA ka Umroi constituency bad khatduh eh ka HUAM ka kyntu jur ia kiwei ki kontraktor ba kim dei ban trei torti ia ka kam ba la bynshet ha ki khnang ba kan ym wanrah ia kiba kum kitei ki jait jingjia ba sngewsih hadien habud.
Shillong, 29 Nailar:Ki khubor ki la saphriang ha kylleng ha Mawkynrew Konstitwensi ba u MDC ka seng Congress u bah Banteidor Lyngdoh (Paidang) un ym ia khun na ka seng Congress ha ka elekshon MLA 2018 naba la ong ba ki paidbah katei ka konstitwensi kumba ka long mynta ki la kyrngah khlieh ia ka seng Congress.
Ki paidbah ka Mawkynrew konstitwensi ki la iathuh ba u bah Paidang ryngkat bad ki nongkyrshan ba radbah jong u, ki la shim rai ba um dei shuh ban dang ia khun na ka seng Congress ha ka elekshon MLA.Shuh shuh la ioh jingtip ba tang mar ia phriang katei ka khubor ka seng HSPDP ka la leit tyrwa sha u bah Paidang ba un ia khun noh na katei ka seng ha ka elekshon MLA 2018.
Katkum ka jingioh lum jingtip la ong ba u bah Paidang haduh mynta um pat ai ia ka rai kaba khadduh sha katei ka seng,hynrei la sngewthuh pat ba u don jingmut ban ia khun na ka PDF kaba dei ka kynhun synrop kaba synshar ha KHADC kaba la sawa jam ba kan dei ka seng saiñ pyrthei ha u 2018.
Ki tyllong khubor ki la iathuh ruh ba lada jia ba ka jingiakren ban thaw ia ka PDF kan urlong u bah Paidang un ia khun beit na ka PDF hynrei lada jia pat ba u bah Pynshngaiñ N Syiem un ym thaw ia ka PDF u bah Paidang u lah ban kynriah noh sha ka seng HSPDP.Shillong, 29 Nailar:U bah Sajay Laloo, ula ujor ha Supreme Court mynta ka sngi, halor ka hukum jong Chief Justice barim, U Uma Nath Singh, uba la shongthait ha U Kyllalyngkot 2016 ha ryngkat bad U TNK Singh, uba la shongthait ha ka 1tarik Rymphang 2016, ha kaba ki la bthah ia ka sorkar Jylla, ba kan ai jingiada kaba biang ia ki, ha ka kyrdan Z category, wat ynda haba ka la dei ka por shongthait jongki ruh.
Kitei ki nongbi-shar, ki la bthah ruh, ba dei ban leh kumba leh ka sorkar Sikkim bad ban ai ka jaka shong jaka sah kaba biang ia ki bad ki da byrngem ruh ia ki ophisar ba kin tiar bishar, ba ki leh pyrshah kashari, lada jia ba kim pynmih hukum halor katei ka jingkwah jongki.
La shimti ban bishar ia katei ka kam mynta ka sngi, da u nongbishar ba rangbah, U Chandrachud bad u nongbishar Khanwilkar.
La pynmih hukum ia ka sorkar India bad la bthah ruh ia ka sorkar Jylla, ba kan wad ia ki jingshisha, la ka don ne em kano kano ka jingma ia kitei ki nongbishar ha kine ki sngi.
La buh sngi ban bishar biang ha ka 5tarik Nailur 2016 bad ka Supreme Court, ka sngew lyngngoh, ba kumno ka sorkar Jylla, ka shu sngap man man halor katei ka rai jong kitei ki nongbishar.
La bthah ruh ia ka sorkar Jylla, ba kan batai ia ka jingmut jongka, halor katei ka phang, ha kawei pat ka sien shong bishar.
La mihkhmat ia U bah Sajay Laloo, da u riewsaid ba rangbah, U Vjay Hansaaria, ha ryngkat U Amit Kumar.
U Hansaraia, u ong ba katei katei ka jingleh, ka long kaba pyrshah ba kan mushlia ia ka kam jong ka sorkar, katba kum ka artikel 226 jong ka riti synshar jong ka Ri India.
Shillong, 29 Nailar:Ka FKJGP ka la maham ba ki ki nongniah bus saw (Shillong Public Transport Service bad Shillong Special Transport Service) kim dei ban iaid kyrkieh katba ki nongshong kim pat lap ba kiew hapoh bus bad bym dei ban iaknieh ban iaid shakhmat khamtam ha jaka ba long iew bad khapngiah namar ba ka buh jingma ia ki.
Ha ka jingpynlait kywroh, u Vice President ka seng u Bah Palwanbor Syiem u la ong ba ka Seng ka kyrpad ia u paidbah lada lap ia ki nongniah baleh khlem akor kin pyntip sha ki nongialam jong ka seng bad shim number kali bad ka por ba jia khnang ba ka seng kan leh ia kaba donkam.
U la ong ba ka seng ka la ioh shibun ka jingujor na ki paidbah ba shong ia ki bus Saw Sorkar ia ka jinglong khlemakor jong ki nongniah bus bad ki nongbud khamtam hapoh Sor Shillong ba ki paidbah ki ud ba bun bun sien ki nongshong bus kim lap ba kiew khamtam ia ki khynnah skul kila iaid la ka iaid ban iabeh ban thep nongshong ban kamai bun bad don ruh wat kiba mynsaw tang ba kyrkieh ban iaid khlem akor kine ki nongniah bus saw, kiba iaknieh ban iaid shakhmat para bus saw ban thep nongshong kaba long ka jingma ia u paidbah ba iaid lynti tang ka jingiaknieh kamai jong ki.
Ban lait na kano kano ka jingma ia u paidbah ba leit ba wan, ka FKJGP Sengkmie ka maham jur ia ki ba kim dei ban leh kumne bad lada don ki nongshong kali ba iakynduh ne lap ia kum kane, ki dei ban pyntip sha ka seng ba kan leh ia kaba donkam, u la bynrap.
Shillong, 29 Nailar:Wat hadien ba la pynkut ia ka jingiakren ha ka jingialang, kaba la dep ba ka sorkar kan ym ai lad da lei lei ruh ban khlong Uranium ha kane ka jylla bad kumjuh ruh ban pyntrei ia ka surok 2 Lane na Wahkaji sha Mawtha-bah, lada khlem da ioh ia ka jingmynjur u paidbah, pynban ka sorkar ka dang khot ia kren biang ia ki sengbhalang bapher bapher kiba pyrshah ia katei ka jingwan ka surok 2 lane naba ki shim ba ka surok 2 Lane dei ka lynti sha ka jingtih Uranium.
Katkum ka jingtip ba u Rupang u la ioh lum la ong ba ha ka 31 tarik mynta u bnai ha ka por 12:15 baje mynsngi u myntri rangbah ka jylla u la khot ia kren ia ki sengbhalang kiba pyrshah surok bad ka mat jingiakren ba la khot ia ki, ka dei halor ka surok 2 lane.
Hadien ba la ioh ia katei ka jingtip u nongthohkhubor u la pyrshang ban wad jingtip kaba kham bniah na ki sengbhalang hato la katei ka khubor ka long ne-em kaba shisha ba u myntri rangbah u la khot ia kren ia ki bad la ioh jingtip ba ka dei ka khubor kaba shisha.
Haba ia kren bad u General Secretary jong ka JACSO uba dei ruh ha kajuh ka por u General Secretary ka HYC u bah Robert june Kharjahrin u la ong ba ka long kaba shisha ba ka sorkar ka la khot ia kren ia ki bad la kdew ba ka mat ia kren ka dei halor ka surok 2 Lane.
Utei u nongialam ka JACSO u la ong ba kumba la ieng naduh kaba sdang katei ka seng ruh kan iai ieng ha ka juh ka sur kata ban pyrshah beit ia katei ka surok.
Une u nongthohkhubor u la ioh jingtip ruh ba mynta ka la don ka jingtynruh na ka Ministry of Road Transports and Highway ia ka sorkar jylla ba ka dei ban ai lad ban trei ia katei ka surok bad la ong ba ka don ruh ka jingbyrngem ba lada jia ba kam ioh lad ka jylla kan shem jingeh na bynta kiwei pat ki scheme ha kane ka jylla kiba ia dei bad ka surok.
Katkum ka jingioh lum khubor la sngewthuh ba u myntri rangbah un pyrshang katba lah ban pynkohnguh ia ki sengbhalang da kiba bun ki buit ba kin ailad ban pyntrei ia katei ka surok hynrei haduh katno u myntri rangbah u lah ban pynkohnguh ia ki bad kaei ka ban jia hadien ka jingialang kaba 31 tarik mynta u bnai, la ki sengbhalang kin dang pyrshah ne kin iaid da kiwei pat ki lynti?.
Shillong, 29 Nailar:Ka Civil Society Women’s Organization (CSWO) ka la thep jing-ujor biang da ka PIL ha kane ka sngi Nyngkong ha ka Meghalaya High Court ban bret noh ia ka rai jong u Lat ka jylla ban pynksan ia ka kam bat ar kam ba kam hap ha ka ain mait kyrteng ia u MLA ba long MDC.Ha ka jingujor ka CSWO, ka la dawa ba dei ban pynduh noh ia ka Prevention of Disqualification (Members of Legislative Assembly of Megha-laya) (Amendment) Act, 2015 bad ban pynbna ba ka Entry 9 jong ka Act, 1972, kaba don mynshwa ha kane ka ain, dei kaba bakla ba la pynksan da u Lat kaba palat ha ka bor jongu.
Ha kane ka PIL thymmai, ka CSWO ka la pynngat lang ia ar ngut ki MDC ka Garo Hills Autonomous District Council ba long MLA kynthup ia u Brigady Marak bad u Cherak W Momin nalor ki 8 ngut ki MLA/MDC ha kane ka JHDAC bad KHADC.U Marak bad u Cherak ki bat ruh mynta kum ki parliamentary secretary ha kane ka sorkar MUA-II.Ha ka PIL ba la thep ha ka Meghalaya High Court, ka president ka CSWO kong Agnes Kharshing ka la ong, “Ka hukum jong u Lat ban pynksan ia ki MLA/MDC ba bat ar kam ba dei ban pyndam noh bad ki dei ban hap ha ka ain mait kyrteng katkum ka Rule 17 (1)(a) jong ka Assam (Meghalaya) Autonomous Districts (Constitution of District Councils) Rules, 1951 bad katkum ka Article 191 (1)(a) ka riti synshar ka ri".
Ka la ong ba kam ju don kano kano ka hukum ba la pynmih da u Lat ha kaba iadei bad ka jingpynduh ne pynneh ia ki MLA/MDC katkum ka Rule 17 (1) (a) jong ka AD Rules, 1951 kaba u la dei ban pyndonkam da ka Rule 18.
Ia ka jingthoh ba la phah sha u Lat barim ha u snem 2014 ba long u KK Paul ban pan jingshai halor kane, ym shym la pan jingshai eiei na ka Election Commission of India (ECI).
Ka Kong Kharshiing ka la ong ka sorkar jylla bad ka District Council, ki tip ia ka ain mait kyrteng ha ka Rule 17 (1) (a) jong ka AD Rules, 1951 bad ka Article 191 hynrei kim shym la leh ban pyntreikam.
Shillong, 29 Nailar:Ha ka 2 tarik mynta u Nailur, ka East Khasi Hills Local Taxi Welfare Association kan pynlong ia ka jingiaid paidbah naduh Khyndailad na ophis ka State Bank of India bad nangtei kan iaid ter ter, tawiar ia ka Secretariat bad kan kut ha kajuh ka jaka, ha kaba katei ka jingiaid paidbah kan sdang naduh ka por 11 baje mynstep.
Ki Taxi kamai ha Shillong ki la jied ia katei ka sngi ban iaid paidbah kum ka dak ka jingiasnohkti lang bad ka All India Trade Union ( AITU) kaba la pynbna ia khih ha katei ka sngi kum ka dak ka jingpyrshah ia ka jingpynkiew dor ia ka bai Insurance.
Ha katei ka jingiaid paidbah ki Taxi kin rah ruh bad ki pla kad kiba don ki jingthoh bapher bapher ban pyrshah ia katei ka jingkiew dor ka Insurance bad kumjuh kiba ia dei bad kiwei pat ki jingeh ki Taxi, kiba ki la ju iai dawa na ka por sha ka por.
Haba ia kren bad ki nongthohkhubor u General Secretary ka seng ki nongniah Taxi ha East Khasi Hills u bah Wandonbok Jyrwa u la ong ba katei ka sngi kan dei ka sngi ba baroh ki nongtrei kiba ioh ia ka jingsiew kaba rit kin ia shim bynta lang.
Katei ka jingiakhih kan dei kaba yn ialam da ka Joint Action Committee ( JAC) jong ki kali kamai ha baroh kawei ka jylla bad ha katei ka jingiakhih yn ia shim bynta ruh da kiwei pat ki kynhun kiba ioh ka jingsiew kaba rit kum ki nongtrei ASHA, ki Aganwadi,Muster Roll bad kiwei pat.
Ki nongkamai Taxi, ki la pynsngew sha ki nongthohkhubor ia kiwei pat ki mat kiba ki la ju ia kren naduh mynshuwa kiba ki ia kynduh jingeh ha ka kam kamai jong ki.
Shillong, 30 Nailar:Ha ka 25 tarik mynta u bnai ha ka por 8:30 baje mynmiet uwei u briew uba la tip kyrteng kum u Kartick Karmakar uba shong basah ha ki thaiñ Umpling, Rynjah u la shah kem na motphran.
Utei uba la shah kem u dei uba la buaid bad u la hylla kyrkait, kob briew bad u tim sih ruh ia ki pulit kiba iaid pahara.
La rejistar da ka NON FIR Case pyrshah ia u ha Lumdiengjri P.S case no No.33/16(Part-III) u/s 110 Meghalaya Police Act bad la phah sha ka ingbishar jong ka kong D.Sohtun, Judicial Magistrate 1st Class, Shillong Court, bad la rai pynrem ia u ryngkat ka kuna kaba T.5000 tyngka.
Jowai, 30 Nailar:Ki ar-tylli ki seng-bhalang, kiba kynthup ia ka Khasi Jaintia National Union (KJNU) bad ka Meghalaya People United Front (MPUF) hadien ba la ioh shibun ki jingujor na u paidbah ba bun ba lang khamtam na ki nongniah trok ba ki la hap ban siew shibun ki khajna bad la mih sa ki khajna jong ki Dolloi, te dei halor kane na ka liang jong ki ar-seng ki la dep pule bha ia ka hukum jong ka Supreme Court, kaba 29tarik Naitung 2016 bad katkum kane ka hukum, kam shem la kdew ne pynpaw ba ki Dolloi ki lah ban khrong khajna lyngba ki surok bah national highway bad shuh shuh na ka liang jong ki arseng, ki kwah ban pynpaw ba kim shem la pyrshah ia ka khajna kaba ki ju lum ki Dolloi baroh shi katta na ki iew ki hat ki ba don hapoh ka Ilaka jong ki hynrei kim dei pat ban khrong na ki Trok bad halor kane ki ar-seng ki la dep ia kynduh ruh ia u CEM ka JHADC ha ka 29tarik Nailar 2016 bad na ka liang jong u CEM u la pynpaw ba ma u bad ka ec jong u kam shym la ai bor ia ki Dolloi ba kin leh kumta.
Te kumta na ki ar-seng ki la ia kynduh ia u Deputy commissioner ka West Jaintia Hills ryngkat bad ka Dorkhas ban dawa na u ba un pyndam noh mardor ia ka jingbuh khyrdop khajna be-ain da ki Dolloi, bad ka JHADC ruh ka la dep ban ai da ka jingthoh sha u Superintendent of Police (SP) kumjuh sha u Deputy Commissioner (DC) ka west Jaintia Hills district bad halor kane na ka liang u DC u la kular ha khmat ki ar-seng ban leh ia kaba donkam.
Kitei ki ar seng, ki ong ba lada ka sorkar lyngba u DC kim leh eiei halor kane na ki ar-seng kin shim da ki wei pat ki sein-jam kiba kham tyngeh bad lada donkam ki ar-seng kin leit tied wat ia ka jingkhang jong ka court ba don burom, pynkut ka kyrwoh na ki arseng.
Shillong, 30 Nailar:Uwei u samla na ka shong Mawlai Datbaki u la shah rong ha ka umsaw mynhynin ka sngi ha ka wah kaba don hajan ka NEHU kaba la ju tip kum ka Wah Thum thum.
Utei u samla u dei uba ju tip kyrteng kum u Banman-bha Nongkhlaw uba ki ju khot ieid u Andy, 26 snem karta.
Katei ka jingjia ka la jia mynhynnin ka sngi ha ka por 2 baje eiei katba utei u samla u dang pyrshang ban kam na shiliang sha shiliang ka wah hynrei ka um kaba khlain bor ka la wan kynsan bad ka la rong ia u.
La ioh khwai ia ka metiap jong u mynta ka sngi na lyndet ka Polytechnic , Kynton Massar.
Utei u samla u la iehnoh shadien ia ar ngut ki para kynthei bad shynrang jong u.
U shong u sah ryngkat lang bad u paieit jong u namarba ka kmie jong u ka khlad noh naduh u snem 2002.
Shillong, 30 Nailar:Mynta ka sngi ha ka por 1:45 dang step ki pulit ki la lap ia u Banshandor Syiem,30 snem karta ba u la thiah lyngktar khlem tip briew shuh ryngkat ki dak mynsaw ha Mawlai Iew rynghep bad la pynkit ia u sha Civil Hospital, Shillong na ka bynta ban shah sumar hynrei ha ka por 7:30 baje mynstep u la khlad noh ha katei ka hospital,ki pulit ki dang tohkit ia katei ka jingjia.
Shillong, 30 Nailar:U Vice President ka seng Block Congress na Mawkyrwat u bah Diver-land Lyngdoh u la pyn-paw ka jingbitar namar ka jingshah pynhap shuki u bah Rowell Lyngdoh ha u myntri rangbah ka jylla u Dr.Mukul Sangma.
Haba ia kren bad u Rupang u bah Diverland u la ong ba jingleh u Dr.Mukul ka la ithamula ha kaba u nud ban pynhap shuki kat ia u dkhot ba la rangbah duh ka seng Congress, khlem da kynjoh ktien bad khlem kano kano ka daw.
“Ka I thamula bad ka long kaba lyngngoh ba kat u nongialam ba la rangbah ka seng uba la pynkhie im ia ka seng naduh u snem 1983 , ym shym la kheiñ snep satia hynrei la shu pynhap shuki noh khlem da kynjoh ktien na ki para nongialam" ong u ba Diverland.
Haba la kylli kaei ka sur ki paidbah nongkyrshan ka seng Congress na Mawkyrwat hadien ka jingshah pynhap shuki u bah Rowell, u bah Diverland u la ong ba baroh ki ang lyngngoh hynrei u la ong ba kin ym shongthait ban ia khun namar katei ka jingjia.
Haba la kylli hato ka lah ban poi sha pud uba kin phet seng noh u bah Diverland u la ong “Ngin ym phet seng satia,hynrei ngin ia khun beit hapoh ka seng".
Katkum ka jingong utei u rangbah la sngewthuh ba kan don ka jingiakyrjiaw kaba jur bha nangne shakhmat hapdengu ba Rowell bad u Dr.Mukul Sangma ha kaba katei ka kam ka la sdang mynta ban poi sha ki heh ka AICC.Halor katei ka jingjia ki paidbah nongkyrshan jong u bah Rowell Lyngdoh ki la pynlong jingialang mynta ka sngi ha Mawkyrwat ban pyrkhat ia katei ka kam, ha kaba baroh ki la pynpaw ka jingsngewsih kaba jur bad ki la shim ba katei ka dei ka jingleh lyndet ia u MLA jong ki uba dei ruh u nongialam ba radbah katei ka seng ha ka jylla.
