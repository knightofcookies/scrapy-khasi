Ki nongniah kali kiba hiar dih sha bam ja ruh ki dei ban bud ryntih bad ki nongniah trok ruh ki dei ban pyntip sha ki waheh shnong ne nongialam ka Raij Namdong shuwa ban rung shapoh shnong ban buh jingthoh iaka leit ka wan jong ki.
Haba jia ba iap briew ruh dei ban pyntip sha ki waheh shnong bad la kyntu ban buh register ban thoh iaka kyrteng bad mobile number jong ki nongwan sngewlem bad kumjuh ia kiba iathoh shong kurim ruh ki dei ban thoh haka register.
Ki dukan ha Namdong kidei ban plie naduh ka por 8.00 baje mynstep haduh 7.00 baje janmiet.
Ym shah ban pynlong iew ha surok lait noh tang ki dukan kata da kaba bud iaki kyndon ka Social Distancing.
Ki trai mawsalin mawria kim bit ban lumthup maw harud surok naduh Ladmynnor haduh Namdong bad ki kali kit maw yn shah tang ia trai kali na Ksehrynshang haduh Saitsama.
Ha kawei pat ka khubor ka Dorbar Shnong Ksehryngshang haka jingialang kaba la long haka 24 tarik mynta u bnai ha iing LP School Ksehryngshang ka la shim iaka rai ban khang iaka jingrung jingmih ki briew nabar shnong shapoh u pud u sam ka shnong.
Kino kino ki briew kiba nabar kiba rung shapoh shnong ki hap ban ioh jingbit ne iohbor shwa na ka shnong da kaba phone haki number jong u Waheh Shnong u M Timung 8787631328/7085647710.
Uwei u rangbah bala tip kyrteng kum u Sukmon Dhar (35) ula ngam jyllop ha ka Wah Umngot mynta ka Sngi U Blei.
Kane ka jingjia kala jia haka por 5:45 haka shnong Darrang, Amlarem Sub Division, West Jaintia Hills District.
U Secretary Shnong ka Darrang u ma Kitbok Ryngksai ula iathuh ba une u rangbah ula leit khwai bad hadien ba woh u ksai shapoh um ula leit pyllait, hynrei namar ba khlain bor bad heh ka wah Umngot watla u nang ban jngi ula ngam jyllop.
La iathuh ba haduh mynta kim pat lap iaka met jong u.
Ka Rotary Club Jowai kum shibynta ka jingrakhe ia ka Environment Week haka 25 une u bnai kala pynlong iaka jingthung dieng ha phyllaw jong ka Jowai Polytechnic.
Ha kane ka jingthung ka Rotary Club la shimbynta nonghikai bad ki khynnah pule ka Jowai Polytechninc.
Shwa ban sdang ka jingthung ia ki tynrai dieng ladon ka jingialang lyngkot hapoh ka jing pyniaid u Rtn.
SK Lato, MPHF, President Rotary Club Jowai.
Kiwei kiwei kiba kren ki kynthup ia Rtn.
K.Pakma, Chairman Rotary international Environment Mission Jowai bad u Tapseng Marak, Lecturer Jowai Polytechnic.
U Rtn.
Longda Bamon, Community Director u la ai ki kyntien khublei.
Ban iakhun pyrshah ia ka jingpang khlam Covid-19 kaba la pur sted bad saphriang ha ka District bad ha ka Jylla hi baroh kawei, Ka Dorbar Shnong Pamra Kmaishnong, East Jaintia Hills District ka la pynbna da ki kyndon ha kaba iadei bad ka rung ka mih shapoh u pud u sam ka shnong naduh mynta ka sngi tad haduh pynbna da kumwei pat.
● La khang pyrshah ia ki briew ba na bar shnong ban leit ban wan shapoh ka shnong naduh ba pynbna ia kane ka hukum khnang ban iada na ka jingpursted bad saphriang une u khniang jingpang Covid-19 ● La mana pyrshah ia ki nongleit nongwan ba ymbit ban biah bad bret klumar ia ki plastic ki jakhlia ha ki surok ne ha ki jaka paidbah.
● La khang pyrshah ia ki Nongdie Nongthied ki ba nabar shnong ban wan die ia ki tiar ki tar jong ki shapoh u pud u sam jong ka Shnong.
●Ia ki Nongleit Nongwan ba nabar Shnong la khang pyrshah ba kimdei ban thied jingthied na ki dukan bapher bapher jong ka shnong.
● Kino kino ki ba rung shapoh ka shnong na ka bynta ki jingdonkam kyrkieh dei ban iohbor na u Rangbah Shnong ne na u Secretary Shnong.
Ia kine ki kyndon la pynmih kum ka lad ban iada ia u paid Nongshong Shnong na ka jingsaphriang ka khlam Covid-19.
La kyrpad iabarohlang naduh ki paid Nongshong shnong bad ki Nongleit Nongwan ba nabar shnong ba phin sngewbha ban iatreilang bad ban bud ryntih ia ki kyndon ba la bthah da ka tnad ka koit ka khiah bad ban bud ryntih ruh ia ki kyndon ba la mana na ka liang ka shnong.
Lada lap ia kino kino ki bymkohnguh bad burom ia kitei ki kyndon yn sa aiti sha ki bor jong ka ain ban leh ia kaba donkam.
Kane ka long katkum u kyrwoh bala phaha da u IK Rymbai, Secretary Shnong Pamra Kmaishnong.
I Kong Phromlis Synnah ba shong ba sah ha Moosalyngkat, Jowai I la khlad noh haka 26/07/2020.
Ka jingleit on tep ia I kan long lashai ka sngi 27/07/2020 ha u lum jingtep ka Balang Thadlaboh Presbyterian, Jowai.
Ka Barato Pyllun Truck Four-wheel Shaktiman Pickup Owner Association (BPTFSPOA) kala pynpaw iaka jingsngewnguh ia u MLA Mowkaiaw ma Nujorki Sungoh bad ka ophis u Executive Engineer PWD North Division Jowai ban shna iaka jingkieng Rymphum kaba don ha wah Myntang hajan ka shnong Laskein.
Ka ophis u Executive Engineer PWD(Roads) ula pynbna paidbah bala khang ia kane ka jingkieng kaba pyniasoh iaka shnong Laskein  Barato naduh Nailar 3 tarik haduh Naiwieng 30 ba kin shna bad maramot iaka jingkieng kaba la julor.
Kane ka synjuk kala ai khublei ia u MLA jong ki ma Nujorki Sungoh, SE PWD, EE PWD North ka SDO PWD kiba la wan jurip bad shim jingkhein ban sdang shna ia kane ka jingkieng kaba pyniasoh ia bun tylli ki shnong ha ka thain Mowkaiaw.
Kane ka jingkieng kadei kaba iaid bha ki kali ki motor naduh ki trok shaktiman, pickup bad ki kali kamai naduh na Barato, Mukroh, Saba, Maitdein, Iongkynshur, Iongkwang, Thangrain ban leit donkam sha Block ophis ka Laskein, ban shimd dawi ha Laskein CHC bad kiwei kiwei ki kam bad shaduh sha Jowai.
“Ngi kyrpad iaka tnad PWD ban pyndep ia kane ka jingkieng haka por kaba biang khnang ban myntoi u paidbah bad ban lait shah ktah haka bai leit ka wan bala jngai lynti ban leit na Nartiang," ong u President BPTFSPOA Ma A Sungoh bad u General Secretary BPTFSPOA Ma  C Timung.
Kawei ka longkmie kala shitom jur hadien ba kala shah ot pdot bad shah dung hala u jong u lok haka shnong Iongkwang, kaba hap ha Elaka Shilliang Myntang, West Jaintia Hills District.
Kane ka jingjia kala jia haka 22 tarik haka por 7:30 pm ha ka iing sah jong ki ha Iongkwang bad iaka jingmudui ejahar la mudui haka sngi Saitjain ha Nartiang Police Station.
Kane ka longkmie kaba shah ot pdot bad shah dung dei kaba la tip kyrteng kum ka Naroi Langstang bad u lok jong ka u dei Ardabiang Suchiang.
Katkum ka jingmudui ejahar la ong ba une u Ardabiang Suchiang ula ot ia u pdot ka Naroi bad dung iaka naka bynta ka kpoh bad ka shitom jur bha bad ka don ha ICU ha Dr.Norman Tunnel Hospital, Jowai.
La ong shuh shuh ba une u Ardabiang hadien bala dep leh ia kane ka kam ula byrngem byrsit ia baroh kiba haiing jong ka lok bad ula phet krad ialade.
Haduh bala thoh ia kane ka khubor ki Pulit kim pat ioh kem ia u Ardabiang Suchiang, uba phet rieh na ka bor jong ka aiñ.
Halor kane ka jingjia ka Hynñiewtrep Achik National Movement (HANM) kala pynrem jur ia u Ardabiang Suchiang u riew thrangsnam bad kyntu iaki bor pulit ban thwet ia une u briew bad ban pynshitom katkum ka kyndon jong ka aiñ.
Ka All Jaintia Poultry Trader Association (AJPTA), ka synjuk jong ki nong die syiar lane khaïi syair napoh rilum Jaiñtia kaba la dep ithuh (recognize) lane (registered) bad ka sorkar kala pynlong iaka jingialang ba kyrkieh ha kine ki taiew bala dep ban iatai sani bha halor ki jingeh ba iakynduh ki nongdie wholesale (die lang) iaki syiar broiler bad syiar layer naka por shaka por.
Ha kane ka jingiakynduh lang naka liang ka AJPTA da kawei ka sur la rai bad iaid katkum ka riti treikam (constitution) jong ka association bad kala rai ban khot affiliate (iasoh) noh ia baroh ki nong die syiar wholesale broiler, layer bad kroiler kiba hap hapoh u pud u sam jong ka Rilum Jaintia baroh kawei hapoh ka lama jong ka AJPTA.“Ka jingthmu ba ban khot pynrung kyrteng ne iasoh ia ki nongdie syiar kalong ban tehlakam iaka jingrung klumar ki syiar napoh Assam sha ki district jong ngi khlem ka jingtip ka association.
Kawei pat ka daw ka dei ban khanglad ia ki briew kiba na Assam ba wan die khutia lane kiba wan die wholesale sha ka thain jong ngi kaba wanrah ka jing duhnong kaba khraw iaki trai jylla bad pynklumar iaka iew iadie iathied syiar khamtam haka dor ka mur hapoh ki district," la ong u secretary AJPTA u ma Kyrshan Rymbai.
Ula ong ruh ba ha kaba iadei bad ka jingdie wholesaler ka AJPTA ka shah tang ia ki briew kiba la dep iasoh bad ka synjuk ban wanrah syiar na Assam hapoh ka district khnang ban lah ban tehlakam iaki bar jylla kiba wan die wholesale ban iabit iabiang lang baroh kji nongdie bad nongkhaii syiar trai jylla.
U Ma Kyrshan ula ong ba baroh ki nongdie syiar ki dei ban pynrung kyrteng hapoh ka synjuk ha lane shuwa ka 30 tarik u September (Nailur 2020) lane phone ha une u nomber 6909537140 (Kyrshan Rymbai Secretary AJPTA).
Ka jingdawa ban kyntiew kyrdan iaka jaka sumar, ka Padu Dispensary sha ka Primary Health Centre kala nang ioh ka jingkyrshan na u paidbah nongshong shnong ka Padu bad ki shnong kiba shaniah ha kane ka jaka sumar kaba la rim bha ha Amlarem Sub-Division.
Ka FKJGP dang shen haka jingwan jurip u myntri ka koit ka khiah, Bah AL Hek kala ai da ka dorkhat ban pynkynmaw ia u halor ki jingdawa bala buh naduh u snem 2012 kaba u myntri ruh u kubur ba donkam ban pynbha ia baroh ki jaka sumar haka jylla.
Ka FKJGP War Jaintia haka 5 tarik une u nai kala khot jingialang ha Community Hall jong Community hall Padu Mawsku.
La iadonlang ki waheh shnong bad Secretary shnong na ki 13 shnong kiba kynthup ia ka Padu bah, Padu Mawsku, Padu Mawjyllang, Khonglah, Nongbareh rim, Nongbareh Lyntiar, Ammutong, Mawlong, Pamshadong Shnong, Pamshadong Shmia Shyiang, Mawngap, Amkoi bad ka shnong Kudeng Rim.
Nalor kine ki shnong la iadonlang ruh ki nongialam ka KSU bad HYNF Ha kane ka jingialang hadien ka jingiathir sani bha la rai ban thaw da ka Joint Action Committee on Demand of Up Gradation of Padu State Dispensary to PHC.U Reachingson Kongwang un khlieh ia kane ka committee kum u Chairman, Stelin Mukhim kum u Secretary.
U Seilut Pohshna – Vice Chairman, Shlur Mukhim – Vice Chairman, Worsing Khonglah – Asst.Secretary, bah Lurman Talang – Joint Secretary, Dr.Arwind Khonglah – Adviser, Witness Pohtam – Adviser, Tarson Lymba – Adviser, kynthup ia baroh ia ki rangbah shnong bad Secretary na ki khatlai tylli ki shnong ki ban long ki executive member.
U Shlur Mukhim President ka FKJGP-WJC haba ai jingkren u la iathuh ba kane ka state  Dispensary kaba lah jan dap da ki sanphew snem ka rta, ka long kaba lah shah ieh khunswet lah slem ha ki bor ba dei khmih bad ka long ruh sa tang kane kawei hapoh ri kum Jaintia kaba ym pat shym la kyntiew kyrdan satia haduh mynta.
Ula ong kala dei ka por iaka sorkar bad ki nongmihkhmat ban phai khmat ban kyntiew kyrdan ia kane ka jaka sumar bad ban pynbiang iaki jingdonkam baroh ban myntoi ka thain.
Ka Dorbar Shnong Mutong, East Jaintia Hills District kala pynlong iaka prokram jingpynkup burom ïaki khynnah skul bad nonghikai ka shnong Mutong haka 5 tarik une u bnai.
Kum ka dak ban rakhe ïaka sngi kyrpang jong ki nonghikai kala pynkup burom 21 ngut ki nonghikai kiba na katei ka shnong bad 11 ngut ki khynnah kiba la pass bha haka SSLC kynthup iaka Veronica Kyndait kaba la pass kaba la ioh 86 percent na kane ka shnong.
U ma Kor Sympli, uba long u kpa jong u MLA ka Khliehriat uba long ruh u myntri sorkar ula long u kongsan ha kane ka prorkam.
Ula iaroh iaki nonghikai kiba la len lade ban sam jingnang jingstad sha ki khynnah bad ban tei iaka lawei ka jong ki.
U District Magistrate jong ka West Jaintia Hills District ula pynbna containment areas iaka Dowel Petrol Pump bad ka iing ha Kiang Nangbah Road, Iawmusiang, Jowai.
U District Magistrate ula pynbna containment hadien bala ioh ka report na ka tnad ka koit ka khiah ba don kawei kaba trei ha kane ka petrol pump ka la iabit khlam COVID-19 bad ka sah ha Kiang Nangbah Road ne wah Nangbah Iawmusiang haka iing jong ka kong Harbiancy Lamar.
Khnang ban pyndep iaka contact tracing ne ban buddien ia ki briew ba iakynduh kane nongtrei ka petrol pump la khang ban mih ban rung ha kine ki jaka naduh 5 Am jong ka 6 tarik haduh 5 AM jong ka 9 tarik une u bnai.
Uwei u nongniah trok ba kit dewbilat na Amrit Cement, East Jaintia Hills ula bit khlam COVID-19 bad ia kane la lap hadien ba ka kali kaba u niah kala iatakhuh bad kawei kali rit ha Phramer haka step Sngi U Blei.
Ki pulit kiba trei ha Phramer kiba leit jurip iaka aksident, kaba iatakhuh ka trok ba niah une uba bit khlam bad ka kali rit kila kit ia u sha Ialong Civil Hospital ban pyndep iaka medical, hynrei haba la test la lap pynban ba une u nongniah trok u dei uba la bit khlam COVID-19, iathuh ka khubor.
Halor kane namar ba kine ki pulit kila ia jan ban une uba ibit khlam la bthah iaki ban shong quarantine.
Kine ki pulit kiba hap shong quarantine ki don ar ngut.
Ka tnad ka koit ka khiah jong ki ar district, East bad West Jaintia kin hap ban buddien shuh shuh halor kane ka jingbit khlam une u nongniah kali ban tem iaka jingpur ka khlam.
Ka jingiaid kjat ban hikai shaphang ka jingbam tynrai hak shnong Mulum, West Jaintia Hills District kala long kaba jop ha kaba la lap haduh 39 tylli ki jingbam bad dawai kynbat kiba tei iaka met u briew.
Ka Society of Urban and Rural Empowerment (SURE) ha ryngkat ka jingïatreilang bad ka North East Slow Food and Agro biodiversity Society (NESFAS) lyngba ka projek ‘No one shall be left behind initiative,’ kila pynlong ïaka Agro Biodiversity Walk (ADB) ka jingïaidkjat ban ïoh jinghikai shaphang ka spah mariang haka 4 tatik u Nailur haka shnong Mulum.
Ïa kane ka prokram la pynlong shabar haka kper bad kumjuh ruh sha khlaw bad da kaba bud ryntih ïaki kyndon sorkar (SOP).
Ka jingthmu jong kane ka jingïaid ADB ka long ban hikai ïaki samla shaphang ki jhur, ki soh bad ki dawai kynbad kiba don haka shnong Mulum kaba hap hapoh ka Laskeñ development block jong ka distrik West Jaintia hills.
Haka juh ka por ruh ka jingangnud ka long ban ai mynsiem ïaki samla ba kin sngewthuh ïaka jingkordor jong ka spah mariang kaba ngi don bad ban ïada bad sumar ïaka kumjuh.
Kiba la ïashim bynta ha kane ka jingïaidkjat ki dei ki dkhot jong ka youth club ne seng samla, ki dkhot jongka Participatory Guarantee System (PGS) group bad ki skhot jong ki Self Help Groups (SHGs) kiba don ha kane ka shnong.
Ki don 30 ngut ki nongïashim bynta hakane ka jingïaidkjat kaba sdang naduh naka kper-ïng bad nangta ki ïaid pat sha ka khlaw kaba don hajan  jong ka shnong ban pynithuh bad lum jingtip shaphang kita ki jingbam tynrai.
Arngut ki nongbat jingstad tynrai hapoh ka shnong kiba kynthup ïa ka kong Reviancy Suchiang 56 snem ka rta kaba long ruh ka dkhot jong ka Agro biodiversity Learning Circle (ALC) kumjuh ka dkhot ka PGS bad u ma Marki Lamare 25 snem ka rta uba long u nongai dawai kymbat kila lamkhmat ïa kata ka jingïaidkjat ban pynithuh bad hikai ïa kiba ïashim bynta shaphang ki jingbam tynrai bad ki kymbad dawai.
Ka kong Reviancy Suchiang kala ïasam ïaka jingtip jong ka shaphang ki jingthung kiba don ha kane ka thañ kiba ki briew ki pyndonkam ban bam.
Kine ki kynthup ïa kiba ki ïoh nala ki jong ki kper bad kumjuh ruh kiba mih ha khlaw.
U samla Marki Lamare pat uba la ïohpateng ïa rukom ai dawai kynbad ula ïasam shapha ki jingthung kumjuh ki soh bad ki thied kiba pyndonkam ban shna dawai.
Kane ka kynhun kala ïohlum bad buh jingthoh jin haduh 25 jait ki jingthung, 9 jait ki jhur bad jingbam khlaw bad 5 jait ki kynbad dawai.
Ki jingbam ki kynthup ruh ïaki dohthli kiba ki ïoh na ki pyntha kba.
Hashwa ban sdang ïaka prokram ïaidkjat ka Daka Bareh kaba long ka Field Coordinator jong ka SURE kala pdiang sngewbha ïaki nongïashim bynta da kaba batai ruh shaphang ka jingdonkam ban bam ki jingbam kiba teimet kiba lah ban ïoh nala ka kper bad nala ka shnong ka thaw hi.
I kren shaphang ka jingriewspah jong ka mariang kaba la don lut haka ïaki jingbam kiba u briew u donkam bad kumjuh ruh ki kynbad dawai.
Ka kong Hamsniawpher Suchiang kaba long ka Community Facilitator haka jingkren jong ka ong ba kyrmen ba ka jingpynlong ïaka ADB walk ka long ban hikai ïaki samla ba kin sngewthuh ïaka jingriewspah jong ka mariang bad ban phrung ha ki ïaka mynsiem ban ïeid ïaka mariang bad kaba ker saswdong sawkun.
Ka kong Suchiang ka kynthoh ruh ba ka sngewsih ban ïohi ba ki samla mynta kila jngai naka mariang bad kim nangshuh ban burom ïaka mariang.
Hadien jong ka jingïaidkjat la pynlong ïaka jingshet jingbamtynrai da kaba pyndonkam da ki jhur ki soh kiba ïoh na kata ka jingïaid lynti hi.
Kiba la ïashim bynta haka kynhun khamtam ki samla kila buh shibun ki jingkylli ïa kiba la jubab bad ai jingshai da ki nongbat jingstad tynrai.
Ka samla Risa Synnah (18) kala sngewkmen ba kala ïoh ban ïashim bynta ha kum kane ka prokram bad ong ruh ba mynta kala sngewthuh ba kumno ki samla ki dei ban wan shakhmat ban pynneh pynsah ïaka spah mariang bad ban ïada ïa kaba ker sawdong sawkun.
Ka Dawanroi Suchiang (17) kala don kajuh ka jingsngewkhia bad ki samla mynta kim nangshuh ban burom ïaka mariang.
Ka ai nuksa ba haba kheitsoh haka jaka ban kheit tang ïa u soh ki kdiah pynban wat ïaka tnat ong u diensoh ruh.
U ma Phrang Suchiang (70) uba long ruh u nongrep uba la ïawbha (custodian farmer) ula ong ba u isih bha ïaki briew kiba pynjot ïaka mariang.
Ula ong ruh ba ka dorbar shnong kala dei ban pynshitom ïa kiba kum kine ki briew da kaba shañ daka kuna kaba heh.
Ïa kane ka project la pyntreikam daka NESFAS ha ryngkat ka jingïatreilang bad ki seng kum ka SURE, ka NEN Nagaland bad ka SSC, Shillong haki katto kate tylli ki districk jong ka jylla Meghalaya bad Nagaland bad la kyrshan pisa daka REC.Ka ophis jong ka District School Education officer West Jaintia Hills District ka la rakhe ia ka 59th Teachers’ Day ha Conference Hall ka ophis u Deputy Commissioner, Office, Jowai haka sngi Saitjain.
Ia kane ka sngi kyrpang la pynlong da kaba bud ryntih iaka kyndon jong ka COVID-19 ha kaba kam shym la don kano kano ka rong ka rup ban pynbyrngia kumba ju long manla u snem.
Ka prokam kalong kaba lyngkot bad la iadon tang ki nonghikai kiba ioh iaka district award, ki Scout and Guides bad ki nongtrei ka tnad pule puthi ka district U PK Boro, Additional Deputy Commissioner, West Jaintia Hills District ula long u kongsan haka jingiadonlang ka kong AP Syiem, District School Education Officer bad kiwei kiwei U Boro haba kren kum u kongsan ula ai khublei ïa baroh ki nonghikai kiba ïoh ïaka khusnam District Award halor ka jingshakri jong kum ki nonghikai ban sam ka jingnang jingstad sha ki khynnah bad ban tei ïaka lawei ka jong ki.
Ual kyntu ia baroh ki nonghikai ban ai ka inghikai kaba bha tam iaki khynnah ban phyrnai ka lawei jong ki.
Ka Khusnam District Awards haka kyrdan Secondary la ïoh pdiang da u Deepak kumar Saha Assistant Teacher Govt Boys H/S Jowai.
Haka Upper Primary Level u Hernes Papeng Headmaster Thadmuthlong Pasyih UP School Phramer bad haka Lower Primary Level da u Twinson Rymbui Head Teacher Nongtalang Mission Govt LP School.
Iaka khusnam Best Scout Master la ïoh da u Tohmon Diam Mukhim na ka Khonglah Secondary school Khonglah bad ka khusnam Best Guides Captain ka Brisha Muthoh Little Flower Secondary school Ummulong.
U Ma Rojini Lyngdoh ba juh khot ieid Ma Ro, uba trei kum u nongniah kali jong ka Kiang Nangbah Government College, Jowai ula khlad noh haka 5/09/2020.
Ka jingleit ontep ia u kan long lashai ka sngi 6/09/2020 ha u lum Jingtep ka Balang Presbyterian Khimmusniang haka por 2 baje nohphai sngi.
U MDC jong ka United Democratic Party (UDP) na Bataw Lakadong u Dr.Sankey Shangpung un long u Chairman ba thymmai jong ka Jaiñtia Hills Autonomous District Council (JHADC), kaba ka election jied Chairman thymmai kan long haka sngi Nyngkong.
Ia kane ka elekshon Chairman la hap ban pynlong hadien ka jingiehnoh kam u ma Finelyness Bareh MDC Rymbai naduh u bnai Kyllalyngkot 2020.
U Dr.Sankey u dei tang marwei na ki MDC kiba la thep kyrteng hakhmat u secretary legislative JHADC haka sngi Saitjain.
La synran ia u Dr.Sankey da ki MDC ka UDP bad NPP hapoh ka kynhun jong ka United Democratic Alliance (UDA) kaba dei ka liang synshar ha JHADC.U nongaiktien ka UDA, uba long ruh u EM u ma Phasmon Dkhar ula ong ba UDA da kawei ka sur kila rai ban kyrshan ia u Dr.Sankey ban long kum u Chairman ba thymmai ka konsil.
Ka Synjuk ki 6 Waheh Shnong ba kynthup iaka shnong Raliang, Nongkynrih, Mulum, Mookyndeng, Mulieh & Madankynsaw-Mowkyndeng ki la shim iaka rai ban khang iaka jingleit khwai shaki wah kiba hap hapoh ka jingpeit jong kitei ki 6 Waheh Shnong.
Katkum u kyrwoh bala phah da u D Shadap u Waheh Shnong Mowkyndeng-Madankynsaw ula ong ba ia kane ka rai la shim haka jingialang kaba la long haka sngi Saitjain haka Shnong Mulum.
Kine ki 6 shnong kila mana iaki rawon na kiwei ki shnong kumjuh naki katto katne tylli ki shnong kiba hap hapoh East Jaintia kiba hap ban iaid bad rung lyngba na kitei ki 6 shnong ban sangeh ban wan khwai ha ki wah kiba don ha poh u pud u sam jong kine ki 6 shnong ban iada na ka jingpur ka khlam COVID-19.
Ki wah kiba hap hapoh ka jingpeit jong ka Synjuk ki 6 Waheh Shnong ki kynthup ka wah Myntang naduh Knor shaduh Rymphum, Sakhwe-Myntkung bad ka wah Myntrong.
La shim ruh iaka rai ba ki kali kamai na kitei ki 6-Shnong kin hap ban kit tang iaki nongshong kali kiba don haki shnong jong ki bad ym shah ba kin kit iaki nongleit nongwan ha lynti lait noh ki nongshong shnong jong ki ban suk ban buddien ne contact traciing lada don mano mano ba iabit khlam.
Ka Seiñraij Mukhla hapoh ka jingialam u Langdoh Niam ka Raij Mukhla u Rgh.
Wanbha Lyngdoh ha ryngkat ki Waheh Sankur bad u General Secretary bad President ka Seiñraij Mukhla mynta ka sngi ki la pynlong ia ka Nguh Blei ka dem Blei ha ka duwan knia ne duwan leh Niam ia ka “Blei Synhen" ha ka pung Thadlaskeiñ, Mukhla, West Jaintia Hills District.
Ka Seiñraij Mukhla kala pynlong ia ka Nguh Blei ka dem Blei ha ka duwan knia ne duwan leh Niam ia ka “Blei Synhen" ha ka pung Thadlaskeiñ  bad ha kane ka nguh ka dem Blei u Langdoh Niam ha ryngkat ki Waheh Sankur bad ki paidbah kila nguh la dem ia ka Blei ba kan da kan ker ia ki khun ki roit jong ka Seiñ Raij Mukhla ba kin ioh ia ka met ka phad kaba shait ba khlain bad kumjuh ruh ban beh sha jngai ia kane ka kjut khlam COVID 19 kaba la sar lut ia baroh kiri jong ka pyrthei.
Ki nongialam Niam hapoh ka Seinraij Mukhla ki pynlong ia kane ka jing ai nguh ia ki Blei ki Syiem kiba don sawdong hapoh u pud u sam ka Seiñraij Mukhla bad khamtam ia ka “Blei Synhen" kaba long ka Blei kaba ri bad sumar ia ki khun ka Seiñ Raij Mukhla na kipor sha kipor.
Hadien jong ka jingai nguh la pynkhuid ia ka Duwan Knia bad ki sawdong saw kun jong ka Thadlaskein.
Ia kane ka leh niam la pynlong ruh ia ka mynshem snem ha kane hi ha ka juh ka jaka bad u bnai.
Kum ban shu iathuh ba ia kane ka lehniam ha Pung Tahdlaskeiñ la pynlong ia ka knia ka khriam ka Shad Pastieh shad wait kum ka dak ban ai nguh ia ka “Blei Synhen".
Kane ka lehniam kala duh kala dam da ki phew phew snem mynshwa, hynrei dei tad ha u snem 2010 hapoh ka jingialam u Pa Daloi Elaka Nangbah Rgh, R.M Garod bad ryngkat ka jingialam u Langdoh Niam ka Raij Mukhla bad u Langdoh Niam ka Raij Nangbah ngi la lah ban pynkhie im biang ia kane ka jing lehniam knia bad shad pastieh ia ka pung Thadlaskeiñ.
Ha u snem 2015 da ka juh hi ka sur bad ka jingia sngewthuh jingmut lang la lah ban pyndep biang ia kane ka jingleh Niam ia ka pung Thadlaskeiñ, hynrei ia mynta ka kynti pat ka Seiñraij Mukhla ha ryngkat bad u Pa Daloi Elaka Nangbah kam shym la pynlong ia kane ka jingleh niam, hynrei la shu pynkhuid iaka duwan bad ka ai nguh iaka ‘Blei Synhen’ Ka Raij Mukhla khmih lynti ba kan ioh biang ban pyndep ia kane ka jingleh Niam ha ki snem ban dang wan da ka jing iatrei lang kini ki Ar Raij ha ryngkat bad u Pa Daloi ka Elaka.
Ia kane ka jingleh niam uno uno u ba ioh ban long u Daloi ka Elaka Nangbah u hap ban pyndep shisien ha ka shi jingim jong u.
Ka Seiñ Raij Mukhla kaba dang hap hapoh ka Elaka Nangbah ka pynpaw ka jingsngew sarong ba hakane ka por ba long Daloi da u Rgh, RM Garod kum u Pa Daloi ka Elaka Nangbah ka la lah ban pyndep la Ar sien iaka jingleh Niam bad ki khmih lynti ruh ba kin sa ioh ban pyndep biang ia kane ka jingleh sa ha ka sien kaba lai.
U Rgh, S.Sari uba long uwei na kine ki Waheh Sankur u ban a ka Kur Sari, ula ong ba kane ka nguh ka dem Blei u Langdoh Niam ha ryngkat ki Waheh Sankur bad ki paidbah kila nguh la dem ia ka Blei ba kan da kan ker ia ki khun ki roit jong ka Seiñ Raij Mukhla ba kin ioh ia ka met ka phad kaba shait ba khlain bad kumjuh ruh ban beh sha jngai ia kane ka kjut khlam COVID 19 kaba la sar lut ia baroh kiri jong ka pyrthei.
I bah T.Patrick Nongrum ba long uwei na ki nongialehkai bad u coach hockey ka jylla bad ba la shongthait kum u District Sports Officer ka East Khasi Hills 2005, ila khlad noh hynne ka sngi.
Ha u snem 1986 ha ka por ba I la sdang ban trei ia ka kam, I la shim ia ka sien jam ban sdang ia ka jingialehkai hockey bad ha ka juh ka por ban kyntu ia ki khun samla jong ka jylla ba kin iasnoh kti ban ialehkai ia ka hockey.
Ban nang pynshlur ia la ki khun samla, I bah Patrick I juh pynlong ia ki prokram ai jinghikai (coaching camp).
I bah Patrick I la long ruh u President ba nyngkong ka synjuk ialehkai Meghalaya State Hockey Association (MSHA) kaba la seng ia ka ha u snem 1995 bad ha u Nailar jong u snem 2011,  I la long pat kum u adviser jong ka synjuk.
Na ka liang ka Meghalaya State Olympic Association (MSOA) ka dap da ka mynsiem kaba sngewkhia  halor ka jingkhlad noh ka jong I bah Patrick bad ka phah ruh ia u kyrwoh sngewlem sha ka iing ka sem.
Na ka liang Ka Dorbar Federation of Khasi States, kaba kynthup ruh ka Dorbar Ki Khlieh Nongsynshar ka Ri Hynniewtrep kila phah phah khubor sngewlem sha I Kong Jacinta War bad ki Khun i Bah Patrick Nongrum.
“Ka long shisha ka jingduh kaba khraw, ngi iai kynmaw ia ki kam ba bha ki kam kiba rad bah jong i Bah Patrick Nongrum, naduh ki por ba ngi ia  kitkam hapoh ka Dorbar Dong Main & Upland Road, ha ka Seng samla Laitumkhrah Pyllun, hapoh ka Executive Committee, Laitumkhrah Dorbar Shnong bad ruh ha ka Laitumkhrah Sports Social and Cultural Club ha kaba i (late) Bah T.Patrick Nongrum, i la long u nongaibuit ha ka Dong Main & Upland Road bad Seng Samla Laitumkhrah Pyllun, u Rangbah Shnong ka Shnong Laitumkhrah bad ruh u dkhot bad nongaibuit ka Laitumkhrah Sports Social & Cultural Club.
I Bah Patrick Nongrum i la long u riewkhmat uba la shimbynta ha kiba bun ki kam naduh ki kam kilan met haduh  ki kam synshar khadar hapoh ka Dong bad ka Shnong, bad i la long u paia uba khlain ia ki samla bad khamtam ia ki nongshong shnong jong ka Shnong Laitumkhrah.
I Bah Patrick Nongrum i la long uwei u nongialam u nongbtin hapoh Shnong uba baroh ngin nym klet namar i la long u rangbah uba shisha ha kaba la ieng ka “shikyntien ka hok"  i la long uba kloi ban mih ha kano kano ka por na ka bynta ka Dong, ki Samla, bad ka Shnong.
Ha kum kane ka por sa shisien ngi pynpaw ka jingsngewlem ka jong ngi halor ka jingduh jong ngi ia kum une u rangbah uba long ka nuksa babha ia ki longdien baroh," la ong u Bah John F Kharshiing,Chairman, Ka Dorbar Ki Nongsynshar Ka Ri Hynniewtrep, Adviser & Spokesperson, Federation of Khasi States,bad nongkitkam barim ka Dorbar Dong Main & Upland Road, Laitumkhrah.
U Lat ka Jylla ula khot iaka dorbar ban jied ia u Chairman ba thymmai ka Jaintia Hills Autonomous District Council (JHADC) haka 27 tarik une ubnai haka por 11 Am ha iing dorbar jong ka konsil.
U Lat ula ai bor ia u ïa u Deputy Chairman ban pynïaid ïa kane ka jingjied Chairman ba thymmai hadien ba u ma Finelyness Bareh ula iehnoh ia kane ka kam.
Ka shuki chairman kala sah thylli naduh u bnai Kyllalyngkot 2020.
U Deputy Chairman ula pyntip sha baroh ki MDC baka jingthep kyrteng ia ka shuki Chairman kan long haduh 25 Naitung shuwa ka 12 baje mynsngi.
Hadien ka jingjied Chairman haka sngi kaba bud, ka 28 tarik Naitung kan don ka dorbar lyuir ka konsil.
Kane ka dorbar kan long tang shi sngi.
U Ma Wailadmiki Shylla ula ong “Ka por kala dei ban pynkylla iaka Jowai kum ka ‘Smart Town’ bad kane kan urlong tang lada ka sorkar ka kloi ban theh ki lad pynroi na ka bynta ka jingbha bad ka jingmyntoi ka Jowai baroh kawei.
" U Ma Wailadmiki Shylla ula iakynduh ia u Myntri Rangbah ka Jylla, Conrad K Sangma hynne ka sngi bad ula ai da ka dorkhat halor ka jingshah iehbein ka Jowai haki kam pynroi.
Katkum ka dorkhat U MLA, ula ong ba ka Jowai kam shym la ioh satia kino kino ki kam pynroi la bun bun snem.
Kine ki kam pynroi bad ki kam tei jingtei kiba ka Jowai kam shym la ioh satia ki kynthup ruh iaka surok.
U MLA ula ong ba ka surok ha Jowai kam pat biang satia bad ka dei kaba khohruh khohram bad jot rathai.
Nalor kata ym don satia ki nala bad ki lynti iaid paidbah ne foothpath kiba biang.
Ka Jowai kam don jaka ieng kali ba paka bad ki painkhana paidbah ha ki jaka iew.
U MLA ula ong shuh shuh ba kam tei jingtei ruh kaba ym shym la khmih bha da ki bor ba dei peit bad la bun ki kam tei jingtei ha ki rud surok kaba wanrah iaka aksident bad kiwei kiwei ki jingjia ba sngewsih.
Shuh shuh ula ong ba ka Jowai kam don wat ki street light, ki CCTV ban shngain ka leit ka wan u paidbah.
Ka Jowai kam don satia ka jaka bret ñiut kaba paka bad la lap ba ki paidbah ki bret iaki ñiut kat sha ba lap bashem.
Ki surok kiba la tei la shna khlem ki plan kiba biang kaba wanrah jingeh haba jia ki kam ba kyrkieh naba ki surok ki sahkut bad kim dei satia kiba lait ne kaba pyniasoh na kawei sha kawei pat.
Baroh ki ophis sorkar ki dei ban biang iaki tiar ki tar kiba dei bad ka juk mynta ban pynsuk iaka jingshakri sha u paidbah.
Ka Dorbar Shnong Raliang kala pynshai paidbah ba ki briew kiba shah kem ha ki Pulit Raliang Out Post halor ka jingkit tiar pynbthei kim dei satia ki nongshong jong ka Raliang.
U Waheh Shnong Raliang ma Sanki Lamare ula ong ba ki briew kiba shah kem haka 19 tarik une u bnai kim dei satia nongshong jong ka Raliang kumba la paw haka khubor bad ki dei na ka shnong Iooksi Kyan Mynsar bad Priang.
Ka Dorbar Shnong Raliang haka 23 tarik une u bnai kala shong jingialang halor kane bad ka jingjia bad kurup tiar pynbthei ki Pulit Raliang Out Post.
Ka dorbar shnong kala maham ia kino kino kiba ai kyrteng ne pynmih kyrteng klumar iaka shnong Raliang ban lait ialam bakla iaki paidbah.
Shuh shuh ka shnong Raliang kala pymbna ba kam shah iaki briew kiba nabar shnong ban die jingdie da kaba leit tyrwa hapoh shnong poh thaw ha kum kane ka por ka saw ka saw ka sain na ka jingsar ka khlam COVID-19.
Kino kino kiba rung shapoh shnong na ka bynta ki kam kyrkieh ki dei ban pyntip ban iaid lyngba ka bor shnong bad phone ha kine ki number: Waheh Chnong- 8787602609 Secretary Chnong-6009438045 President VDP-9856202904 La kyntu iaki paidbah ban iatreilang ban tem iaka sniew ka smeh bad ka khlam COVID-19.
Kumban shu pynkynmaw ia kine ki tiar pynbthei la ioh kurup na kawei ka kali haka por ba khynra kali (Naka Checking) da ki pulit jong ka Raliang Outpost.
Ha kane ka jingjia saw ngut ki briew kila shah kem bad kurup ruh iaki tiar pynbthei na ka kali Bolero Pick Up ML 11 3432 kynthup iaki bakhor dynamite (Gelatin Stick) 4500 tylli, 4000 tylli ki tikli (Detonators) bad 4 top/drum umphniang diesel kaba 200 litre kawei.
The Khasi Hills Autonomous District Council (KHADC) has rejected the request of the state’s transport department for issuing a No-objection certificate (NOC) for the construction of the railway line in Ri Bhoi district.
“We have unanimously decided not to issue any NOC for construction of the railway line in Ri Bhoi district," KHADC chief Titosstar Chyne told reporters after chairing a meeting of the executive committee on Thursday.
He informed that EC has recently received a letter from the transport department submitted through the Deputy Commissioner of Ri Bhoi requesting the Council to issue an NOC for acquisition of land for the construction of a railway line in Byrnihat.
U Deputy Commissioner, East Jaintia Hills District haka 23 tarik une u bnai ula pynmih da ka jingbthah bad kyntu ia baroh ki nongshong shnong haka district ba kin bud ryntih iaka lad jingiada bad ban pynsuk iaki nongtrei ka tnad ka koit ka khiah ban budien iaki briew kiba don jingma ban ia bit khlam COVID-19.
Katkum ka jingbthah u DC ka ong “Khang ban lah ban teh lakam ia ka jingpur jong u khniang jingpang COVID-19 hapoh ka District East Jaintia Hills bad ban pynsuk ia ka Contact Tracing ban lap ia ki Briew ba long High risk/ Low Risk contact hapoh ka District.
Kumta baroh ki dukan naduh ki dukan rit haduh ki dukan heh, dukan ai rashon, ki Bank, ki Restaurants, ki karkhana, ki Ophis Private, Ki Ophis Sorkar, ki Skul bad College hapoh ka District la bthah ba kin pyndonkam da ka Register ban shim ia ka kyrteng, jaka sah, phone number jong ki briew (Customers) ba wan thied jingthied na ki dukan jong ki ne wan donkam sha ki bank, ophis skul, colleges bad ban pynbiang ruh ia ki Sanitizers lane ka um bad sabon na ka bynta ki customers.
Ia ki kyrteng ki briew ba la pynrung ha ki register jong ki, ki dei ban buh record bha, ba ha kano kano ka por ba donkam kin hap ban submit iaki.
La bthah ruh ia ki Waheh Shnong ba kin peitngor ba baroh kitei kiba hap hapoh u pud u sam jong ka shnong jong ki, kin kohnguh bad pynbiang ia kane ka hukum.
Kumta, la kyrpad ia baroh ki Nongshong Shnong hapoh ka District ban ia snohkti lang bad ki trai dukan ryngkat ka jingiatreilang ki Waheh Shnong bad ka Dorbar Shnong hi baroh kawei khnang ban ngin lah ban pyrkhing bad teh lakam ia kane ka jingpur jong u khniang jingpang COVID-19.
".
Ka Behdeiñkhlam ka raij Tuber kaba la sdang naduh ka 21 tarik u Naitung bad kut haka 24 tarik kan long ha ryngkat ka jingbud ryntih ïa ki kyndon sorkar kiba ïadei bad ka jingïada naka khlam corona.
Naka liang ki nongpynïaid kila pynshai ba ha kane ka snem kan ym don kano kano ka jingkhot paidbah namar ba ki nongïashim bynta kin long beit tang kito kiba ïadei kam ban pyndep ïaka niam ka rukom.
Haka sngi kaba nyngkong jong ka jinglehkmen kaba dei ka 21 tarik u Naitung, ka jinglehniam kala sdang da ka jingpyndep ïaka niam kaba ki khot ka ‘ku neiñ’ ha kaba ki dkhot jong ka Niamtre kiba shong basah ha ki thaiñ ba sharum ‘wah’ ki wan kiew sha ka ka bynta badon shaneng shnong ban ïa khublei ha ryngkat ka niam ka rukom.
Haka sngi kaba bud 22 tarik pat ruh kumjuh kumba la leh haka sngi kaba nyngkong kala don ka jingïaleit khublei kaba ki khot ka ‘hiar wah’.
Ha kane ka kynti pat kiba naka phang ba shaneng ki hiar sharum ‘wah’ bad pyndep ïaka nguh ka dem bad ‘i pyrnah pyrjiñ’ kaba dei ka sadhiar ne Ïmdem kaba la pynkyntang ha u klong sko.
Haka sngi kaba lai pat dang step phyrngap u Longdoh ka niam ryngkat bad ki nongïalam jong ka Niamtre ka raij Tuber, kila leit sha khloo blai ne law kyntang bad ai ka nguh ka dem ïaki Ryngkew ki Basa ka raij Tuber.
Ka jingpyndep niam kaba bud pat ka dei ka jingwan rah ïa ‘ki bhang’ sha ka Biar Tuber Kmai Chnong da ki ar bynta jong ka shnong, kata ka phang Neiñ bad ka phang ‘Wah’.
U ma Jolby Sana Secretary Seiñ Raij Tuber, ula ïathuh ba barabor haka sngi kaba saw kaba long ka sngi khatduh jong ka shadniam Behdeiñkhlam ym duna ïaka 11 tylli ki shnong na West Jaintia Hills bad palat 18 shnong na East Jaintia Hills ki ju wan rah ïa ki rong jong ki ban noh haka Biar ha Tuber.
Ula ong ba man ka snem ym duna ïa ki 65 tylli ki rong ki ju wan na ki shnong kiba pher bapher ban pynphuh pynphieng ïa ka niam.
Hynrei ha une u snem naka daw jong kane ka khlam la hap ban pyrkhing noh ïaka jingwan ïashim bynta jong ki seiñ raij na ki shnong kiba pher bapher.
Na ki palat 60 tylli ki rong kiba ju wan man ka snem, ha une u snem yn shna tang artylli ki rong na ki ar bynta jong ka shnong Tuber kiban long tang ka nongmuna katkum ka niam ka rukom, la ong u ma Sana.
Ha kajuh ka por ki 29 tylli tam ki shnong kiba don ha West bad East Jaintia hills kiba hap hapoh ka raij Tuber ki pyndep hi ïa ka niam ka rukom kum ka choh thyndai bad kiwei kiwei haki shnong jong ki.
Ka choh thyndai ka dei ban nguh ïa ki blei ban beh ïaka khlam ka ngoh bad ka sniew ka smeh bad kumjuh ban pan ïaka jingkyrkhu na ki.
Ha Tuber kmai chnong pat ïa ki niam ki rukom baroh kiba ïadei bad ka jingpyndonburom ïaka shad niam Behdeiñkhlam la pyndep da u Longdoh jong ka Raij Tuber.
Ha kane ka Behdeiñkhlam kan don hi ka jingïatan bhang kaba long kawei na ki bynta jong ka sngi kaba khatduh jong ka Behdeiñkhlam kumjuh ka jingïasleit ne ïalympat.
U bhang u dei u dieng uba don ar pnat uba ki pyndonkam pat ha ka rukom kaba ki khot ka ïatan bhang.
Ka ïatan bhang ka ïasyrïem ïaka Dat Lawakor ha ka Behdieñkhlam ka Raij Jowai ha kaba un bha u kba u khaw sha ka liang kaba jop ha kata ka jingïatan.
Ha kane ka kynti naka liang jong ka Seiñ raij Tuber ka kyntu ïaki paidbah ban ym ïawan sha Tuber khnang ban ïada naka jingpur stet jong ka khlam.
Ha ka sngi noh rong tang kumba 150 ki nongïalam jong ka niam ki ïashim bynta ha ka jingpynkut ïa ka Behdeiñkhlam ha kane ka snem.
Wat la ka jingpyndep ïa ka niam shad Behdeiñkhlam ha kane ka kynti ka kynjah, hynrei ka jingpyndep ïaki niam ki rukom pat ka dei kaba shongkun shongblei.
Wansalan E Dhar July 23, 2020 U long shisha u dak jingkylli u ba heh bha, ba manla uwei pa kawei ngi dei ban shim ka jingkit khlieh ban kylli, balei katba dang mih ki sngi bad ki snem la iohi ba dang mih shuh shuh bun ki jaid jingsniew ba ha rukom ha ka Imlang Sahlang ne wat ha ki Ïing ki sem kaba la buh jingma haduh katta katta ba ka bor jong ka jingsniew ka la trei borbah ha kine ki sngi.
Hato man la uwei-pa-kawei na ngi kiba la kot ka bor sngewthuh ka bor pyrkhat, ngi la ju puson mo ba, balei ki mih kine ki kam sniew ba ha rukom ha ka imlang sahlang kaba la pyntad dor ia ka hok longbriew manbriew bad haduh ba ka akor burom ka la hiar dor arsut kaba la iohi ba i kumba ka ain Blei ain Briew kam don shuh? Na ka por sha ka por, ki mih ki kam tuh kam lute, ki kam pyniap, ki kam thok kam shukor ki kam leh beijot leh donbor ia ki kynthei ki khynnah.
Ka long ruh kaba da i sangsot shisha ban iohi ia ki kam sniew la ka long ha ki kot khubor ne Telibishon, la ioh sngew tang kata ka jing ia kren ia kyni hapdeng ki briew bad ka jingkhnium kaba mih na ka shyntur kaba ki da sngewpangnud shi katdei eh na ba kharoi ba kynrei ki kam sniew.
Hato katno ngut eh kiba puson ne pyrkhat ba naei ka tynrai jong ka jingsniew ka wan, bad balei ki kam sniew ki la nangjur katba nang ki sngi ki por? sangsot ki briew ha kine ki sngi, naduh ki khynnah, ki samla wat haduh ki tymmen ki san, tang namar ka spah pyrthei bad ba ki ia beh ia kata ka ‘ Rongphong Pyrthei’ kat haduh ba kim don por shuh ban pyrkhat halor ki tynrai ba ka jingsniew ka sdang ban mih.
Hynrei ki ia beh pynban ia kata ka spah pyrthei, bad klet noh ban wad ia ka tynrai ba ka jingsniew ka mih.
To ngin phai dien khyndiat ban puson kumba ong kine ki kyntien , “Ka kam leh isynei ka sdang na la Rympei".
Sngewsih ban ong ba ha ki por kiba mynta na ba bun hi ki ia beh ia ka por ha la ki jong ki jong ki jing dawa ka kam.
Kumta bun ki longing kim don por shuh ban hikai ia la ki khun ha la rympei “Sawdong ka Lyngwiar Dpei" da kane ka jingleh klet, ka long pynban kum ka jingai mon ia ki ban leh, ban iaid ban ieng ha la ka jong ka mon sngewthuh.
Namarkata, nai wad shuh ia kiwei pat ki daw tynrai ba ka jingsniew ka mih, hynrei kum ki Longing Longsem, ki Kmie ki Kpa, ki Longkni Longkpa ngin pyrshang ban hikai ia la ki khun ha la Rympei, namar ka rympei ka long ka Shlem saindur ia u wei pa ka wei naduh ka akor ka burom haduh ka hok longbriew manbriew, ban ioh jinghikai naduh na rympei ka long kumba bat ia ka waitlam ka ban ai jingiada na ki kam sniew kam smeh ha ka imlang sahlang.
Ka iing kaba don ka jingiatylli, jingsngewthuh jingmut bad ka jingiaieit ba mar kylliang ka don ruh ha ka ia kata ka jingtieng ban leh ia ki kam sniew.
Hynrei, lada ka iing ka iapait ia pra, lah ban ong ba ki kam sniew ruh ki don hangta, namar U Shabuk u don sha jngai nangta.
Ka Seiñ Kur Dkhar Jaiñtia Hills, Wapung Circle ha u kyrwoh ba la phah da u president u Ma Shaniahskhem Dkhar, ula ai khublei Behdeiñkhlam Basuk Bakmen ia baroh ki khun ki hajar jong ka Raij Tuber.
Ka Seiñ Kur Dkhar Jaiñtia Hills, Wapung Circle ka duwai kyrpad bad ruh kitbok kitrwiang  ruh ba lyngba kane ka Behdeiñkhlam, U Blei Trai Kynrad, Nongbuh Nongthaw un kyrkhu kyrdoh ia baroh ki khun ka Raij Tuber khnang ba kin  ioh ia  ka koit ka khiah bad ruh ba kin nang roi kyrhai ha baroh ki liang.
Ka Hynñiewtrep Youth Council (HYC) lyngba Agricultural and Farmers Welfare Cell kala buh haduh 7 tylli ki mat jingdawa ban pyntreikam hakhmat u Myntri kam rep kam riang Bah Banteidor Lyngdoh haka sngi Thohdieng.
Ka Agricultural and Farmers Welfare Cell jong ka HYC haka jingiakynduh ia u Bah Banteidor Lyngdoh kala ai da ka dorkhat ban dawa ia kine ki 7 tylli ki mat na ka bynta ban weng iaka jingeh jong ki nongrep ka jylla.
Katkum ka dorkhat kaba ka HYC kala ai kine ki 7 tylli ki mat jingdawa kilong kine harum: Na kaliang u Myntri ula kular ban shimkhia halor kane ka jingdawa jong ka HYC khnang ban pynsuk bad myntoi u paid nongrep salonsar haka jylla.
U MDC ka Mynsngat Khanduli, Ma Dawan Lyngdoh ha ryngkat u Waheh Shnong Mobakhon Ma P Dkhar haka sngi Thohdieng kila leit ban iakynduh bad ai dorkhat ia u Myntri ka tnad ka Koit ka Khiah Bah AL Hek halor ka jingsahkut ka jingthmu kyntiew kyrdan iaka Namdong PHC sha ka CHC.Une u MDC ula pynkynmaw halor ki ba bun ki memorandum kiba ki Waheh Shnong, ki nongialam na ki synjuk waheh shnong bad ma u kum u MDC ki la phah sha ka tnad ka koit ka khiah lyngba MLA ka thain, uba long ruh u Myntri Sorkar ma Sniawbhalang Dhar bad sha ki myntri barim ka koit ka khiah naduh u snem 2015 na ka bynta ban pynbiang ia ki jingduna ka Namdong PHC bad ki sub centre ba don hapoh kane ka PHC kaba la wanrah iaka jingeh kaba bun ia ki paidbah ka thain.
U Bah AL Hek ula ong ba ka sorkar kala pynkhreh shait shait ban jied iaki PHC ban kyntiew kyrdan sha ka CHC.U ma ula kyrpad ia u myntri ban kynthup lang ia ka Namdong PHC namar ba ka por kala dawa bad ban pynbiang ruh ia ki jingduna ka PHC bad ki sub centre kiba hap ha Namdong PHC naduh ka light, ka um ki jaka ban thang ia ki tiar ba la dep pyndonkam bad kiwei kiwei.
Ka JAC kala rai ban ai por iaka sorkar Jylla haduh ka 11 tarik une u bnai ban pynbna iaka dor bai kit dewbilat bad clinker (dew saiñ dewbilat) ba thymmai bad lada ka sorkar kam lah ban ai iaka rai kaba khatduh, ka JAC kan bteng ban pynlong iaka jingiakhih kaba khlem buh por.
U Publicity Secretary ka JAC, Jersom Shylla ula ong ba haduh mynta ka sngi ym shym la lah ban pynbeit iaka dor bai kit dewbilat bad clinker ba thymmai.
Ula ong ba u Commissioner Secretary ka tnad Transport ula khot ka jingialang hadpeng ka JAC kaba kynthup iaki nongialam ka Meghalaya Truckers Union (MTU), All Jaintia Hills Clinkers and Cement Association (AJHCCA), Jaintia Hills Truck Owners and Driver Association (JHTOA) bad ki nongialam jong ka Jaintia Hills Cement Manufacturer Association (JHCMA) ha Conference Hall, Main Secretariat.
Ula ong ha kane ka jingialang la rai baroh arliang mamla kin pynpoi da ka jingthoh iaka jinglut jingsep bad u Myntri Rangbah un ai ka rai kaba khatduh haka 11 tarik une u bnai.
Katkum ka jingpynbna jong ka sorkar Jylla haka 13 tarik Kyllalyngkot 2020 la kyntiew ia ka dor sha 9 tyngka haka shi kilometre shiton haka surok rong, T.10 shi ton haka ki surok maw bad haka surok khohruh khohram T.12 shi ton.
“Ka JAC ruh kala dawa ban pyntreikam ia kane ka dor, hynrei namar baka JHCMA ka kyntait bad la bun bun tylli ki jingialang la long hadpdeng kine ki arliang mamla bad ka sorkar.
Lada ngim ioh ka dor bai kit thymmai kaba biang, ngim banse ban pynlong da ka jingiakhih kaba khlem buh por hadien ka 11 tarik une u bnai," la ong u Jersom.
Ka Sorkar Jylla mynta ka sngi kala pynkynriah kam ia saw ngut ki Deputy Commissioner (DC) bad kine ki kynthup ïaka DC East Khasi Hills, South West Khasi Hills, u DC East Jaintia Hills bad North Garo Hills.
Katkum ka jingpynbna ba ka DC East Khasi Hills, ka kong Matsiewdor War Nongbri IAS, la pynkynriah iaka na ka kam DC Shillong bad kan shimti iaka kam Secretary to the Govt.
of Meghalaya, Information & Public Relations Department bad iaka jaka jong ka yn shimti noh da ka kong Isawanda Laloo, IAS ka DC jong ka South West Khasi Hills.
U DC jong ka East Jaintia Hills District, Khliehriat bah FM Dopth ula shah pynkynriah naka kam DC bad un shimti noh iaka kam Secretary to the Govt.
of Meghalaya, Department of Textiles.
Haka jaka jong u Bah Dopth la thung da u bah E.Kharmalki, IAS, uba bat iaka  kam Secretary to the Govt.
of Meghalaya, Urban Affairs Department, Director, Urban Affairs, Director, Meghalaya Urban Development Agency and Trade Adviser & Director Movement, Kolkata.
Ha South West Khasi Hills pat haka jaka jong ka kong Isawanda la thung da ka kong C.Kharkongor, IAS, bad la pyllait noh ia ka naka kam Secretary to the Govt.
of Meghalaya Social Welfare Department bad kiwei.
U DC North Garo Hills, Resubelpara, u SC Sadhu la pynkynriah ia u naka kam DC bad un shimti iaka kam Director, Community & Rural Development  bad haka jaka jong u yn shimti da u R.P.Marak, MCS uba long u Additional Chief Electoral Officer, Meghalaya and Joint Secretary to the Govt.
of Meghalaya, Election Department un shimti iaka kam DC Resubelpara.
Ka jingtreishitom bad ka jingminot ban kilan wat hadpeng ba um shym la ialehkai bad kino kino ki klob ba pawnam ka Jylla, pynban ula mih paw uwei u khynnah uba don sap kaba nylla un ioh phong iaka jersey jong ka Ri India ban ialehkai haka lympung jong ka AFC U- 16 Championship  kaban long ha Bahrain, ha u Naiwieng mynta ka snem.
Une u khynnah u dei u Halen Nongtdu uba na ka shnong Byndihati, East Jaintia Hills District.
U dei u khun jong u ma Kynsai Dkhar bad ka Kong Thilda Nongtdu kiba dei na longiing jong u ma Hambertus Nongtdu CEM barim jong ka JHADC, uba pynshlur bha ia une u khynnah ban ialehkai.
U Halen bad kiwei pat ki player jong kane ka kynhun ialehkai jong ka ri kin ia lum lang hapoh ha Fartoda, Goa, kum shi bynta ka jingpynkhreh ka kynhun ialehkai ka ri kaban aireng sha kane ka lympung.
U Halen dei tang ma u marwei na rilum Jaintia ban ioh ha kaban iadon bynta bad ka kynhun ialehkai jong ka ri haka lympung ialehkai AFC U-16 Championship 2020 ka ban long ha Bahrain haka 26 tarik Naiwieng pyrshah iaka ri Australia.
Uwei pat u ba shah jied ban mihkhmat iaka ri u dei na East Khasi Hills, Emboklang Nongkhlaw, 15 snem ka rta ba shong ba sah ha Sohryngkham Neng bad uwei pat na Ri Bhoi.
Ha kane ka kynti kaba mynta, ka India la pyniakap ia ka ha ka Gr-C bad ki ri kiba don ha kane ka group ka kynthup ia ka Korea Republic, Australia bad Uzbekistan.
Haba iohlad ban iakren bad u Halen Nongtdu ula pynsngew shaphang ka jingiaid lynti kaba naduh ba u dang rit rta u long u khynnah uba sngewtynnad iaka jingialehkai football.
“Naduh 6 snem rta nga la ialehkai bad ki para khynnah kumjuh kiba la samla bad haka rta kaba 12 haduh 13 snem bad nga ju iashim bynta tang haki lympung ba pynlong ha shnong bad haki skul.
Kiba ha iing naduh ki kmie ki kpa bad u mama (Hambertus Nongtdu) ki kwah ba ngan leit pyntbit ialade bad ki ai ki ai mynsiem bad kyrshan bha ia nga.
Da ka jingkyrshan ki kmie ki kpa ngla wad jingtip iaki jaka pyntbit kiba don shabar jong ka Jylla kum ha Kolkata, Pune, Punjab bad sha kiwei ki Jylla jong ka ri ban pyntbit shuh shuh ialade haka kam ialehkai phutbol," la ong u Halen.
“Nga la kut jingmut halade ba shisien ba nga la leit ban pyntbit ngan ym kynran dien shuh bad nga la buh ruh iaka thong ba ngan long u player jong ka ri India bad nga la kular ia i Mei i Pa ba ha kawei ka sngi ngan ioh beit ban phong iaka Jersey jong ka ri India bad kala urlong shisha," ong u Halen.
U Halen ula ong ba haka jingwad jingtip lyngba ka online, artylli ki shlem ne ki jaka pyntbit kawei kadei ka DSK Shivajan Football Academy kaba don ha Pune bad kawei kadei ka Minerva Football Academy kaba don ha Punjab bad ula jied ban pyntbit ialade haka DSK Shivajan Football Academy hadien ba ula pyndep iaka jingpyrshang (trial) kaba 3 sngi bad ula shah jied haka 1 tarik Nailar 2018.
“Ka jingjied jong nga iaka DSK Shivajan Academy Football ka long namar ba kadei ka jaka pyntbit kaba la biang lut bad ka don lut nadong shadong ha ki kam ialehkai", ong shuh shuh u Halen.
Ula iathuh ba ha DSK Shivajan Football Academy ki don kumba 3800 ngut ki khynnah haki 3 tylli ki group ba kynthup iaka Group 1 jong ka kyrdan U-18, Group 2 U-15 bad Group 3 U-13.
Haka por ba u dang rung thymmai u Halen u don haka Group 3 jong ka kyrdan U-13 nangta ula kiew sha ka Group 2 bad hadien ka jinglah ban ialehkai bha ula kiew shaka Group 3 jong ka kyrdan U-18 bad ula ioh ban iashim bynta haka lympung ialehkai kaba tip kum ka Pune District Football Association U-18 Super Division.
U Halen ula pyndep ruh iaka jingpyrshang kaba 3 sngi ba la khot pynlong da ka All India Football Federation ha Pune bad haka por ba u don haka trial ki nongpyniaid jong ka AIFF ki la khot ia u sha ka jingpyrshang (trial) U-15 ha Goa bad hangne ruh ula ai ka jingpyrshang kaba ar taiew bad mar sien pyndep ia katei ka trial ula shah jied shi syndon ban don bynta bad ka kynhun ialehkai U-16 jong ka ri.
Hadien ba ka sorkar Jylla kala pynbna ba donkam ban thaw iaka Covid-19 Committee ban iakhun pyrshah iaka jingpur ka khlam COVID-19 ne Coronavirus, ka 1-Nartiang Constituency kala thaw ia kane ka committee mynta ka sngi.
Ia kane ka Covid-19 Coordination Committee la thaw haka jingialang lyngkot kaba la long ha iing Dorbar jong ka shnong Wahiajer haka jingiadonlang u MLA ka thain u Sniawbhalang Dhar.
U Ma Sniawbhalang Dhar, u MLA ka thain uba long ruh u myntri sorkar un khlieh ia kane ka committee kum u Chairman.
U Dr.M.Lamare kum u Secretary bad la jied ruh iaki lai ngut ki MDC ka JHADC ba kynthup ia u Thombor Shiwat CEM JHADC uab dei u MDC na Nartiang-Umladang, u Jesse Suiam MDC Modymmmai, u Dawan Lyngdoh MDC Mynsngat- Khanduli ban long ki dkhot.
Ki Waheh shnong pat ki kynthup ia u ma Kmen Shylla Waheh Shnong Wahiajer, u E.Pariat Waheh Shnong Mookyndur, u LP Phawa Waheh Shnong Mynsngat, u Y Nongspung Waheh Shnong Khanduli, u L Laloo Waheh Shnong Ummulong, u P Pyrphet na Lapangap, u Dr JC Rymbai bad u Dalloi Ka Elaka Nartiang u Hep Dhar.
Ka Sneha PD Sangma, JMFC, ka Principal Magistrate, West Jaiñtia Hills District kala ong ba hapoh saw bnai dei ban pyndep iaka jingtohkit ia kino kino ki khynnah kiba leh iaki kam beaiñ.
“Ka Juvenile Justice Act 2015 ka kdew shai iaki lad jingiada iaki khynnah kiba leh bakla pyrshah iaka aiñ.
Haka Juvenile Justice Act ym lah ban pyndonkam iaka ktien kem (arrest), hynrei dei ban pyndonkam da ka ktien bat (apprehend) bad ym lah satia ban khum ban teh iaki khynnah da ki kynjri (handcuff) bad haba tohkit iaki khynnah dei ban ai jingtip iaka District Child Protection Unit bad ban rah hakhmat ka Juvenile Justice Board (JJB)," la ong ka Sneha haba kren kum ka riew shemphang haka jingiathir jingmut ki pulit bad ki nongthoh khubor haka prokram kaba la tip kum ka Interactive Session on Juvenile Justice (Care and Protection of Children) Act, 2015.
Ia kane ka jingai jinghikai la pynlong ha conference hall ka ophis jong u Superintendent of Police West Jaintia Hills District haka sngi Palei.
Ka Sneha kala ong “kaba kongsan dei ban pynthikna iaka rta jong u/ka khynnah bad lada artatein iaka rta jong ki khynnah dei ban ioh jingbit naka JJB ban pynthikna iaka rta katkum ki kyndon jong ka aiñ.
Kum ki Pulit kiba tohkit ka donkam ban ngam jylliew ban wad iaka tynrai bin pa bin iaka jinglong jingman u/ka khynnah bad kaei ka daw kaba pynlong ia/u ka ban leh iaka kam sniew.
" Kala ong ba ha kane ka aiñ ka donkam ban ai jingiada iaki khynnah la ki long ki lanot ne ki nongleh kam sniew khnang ban ioh pynbeit bad iasyllok bad ban ioh pynkylla iaka jinglong jong ki ba kin ioh iaka lawei kaba bha kaba miat.
Hashuwa ban sdang ia kane ka jingiathir jingmut la don ka jingialang kaba lyngkot kaba pyniaid da ka Deputy Superintendent of Police (Crime), ka Kong Crescency Lyngdoh.
La ioh jingkren na u Superintendent of Police West Jaintia Hills Bikram D Marak uba la ong ba da ka jingkiew ki kam sniew pyrshah iaki khynnah, ka donkam bha ia baroh ki ophisar pulit ban ioh ki jinghikai bad ban iaid katkum ki kyndon jong ka aiñ khnang ba ki khynnah kin ioh ka lad jingiada.
La iadonlang ha kane ka jingiaphylliew jingmut naduh ki dkhot ka JJB ka kong V.Hadem bad ka kong A Passah ka ophisar kaba la shongthait ha ryngkat u Additional SP B Chetri, MJ Marngar, Dy.SP Headquarter bad ki Officer Incharge jong ki thanad na kylleng ka West Jaintia Hills District.
Ki nongialam ka Khasi Students’ Union (KSU) Iooksi unit ha ryngkat ki dkhot ka Iooksi Youth Welfare Sport Club (IYWSC) ki la leit ban ia kynduh ia u Myntri ka tnad ka koit ka khiah jong ka Jylla, u Bah AL Hek ban dawa kyntiew kyrdan ia ka Iooksi Primary Health Centre (PHC) sha ka Community Health Centre (CHC) haka sngi Balang.
“Ka Iooksi PHC kaba la pynioh ka sorkar naduh u snem 2002 bad kala ai iaka jingshakri ymtang iaka shnong Iooksi hynrei lajan 12 tylli ki shnong kumjuh ki shnong ba marjan kiba don ha khappud ka Jylla Assam bad ka kynthup ruh ia kumba 50 hajar ngut ki nongshong shnong," la ong u Landarson Sutnga.
Haka dorkhat la pynpaw ruh ba namar ka jingbun ki nongshong shnong katei ka PHC kam shym lah ban ai ka jingsumar kaba paka iaki paidbah naka jingduna Doctor, ki Staff Nurse, nongtrei bad kiwei kiwei.
Kane ka jingduna ki nongtrei ka ktah iaka rukom sumar iaki paidbah namar ki hap ban leit phah sumar ialade sha ki jaka ba jngai kum sha CHC Laskein bad sha Jowai Civil Hospital Ialong.
U Landarson ula ong ba dei halor kane ka nongrim kila dawa na u Myntri ka koit ka khiah ba un sngewbha ban kyntiew kyrdan iakatei ka PHC sha ka kyrdan CHC khnang ba katei ka jaka sumar iaki paidbah kan nang lah ban ai ka jingshakri kaba khambha iaki paidbah.
“Ngi ai ka jingiaroh ia u myntri ka koit ka khiah halor ka jingpynbna jong u ban kyntiew kyrdan ia baroh ki PHC bad CHC dangshen.
U Myntri ula pynsngew ruh ha ngi na ka bynta ban pynbha iaka rukom treikam jong ki PHC da kaba kyntiew kyrdan iaki PHC sha ki CHC bad la aiti ha ki DMHO ban jied iaki PHC ban kyntiew kyrdan bad yn jied ruh ia kito kiba la dei hok ban kyntiew kyrdan ," la ong u Landarson uba long ruh u Publicity secretary KSU Iooksi Unit.
“Naka liang jong ngi, ngi la kyrpad ia u Myntri ban phai khmat nyngkong sha ka Iooksi PHC naka bynta ban kyntiew kyrdan iaka sha ka CHC," ula ong Landason.
Ka Jaintia Students’ Movement (JSM) haka sngi Balang kala pynskhem iaki nongkitkam ba thymmai jong ka JSM Thadlaskein Circle.
Ha kane ka jingjied nongkitkam la jied president ia u T Susngi, vice president R Suting, general secretary Gevanroy Suchiang, assistant general secretary Pynbha Sari, publicity secretary Vision Nongbri, finance secretary Kong Everstay Dkhar, organising secretary Micheal King Talang bad la thung ruh 7 ngut ki dkhot executive member.
La pynskem ia kine ki nongialam ka JSM Thadlaskein da u PS Phawa Joint Secretary JSM ha ka jingiadonlang u working president Suni Bareh, u Nickson Sungoh education secretary Western region, Resmi Suting president Mynsngat unit bad kiwei kiwei.
Ki paidbah nongshong shnong jong ka Jarain, kaba hap ha Amlarem Sub Division, West Jaintia Hills District kila mih paidbah sha surok mynta ka sngi Balang ban pyrshah jur iaka jingthung acting Waheh Shnong ia u ma Ami Tariang da u Dolloi ka Elaka Amwi.
Ki paidbah jong ka shnong Jarain khlem salia iaka kyndon kiba la buh sorkar ban iada naka khlam COVID-19 kila mih sha surok bad iaid paidbah hapoh shnong ha ryngkat ka jing pyrta shla ban dawa na u Dolloi ban pyndam ia u acting waheh shnong uba ula thung khlem ka jingmynjur u paidbah.
Dangshen ki nongshong ka Jarain kila ujor sha ka Jaintia Hills Autonomous District Council (JHADC), hynrei namar ba don kino kino ki dak ki shin ban pyndam ia une u waheh shnong, ki nongshong shnong ka Jarain kila shim iaka sienjam ban mih sha surok ban pyrshah jur.
Katkum ka shithi ujor ba ki nongshong shnong kila ioh jingtip bala thung acting waheh shnong ia u Ami Tariang haka 27 tarik Nailar (August) hadien ba ula pan shabi na ki dkhot shnong ban pyndonkam iaki kor pynsawa ne ki PA System.
U ma Jemewell Pyrtuh, Dolloi Elaka Amwi ula ong ba ula thung ia u acting waheh shnong hadien bala kut ka samoi treikam u waheh shnong barim u Kliarbha Sana.
“Nga la iaid katkum ka kyndon aiñ jong ka Jaiñtia Hills Autonomous District (Establishment of Elaka and Village and Election, Appointment, Powers, Functions and Jurisdiction of Dolloi, Sirdar and Waheh Shnong) Act, 2015.
Nga la phah shithi sha ka shnong la lai sien hynrei ym shym la pdiang iaka jingkhot jingiakren kumta nga la thung ban pyntyllun iaka kam," la ong u Dolloi bad ula ong ruh ba marsien thung kla mih ka jingujor jong u paidbah.
U paidbah nongshong shnong ka Jarain ki dang kwah ban pynneh iaka u Waheh Shnong barim bad halor kane u dolloi ula ong ba yn pynbeit ia kane ka kam ha kine ki khyndiat sngi ban wan.
Ka Federation of Khasi Jaintia and Garo People (FKJGP) kala pynkha iaka tnad thymmai jong ka ha Rilum Jaintia kaba la tip kum ka FKJGP East Jaintia Hills District Unit (FKJGP-EJHDU).
Ia kane ka tnad la wan ban pynskhem da ki nongialam ka FKJGP central body kiba kynthup ia u General Secretary u Danny C Khongsit, u Kitbok Nongphlang, Chief Organising Secretary  haka jingialang kaba pyniaid da u Damian War uba dei u Organising Secretary FKJGP Jaintia Hills District unit.
Ha ka jingpynskhem ia kane ka tnad thymmai ka FKJGP la iadonlang ki nongialam ka seng Khasi Students Union (KSU) Streamly S Niangti, u Cherity Suja kiba sakhi lang ia kane ka jingpynkha tnad thymmai ka FKJGP.Ki nongialam katei ka tnad treikam ba thymmai kilong kumne harum: President -Shri Merald Suting Vice President –Shri Welking Swer General Secretary –Shri Deihok Sumer Asst, General Secretary –Shri Johnlang Bamon Organising Secretary –Shri Philip Rymbai Assistant, Organising Secretary-Shri Andiwor Pala Information Secretary-Shri Waster Sympli Assistant, Information Secretary-Shri Op Nongtdu Sport Secretary-Shri Mathew Pajat Assistant Sport Secretary-Shri Hamkhia Siangshai Education Secretary-Shri Eladmi Suchen Assistant, Education Secretary-Shri Prosperity Rymbai Disciplinary Secretary-Shri Baitmi Chyrmang Assistant, Disciplinary Secretary-Shri Ampli Rupsi Agriculture Secretary-Shri Pynlumlang Ksoo Assistant, Agriculture Secretary-Shri Omega Sumer Chief Adviser-Shri Alprins Dkhar Legal Adviser-Advocate Cyprian Dkhar.
Kumba ju long manla u snem ka Seinraij Mynso kan pyndep ïaka Lehniam Kymphui hapdeng ka haka shnong Mynso naduh ka 17 tarik haduh 21 tarik u Nailur 2020.
Ia kane ka lehniam mynta u snem yn pyndep da kaba bud ryntih iaki kyndon jong ka sorkar ban iada naka khlam COVID-19.
Ka Seinraij Mynso kala long kaba pynkhrhe ban pyndep ia kane ka lehniam ban beh iaka sniew ka smeh bad ban ai nguh iaki blei ki syiem ban ioh iaka koit ka khiah bad ka roi ka par.
Ka Seinraij Mynso kala pyntip ba ha kane ka lehniam kiba lah ban iashimbynta dei tang ki kiba la jied kyrpang bad ki riew niam jong ka Seinraij Mynso bad la khang ia briew kiba na bar ban wan sha kane ka jinglehniam naduh ka miet 16/9/20 haduh ka miet 21/9/20  khlem ka jingtip jong ka Seinraij Mynso.
U Spaindarsing Lyngkhoi ula ong “Kum ki nongialam sengbhalang phi dei ban skhem ka jingmut bad ka nongrim ban lait na ka jingshah pynbiej haba phi trei naka bynta ka bha ka miat ka jaidbynriew.
" “Kin don bun kiba wan phon wan pah bad pynbiej iaphi khnang ba kin ioh ban pyndonkam iaphi, hynrei lada phi don ka nongrim kaba skhem kan pynlehnohei iaka jingthmu ki nongshim kabu" la ong Spaindarsing haka jingpynskhem iaka KSU Sahsniang Unit haka 29 tarik une u bnai.
U Spaindaring uba long ruh u office secretary ka KSU ula ong “Ki samla ki dei ka lawei jong ka ri bad to ngin klet noh iaka jingsngewiapher niam, ka jingsngewpher thaiñ, ka jingsngewpher shnong bad don ka mynsiem iatylli lang noh kawei naka bynta ban iakhun iaki daw bah ka Jaitbynriew" U  SS Niangti nongialam ka KSU Jaintia uba la ong ba ka KSU Sahsniang Unit kadei ka tnad treikam kaba long kum ka nongai khubor, ne wat sha ka Sorkar ruh haba don kino kino ki jingjia kyrkieh kiba lah ban jia ha ki shnong Khappud bad ka Assam namar ba kane ka shnong kadei kaba jan tam bad ki shnong ba khajia pur bad ka Assam Meghalaya.
Ha kane ka jingpynskhem iaka Sahsniang unit la iadonlang ruh u Rueben Najiar Assistant Education KSU, Shaniah Shkem Dkhar, Justice Paul Lyngdoh, Balawan Suchiang, Dannywanki Lyngdoh bad u J Lathong Ex President ka KSU Sahsniang Unit.
Ki nongkitkam ka KSU Sahsniang Unit: Yoolang Lathong President, Darington Kamar Vice President, Hababiang Syngkon Vice President, Shanlang Hadem Assistant General Secretary, Mardaplang Kamar Finance Secretary, Iaid Shaphrang Rabon Education Secretary, Lamphrang Tang Organising Secretary, Christopher Biam Publicity Secretary, Rimanroy Kamar Cultural Secretary, Wansanmi Rabon Sport Secretary, bad 14 ngut ki dkhot.
Ka Kong Dreaming Bynnud kaba na ka Shnong Ramdait Mawkawir bad kaba la shong basah mynta ha Mynsngat ka la khlad noh haka 29.08.2020.
Ka jingleit ontep iaka Kong Dreaming kan long haka 31.08.2020 ha u lum jingtep ka Balang Presbyterian Mynsngat haka por 1 baje nohphaisngi.
Ka Hynniewtrep Achik National Movement (HANM) kala thaw iaka tnad thymmai jong ha ka shnong Biar bad ia kane ka tnad yn tip kum ka HANM Biar Unit.
Ia kane ka tnad la thaw haka 27 tarik une u bnai haka jingiadonlang u Shaniahlang Suchen General Secretary ka HANM East Jaintia Hills District uba la pynskhem ia ki dkhot thymmai.
Kiwei kiwei kiba iadonlang ki dei u chief organizing secretary ka seng HANM East Jaintia Hills Monkini Shylla, u Lector Dkhar publicity secretary HANM Ladrymbai, Emjingmut Law president HANM Laskein Circle, West Jaintia Hills district.
La pyniaid iaka jingialang da u Coming Soon Dkhar vice president ka seng HANM East Jaintia Hills District.
Ki nngkitkam ka HANM Biar Unit: President: Eladmi Syngkon Vice president: Pyndap lang ki Wan General Secretary: Poihame Sungoh Assistant secretary: Jesba sungoh Publicity secretary: Marjiling Sungoh Finance secretary: Hunbait Phyllei Sport secretary: Rijob Sungoh Education Secretary: Rikular Langstang La thung ruh 10ngut ki dkhot.
Ka Lamin Dorbar Shnong bad ka COVID-19 management committee kaba peit bad pyniaid iaka iew Bakur, Dawki kala rai ban plie iaka iew haka 2 tarik u bnai Nailur (September) 2020.
U Waheh Shnong Lamin u ma Golden Gashnga, ula ong ba la rai ban plie iaka iew da ka jingpynbeit bad ka SDO Civil Sub- division Amlarem, Kong JU Kharpuri.
U ma Golden ula kyntu ia baroh ki nongwan iew bad ki nongkhaii na kylleng kiba wan ha kane ka iew ban bud iaki kyndon bad ki jingbthah jong ka sorkar ban iada na ka khlam COVID-19.
“Baroh ki nongwan iew, ki nongdie jingdie ki dei ban deng mask, ban kiar na ka jinglum paidbah, ban sait khuid iaki kti bad ban kiar na ka jingbynthiew kat shaba lap ba shem," la ong u ma Golden Gashnga.
Ka Khasi Students’ Union (KSU) Jaintia Hills District Unit kala thaw iaka tnad treikam jong ka sa haka shnong Shangpung haka 27 tarik une u bnai.
Kane ka tnad treikam jong ka Shangpung Unit kan hap hapoh ka jingpeit jong ak KSU Laskein Circle.
Ia kane ka tnad la wan ban pynshkem Lambokstarwel Marngar President Ka KSU central body haka jingialang ba la pyniaid da u Cherity Suja General Secretary Ka KSU Jaintia Hills District Unit kaba long ha Shangpung Pohshnong.
Kiwei kiwei kiba iadonlang ki kynthup ia u Ohibait Dkhar president KSU Jaintia Hills District Unit, Streamly S Niangti, Rymphang Nongsiej president KSU Bangalore Unit, Shaniah Shkem Dkhar bad ki nongialam shnong ka Shangpung Pohshnong kynthup ia u Waheh Shnong Shangpung Pohshnong u Ma Richardson Rabon, General Secretary Dorbar Dong Leichka, U Ma Leibiang Papang, bad na u Chairman Dong Leichka u Ma Tyngshain Lytep.
Ki nongkitkam ka Shangpung Unit: Phrangki Papang President Sowatki Law Vice President Lutmon Sungoh General Secretary Banteichwa Langbang Assistant General Secretary Teimiki Suchiang Finance Secretary Leki Law Assistant Finance Secretary Tennyson Suchiang Education Secretary Sainmiki Suchiang Assistant Education Secretary Dathrang Sungoh Sport Secretary Hampyrwa Sungoh Assistant Sport Secretary Franky Law Environment Secretary Iaishah Law Assistant Environment Secretary Thiejmiki Iakai Organising Secretary Pynioomi Langbang Assistant Organising Secretary Stefferson Sungoh Publicity Secretary Deiwympher Suchiang Assistant Publicity Secretary Shining Iaki Socio-Cultural Secretary Leimon Sungoh Assistant Socio-Cultural Secretary La jied ruh 6 ngut ki dkhot.
Ka Jaiñtia Students Movement (JSM) lyngba ka education cell kala pynkup burom iaki 10  ngut ki samla kiba la pass bah haka eksamin HSSLC bad SSLC.Ïa kane ka jingpynkup burom la pynlong haka sngi Saitjain ha Infinity Restaurant Hall, Mooralong, Ladthadlaboh, Jowa haka jingialang kaba pynïaid da u Vice President JSM Central Body u Skemborlang Dkhar.
Ki samla kiba la ïoh ïa kane ka khusnam ju dei kiba  kiba ioh marks 80% shaneng ryngkat ki Distinction saw tylli shaneng.
Ka JSM kala ai iaki da ka khusnam sah jingkynmaw bad ka pisa.
Kiba la shah pynkup burom ha kane ka sngi ki kynthup ia u Banshan Tariang, Palai iman Sten, Affidavit Patlong, Ribait Phawa, Cherity Suja, Livingson Rymbai, Rimiki Dhar, Heiyobiangki Kya bad Sneiñbha Suchiang.
Kiba iadonlang ha kane ka jingpynkup burom ka JSM ki kynthup ia u Secretary JSM Central Body Roitre Dkhar, Joint General Secretary Pilarstone Phawa, u Education Secretary Central Body Boyme Myrphet, Shnalad Rymbai President JSM-ER bad kiwei kiwei.
Uwei u briew ula khlad hashen haka aksident kaba la jia hynne ka step ha Moomon, Mihmyntdu hajan ka ophis jong ka tnad Soil and Water Conservation, Jowai.
Ka khubor kaba iohlum ka iathuh ba kane ka aksident kala jia haka por kumba 1.15 am ha kaba ka kali Maruti Celerio ML-04-C-8413 kaba wan naka thian Phramer kaba niah da Pyrkhat Suchiang ba na Thadmuthlong Pyrdi, West Jaintia Hills kala tynrah iaka trok na shadien.
Kane ka trok dei kaba don u nomber AS-10-C-2128 kaba la pynieng harud surok na kawei ka liang.
Ha kane ka jingjia u nongniah ula khlad hashen katba u wei uba shonglang haka kali maruti celerio u David Phawa ba na Mihmyntdu ula mynsaw jur bad la pynkit mar mar sha Dr.Norman Tunnel Hospital.
Hadien bala ioh ka jingsumar na Dr Norman Hospital la pynkit ia u David Phawa sha Super Care, Hospital, Shillong ban ioh ka jingsumar.
Ki Pulit jong ka Jowai Traffic Police kila shimti bad rah iaka met u Pyrkhat Suchiang sha jaka buh metiap ka Civil Hospital Ialong.
Kila pyndep ruh ia baroh ki jingdonkam jong ka aiñ bad la tan ruh iaka kali sha Jowai Police Station bad ka jingtohkit kala iaid shakhmat halor kane ka jingjia.
Ka Khasi Students’ Union Wapung bad ka Thadlaskein Unit kila sam da ki mar bam ha ki ar jaka ha kane ka taiew kaba la dep ha East bad West Jaintia Hills District.
Ka KSU Wapung Unit haka 27.08.20 hapoh ka jingialam Deiniwan Lyngdoh president bad general secretary Shwari Ryngkhlem kila ai jingiarap da ki mar bam sha ki 5 tylli ki longiing kiba hap ban shong quarantine ban iada n aka jingpur ka khlam COVID-19.
Ia kine ki mar bam la aiti waheh shnong ka Shnong Wapung Shnong u ma Mutlang Dkhar.
Katba ka KSU Thadlaskein pat kala nohsyñniang da u khaw nalor kiwei kiwei marbam mardih sha kawei ka jaka Ri khunswet haka shnong Wahiajer, West Jaintia Hills District haka 28 tarik une u bnai.
La leit ban aiti ia kine ki mar bam da Dayoo Pale uba dei u Asst General Secretary ka KSU Thadlaskein Unit, u Rimiki Kharsyntiew Publicity Secretary bad kiwei kiwei.
Ka Seinraij Jowai ka pynpaw iaka jingkmen ba ka Seinraij Tuber kumba ju long manla u snem, mynta ka kynti ruh kala rakhe iaka lehniam Behdienkhlam ha Tuberkmaishnong ban beh iaka khlam bad pang ka shitom khamtam ha kum kane ka por ba saphriang bad wan lyngshop ka khlam COVID-19 ha rilum Khasi Jaintia, ka Jylla bad ka ri bad ka pyrthei baroh kawei.
U Ma Arwot Sumer, General Secretary ha u kyrwoh ba u la phah u ong “Ka Seiñraij Jowai ka ai khublei Behdienkhlam ba suk ba kmen ia baroh ki khun ka Raij Tuber ba kin ioh ka met kaba koit kaba khiah bad biang ka kamai kajih bad ban roi ban par salonsar.
Ka Seinraij Jowai ka ai ruh ka kyrkhu kyrdoh ryngkat ka duwai ban ïaid beit-ïaid ryntih bad ban jop kane ka Behdienkhlam ban beh bad ban khanglad iaka khlam ban rung hapoh ka shnong poh thaw bad ban ioh iaka shongsuk shongsain baroh shi snem lynter.
“.
Ka Seng Kynthei Katholik Parish Jowai kala hiar sha ka longïing jong ka longkmie kaba suba shah pynïap haka Neinshnong Mihmyntdu, West Jaiñtia Hills District kaba la jia haka 13 tarik une u bnai, uba u lok jong ka haduh mynta u dang phet rieh naka bor jong ka aiñ.
Ka Seng Katholik Parish Jowai haka 19 tarik une u bnai kala leit sha katei ka iing ban pynpaw ka jingsngewlem iaka jingiap ka longkmie (L) Nimai Phawa kaba la iehnoh shadien iaki lai ngut ki khun.
Ha kane ka jingleit sngewlem ka Seng Kynthei Katholik Parish Jowai kala kner ruh la ka kti jingiarap ia kane ka iing da kaba synniang da ka pisa.
Na ka liang jong ka Seng Kynthei Katholik ka la kitbok kitrwiang ia ki lai ngut ki khunswet ba kin shait kin khlain bad kin ioh ia ka met ka ba koit ba khiah.
Kumban shu pynkynmaw ba ka jingiap ka (L) Nimai Phawa ym pat lah ban ong la ka ka shah pyniap ne ka bthah jubor iaka jingim jong ka, namar ba wat ki pulit ruh haka jingtohkit kaba nyngkong ki ong ba ka Nimai kala bthah jubor iaka jingim jong ka da kaba sdien ialade ha u tyllai phasi.
Kaba phylla pat u lok jong kane ka longkmie u Fortunate Pala naduh ba jia kane ka jingiap kane ka longkmie ula phet rieh na ka bor jong ka aiñ bad ki bor pulit ka District West Jaintia Hills District ki dang thwet ia u.
Ka jingiap kane ka longkmie ka don kaei kaei sha lyndet bad suba jur ba u lok jong ka u Fortunate Pala ula pyrshang ban burieh iaka kam sniew jong u, la suba jur ba ula sdien iaka lok ha u tyllai phasi ha kamra shet ja hadien ba ula pyniap iaka.
u la thmu ruh ban pyniap ia u khun baheh jong kane ka longkmie ha wah kham pajih na ka iing jong ki ha Jowai Bypass, hynrei une u khynnah ula lait im bad ioh ban iathuh lut kaei kaba la jia ia u bad iaka kmie jong ha u ha kiba haiing.
Ka Khasi Students Union (KSU) Khliehriat Circle East Jaintia Hills District kala shim ïa kane ka kabu ban ai khublei Behdieñkhlam basuk ba kmen ia baroh ki khun ki hajar ka Bri U Hynniewtrep bad kum juh ngi kitbok kitrwiang iaki khun ka Raij Tuber ba ka lehniam Behdeiñkhlam mynta u snem kan iaid beit iaid ryntih da ka jingkyrkhu u Blei uba na jrong.
Ka Seng ka ngeit skhem lyngba kane ka Behdieñkhlam ka long shi bynta ba ngi kum ka jaidbynriew ka ju rakhe kaba mut ba ngin lah ban lait na ki jingpang kiba bapher bapher jong kane ka phyrthei khamtam ha kaba ngi lah ban beh ïa u ne u khlam uba shyrkhei tam uba la lynshop ia ka pyrthei hi baroh kawei.
Kumjuh ngi kitbok kitrwiang bad Khyrkhu khyrdoh kyrpang eh ïa ki Khun ka Seiñraij Tuber ba kin dang lah ban iaid shakhmat ia ka leh niam ka leh rukom ha ryngkat ka jingtip briew tip blei bad tip kur tip kha kum ka jaidbynriew Khasi Khara.
Khublei Behdieñkhlam Basuk Kmen Iaphi Baroh.
Kane ka long katkum u kyrwoh na u Samla SS Niangti.
President KSU Khliehriat Circle.
East Jaintia Hills Samla Cherity.
Suja.
General Secretary KSU Khliehriat Circle.
East Jaintia Hills.
Soolangki Laloo July 23, 2020 Cha Niam Behdeinkhlam ka Raij Tuber Kyllein da bna wa heh Wei pher Hadien ka Raij Jwai Pali iongka Rukom dustur da booh  na chwa Soo Langdoh- Soo Raij nadooh nachwa Sarin ki Kam Niam da booh bynta Yei Mon I khe u Trekirot u pyndep Ioh ki Chnong ki Raij U kyllep u sdep Da dep na Jwai kattu ha Tuber Sakhi ya ka Chad Niam Behdeinkhlam wa ioopher Ymtoh de Kam wajooh hur- hur, her- her Nadong Cha dong waroh dapher Soo Sngi u pyndep Hei Burom  u Trekirot Na Yung ha Chnong ha Raij  dei wa Sarot Deilang Wei bood ya ki hukum adong Sorkar Wow man ka lad yada na ka khlam ka kjut wa poor wa par Kynat I sih ha uni u Snem Kyllein pyrthai tynjooh u chem Waroh Kat I wamut wamang Ym ioh de Kam wa yooluti wa thrang Kyllein ki Chnong ki thaw wym ioh de Kam wajooh U mih yachad yakmen dei wa ioophein ioophooh Kut Sadu ha Dwar ha Pchem donhi Wa chongchit i Ood I Thai I sur ka Bom ka bhuri Kyntien pynkut heini u thoh Khon ka Raij Tuber, Chad Niam Behdeinkhlam Wasuk Wakmen Iaphi waroh Pynkhroo yei Burom u Trekirot Wei man kyrpang ka jaitbru hakhmat ka pyrthai Ha ka yurim I sikai niam waioh “ kamai yei Hok Wei Im Tipbru – Tipblai" Maya yei iong- I, Burom yei iong kiwi Luti I suk I  sain  u chem ha pyrthai sngi.
Ka Seiñ Kyntu Seiñraij 12 – Daloi ka ai khublei Behdienkhlam Festival ia phi baroh ki khun ki hajar jong ka Seiñraij Tuber kiba shong ba sah ha kylleng ki jaka hapoh ka Jylla Meghalaya bad to ai kane ka lehniam Behdienkhlam kan long kaba phuh ba phieng bad kaba jop bad lyngba kane ka jingleh Niam kaba ngi ju leh shi sien shi snem ba kan beh ia kane ka kjut Khlam COVID 19 na kane ka Ri jong ngi.
Kumta ngi na ka liang ka Seiñ Kyntu Seiñraij 12 – Daloi ngi nguh ngi dem ngi kyrpad na ki Blei ba hapoh kine ki 4 Sngi 3 Miet (4 ngi 3 Iaw) ba phin theh ia ki jing kyrkhu jyrdoh ia ngi ha ka jingim jong ha man la ki sngi.
Kane ka long katkum ka jingpynlait khubor u Rgh, S.Sari Publicity Secretary Ka SKSR 12 –Daloi.
Ka Hynniewtrep Youth Council (HYC) War Jaintia kala pynpaw ka jingsngewkhia kaba jur halor ka jingbym lah ki bor pulit jong ka East bad West Jaintia Hills District ban tem iaki kam khaii beain bad ban bat iaki kali kiba kit mar beain haka surok Amlarem-Muktapur, Dawki bad Khliehriat-Borkhat.
Ka HYC kala ong ba ka jingbymlah jong ki pulit bad khanglad iaki kali kala wanrah ka jingjyllei ka kam khaii beain haki shnong khappud ha India Bangladesh.
Ka HYC kala kynnoh ruh ba kine ki briew kiba donkti ban khaii dei kiba don bor bad dei namar kane kim salia ban shalan iaki mar beain na India sha Bangladesh bad na Bangladesh sha India.
U President ka HYC War Jaintia u Yoodahun Shylla, ula iaroh iaka shnong VDP Muktapur kiba la ioh kurup bad bat ia ki briew kiba khaii supari ne kwai tyrkhong dangshen bad ula ong ba lada ki bor jong ka ain ruh ki shimkhia ban pynshitom kine briew kiba donkti ruh kim shlan ne nud ban leh kine ki kam beain.
Ka HYC ka pynrem jur ia kine ki nongkhaii beain kiba ym salia ban leh kine ki kam sniew wat ha kum kane ka por ka saw ka sain ba ka jylla ka iakhun na ka khlam COVID-19.
u Yoodahun Shylla ula pynpaw ruh iaka jinglyngngoh kumno kine ki mar beain ki iaid suk haka lynti syngkieng ha surok na Khliehriat sha ka thain Borkhat bad na Amlarem Muktapur bad kiwei kiwei ki shnong Khappud.
Ka HYC kala dawa na ka bor district kumjuh na ki pulit jong ki ar district ban shimkhia ban khanglad ia kane ka jingkhaii beain khnang ban the lakam ruh iaka jingsar ka khlam COVID-19 bad ba kan nym pur na ka jingkhaii beain sha ka thain Rilum Jaintia.
Ka ophis u Deputy Commissioner, East Jaintia Hills District kala ioh jingtip ba don ki shnong kiba pynlong jingiaseng haki shnong jong ki khlem da pyntip ne panbor na ka ophis jong u kaba long pyrshah iaka jingbthah jong ka sorkar kaba la khang ban pynlong iaki jingiaseng ne ki jingialum paidbah hapoh ki shnong ki thaw.
Ka hukum kaba la pynmih u DC Khliehriat haka 22 tarik une u bnai, ka ong la ioh jingtip ba don bun ki shnong kiba pynlong jingiaseng khlem ka jingbit na ka ophis jong u Deputy Commissioner, East Jaintia Hills kaba long pyrshah iaka jingbthah jong ka sorkar.
Halor kane ka jingpynlong jingiaseng u Deputy Commissioner East Jaintia Hills District Bah FM Dopth, ula mana ia baroh ki shnong ba ym bit ban pynlong jingiaseng bad ialum paidbah hapoh ki shnong ki thaw bad ban bud ryntih iaki jingbthah jong ka sorkar na ka bynta ka bha ka miat jong baroh ki nongshong shnong khamtam ha kaban iada na ka jingpur ka khlam COVID-19.
Hadien bala pur ka khlam COVID-19 ha Amlarem Sub-Division, West Jaintia Hills District, u waheh shnong ka shnong Darrang u Bah Aliewsen Ryngksai Rangbah ha ryngkat ka committee shnong, kila pynmih iaka jingpynbna ban kyrpad iaki nongshong shnong kiba don shabar ka shnong ba sah shuwa sha ka jaka kaba ki don.
“Ha phi ki nongshongshnong ka shnong Darrang, kiba sah shabar shnong khamtam kiba sah sha shillong, Ri Bhoi, Jowai, sha ki thain Amlarem bad sha kiwei pat ki jaka ba phin sngewbha ban shong ban sah shuwa shipor sha ki jaka ba phi sah baroh shi katto lait noh ki kam kiba kyrkieh da ka jingpyntip shuwa sha u Rangbah/Secretary shnong.
Kane ka long ban pynduna ka jingiarung iamih ki briew na kiwei ki jaka sha kane ka shnong bad ka long ruh kum shi bynta na kane ka jingialeh ban iakhun bad kane ka thma COVID-19.
La bthah ruh ia ki nongshongshnong kiba don hapoh shnong ba lada ki khreh ban mih napoh shnong ban leit jingleit sha kino kino ki jaka ba ki donkam, kin sngewbha ban pyntip shuwa sha u Rangbah shnong lane Secretary shnong khnang ban ioh leh ia kaba donkam.
Kino kino ki bym dei trai shnong na kane ka shnong kiba leit donkam sha shnong Darrang kim bit ban rung hapoh shnong khlem da pyntip shuwa sha u Rangbah/Secretary shnong.
Kiba leh pyrshah ia kane ka hukum kin ngat ha ka bor jong ka ain.
".
Ka Jaiñtia Student Union (JSU) Central Body mynta ka sngi hapoh ka jingialam u general secretary JSU u Jersom Shylla kala leit ai da ka dorkhas ban ujor ha u Deputy Commissioner ka West Jaintia Hills District, Garod LSN Dykes halor ka jingpynkhein kyndon ki nongdie dukan bad ka jingym bud ryntih iaki lad jingiada na ka khlam COVID-19 katkum ka jingbthah ka tnad ka koit ka khiah.
Ka JSU haka dorkhat kaba kala ai sha u DC kala pynpaw ba bun ki dukan ba kynthup iaki dukan khutia bad ki dukan die lang ki leh bym suidniew ban bud iaki kyndon bala bthah da ka tnad ka Koit ka Khiah bad ka sorkar ban buh iaki register ban thoh kyrteng jong ki briew, ki jaka sait kti bad ki sanitizer.
Ka JSU kala kynnoh ruh ba ki trai dukan ruh ki kiar ban pyndonkam iaki mask haba die jingdie haba don nongthied nongpet ha ki dukan jong ki kaba pynkhein iaki kyndon bala bthah ka tnad koit ka khiah, kaba dei kawei na ki lad ban iada na ka khlam COVID-19.
Ka JSU kala ong ba u DC ula pynmih ka hukum ba dukan ki dei ban buh register ban thoh iaka kyrteng ki briew, hynrei ki dukan ki leh bymsuidniew ban bud ia kane ka jingbthah.
Ha ka jingiadei bad kane ka seng ka la kyntu ruh ia baroh ki paidbah ban iatreilang ha kum kane ka por ba kane ka jingpang ne ka khlam Covid-19 kaba la pur wat ha kane ka district kala kyrpad ia baroh ki dukan ban buh ia ka register ne ka copy na ka bynta ban thoh ia ka kyrteng, phone number bad jaka sah jong ki briew ba wan ha ki dukan jong ki, khang ba lada jia ba don mano mano ba ioh ia ka jingpang Covid-19, kan pynsuk ia ka tnat treikam jong ka koit ka khiah ne ka Health Department ban buddien.
Ka JSU kala ong ba donkam ban pynkylla iaka jinglong jongman jong u briew nalade shimet ban bud iaki jingbthah bad jinghikai ban iada na kane ka jingpang khlam.
Ka JSU kala kyntu ia DC ban pynbiang iaki jaka sah jong ki nongniah kali 108 namar ba ki long ki briew kiba hakhmat eh ban iarap ne kit ia ki nongpang COVID-19.
U DC u la ong ba iaki jaka sah jong ki ka sorkar kala dep pynkhreh.
kane kalong katkum u kyrwoh na u Publicity Secretary ka seng u Tricky Mukhim.
Ka jingpang iabit khlam COVID-19 ha West Jaintia Hills District kala kiew sha ka 4 ngut hadien ba lai ngut kiwei pat kila ioh kem pang COVID-19 ha Amlarem Sub-Division.
U Lahkmen Rymbui, Myntri Sorkar uba long ruh u MLA ka thain ula pynbna ba ki don 3 ngut ki briew kiba la test COVID-19 positive hadien ba kila pyndep iaka Random Testing haka sngi Saitjain kaba taiew kaba la dep.
Na kine ki 3 ngut, ar ngut dei na ka Amlarem bad 1 na Amsarim.
Iwei dei ba die sha, die doh syiar bad nong khapshniuh.
U MLA ka thain ula kyntu iaki paidbah ban iatreilang bad ka tnad ka koit ka khiah bad u la ban jur ia u nongshong shnong ba kim dei ban tieng ban smiej iaka jingbit khlam, hynrei ban iatreilang bad ka bor sorkar ban jop iaka khlam.
Shuh shuh na kaliang u district magistor jong ka West Jaintia Hills District ula pynbna ‘Containment Zone’ ne ki jaka ba ma iaki hynniew tylli ki shnong hapoh Amlarem Sub Division bad la pyrkhing iaka jingrung jingmih ki briew ha kine ki shnong ban tem iaka jingpur ka khlam COVID-19.
Kine ki hynniew shnong ki kynthup iaka Amlarem, Krangpamtdong, Amsarim, Ladjaplem, Amshipai, Lai Lyngdoh bad Amlatdoh kiba la pyrkhing iaka jingrung jingmih ki briew ha kine ki shnong kalong naduh ka shiteng synia jong ka 22 tarik Naitung (July), 2020 haduh 6.00 AM jong ka 27 tarik July, 2020.
U Magistor ula pyngngat ia kine ki hynniew tylli ki shnong ha ka Containment Zones ban buddien iaki briew kiba la ia kynduh bad kine ki nongpang ban pyndkut iaka kynjri jingpur ka khlam COVID-19 haka district.
Kane ka hukum la pynmih da u district magistrate Garod LSN Dykes hadien ka jing rikomen ka tnad ka koit ka khiah.
C.Pynsakhiat Yeini Kyndiah July 22, 2020 Waroh waroh wymem de wa bna, Wymem de wa tiñ ïow Corona.
Ong ki païa wa daman normal, Wym chynna ki wadang abnormal.
I mih I lai sorkar da pynïynsur, Ileh I chna u paitbah wymïoo emdur.
Deiñ kiwa deiñ mask dam kiwa dam, Kat wymem u tiñ ki ïa kani ka khlam.
Hawa em samen ïoo suk ki mask wa deiñ wa keiñ, Du wa ïa chem lok datan hawah tang bieñ.
Follow protocol katwa dang joor I strict, Pynïynsur wan u corona da leak.
U deiñ mask ong ki wymneh lahep, Kat wymjooh myllien sñiaw aw dooh sanget.
Kat wymhoi hi u dam u ïa complain, I thaw psiah u corona kattae dang heiñ.
The rich people says better to lock down again, The poor people says duhai sa chi sien.
Sorkar wa pli wa ka buit da tharu, To which way we have to go through.
Ka Sohkha Govt.
Higher Secondary School, School bad ka North Liberty Higher Secondary School, Jowai ki dei ki ar tylli ki skul na West Jaintia HIlls District kiba la ioh ban rung haka kyrdan First Twenty haka SSLC examination kaba la pynbna da ka MBoSE haka sngi Nyngkong Ka Sohkha Govt.
Higher Secondary School kala rung ha kyrdan First Twenty hadien ba u Lakhon Larry Brown Khonglah ula wan haka kyrdan kaba 9 bad ioh 548 marks.
Ha kane ka kyrdan la rung ruh da u khynnah ka skul RK Mission HSS, Cherrapunji hadien ba u Kushal Bagchi ula ioh ka juh ka mark (548).
Katba ka Natasha B.Blah kala wan haka kyrdan kaba 14 da kaba ioh 541 marks bad u Snienbha Suchiang ula wan haka kyrdan kaba 18 hadien ba ula ioh 537 marks.
Baroh ar ngut kine ki khynnah ki dei na ka skul North Liberty Higher Secondary School, Jowai.
Baroh kine ki khynnah haba kren bad ki nongthoh khubor kila pynpaw ba lada plie ka lad ki kwah ban pule haka lain doktor.
Kila pynpaw ka jingsngewnguh iaki kmie ki kpa bad ki nonghikai kiba la iarap iaki haka jingim pule puthi kaba manla ka sngi kaba la iarap iaki ba kin poi sha kane ka thong.
U Principal ka North Liberty HSS B Richard Uriah ula pynpaw iaka jingkmen ba ki khynnah ka skul jong u kila leh bha ha kane ka eksam.
Ula ai khublei kyrpang iaka Natasha B Blah bad u Snienbha Suchiang kiba la ioh ia ka kyrdan First Twenty kaba la wanrah ka nam ka burom ym tang iaka skul, hynrei iaka iing ka sem jong ki bad ka district baroh kawei.
Haba kylli iaka online klas, “Ngi la long kiba pynkhreh ban sam iaka jingnang jingstad sha ki khynnah daka online.
Ngi la pynkhreh ban pynbiang bha ka rukom hikai kaba janai iaki khynnah klas 9, 10 kumjuh ki 11 bad 12.
Nga kyntu ia ka sorkar ban phai khmat sha ki khynnah kiba wan na ka longiing ba duk ba suk ban pynbiang iaki jingdonkam jong ki kum ki phone bad tablet kiba ki kmie ki kpa jong ki kim ioh lad ban thied bad ban peit ruh ba ka internet kan biang ha manla la ki jaka khnang ba ka jingsam jingnang jingstad sha ki khynnah kan nym shah ktah lyngba ka online klass," ong u Babu Richard.
Haba phai sha baroh kawei ka jylla ka Chetna Bose na Sherwood School, Tura kala wan nyngkong mynta u snem hadien ba kala ioh 568 marks.
Sainava Modak na St.Thomas Higher Secondary School, Shillong ula wan ba ar hadien ba la ioh 565 marks bad ka Ainamdaphisha P Byrsat na Little Flower School, Shillong kala wan ba lai da kaba ioh 561 marks.
Ki don haduh 50081 kiba iakhun iaka eksam matrik mynta u snem bad 25195 ngut kila pass na ki 143 centres ha rilum Khasi, Jaintia bad Garo.
West Jaintia Hills District kala wan nyngkong haka pass percentage da kaba ioh 69.96 per cent bud sa East Jaintia Hills 69.00 per cent bad ka South Garo Hills kaba duna eh 26.57 percent.
Ka jingwan ther jur u slap ha Rilum Khasi Jaintia bad ka Garo kala wanrah ka jingjulor kaba bun na ka jingtwa ki jingtei bad shlei um ki jaka rep jaka riang bad ka jingduh iaki mynsiem briew.
Hynne ka step ruh kala don ka jingtwa khyndew haka surok bah Shillong Jowai ha Wah Mynsoo, West Jaintia Hills District.
Kane ka jaka ba twa ka khyndew ka don hajan ka jaka die jhur shuwa ban poi ka shnong khyrdop jong ka West Jaintia Hills.
Ha kane ka jingtwa kam don kano kano ka jingjia ba sngewsih bad ki kali motor ki lait ban iaid tang shilliang ka surok.
Ka ophis jong u Deputy Commissioner, East Jaintia Hills kala ioih jingtip ba don bun ki dukan kiba die kyiad pathar ha ki shnong bapher ha East Jaintia Hills District bad khamtam ha shilynter ka surok bah National Highway 6 kaba long pyrshah iaka aiñ bad ka jingbthah jong ka sorkar ban iada na ka jingpur ka khlam COVID-19.
Kao phis u DC haka hukum kaba la pynmiih haka 22 tarik kala ai bor iaki Waheh Shnong bad ki dorbar shnong hapoh East Jaintia Hills ban peitngor bad peitbniah ban tehlakam ia kane ka jingdie kyiad beaiñ bad ban pyntip ruh mar mar sha ka bor jong ka aiñ lada lap ia kum kine ki dukan die kyiad.
Kum ban shu pynkynmaw ba ka hynnin ka sngi ba Ar ngut ki briew kila iabit khlam COVID-19 ha Khliehriat East bad Khliehriat West bad kine kiba ioh jingpang la ioh jingtip ruh ki la leit sha Deinchynrum, Lad Sutnga, Mookympad, Sookilo ne don ka jingiakynduh bad katto katne ki briew kiba na kitei ki shnong.
Ka District Administration East Jaintia Hills District kala pynbna paidbah ba la pynbna ‘Containment Area’ ne ki jaka ba ma ia kine ki 6 (hynriew) tylli ki shnong khnang ba ka Health & Family Welfare Department, ki Magistrate, ki Health Field Workers bad kiwei kiwei de ki nongiarap ki lah ban lum jingtip ia kino kino kiba la ia don ka jingiakynduh bad kitei kiba ioh iaka jingpang.
Ka East Jaintia National Council (EJNC)- Khliehriat Circle kala kyntu iaka tnad ka koit ka khiah bad ka ophis u Deputy Commissioner, East Jaintia Hills ban pynithuh iaki 2 ngut ba ioh COVID-19 ha Khliehriat hynnin ka sngi ba Ar.
“Da ka ba pynithuh iaka kyrteng jong kine ki nongpang kan pynsuk iaki paidbah ban tip la ki la iakynduh bad kine ki 2 ngut kiba la iabit khlam Coronavirus," ong u Evident Tariang president EJNC Khliehriat Circle.
Ka jingbuhrieh iaka kyrteng kiba iabit khlam kala pynklumar bad pynher syrngiew iaki paidbah namar ba kine ki briew kila iaid la ieng ha kylleng ka Khliehriat, ka District Headquarter jong ka East Jaintia Hills.
Kine kiba la bit khlam nalor ka shnong Khliehriat East, Khliehriat West kila leit ruh sha Deinchynrum, Lad Sutnga, Mookympad, Sookilo ne don ka jingiakynduh bad katto katne ki briew kiba na kitei ki shnong.
Ka EJNC ka sngew baka por kala dei iaka sorkar ban pynpaw kyrteng ia kiba ioh COVID-19 khnang baki paidbah ki lah ban iada bad pynithuh ialade la kila ia kynduh bad kine kiba iabit khlam, khnang ba kan pynsuk iaka Sorkar ban tem iaka jingpur bad shaphriang ka khlam COVID-19.
Ka Health & Family Welfare Department East Jaintia Hills District, kala pynbna ba don sa arngut kiba ioh ia ka jingpang COVID-19 ha Khliehriat East, Khliehriat West bad kine kiba ioh jingpang la ioh jingtip ruh ki la leit sha Deinchynrum, Lad Sutnga, Mookympad, Sookilo ne don ka jingiakynduh bad katto katne ki briew kiba na kitei ki shnong.
Ka District Administration East Jaintia Hills District ka la pynmih iaka hukum bad la pyntip sha baroh ki Waheh shnong ban pyntip paidbah ba la pynbna ‘Containment Area’ ne ki jaka ba ma ia kine ki 6 (hynriew) tylli ki shnong khnang ba ka Health & Family Welfare Department, ki Magistrate, ki Health Field Workers bad kiwei kiwei de ki nongiarap ki lah ban lum jingtip ia kino kino kiba la ia don ka jingiakynduh bad kitei kiba ioh iaka jingpang.
Ka bor District jong ka East Jaintia Hills District kala kyrpad ia baroh ki nongshong jong kitei ki shnong kiba hap hapoh ka ‘Containment Area’ bad kiwei de ki nongshong shnong jong kiwei pat ki shnong ba kin iatreilang, ia snohkti lang ban ai ka jingiarap iaki contact tracing team ki ban wan sha ki shnong jong ki ban lum jingtip, ban ioh ia ki kyrteng jong baroh kito ki briew kiba la ia kynduh, don jingiadei bad kitei kiba ioh ia ka jingpang COVID-19.
Ka Jaintia Student Movement (JSM) Lapangap Unit haka sien ba nyngkong ka la kner la ka kti jingiarap jong sha ki longiing ba duk da u khaw bad ka musari haka shnong Lapangap, ka shnong kaba hap ha khappud Meghalaya Assam.
Ki don haduh 45 tylli ki longiing jong ka Shnong Lapangap-B bad Dong Mokalani kiba la ioh myntoi na kane ka jingiarap ka JSM.Ia une u khaw bad musari ka JSM kala aiti haka sngi Nyngkong haka jingialang kaba long ha Lapangap  kaba la pyniaid da u President ka Lapangap Unit u Monbha Myrphet haka jingiadonlang ki dkhot ka JSM Lapangap Unit.
Ka JSM ka la synniang iarap ruh sha ki jaka sah shipor (Quarantine) kiba don ha katei hi ka shnong.
Ka Synjuk Nongsynshar Shnong Ri Bhoi Mihngi hadien ba la iohkem pang COVID-19 uwei u bar jylla uba long kum agent kawei ka company Safeshop ha Bhoirymbong, kala kyntu ia baroh kiba iakynduh ia une u bar jylla ban shong set ialade ha iing (quarantine) bad ban pyntip mar mar sha ka tnad ka koit ka khiah.
“Ka Khubor ba sngewsih nga la ioh jingtip na CHC Bhoirymbong ba ngi la ioh COVID-19 positive case ha ka thain jong ngi.
Uwei briew ba na ka company Safeshop ba na Berpata Assam uba ju wan sha kane ka thain jong ngi u la bit ia kane ka jingpang COVID-19.
Une u briew u ai address ha Umeit ula wan ha CHC Bhoirymbong ha ka 10.07.2020 bad ula shong quarantine," ong u Bah R Kharumnuid President Synjuk Nongsynshar Shnong Ri Bhoi Mihngi.
“Une u agent ka Safeshop ula iakynduh bun ki briew ha Bhoirymbong, Umroi, Umktieh, Umeit bad kiwei ki jaka.
Une u agent ka Safeshop uba la shong quarantine naduh 10 tarik u Naitung ula pyni ki dak ki shin bad la hadien bala test ia u la lap ba u dei COVID-19 positive hynnin ka sngi, kumta kino kino kiba la iakynduh markhmat ia u ha kine ki 1 bnai mynta ba kin sngewbha ban shong set ialade ha iing (self-quarantine) bad pyntip sha CHC control room Bhoirymbong ha u number +918730877579.
Ki Rangbah Shnong kin sngewbha ban pyntip paidbah ia kane bad mana shwa ia ki nongshong shnong ban leit Bhoirymbong khlem ki daw ba biang," ong u president Synjuk Nongsynshar Shnong Ri Bhoi Mihngi.
Ka Federation of Khasi Jaintia and Garo People (FKJGP) haka sngi Nyngkong kala dawa na ka Sorkar Jylla ban pynkynriah noh mardor iaka PWD North Division Jowai sha ka shnong Shangpung bad kala byrthen ruh ban iakhih paidbah lada ym pynkynriah noh ia kane ka ophis.
Danghen u Symbud Myntri Rangbah ka Jylla u Prestone Tynsong ula ong ba un bishar ia kane ka kam pynkynriah iaka PWD North Division, Jowai sha Shangpung.
Ula ong ruh ba ka ophis ha Shangpung kala biang naka bynta ka jingpynkynriah.
Ula ong ruh ba ka PWD North Division ruh ka peit tang ka Mowkaiaw bad Raliang Constituency bad kine ki ar tylli ki thain ruh ki jan bha bad kam don than ka jingjngai na Shangpung.
U MLA ka Jowai ma Wailadmiki Shylla ula ong ba ka jingdawa kalong kaba don nongrim, hynrei um pdiang ban rah ia kane ka division sha Shangpung namar baka dang jan hi bad ka Jowai.
Kam don jingmut ban pynkynriah iaka ophis kaba la don lypa, hynrei donkam ban pyrkhat kumno ban pynheh bad pynbha shuh shuh ia kane ka tnad katkum ka jingiaid jong ka por.
“Ngi dawa naka sorkar ban pynkynriah ia kane ka division katkum ka Notification ba la pynmih naduh ka 20 tarik Nohprah, 2018 na Jowai sha Shangpung bad lada kam urlong ngin iaid shakhmat ban pynlong da ka jingiakhih paidbah ban pynbor iaka sorkar.
Ngim kwah ban ialam bakla iano iano, hynrei kala dei ka por ban pynkynriah ia kane ka Division namar kane ka trei kam tang artylli ki Constituency, kata, ka Raliang Constituency bad ka Mookaiaw Constituency bad kam don jingktah eiei ia ka Jowai lane ia u MLA jong ka Jowai," ong Kermiki S Passah Organising Secretary FKJGP Laskein Circle.
Ka FKJGP kala ai nuksa ruh iaka jingpynkynriah iak NEC Division na Jowai sha Khliehriat kaba peit bun ki kam tang hapoh ka thain Khliehriat bad Sutnga bad ka Shillong North Division la pynkynriah sha Nongpoh na Nongpoh la pynkha iaka Umsning.
Kumta ka FKJGP kala ong ba sorkar kam dei ban sngap tang ia ki katto katne ngut, hynrei ban peit iaka jinglong jingman jong ka ophis bad ka jingtreikam jong ka khnang ba ki ophis ki jan sha u paidbah.
Ki nongpang kiba thiah pang ha Umkiang PHC kila hap ban thiah haka um slap kaba jaw na ka tnum iing namar ba la julor bad pei lut ka tnum iing jong kane ka jaka sumar.
Ki nongialam shnong jong ka Umkiang hadien ba kila ioh ka jingujor na ki nongthiah pang bad ki nongshim dawai mynta ka sngi kila leit ban jurip iaka Umkiang PHC.Haka jingjurip jong ki, kila lap ba ki tnum ka Umkiang PHC kila pei lut bad ka um slap kala jaw sha ki jaka thiah jong ki nongpang, kaba buh jingeh iaki longkmie kiba kha ba pun ha kane ka jaka sumar.
Ki nongialam shnong haka jingialam u Waheh Shnong ba Lasting Pala bad u Secretary Shnong Nicholas Lyngdoh kila lap ba kane ka PHC ka donkam ban marmot kyrkieh namar ba kala julor bad bam rang lut ka tnum iing.
Wat ki Doctor ruh ki mad ka juh ka jingeh kaba ka jaka treikam jong ki ruh ka jaw umslap nalor ka tnum kaba la jot la pei.
Kane ka PHC ka dei kaba tang maka kaba don sha ka thain Umkiang bad ka peit bun tylli ki shnong ha Elaka Narpuh naduh Hingaria Huroi shaduh Ratacherra.
Ki nongialam shnong ka Umkiang kila dawa na ka tnad ka koit ka khiah ban maramot mar mar ia kane ka jaka sumar khnang ba ki nongpang bad ki doktor kin lait na ka jing jhieh haka um slap.
Ka North East Slow Food Association NESFAS ha ryngkat ka jingïatreilang bad ka Society for Urban and Rural Empowerment SURE bad kiwei pat ki seng trei mon sngewbha ki trei ha kawei ka projek kaba la tip kum ka ‘No one shall be left behind’.
Kane ka projek kaba la kyrshan da ka Rural Electrification Corporation ka kynthup ïa kiba bun ki mattreikam bad kumjuh ïa ka Water Sanitation and Hygiene WASH and 1000 days campaign.
Ha kaba nyngkong haba ki Community Facilitators ha ki 28 tylli ki shnong kiba kane ka projek ka treikam ki leit ban hikai shaphag ka jingdonkam jong ka jinglehkhuid bad khamtam ïaki rukom sait kti, ki briew kim patiaw satia ïa kata ka jinghikai.
Pasqualina Lamare kaba long ka Project Coordinator ka ïathuh ba ki hap ban thaw da ki jingrwai khynnah ban hikai khamtam ïaki khynnah skul ba kin pynmyllien ban saitkti man ka por.
Kala ong ruh ba haba ka khlam corona kala jia ka NESFAS ryngkat bad ki seng kiba ïatreilang ki hap ban kylla ka rukom treikam jong ki naka daw ba ki shnong kila pyrkhing ïaka rung ka mih sha ki shnong.
La thung ïaki samla kynthei bad shynrang na kine hi ki shnong kum ki Community Facilitator ban ïarap pynïaid shakhmat ïa kane ka kam.
Ka Somja Phawa kaba long ka Field Coordinator kala ïathuh ba naduh ka snem 2018 bad kumjuh baroh u snem 2019 la ai jinghikai ïaki shnong shaphang ka WASH bad ki rukam saitkti, hynrei dei tang ynda la jia ka khlam COVID-19 ba ki briew ki sa sdang ban shimkhia ïa kaba la hikai ïaki.
Ka ïathuh ruh ba mynta man ba ki CF ki leit ki dkhot jong ki shnong ki kynmaw ïa kaba la hikai ïaki ha ki shisnem shiteng kiba la dep.
Ka WASH bad ka rukom saitkti bala hikai ïaki ka kit jingmut tad ynda la jia ka khlam khniang corona.
Ka Daka Bareh kawei pat ka Field Coordinator ka ïathuh ba ki shnong kiba ka seng ka treikam ban ïaleh pyrshah ïaka khlam COVID-19 ki dei ka Mukhap, Mynso both A and B, Mulum, Iooksi, Mukhap, bad Musiaw kiba don haoh ka Laskein Development block.
Ka Ksehrynchang, Nongrimbamthong, Nongkhroh, Tyrchang, bad Mookjat kiba hap hapoh ka Thadlaskein development block.
Ka Mupyut, Skhenpyrsit, Nongtalang Mission, Amkhloo, Ammutong, Thangbuli, Umsalang, Nongbareh, Pynthor Langtein, Muphlang, Mustem, Samanong bad Moosakhia hapoh Amlarem civil sub division, bad ka Cham cham ha East Jaintia Hills.
Ka jinghikai da kaba pyni nuksa kumno ban sait kti ka dei kawei na ki jinghikai kaba la hikai ha kine ki 26 tylli ki shnong la ong ka Coriniki Slong.
Haman ki jingleit rung sha ki ïngbriew ki CF ki hikai ruh ïa ki paidbah shaphang ka jingdonkam ban ïa jngai iwei na iwei pat bad kumjuh ruh la pyndonkam ïaki SHG bad ki PGS ba kin shna jingtapkhmuh tapktien ïa kiba la sam pat sha ki paidbah.
U H.H.Mohrmen uba long u khlieh jong ka SURE ula ong ka khlam COVID-19 kala pynbor ïaki paidbah ban leh khuid bad ban saitkti man ka por.
Ki Pulit jong ka West Jaintia Hills District kila ioh kurup ia ki tiar pynbthei dynamite bad kem saw ngut ki briew ha ka shnong Raliang haka miet Sngi U Blei.
U Superintendent of Police, West Jaintia Hills District u Bikram D Marak MPS, ula ong ba ia kine ki tiar pynbthei la ioh kurup na kawei ka kali haka por ba khynra kali (Naka Checking) da ki pulit jong ka Raliang Outpost.
Ula ong ruh ba kila kem 4 ngut ki briew kiba ym pat lah satia ban iathuh iaka kyrteng jong ki bad ki dei ki trai shnong hi.
Ki tiar pynbthei kiba la kurup na kane ka kali ki kynthup iaki bakhor dynamite (Gelatin Stick) 4500 tylli, 4000 tylli ki tikli (Detonators) bad 4 top/drum umphniang diesel kaba 200 litre kawei.
U SP ula ong ba kine ki briew kim don satia kino kino ki kot sla kiba biang bad la register ka case pyrshah iaki bad ka jingtohkit kala iaid shakhmat.
Ka kynhun jong ki phra tylli ki Sengbhalang kiba kynthup iaka All Jaintia Hills Social Welfare Organization (AJHSWO), Jaintia Contractor & Supplier Association (JCSA), Jaintia National People Organization (JNPO), All Hynniewtrep People United Front (AHPUF), All Meghalaya People Organization (AMPO), Niaw Wasa Youth Federation (NWYF), Society for Environment Protection and Sustainable Development (SEPSD), bad ka Fight Against Corruption Team (FACT) kila dawa na ka sorkar ban pyndam iaka jingpynbna ban pynkynriah iaka PWD North Division, Jowai sha Shangpung.
Kine ki phra seng kila phah da ka dorkhat sha u Deputy Chief Minister Bah Prestone Tynsong ban kyrpad ia u ban pyndam iaka jingpynbna ka sorkar ban pynkynriah iaka PWD (Rds) North Division Jowai sha Shangpung haka 16 tarik une u bnai.
Kine ki phra seng kila pynpaw iaka jingbym sngewiahap iaka jingthmu pynkynriah iaka PWD North Division, Jowai sha ka shnong Shangpung namar ba kane ka ophis kala ai jingshakri ia u paidbah ka Rilum Jaintia naduh ba la ioh iaka District ba pura.
“Ka jingkam ba kane ka Division ka ai jingshakri tang iaki shnong kiba hap hapoh ka Laskein C&RD Block ka long kaba bakla namar ngi tip shai ba dang bun ki shnong kiba hap hapoh ka Thadlaskein C&RD Block ruh kiba hap hapoh ka jingpeit kane ka Division.
Ngi dawa naka sorkar jylla ba horkit hordang ym dei ban pynkynriah iakatei ka Division bad dei ban thaw shisyndon daka division kaba thymmai haka shnong Shangpung namar kala don lypa iaka Sub-Division Office lada ka sorkar ka thrang ban wanrah iaka roi ka par bad ym dei ban shu leh politics," ong u Ram Biam president All Jaintia Hills Social Welfare Organization (AJHSWO) Shuh shuh kine ki phra seng katkum ka dorkhat kila ong ruh lada iaid shakhmat ka jingpynkynriah ia kane ka ophis ktah ruh iaka jinglut jingsep ki kontraktor kiba dei kam bad kane ka ophis kumjuh iaki paidbah namar ba ka jngai ka lynti ban leit shaduh sha Shangpung na Jowai, ka District headquarter jong ka West Jaintia Hills District.
Ka Khasi Students’ Union (KSU) Jaintia Hills District Unit kala thaw sa kawei ka tnad treikam jong ka kaba la tip kum ka Bamkamar unit haka 18 tarik Unit une u bnai bad ha kane ka tnad ki don ruh ki kynthei kiba la mihshakhmat ban long ki dkhot jong ka KSU.Ki don haduh saw ngut ki kynthei kiba la pyniasoh ialade bad ka KSU bad kine ki kynthup iaka Tiewmon Suting kaba bat iaka kam Education Secretary, ka Iulinda Suting kaba bat iaka Finance Secretary bad arngut ki dkhot ka Barisuk Suting bad ka Banrilang Langshiang.
Kane ka tnad treikam kaba dang thaw thymmai ka KSU kan hap hapoh ka KSU Jowai Circle.
Ki nongkitkam ka KSU Bamkamar Unit ki kynthup ia u Elmiki Lynshiang kum u President, Banshlur Mukhim Vice President, Francis Suting General Secretary, Nibroi Suting Assistant General secretary, ka Tiewmon Suting Education Secretary, Teilang Nongrum Assistant Education Secretary, Restine Rynjah Organising Secretary, Mechanmi Nongrum Assistant Organising Secretary, ka Iulinda Suting Finance Secretary, Riki Nongrum Assistant Finance Secretary, Publicity Secretary Raplin Rynjah, Premut Suting Assistant Publicity Secretary bad 14 ngut ki EC Members.
Ia ki nongialam bad ki dkhot ka Bamkamar la pynskhem da u President KSU Jaiñtia Hills District Unit Ohibait Dkhar haka jingiadonlang u Finance Secretary KSU Jaiñtia Hills District Unit SS.Niangti.
U Publicity Secretary KSU Jaiñtia Hills District Unit u Nangaibormi Sutnga ula pyniaid iaka jingialang.
Ka East Jaintia National Council (EJNC) kala thaw iaka tnad kaba thymmai jong ka kaba la tip 5 Shnong Circle.
Ia kane ka tnad la thaw haka 18 tarik une u bnai ha jaka treika ka EJNC ha Khliehriat.
Ki nongkitkam ka EJNC 5 Shnong Circle: President – Keling Phawa.
Vice President – Kong Chrisming Dkhar.
General Secretary – Felix Phawa.
Finance Secretary – Fasterki Sana.
Organising Secretary – Rocky Dkhar.
Publicity Secretary – Meru Phawa.
Sports Secretary – Asmi Phawa.
Education Secretary- Yonis Dkhar.
Displine Secretary – Pron Dkhar.
Art & Culture Secretary – Kong Symbud Dkhar.
Office Secretary – Dawni Dkhar.
bad kumba 9ngut ki Executive Members (EM).
Haka jingthaw ia kane ka tnad la iadonlang naduh Allmiki Ryngkhlem Vice President EJNC – CEC, u Listen Suchen President EJNC – Eastern Zone, Nangjan Dkhar General Secretary EJNC bad kiwei kiwei.
Ka Federation of Khasi Jaintia and Garo People (FKJGP) Thadlaskein Circle kala ioh ban pynthymmai iaki nongkitkam jong ka haka jingialang kaba long haka 18 tarik u Naitung ha Rilang Memorial School Ummulong.
Ha kane ka jingjied nongkitkam thymmai ka FKJGP, la jied president ia u Restom Rymbai, Vice president- Kamni Shylla, General Secretary- Embhahlang Sariang, Asst Secretary- Heipormi Suting, Organizing Secretary – Phrangki Kyndait, Asst Organising Secretary- Arwotki Myria, Agriculture Secretary -Medri Mynsong, Asst.Agriculture Secretary- Linus Mukhim, Sport Secretary- Nidalam Rymbai, Asst Sport Secretary- Pham Pakma, Information Secretary- Eddie Son Pariat, Education Secretary – Shawit Sariang, Chief Advicer- Ma Loo Challam u rangbah ba la 65 snem ka rta.
La jied ruh iaki dkhot ba kynthup ia u Klet Phira, Lastborn Dhar, Stone Kharpamtiah, Heisa phawa bad ki president bad secretary jong ki unit hapoh Thadlaskein circle kila long lypa ki dkhot.
Ha kane ka jingjied nongkitkam ka FKJGP la iadonlang ki nongialam FKJGP central body naduh u Barister Mawthoh Agriculture secretary central body, Kitboklang nongphlang chief organising secretary Central body, Dundee Cliff Khongsit General Secretary Central body.
Lai tylli ki ATM Card, ka EPIC bad PAN card na Iawmusiang Jowai haka 19 tarik July haka por 6 PM.Kine ki ATM card ki dei jong u Wandame Passah, Kamwada Passah bad Thrang I La Sutong.
Ka EPIC bad PAN Card pat dei jong u Wandame Passah.
Kiba dei trai phone ha une u number phone 6033097541.
Ka klob kiew lum kaba la tip kum kaba West Jaintia Hills District Adventure Sports & Mountaineering Club (WJHAS&MC) kala sam da ki marbam sha ki san tylli ki shnong ha West Jaintia Hills District.
Kine ki shnong kiba la ioh pdiang ia kine ki mar bam ki kynthup iaka ka Mustem, Iongnoh, Sohmynting, Chyrmang, Umladkhur.
U Sambor Surong, president West Jaintia Hills District Adventure Sports & Mountaineering Club ula iathuh ba ia kine ki mar bam la sam sha ki longiing ba duk kum shibynta ban kyrshan iaki ha kum kane ka por ka khim ka khait.
Ula ong ba kila sam mar khyndiat u khaw naka 500 kg sha ki 100 tylli ki longing bad kila sam ruh katto katne ka mluh bad u phan.
Ka Village Defence Party (VDP) jong ka shnong Muktapur ka shnong kaba hap ha Amlarem Sub Division, West Jaintia Hills District kala ioh bat shi kali u kwai tyrkhong ne u supari bad kala ioh kem ruh 5 ngut ki briew kiba suba donkti ban khaii beian ha khappud India Bangladesh.
Ka dorbar shnong jong ka Muktapur kala mudui da ka jingujor ejahar ha khmat ki Pulit jong ka Muktapur Patrolling Post haka sngi U Blei pyrshah ia ki san ngut ki briew kiba kynthup ia u Donbok Buam uba na ka shnong Umladkhur,  January Shylla uba na Trangblang bad 3 ngut kiwei pat ki nongtrei ne nongbud jong ki.
Katkum ka ka ejahar kaba la mudui ka Dorbar Shnong Muktapur ba ki VDP shnong Muktapur kiba ap pahara kila ioh bat ia kawei ka ka kali Mahindra Bolero Pick kaba don u register number ML 04C 5805 haka por 3:30 Am haka Sngi U Blei bad kila ioh kem ruh ia u trai kali bad trai kwai uba la tip kum u Donbok Buam, January Shylla bad ki 3 ngut ki nongbud jong ki.
La iathuh ba ki VDP jong ka shnong Muktapur kila pynsangeh iaka kali, hynrei kine ki briew kila ialeh pyrshah bad ktah kti ruh iaki VDP namar ba ki duna paid.
Ki VDP shnong mar mar kila pyntip sha ki para VDP bad kila bat iaka kali bad kem ia kine ki briew.
La iathuh ba une u mar ne u kwai bala ioh kurup na kane ka kali um duna iaka 50 phew byrni.
Une u mar ne kwai ba iaid iew bha ula wan poi na Bangladesh lyngba ka Wah Lakroh bad thmu ban shalan tuh sha Assam bad kiwei kiwei ki jylla.
“Kane ka jingleh jong kine ki briew ka dei ka kam tuh kam beaiñ bad kila pynkhein ruh iaki kyndon ban iakhun pyrshah iaka khlam COVID-19," ong ka VDP shnong Muktapur bad kila dawa naka bor jong ka aiñ ban pynshitom ia kine ki briew katkum ka kyndon kam khaii beaiñ, ka Disaster Management Act namar ba ki buh jingma iaka ri na ka khlam COVID-19.
Ki Pulit kila register iaka case bad ka jingtohkit kala iaid shakhmat.
Ka Khliehriat Block Congress committee ban pynkhlain iaka jingtrei kam ka party Congress ha East Jaintia Hills kala thaw iaka 5-Shnong Circle haka 18 tarik une u bnai haka jingialang kaba long ha Khliehriat West Community Hall.
Kine ki 5 Shnong Circle ki kynthup iaka Pynthorsale, Mukhaiialong, Mutong, Cham-Cham bad Lumshyrmit.
Ki nongkitkam kumne harum: President: U Ma Pdok Tariang Vice President: U Ma Pynshaw Dkhar General Secretary: U Ma Shemphang Dkhar Social Media Co-ordinator: U Ma Pynshai Sana Adviser: Ma Thynda Sana Lem bad ki 25 ngut ka Executive Member.
U President jong ka Khliehriat Block Congress Committee u Deibormi Syad ula pyniaid iaka jingialang bad la iaka jingkren lyngkot shaphang ka party na u Working President ka Block U Ma.
Piwell Shylla.
U President ka East Jaintia Hills District Congress Committee bad uba long ruh u MLA 5-Sutnga-Saipung Constituency U Ma Shitlang Pale ula ai jingkren bad kyntu iaki nongtrei ka party ban trei shitom ban pynkhlain iaka party ha kane ka district.
Kiwei kiwei kiba kren ki dei u Thynda Sana (Working President ka block), Firstly Syad (Vice President ka Block), Pheinlang Siangshai (Vice President ka Block) lem bad kiwei kiwei ki dkhot ka party Congress La pyniaid ia ka jingjied nongkitkam da U treasurer ka Block U Nicolas Swer.
Nangai Sutnga July 19, 2020 Nga poi kynmaw khliak ïa kine ki kyntien jong u Myrsiang haka jingiathuh khana shaphang u Sing bad u Myrsiang ïa kaba la thoh haka kot Ki Phawer U Aesop.
Ha kato ka khana la ong ba u Sing namar ba u kwah bam suk kumta u la pynbna ba u pang bad la jan ïap khnang ban wan peit ki khun ki raïot ban wan kitbok la u nongsynshar.
Hynrei kat kiba wanpeit kim ju leit phai shuh.
Kumta ynda la wan jngoh u Myrsiang bad u la kylli ïa u Sing tang na shabar ka krem, te u Sing u la ong “Balei me kylli tang nabar haba baroh baroh ki ïa rung shapoh".
Te u Myrsiang ula jubab “Hooid Syiem kadei kata, hynrei nga u ba rit bor te nga tieng, namarba nga ïohi tang ka dien rung suda katba ka dien mih pat te ymdon".
Kine ki kyntien jong u Myrsiang kiba u la pynphai nia ïa u Sing ki pynkynmaw ïa nga bad ka pyllong ïa nga ruh ban pynwandur ïa kine ki kyntien jong u Myrsiang bad kane ka jingwan hiar wanhap u Mynder mynta shapoh ka Jylla jong ngi.
Hooid lada sngap ïa ka khana ka lah ban long da kumwei pat ka jingmut lane kam ïahap sbak ruh bad kane ka jingthoh ka jong nga, hynrei nga shim hangne thik tang ïa kitei ki kyntien jong u Myrsiang bad ngan pynwandur ïa ki bad kane ka jingwantuid  ba shyrkhei ki Bar Jylla shapoh ka jylla jong ngi khamtam hapoh ka Bri U Hynniewtrep.
Kumta da kaba shim ïa kitei ki kyntien jong u Myrsiang,  la pyllong ïa nga ban thoh eiei shaphang kane ka bynta ne ka phang da kaba pyrkhat ba ïoh lehse kan long ka jingpynkyrsiew thiah iaki paradoh parasnam jong ngi bad khamtam ba kin long kiba husiar bha naka bynta ban nymshah tyllep ha u Mynder shi sngi.
Haba nga thoh shaphang kane ka bynta, ne shaphang ka jingma kaba ap naka jingwan tuid u Mynder u lyngkieñ shapoh ka Jylla jong ngi, don lehse kiba mut ianga kum uta u nong pynïashrut ne pynïapher jaitbynriew.
Hynrei kam long kumta, kane ka jingthoh jong nga ka long tang ban ïa pyni pynkdew ne ïa sneng ïa kraw  ïa la ki doh ki snam jong ngi ba kin long kita kiba tip ban sumar ne husiar na kiwei pat ki jaitbynriew kiba ngi ïohi ba katba nangmih ki sngi ki nang jyllei nang jyllei hapoh kane ka Ri baieid jong ngi.
Ka long kumba u kpa u maham iaki khun ban buh bha ne sumar bha iaka doh ban buh haka jingbuh kaba lait naka jingshah bam haka miaw ne ki ksew.
Lada ngim sumar ne buh bha ïa ka doh, khlempep u ksew ne ka miaw kin wan ban bamsuk ïa ka bad don ruh ki khep kaba ngi la buh bha ngi kum klet ban khang ka duli hangta u ksew ne ka miaw kin ïoh ban tuh.
Kane ka jingthoh jong nga ruh ka long thik tang ban kyntu ïa la ki paradoh parasnam ban sumar ne husiar bha ïa la ka Ri bad ka Jaitbynriew khnang ba u nongwei u nonghap un nym ïoh rah ne bamduh ïa ka.
Hooid, baroh shi katto ngi la ïohi ïa ka jingïakhih ki Sengbhalang ka Bri U Hynniewtrep halor ka jingïohlad jong ki Bar Jylla ban wanrung shapoh ka Ri Khasi jong ngi.
Hooid ngi lah ïohi shisha ïa ka jingwan buhai shnong ki bar jylla na kylleng ka Ri India shapoh kane ka Ri Khasi jong ngi.
Ymtang napoh ka Ri India, hynrei ngi sakhi ba wat nabar ka Ri India ruh ki ïa wantuid bha shapoh kane ka Jylla jong ngi.
Ngi la ïohi ba ki don da ki hajar hajar ngut ki Khar Nepali ba dei na Ri Nepal kiba wan buhai shnong ha Jylla jong ngi, nangta ki Khar Bangladesh bad wat ki Jaitbynriew Negro ki la sdang jylla bha hapoh sor Shillong.
Kumba la ïohi dang hakine ki khyndiat bnai ba la dep ba ki pulit ka East Jaintia ki la ïohkem da ki phew ngut ki Dohïong kiba mut ban wan buhai shnong shapoh ka Jylla jong ngi.
Wat ki para Riewlum ruh kum ki Mizo, Naga, Manipuri bad kiwei kiwei pat, la iohi ba ki la ïa sdang jyllei hapoh ka Jylla jong ngi da kaba shimkabu ïa ka jingwan wad jingstad bad ha lyndet pat ban ïoh sengkam sengjam bad ban ïoh knieh ïa ka pliang ja u Khasi jong ngi.
Ki jaitbynriew Nepali lei lyngba ka ain Indo-Nepal Treaty 1950 ki la shim kabu shaba palat da kaba ki la wantuid wan hap da ki hajar hajar ngut bad la ïohi ruh ba ki la kylla trai shnong syndon ha kino kino ki jaka kaba ki shong.
Mynta lah ban ïohi ïa ki ha kylleng ki jaka ba bri u Hynniewtrep kum sha Langpih, Ri Bhoi , Shillong, bad sha ki Thain dewïong kiba don ha Jaintia Hills.
Ki Jaidbynriew Nepali ki la don kiba nud ban shimkur ne ai jait Khasi bad ki nud wat ban thaw kur thymmai ruh khlem ka jingkheiñ Kur na ka kpoh ba la mih.
Nangta la ïohi ruh ba ka JHADC ha u snem 2014 lyngba ka shithi  dated:Jowai, 30th May, 2014, No: JHADC/POL/9/2014  ka la  hap ban pynmih ïa ka hukum ban phah weng ia ka jingkam Waheh Shnong u wei u Khar Nepali hakawei ka jaka kaba tip kum ka Umthe, Elaka Sutnga uba la kam Waheh Shnong jubor ïa lade.
Ka jingjur ka jingwan buhai shnong ki mynder shapoh ka Jylla jong ngi ka dei namarba ha la Jylla jong ngi ki suk bha  ban sengkam sengjam khamtam haka kam khaïi ka pateng, nangta ka jingbymdon ki kynhun pyntriem kum sha Manipur bad Nagaland, bad ka jingbymdon ki aiñ kiba khlaiñ ki ban tehlakam ïa ka jingïoh wan rung suk ki bar Jylla shapoh ka Jylla jong ngi kum ka Inner Line Permit bad shibun kiwei pat ki ain ki ba lah ban pynwit pynthud bad long ki jyrwit jyrwat ïa ki bar jylla kiba thmu ban wan buhai shnong shapoh ka Jylla jong ngi.
Da ki Million ki phetwir rephuji thma hadien ka jinglaitluid ka India (1947)  ne kito kiba phet na ka daw ka thma 1972 jong ka East Pakistan (ne Bangladesh ba mynta) ki la rung suk da ka jingkyrkhu na Delhi bad ryngkat ka jingïakut ba kin mih noh hadien ka thma.
Hynrei pleng, tang ka RUNG ym ka MIH.Ki Bar Jylla Ki Ba La Rung Shane Kim Ia Mih Shuh  Ba La skhem U Khiewja (dukan retail naduh Khanapara, Shillong, Lad Rymbai,  Industry baheh, ter ter) Ha kane ka Jingkhang dam ne Lockdown ba ladep ngi la ïohi ba ki Trai Jylla jong ngi kiba sah shabar ka Jylla ki la ïa khohreh ban wanphai sha la ka Jylla la jong.
La jan man ka sngi ha ki kotkhubor ngi la ïohi ba ki Samla pule bad ki ba trei kiba dei ki doh ki snam jong ngi kiba don shabar ki ïa wan shapoh ka Jylla lajong naka jaka pule ne jaka trei kaba ki don shabar ka Jylla.
Hynrei kaba sngewphylla ka long ba ym pat ïohi pat ïa ka jingleit phai ki Bar jylla kiba sah haka Jylla jong ngi watla ka jingkhangdam ka la don la palat 3 bnai eiei ruh.
Wat kito kiba dang shu wanphai ha kane ka Lockdown na shabar ka Jylla ruh ngi ïohi ba ki don bun ki Ki Bar Jylla suda tangba imat kila sah la shong shapoh ka Jylla jong ngi.
Man ka sngi nga khmih lynti ba yn mih ka Khubor ha ki Kotkhubor ka ban ong ba don da ki katta katta ngut kiba sahkut haka Jylla jong ngi ha kane ka Lockdown ba ki ïa leitphai sha la ka jong ka Jylla, hynrei phewse ymdon tang kawei ruh, lait tang katto katne ngut ki khynnah pule ka thain shatei lam mihngi hi kiba leitphai.
Wat hapdeng ka Lockdown ruh ngi dang ïohi ba ka don ka jingpyrshang rung jong ki bar Jylla shapoh ka Jylla jong ngi kumba ngi lah ïohi dang shen ha Umsawkhwan Ri Bhoi District, ha kaba don haduh 5 ngut ki Khar Bihari kiba na ka Jylla Bihar kiba wan kyndit  shapoh katei ka Shnong haka 20 Jymmang 2020.
Nangta la ïohi ruh ba ha Nongbah Jowai,  kawei na ki dong jong katei ka Nongbah ka la ïohbat  ïa uwei u bar jylla uba wan sha katei ka dong wat hapdeng ka Lockdown ruh.
Nangta shuh shuh ngi la ïohi ba bun kiwei kiwei ki shnong hapoh ka Jylla ki la ïohbat ïa ki bar jylla kiba wan ïaid kulmar shapoh ki shnong ki thaw khlem da tip ki wan leh aiu bad trei aiu shane.
Halor kane ka jingwantuid palat ki Nongwei shapoh ka Jylla bad kylla trai shnong syndon ruh haki shnong ki thaw kiba don hapoh ka Jylla jong ngi, U Nongthoh u la pynwandur ïa kane ka jinglong jingman bad kito ki kyntien kren jong u Myrsiang kiba u ong “Satang Ki Dien Rung Suda , Katba ymdon Dien mih pat".
Ngi long tang ki Langbrot lada pyrkhat ha kane ka liang ym kum u SING basian hapoh Krem ba ïoh bam suk.
Kyrmen ka Jaidbynriew kan Kyndit bad Ïeng (AWAKE & ARISE) Kyrpang  ïa phi ki nongpule ïa kane ka jingthoh kaba lyngkot jong nga, nga kyrpad ïa phi ban nymthew ïa ki jingduna jong nga bad nga kloi ban nguhlet katba shong ka nia  hynrei nga da ngeit skhem ba phin pdiang ïa kaei ba nga pashat sha phi lyngba kane jingthoh jong nga bad kyrmen ba kan long kum ka jingpynkyrsiew thiah ïa ngi ki para Khasi khnang ba ka Jaitbynriew jong ngi kan neh kan sah shirta junom.
Ka MeECL ka kamai Phra spah Sanphew klur tyngka haka shisnem na ka jingpynmih bording bad ka donkam iaka Management (bor pyniaid) kaba khlain khnang ban kham pynkhlain shuh shuh iaka ioh ka kot jong ka MeECL, ong u Engineer MF Mawlieh, General Secretary MeECL Engineers’ Association bad uba long ruh u dkhot jong ka Joint Action Committee (JAC).
The JAC ka kynthup iaka MeECL Engineers Association (MEA), the Association of Power Engineers (APOE) bad ka  MeECL Accounts Association (MAA).
U Bah Mawlieh ula ong kila pynkut iaka jingiakhih deng lama kum ka dak ban dawa thung Chairman cum Managing Director ba pura da u Senior IAS bad Director Finance da u Senior IAS ban khlain ka bor treikam jong ka MeECL “Na shabar ngi iohsngew tang ka jingduh nong, jingpan ram bad jingdap ram jong ka MeECL hynrei na shapoh ka MeECL ka long kaba bit kaba biang, ka don shibun ki nongtrei kiba ym palat shuh iaka Lai hajar ngut.
Ka MeECL ka pynbit pynbiang iaki nongtrei jong ka kiba mynta kumjuh kiba la shongthait da kaba pynmih hi iaka Revenue", la ong u Bah Mawlieh.
“Ka MeECL kamai ka Phra spah Sanphew klur tyngka haka shisnem na ka jingpynmih bording bad dei namar kata donkam iaka Manegement kaba pura kaba khlain khnang ban kham pynkhlain shuh shuh iaka ioh ka kot jong ka", ong u Bah Mawlieh.
Ha kaba iadei bad ka jindawa ban thung ia u Chairman & Managing Director (CMD) jong ka Meghalaya Energy Corporation Limited (MeECL), ki nongialam ka MeECL ki la ong hadien ba la shongthait noh u CMD barim ka sorkar ka la thung noh ia u CMD Incharge bad une u CMD Incharge u bat marwei iaki Sawtylli ki Post.
“Lada uwei u briew u bat iaki Sawtylli ki Post, haka Board of Directors lada don kino kino ki policy kiba hap ban shna ruh kin nym long kiba wanrah jingmyntoi.
Kumta ka MeECL Joint Action Committee ka la dawa na ka sorkar ban pyntrei kam iaka jingkyrpad ban thung noh kloi ia Director Finance, Director Human Resource bad Chairman cum Managing Director jong ka MeECL khnang ba kane ka Corporation kan khlain bad kan iaid sha ka lynti ba ioh nong na bynta ka jingbha ki nongtrei ka MeECL bad ka jingmyntoi jong ka Jylla.
“Ka MeECL JAC kila pyrshah ruh iaka jingshah sospon jong u Resident Engineer jong ka Leshka, la ong ba ka jingshah sospon jong u, ka long beit hak dak kaba shuh leh kyrkieh khlem da iaid lyngba ki kyndon ki ain, la ong u Bah Mawlieh.
Ngi pynpaw ka jinsngewsih iaka jingduh noh u Transformer ha Leshka  namar ym lah ban tan bording kaba biang ha ka por ba jur slap hynrei kaba sngewsih ka long ba la sospon kyndit kyndit ia u Resident Engineer bad dei halor kane ka nongrim ngi pyrshah ia kane.
La kyrpad iaka Management ba kan peit bniah halor kane khnang ba kiwei pat ki Engineer kin nym don haka jingsngewsyier bad la kyntu ruh iaki bor pyniaid ban don long ki nongai mynsiem ym ban pynduh mynsiem iaki nongtrei bad kyrpad ban weng noh iaka hukum sospon ia u Resident Engineer.
Ka Hynñiewtrep Youths’Council (HYC) Education Cell ka pynpaw iaka jingpyrshah kaba jur halor ka jingmih kyrteng bad ka jingioh bhah jong ki ar ngut ki khynnah pule U Iftikar Ali Mondal bad ka Ummay Habiba Begum kiba na ka scheduled caste ban leit pule lyngba ka state quota ha ka College of Agriculture, Manipur.
Katkum ka jingpynbna jong ka tnad ba la pynmih ha ka 28-09-2020 da ka Directorate of Research, Training & Technology Induction, Meghalaya, Shillong ba ki don 14 ngut kiba shah jied ban pule ha katei ka college.2 ngut ki dei na ki ba shah jied ki dei na kiwei pat ki jaibynriew paid kata na SC, kawei ka seat pat kala leit sha ka OT, 11 seat kala leit sha ki Khasi-Jaintia bad Garo.
“Ngi pyrshah jur bad ym sngewiahap satia halor Kane jingioh bhah kyrpang jong kine ki ar ngut ki khynnah pule kiba dei naka jaidbynriew Muslim ki bym dei ki riewlum jong ka Jylla Meghalaya ban leit pule lyngba ka bhah Jong ka Sorkar jylla.
Ka Seng  ka dawa naka Director of Agriculture ban pynshai ba halor kano ka nongrim ba kine ki ar ngut ki khynnah pule ki ioh iaka bha kum ki scheduled caste ban leit pule lyngba ka state quota kaba dei hok tang iaki Scheduled Tribe katkum ka jingtip jong ka seng," la ong u Enlang Sawian Secretary Education Cell CEC.U ong u Enlang Sawian Secretary Education Cell CEC, ula ong “Ngi la dawa ruh naka Sorkar Meghalaya ban pynshai mardor ba naduh mynno ki scheduled caste(SC) bad ki Other Backward Classes(OBC) ki la ioh ia kata ka bhah kyrpang ban kin leit pule ha ki line jingpule lyngba ka State Quota ia kaba la mang kyrpang tang iaki samla riewlum jong ka Jylla kaba katkum ka reservation policy.
" “Ka HYC ka dawa iaka tnad Directorate of Research and Training Technology ba ka dei ban pyndam mardor ia ka kyrteng jong ki ar ngut ki khynnah pule kiba la mih kyrteng katkum ka notification ba la pynmih," ula bynrap.
Ha kaba iadei bad ka jingmudui kaba la ujor da u George Ros Mingson Manner, nongshong shnong jong ka Trangblang, Elaka Satpator West Jaintia Hills, halor ka jing kynnoh pyrshah ia u Sambormi Lyngdoh, president EJNC bad iaki nongialam jong ka HANM – East Jaintia Hills baki donkti ban lute iaki 2 tylli ki Bolero Pick Up kiba don ia u Registration Number ML 11 4038 & ML 05 U 5059 kiba kit kumba 60 byrni ki kwai haka 19/08 / 2020 kalong tang ka jingpynjah burom iaki nongialam jong ki ar seng.
Halor katei ka jingkynnoh nakaliang ka EJNC, ka pynshai ba haka 19 tarik hadien ka jingioh khubor ba don ki kali Bolero Pick Up kiba kit ia u kwai supari beaiñ ba na Bangladesh ban shallan shaduh Malidor Assam, nakaliang jong u president jong ka EJNC ryngkat ka jingiatreilang bad ki nongialam jong ka HANM – EJHD, kila hiar mardor shaka shnong  Rymbai Sohpeiñ, bad apthap ia kitei ki kali kiba wan lyngba ka shnong Lakroh, Border Bangladesh bad ka India,kiba iaid lyngba ka Shnong Lumpyngngad, Kharkhana ter ter.
Hadien baki nongialam jong ki 2 seng kila ioh ban bat ia kine ki kali kila pynlong iaka jing tohkit iaki driver jong kine ki kali, haka jing tohkit kine ki driver kiba kynthup ia u Ksih bad u Arjen Nongtdu kiba naka shnong Rymbai kila phla baki lakit ia kine ki kwai Supari na Border bangla kiba ki dkhar Bangladesh kila wan pynhap haka dhnong Lakroh.
“Ka HANM bad ka EJNC kala kam ba kine ki nongniah bolero pick up kila phla ruh ba ia kine ki Kwai Supari la aiti ha u Sibil Tariang, Secretary Shnong Lakroh, Elaka Satpator WJHD ban shallan  beaiñ ia kine ki Kwai Supari sha Assam.
Na kaliang ki 2 seng kila thmu ban ialam ia kine ki kali sha Ladrymbai Police Outpost hynrei ki kyrpad iaki nongialam jong ki 2seng ban map iaki namar ba kim don jingiadei eiei bad ka jing shallan beaiñ iakine ki kwai Supari kiba wan na Bangladesh, bad kila kit ia kine ki mar tang naka bynta ban kamai jakpoh bad ban pyndap pynbiang iaka ing ka sem ka jong ki.
Haka jing sngewsynei iaka jing kyrpad jong kine ki Driver kiba dei ki paradoh parasnam khamtam hakum kane ka por baki paitbah ki kynduh shibun ki jing naka daw jong ka khlam COVID-19, Ngi la maham tyngeh ia kine ki Driver ba kim dei ban kit shuh ia kum kine mar beaiñ khamtam ha kum kane ka por baka jing shaphriang jong u khniang COVID-19 kadang jur bha, bad ngi la pyllait ruh ia kine ki kali ha katei hi ka sngi, hynrei ngi sngewlyngngoh ban ioh i ba haka 22/08/2020 utei u briew bala kdew kyrteng haneng u la ujor daka FIR pyrshah iaki Nongialam jong ki 2 seng," la ong Allmiki Ryngkhlem Vice President EJNC – CEC.Ula ong shuh shuh ba lada ka jing kynnoh jong u Ros Manner kalong kaba shong nongrim balei ka bam por iaki haduh 3 sngi ban ujor iaka FIR, kane ka jingleh jong ki kalong beit thik tang ka jingkwah jong ki ban pynjah burom iaki nongialam jong ki 2seng bad ban tep-eit miaw ia kine ki kam be-aiñ jong ki.
Shuh shuh u Allmiki Ryngkhlem, ula ong ba ha kaba iadei bad ka jing kynnoh jong u Willy Pohphlet Rangbah Shnong Lakroh, Sibil Tariang Secretary Shnong Lakroh baki Nongialam jong ki 2 seng kila pynkulmar Shnong haka 5/08/2020  bad rah ruh iaki tiar pynmynsaw bad tar ruh iaki ID jong ki VDP ka Shnong Lakroh ba ka EJNC kam don jingtip eiei halor katei ka jingjia bad katkum ka FIR bala ujor daki nongialam shnong bad ki VDP jong ka Shnong Lakroh haka 6/08/2020 ha Muktapur Patrolling Post ki Nongialam jong ki 2 seng kim don kyrteng haka FIR kumjuh ka kyrteng jong ka seng ruh kamdon haka FIR, hynrei ngi lyngngoh ban iohi shaki lad pathai khubor baki pynmih iaki kyrteng jong ki nongialam jong ka EJNC, HANM, EJHD.Halor kane ka EJNC ka dawa naki nongialam shnong jong ka Lakroh ban pynshai halor kane ka jing kynnoh jong ki pyrshah iaki nongialam jong ki 2 seng ryngkat ka sakhi satar kaba biang bad lada kim lah ban pynshisha halor ka jing kynnoh nakaliang ka EJNC kam banse ban ujor daka defamation case pyrshah ia kitei ki nongialam Shnong ki bala pynjah burom iaki nongialam jong ki 2 seng.
Kine ki ar seng kila kyntu iaka tnad Pulit ban pynlong iaka jing tohkit ka bniah ban lap iaka jing shisha kaba sha lyndet.
Ki artylli ki Sengbhalang ba pawnam ka Jylla, ka KSU Laskein Circle bad ka JSU Laskeiñ Circle mynta ka sngi da kawei ka sur bad ka jingmut ban leit pynsngew sha ka sorkar iaka jingieh ba iakynduh u paidbah halor ka khohruh khohram ka surok Pasyih Garampani.
Ka KSU bad ka JSU kila leit ban ai daka jingthoh bad ujor sha ophis jong u Secretary PWD (R&B) jong ka sorkar Jylla Shillong naka bynta ban ujor pyrshah halor ka jingpynslem ban shna ia u surok Pasyih Garampani.
Ki nongialam jong kitei ki ar tylli ki seng haka jingthoh ba ki la phah sha u Secretary ka PWD ( Roads & Building) u bah PR Marweiñ ia kaba lasoi da u samla Dapmaiñ Suchiang President ka JSU Laskein Circle bad u Samla Balawan Suchiang President Laskeiñ Circle , ki la pynpaw ba ki dap daka jingsngewkhia halor ka jingeh kaba la mad daki nongleit nongwan hapoh ka thaiñ Laskeiñ Block naka daw ka jingsniew palat u surok Pasyih Garampani (PG Road).
Ka jingsniew jong utei u surok ka buh iaka jingeh kaba khraw iaki paidbah khamtam haba pang ba shitom ne don kino kino ki kam ba kyrkieh.
Haka jingthoh kine ki ar sengbhalang kila pynpaw ruh ba ki la ioh jingtip kaba tikna ba ka sorkar lyngba ka tnad PWD (Roads) ka la dep khot iaka E-Tender naka bynta katei ka surok Pasyih-Garampani haka 20 tarik Naitung (July0 2020, bad ka la iaid mynta la palat shibnai eiei, hynrei haduh mynta ym pat sdang iaka jingshna ia kane ka surok ka ba don ka jingjngai 26.982 KM haka dor 66,70,33,300.00 iakaba la bei tyngka hapoh ka skim Meghalaya Integrated Transport Project.
“Ngi ioh jingtip ba ka sorkar lyngba ka tnad jngoh kai pyrthei ka la thmu ban wanrah iaki skim pynroi iaki kam jngohkai pyrthei daki phew klur sha katei ka thaiñ, hynrei ka jingkylli ka long ba hato haduh katno kan kiew ka kam jngohkai pyrthei lada ngim ioh ia u surok uba bha bad paka uba long u budlum ka roi ka par" la pynpaw ki nongialam kitei ki ar Sengbhalang.
Kitei ki artylli ki Seng ki la dawa jur na ka sorkar ba kadei ban pynkloi sted ban shna ia katei u surok namar kumba la iohi jingtip iakatei ka skim ban shna ia kane ka surok la bei tyngka daka World Bank kumta lada ka jingpyntrei ia ka surok kan shimpor slem ne don kynrum kynram katei ka skim ka lah ban duh noh ne shah pynkynriah shawei pat kumta lada kan jia kumta kan sa long ka jingduh nong kaba khraw iaki paidbah nongshong shnong ka thaiñ Laskein Block.
“Ngin iai buddien iakane ka kam khlem shongthait khnang ba ki paidbah ka thain kin ioh ia u surok uba bha bad paka bad ngi dawa jur ruh naka sorkar ba kam dei ban ai kulmar sha ki Contractor kiba shna tangdep rukom namar hynrei ngi kwah ban ioh da ki contractor kiba treihok " la pynpaw ki nongialam ka KSU bad JSU.U Deputy Commissioner, East Jaintia Hills District u pynbna paidbah ba katkum ka shithi ba la thoh  sha baroh kito ki trai dewiong kiba paw kyrteng ha ka “ Coal Inventory List" bad ha ka “Report on assessment of extracted coal stocks" ba la pynkhreh da ka ophis jong u Deputy Commissioner  ia  ka ba la dep mynjur ruh da ka Hon’ble Supreme Court bad kito ki ba la dep wan mih sha ophis ban wan shim ia ki phorm.
La kyrpad ia ki ba kin wan ban submit noh iaki ryngkat bad ka EPIC Card, Bank account detail, ka affidavit ban pdiang bad ban bud ia ki kyndon ba la buh ha ka “ Comprehensive plan" bad “ Scheme for spot e-auction" ba la pynkhreh lyngba ka jingiatreilang jong ka Sorkar jylla bad ka Coal India Ltd; (Ia kine ki document lah ban ioh na ka website jong ka Department) bad ki dei ruh ban wanrah ia ka test report ban pynshisha ia ka GCV jong u dewiong.
Kum shi bynta ban sdang iaka projek ‘No One Shall Be Left Behind Initiative’ ka Society for Urban and Rural Empowerment (SURE), Jowai ha ryngkat ka jingїareilang jong ka North East Slow Food and Agrobiodiversity Society, Shillong (NESFAS) kala pynlong їaka jingai jinghikai ban shna sboh haka shnong Nongkhroh.
Ka jingai jinghikai kaba shisngi la pynlong haka 26 tarik u August 2020 ha kaba ki samla bad longkmie kila wan ban їashim bynta ban їoh kane ka jinghikai.
Їa kane ka jinghikai la ai ai da u Habandajop Lyngdoh uba long u nongtrei jong ka SURE uba la pyntbit їa kane ka kam.
Kawei na ki rukom shna sboh khlem da pyndonkam kaba kynja phniang (chemical) ka dei їaka sboh ‘Bokashi’.
Ha kane ka sngi la ai jinghikai їa ki nongrep ka rukom kumno ban shna sboh Bokashi  kaba long ka sboh kaba thymmai bad kaba kham suk ban shna.
Nalor kata ka sboh Bokashi ka їapher na kiwei pat ki jait sboh namar baka їarap pyniap ruh ban pynїap їaki pylleng khniang.
Ka LAB (lactic acid bactaria) bad ka IMO (indigenous micro organism) kiba la pyndonkam ha kaban shna їa kane ka sboh ka їarap ban pynїap їaka pylleng khniang kiba pynjulor їa ki jingthung.
Kane ka sboh thymmai ka shimpor ruh tang 14 (khatsaw) sngi ban їoh їaka sboh.
Ka Nongkhroh ka dei kawei na ki shnong kaba paw bha ha ka jingpynmih їa u sying, u sohsaw bad kiwei pat ki jhur kaaba hap hapoh Thadlaskeiñ C&RD Development Block bad kawei naka jingeh kaba hakhmat eh jong ki nongrep ka dei ka sboh.
Hadien baka sorkar kala khang ba ki nongrep kin pyndonkam daka sboh phniang, ki nongrep kila poi haka khim khait ban їoh sboh naka bynta ban pyndonkam haka rep ka riang jong ki.15 (khatsan ngut) ngut, ki samla kynthai bad longkmie kila wan ban shim bynta ban їoh їa kane ka training.
Ha kane ka jingai jinghika la їa don lang ruh ka Coriniki Slong field coordinator.
U Deputy Commissioner (Supply), East Jaintia Hills District u pynbna paidbah ba la pyllait ia u shana ba hap hapoh ka PMGKAY Scheme (Free of Cost) u bym donkam siew ei ei, na ka bynta u bnai July (Naitung) bad August (Nailar), 2020 ha East Jaintia Hills District, Khliehriat.
Ka jingsam ka long kumne, ia u AAY yn sam 1 kg shi card shi bnai tang ia kito kiba don ka Card Rashon AAY.Ia u PHH yn sam 1 kg shi card shi bnai tang ia kito kiba don ka Card Rashon PHH.Kumta, la kyrpad ia ki paitbah ba lada ki shem ba ia une u shana ba ki Dealer kim ai katkum ka kilo ba kidei ban ioh lane ki pan pisa, kidei ban ujor mar-mar sha u Deputy Commissioner (Supply), East Jaintia Hills District khnang ban pynshitom iaki katkum ka ain ba la buh da ka sorkar.
Kawei ka longkmie kala sdien ialade ha u tyllai phasi ha iingsah jong ka hi, ha Khliehriat, East Jaintia Hills District.
Ïa katei ka longkmie la tip kyrteng kum ka Esar Kyndait 23 snem rta na ka Shnong Ïongkaluh.
Kane ka jingjia ka la jia mynne ka step synia haka por kumba 1.00 eiei.
U Deputy Commissioner (Supply), East Jaintia Hills District u pynbna paidbah ba ka Ministry of Consumer Affairs, and Public Distribution bad ka Sorkar Jylla lyngba ka National Food Security Act 2013 Reforms in Targeted Public Distribution System Chapter V Section 12 (2) (c) ka la pynlong kyrpang ia u Aadhaar ha ka ban ithuh bad pynshisha ia ki nongioh jingmyntoi kiba hap haka Public Distribution System.
La pyntip sha baroh ki nongioh jingmyntoi, u lane ka khlieh jong ki long ing kiba don ia ka card AAY lane PHH bad kiba ioh jingmyntoi na ki skim kiba hap hapoh Public Distribution System ba ki dei ban don ia u Aadhaar namar ba shen yn sa pyntrei kam ia ka Electronic Point of Sale (ePoS) Machine lyngba ki dukan rashon.
Kane kan wanrah ia ka jingshakri kaba khuid bad ha ka ban pyntrei kam janai lyngba ka ‘One Nation One Ration Card System’ ha ka jylla jong ngi bad ka ri India baroh kawei.
Ha kaba iadei bad kane, ki nongioh jingmyntoi ki lah ban leit pynrung kyrteng naka bynta ban ioh ia u Aadhaar ha ka Ophis jong u Deputy Commissioner, East Jaintia Hills District, Khliehriat lane jong ki Block Development Officer, Khliehriat bad Saipung Block lane Post Office jong ka  East Jaintia Hills District ha kano kano ka por ba long trei bad katkum ki rukom pyniaid jong kitei ki jaka pynrung kyrteng Aadhaar.
Shuh shuh, na ka daw ka jingdon jong une u khniang jingpang COVID 19 bad ban iada, donkam ban bud pynkhing bha ia ki jingbthah jong ka Tnat ka koit ka Khiah ha ka por ba ki leit pynrung kyrteng ialade.
Ka Kong Barisha Laloo, ka khun jong ka Kong Phlimai Laloo bad u Ma OS Lyngdoh ba shong ba sah ha Panaliar, Jowai kala khlad noh haka 26.08.2020.
Ka Kong Barisha Laloo kadei kaba ju trei ha DC ophis Jowai haka tnad Supply.
Ka jingleit ontep ia ka kanlong haka 27.08.2020 ha u lum jingtep ka Balang Jowai Presbyterian.
Ka Dorbar Shnong Shnongpdeng hadien ba kala lap ba laitlan ka rukom wan khwai dohkha ki rawon na kylleng ha Wah Umngot haka bynta ka thwei ‘Masiah bad Rijab’, ka bor shnong ban teh lakam iaka jingpur ka khlam COVID kala shim iaka rai ban shah iaki nongkhwai dohkha na ki shnong marjan naduh Pynursla (East Khasi Hills) bad naduh Amlarem (West Jaintia Hills) Kiba ju sngewjuh sngewjan ban wan khwai ha thwei “Masiah bad Rijab, halor kine ki kyndon ba pyrkhing ba la kdew harum.1.
La shah ban wan na surok ka ban rung sha ki parking bala pynkhreh daka shnong, kiba wan da ki kali.2.
Katkum ka jinglong jong ka thwei yn ym pdiang palat iaka 80 ngut haka shisngi ban wan khwai.
Khnang ba yn lah ban leh iaka social distancing ha ki jaka khwai bad ban lait na ka jingialum paidbah.3.
Baroh ki nongwankhwai ki dei ban bud iaka jingbthah jong ka sorkar, kum ka social distance, sait khuid iaki kti bad ban deng bha iaki mask.4.
Kino kino kino ki nongkhwai ki bym bud iaki kyndon ban iada na u COVID, ka bor shnong kan hap kyntait ia kum kita.5.
Ka por ban shah ban khwai ka long naduh ka por 7 baje mynstep haduh ka por 5 baje janmiet.6.
Baroh ki nongkhwai kiba wan lyngba kane ka jingpynbeit jong ka shnong, kin hap ioh iaki token ne ka ticket bala pynkhreh daka shnong.
Lymkumta yn ym lah ban pdiang ia kum kita ki nongkhwai.7.
Yn ym shah ban wan ialam khynnah khunlung shawah ne jaka khwai.
Ka bor shnong ka lah ban kyntait iakum kita ki nongkhwai.8.
Yn ym shah ban rung laitluid shapoh shnong khlem da kynjoh ktien na ki bor shnong.
Ki nongwankhwai kin hap pyndonkam iaka lynti rung bad mih kumba la kdew daka shnong.9.
Kane kan treikam naduh ka 29 tarik, August 2020 tad haduh ban da pynbna da kumwei.
Ka Dorbar Shnong Shnongpdeng ka kyntu ia baroh ban iatreilang khnang ba ka jingpynbeit jong ka shnong kin long kiba iaid beit ha kum kane ka por kaba don hapdeng ki jingeh na ka khlam COVID-19.
U Langdoh jong ka Seinraij Mukhla, u Ma Wanbha Lyngdoh ula ong “Ki dak ki shin haka Behdeiñkhlam ki long kiba bha bad ngi ngeit skhem ba jingpang khlam COVID-19 kan jem ha baroh kawei ka pyrthei.
" Ula ong ba mynta u snem kila pyndep iaka lehniam Behdeiñkhlam da ka jingbud ryntih iaki jingbthah jong ka sorkar ban iada na ka khlam COVID-19.
“Ngi ngeit ruh ba kane ka Behdeiñkhlam watla ki riewngeit ne ki khun Niamtre kim shym la ioh ka lad ban shim bynta kumba ju long, hynrei ngi la ai ka nguh ka dem ha ki blei ki syiem ba kin beh iaka sniew ka smeh bad ba kane ka pyrthei kan ioh biang sa shisien iaka koit ka khiah bad ka suk ka sain," ong u Langdoh.
Ka lehniam Behdeiñkhlam ka Seinraij Mukhla kaba dei ka Behdeiñkhlam kaba khatduh eh kaba la pyndep manla u snem ha Rilum Jaintia naduh ka 22 tarik haduh 25 tarik kaba la pynkut iaka kala long kaba iaid beit iaid ryntih.
Ha kane sngi pynkut iaka lehniam la sdang naduh ka por mynstep da ka jingkynting dieng khlam, ka jingshad ha manla ki thliew iing.
Haka nohphai sngi la wanrah shi jaka iaki lai tylli ki rong ha madan Slot Masi nangta pat la pynhiar iaki sha biar ne ka pung kyntang.
La don ruh ka jingpynkhein iaki diengkhlam.
Hashwa ban pynhiar iaki rong, la pynhiar shwa ia ki 3 tylli ki deinkhlam ba la pynieng ha madan Tihkhyndaw bad Madan Ryngkaw bad hadien ba la pynhiar iaki rong ryngkat ka jingsawa ka bom bad kynud ka bhuri.
Hadien bala dep ban pynshad iaki rong la pynkut da kaba la bret pat kum ka dak ban pynkut iaka Behdeiñkhlam.
Ka Dorbar Shnong jong ka Lakroh, Elaka Satpator kaba hap ha Amlarem Sub division, West Jaintia Hills kala mudui da ka jingujor ejahar pyrshah iaki ar ngut ki nongialam sengbhalang ba kynthup ia u Sambormi Lyngdoh nongialam ka EJNC bad u Ency Shadap u nongialam ka HANM East Jaintia Hills halor ka jingkynnoh ba ki wan rung jubor shapoh shnong bad kren khlem akor iaki nongialam shnong bad VDP shnong.
Kumban shu pynkynmaw ba kine ki ar ngut kila shah mudui ejahar ruh halor ka jingshah lute kwai ki ar tylli ki bolero pick up kaba la kot T.4.80 lak haka 19 tarik une u bnai.
U George Ros Mingson Manner u nongkhaii kwai ba na ka shnong Tarangblang kaba hap hapoh ka Elaka Satpator ula dep mudui ruh da ka jingujor ejahar pyrshah ia u Sambormi Lyngdoh, u Ency Shadap, u Monarch Dkhar bad u Mihsalan Thoo ryngkat 12 ngut kiwei pat bym lah ban ithuh haka 19 tarik ha Ladrymbai Outpost, East Jaintia Hills bad ula kynnoh ba kine ki nongialam sengbhalang kila lute ia u kwai haduh 60 byrni napoh kali u kiba thmu ban pynkit sha Umkiang ha ka jaka kaba la tip kum ka Rymbai Sohpieng.
U George ula kynnoh ba kine ki nongialam sengbhalang ha ryngkat bad ka kynhun jong ki kiba ym lah ithuh kiba wan da kali rit 4-5 tylli bad kawei ka Bolero (ML-11-1876) kila pakhang lynti iaki kali kit kwai jong u (ki Bolero pick-up (ML-11-4038 bad ML-05U-5059) haka por ba ki thmu ban leit sha Umkiang bad kila byrngem byrsit iaki nongniah kali jong u bad hadien kila rong tuh bad lute 60 byrni u kwai ba shongdor T.4.80 lak.
Katba ka Dorbar Shnong Lakroh ha u kyrwoh bala phah u Waheh Shnong Willy Pohplet bad u Secretary Shnong Sibil Tariang kila kynnoh ba u Ency Shadap bad u Sambormi Lyngdoh bad u Sanjay Syndai, u Ferby Syndai bad ka kynhun jong ki na Muktapur bad kiwei kiwei kiba kam ialade ba kidei na ka kynhun Sengbhalang haka 5 tarik une u bnai haka por 9 Pm kila wan rung jubor sha poh shnong Lakroh bad kila tim sih tim sang iaki nongialam shnong.
“Ki da wanrah artad bad ki tiar pynmynsaw, ynda haba ki VDP ki la pyrshang ban iakren ne ban khanglad ia ki, ki la shoh la dat bad tar ia ki ID jong ki VDP Shnong bad ki la byrngem byrsit ia ki nongialam shnong kynthup ia ki nongialam shnong," la ong u secretary shnong Sibil Tariang “Ki la tim sih tim sang hapoh shnong jong ngi khlem kano kano ka daw.
Na ka liang ka Dorbar Shnong ka pynrem jur ia kane bad ngi la buh ruh da ka FIR pyrshah ia kine ki riew runar ha u Officer Incharge jong ka Muktapur Patroling Post," ong shuh shuh u secretary shnong.
Ka  Dorbar Shnong ka kyntu ia ki bor jong ka aiñ ba kin bishar bniah bad ban kem syndon ia kum kine ki jait briew kiba thmu wat ban shim ruh ia ka jingim ki nongialam shnong namar lada kumne shi kumne ka iai jia kan buh jingma ia ka shnong ka thaw bad ka burom ka iktiar jong ki nongialam bad ki nongtrei kam shnong.
Ka khubor pulit kaba ïohlum na East Jaintia Hills ka iathuh kine ki nongialam sengbhalang kiba shah kynnoh donkti ban lute kwai kila phet rieh na ka bor jong ka aiñ.
Ki pulit ki dang pynlong ka jingthwet iaki.
Uwei u nongkhaii kwai ula mudui da ka jingujor ejahar pyrshah ia ki katto katne ngut ki briew kynthup ia ki katto katne ki nongialam sengbhalang kiba suba jur ban lute ia u kwai uba la kot haduh T.4.80 lak na Rymbai Sohpieng, East Jaintia Hills District.
Katkum ka ejahar kaba la mudui u George Ros Mingson Manner, ba na War Jaintia uba dei u trai kwai ula iathuh ba kane jingjia shah lute ki kali kit kwai jong u kala jia haka 19 tarik une u bnai haka por 10:30 Am ha ka jaka kaba la tip kum ka Rymbai Sohpieng.
U George ula kynnoh ba ki briew kiba ym lah ithuh kiba wan da kali rit 4-5 tylli bad kawei ka Bolero (ML-11-1876) kila pakhang lynti iaki kali kit kwai jong u (ki Bolero pick-up ba don ia u nomber ML 11 4038 bad ML-05 U 5059)  haka por ba ki thmu ban leit sha Umkiang.
La kynnoh ba kine ki runar kila byrngem byrsit iaki nongniah kali jong u bad lute 60 byrni u kwai na kine ki ar tylli ki kali pick up ba shongdor T.4.80 lak.
Haka ejahar bala ujor une u nongkhaii kwai la kynnoh iaki ar lai ngut ki nongialam sengbhalang kiba donkti ha kane ka kam bad ki nongniah kali jong u ki ithuh iaka dur khmat jong kine ki briew kiba lute.
Halor kane ka jingjia ki Pulit jong ka Ladrymbai ki dang thwet iaki bad ka jingtohkit kala iaid shakhmat.
U District Magistrate jong ka West Jaintia Hills District, Garod LSN Dykes, ula pynbna ia kawei ka iing kum ka containment area ha Jowai khnang ba tnad ka koit ka khiah kan ioh ban pyndep iaka contact tracing ban tem iaka jingpur ka khlam COVID-19.
Kane ka containment area kadei ha ka iing jong u (L) Arwot Lamare kaba don ha ka shnong Ladthadlaboh, Jowai.
Kane ka iing ka dei ka ba ju shongwai ne pynlong ophis ka tnad Labour, West Jaintia Hills District lane ka surok na Ladthadlaboh sha Moosalyngkat.
Kane ka jingpynbna containment area ia kane ka iing kadei hadien ba don kawei na ki nongshong wai ba iabit iaka jingpang khlam COVID-19.
La khang pyrshah ia kino kino ban rung ban mih sha katei ka jaka bad kiba shong ha katei ka iing kim bit satia ban mih shabar bad ban iakhleh bad ki paidbah.
Baroh ki dukan kiba don sha jan katei ka iing kidei ban khang kumjuh ki ophis sorkar bad kiba jaka trei ba pyniaid da ki riew shimet ruh ki dei ban khang.
Kane ka hukum kan ym treikam iaki nongtrei ka tnad ka koit ka khiah, Jowai Municipal Board.
Kane ka hukum kan treikam naduh naduh ka 5 baje mynstep jong ka 26 tarik u Nailar (August) haduh 5 baje mynstep jong ka 29 tarik Nailar 2020.
Ka Kong Fully Niang kaba na ka shnong Shangpung Pohshnong, West Jaintia kala ioh pdiang iaka khusnam ‘State Awardee for Handicraft Artisans jong u snem 2018-19.
’ Kane ka khusnam ka dei kaba la ai da ka tnad Commerce and Industries manla u snem sha ki nongthain nongthaw ba kiew shakhmat ha ki kam shna, thaw, thain dala ki jong ki kti.
Ia kane ka khusnam la aiti da u Deputy Commissioner, West Jaintia Hills Distict, Ma Garod LSN Dykes ha kamra treikam jong u haka sngi ba Ar.
Ha kane ka jingaiti iaka khusnam la iadonlang u General Manager District Commerce and Industries Centre ma Pearlet Toi bad ki nongtrei ka tnad DCIC.Ka kong Fully Niang ka dei kawei na ki longkmie kaba la iaid bha shakhmat ban thaw ban thain iaki kriah, ki shang, ki sah skhor bad kiwei kiwei ki jingdeng bala shna na ki skhen bad rimet.
Kiwei kiwei kiba ioh ia kane ka khusnam ki kynthup ia u Bashai Sohtun na Pomlakrai, Liewlong Laitkor, East Khasi Hills District, ka Dameris Khongwet na Tangmang, East Khasi Hills District, u Trebith Ch.
Momin na Dabit Ampangdam Baghmara, South Garo Hills bad U Bikram Marak Mendipathar, North Garo Hills District.
Da ka jingiohpdiang ia kane khusnam kine nongthain nongthaw kin sa ioh ka khusnam pisa T.5 lak ban shna iaki iing ban treikam bad ban hikai ia kiwei kiba don sap haka thain ka thaw.
“Ki jingbam tynrai ruh ki ai ïa kata ka balance diet ne ka jingbam kaba biang ban tei ïaka met jong u briew," ong ka Kong Lasanki Mallang.
Ka kong Lasanki Mallang kaba trei kum ka Dietitian haka Children Hospital Shillong haba bishar ïa ki jingïakop sap shet jingbam tynrai kaba la long haka shnong Khonglah mynta ka sngi, kala ong ba ka rukom bam tynrai ruh ka biang hi naka bynta ka jingkoit jingkhiah.
Ka jingïakop shet jingbam tynrai kaba la pynlong daka Society for Urban and Rural Empowerment (SURE) ha ryngkat ka jingïatreilang jong ka North East Slow Food and Agro-biodiversity Society ki la pynlong ïaka jingïakop shet jingbam tynrai ha kaba shiphew ngut ki nongshet jingbam tynrai naka shnong kila ïashim bynta.
Ha kane ka jingïakop ki nongshet kila pyndonkam tang da ki jingbam kiba ki ïoh napoh ka shnong hi bad kila shet ïa bun jait ki jingbam kiba ynda la bishar bniah bha la lap ba ki don lut kita ki nutrients ne ki binbin kiba donkam naka bynta ban tei ïaka met u ne ka briew.
Ka kong Mallang kala ong ba haba bishar bniah lalap bad kawei pakawei ka jingbam kaba la pynkhreh da ki nongshet kala don ïa ka jingbam kum ki kynja badam, ki kynja shyieng ki symbai, ki kynja khaw, ki jhur, ka pylleng bad ki shyieng rymbai, ki motor, u dai bad ki sla jyrngam.
Kawei pa kawei ka jingbam kaba la pynkhreh kala don ïa kita ki san thup ki jait jingbam bad ki don kiba la palat ïaka san thup ruh.
Namar kata ka jingbam bala pynkreh ka dei kaba la biang sbak ki jingdonkam na ka bynta ban tei met.
Ka kong Pasqua Lamare kaba la ïarap ban bishar ïa ka jingaïakop shet, kala ong ba wat la ym don tang kawei ruh ka nongshet kaba shet kaba kynja doh, hynrei namar ba ka jingbam ka long kaba bang, ym sngewthuh satia ba ym don doh.
Ki jingbam kiba la pynkhreh wat la ki dei tang da ki kynja jhur bad ki kynja shyieng bad ka ja, hynrei ki bang hi kumjuh.
Kawei pat kaba pynpaw ïaka jingshemphang jong ki nongshet ka dei ka rukom buh ryntih ïaka jingbam kaba ki la pynkhreh lane ka presentation.
Wat ha kane ka bynta ruh ki nongshet kila pynkhreh bha bad ka rukom buh ïaki jingbam ka long kaba itynnad bad ba i bang ban bam.
Nalor ki jingbam kiba la shet bad ki jhur jyrngam, la bynrap ruh sa ki kynja soh ban pynlong ïaka jingbam kaba la pynkhreh kaba biang.
Ki jhur kiba la pyndonkam ha kaba pynkhreh ïaki jingbam ki kynthup ïa ka wang, ki jhur khlaw kum ka jia harew, ka pading, ka pashor, sohpanui, chiahkui, hukea shlai, ki sohjew, ki sohsaw, ka tungrymbai, tungtap, ka ktung, ka pylleng, bad ki shyieng sohphan ruh.
