Ki kali kamai kin iaid biang da ka odd/even number bad ka rukom shong kali kalong 1/4.
Haka sngi Nyngkong: Ki kali kiba don ia u registration number ML 04, 04A/B/C & D bad u number uba kut dei u 0 bad 1 Haka sngi ba Ar: ML 04, 04A/B/C & D bad u number uba kut dei 2 bad 3 Haka sngi Balang: ML 04, 04A/B/C & D bad u number ba kut u dei 4 bad 5 Haka sngi Palei: ML 04, 04A/B/C & D bad u number u ba kut dei u 6 bad 7 Haka sngi Thohdieng: ML 04, 04A/B/C & D bad u number ba kut dei 8 bad 9 Haka sngi Saitjain tang ki kali kiba don u registration number ML05, 06, 07, 08, 09, 10, 11, 12, 13 bad 14 bad ki ba don ia ki series A,B,C,D, E bad kiwei.
U Deputy Commissioner, East Jaintia Hills District u Bah E Kharmalki ula pynmih iaka hukum haka 11 tarik une u bnai ha kaba iadei bad ki kynhun kiba pynhap haka kyrdan ‘priority targets’ ban ai tika COVID-19.
Kine harum ki dei ki kynhun jong ki briew kba trei ha ki kam bapher bapher kiba long kongsan ban ioh iaka tika haka thup jong ki 18 snem shaneng:.
Ka Meghalaya Association Of Kickboxing Organisation (MAKO) kala la wanrah iaka nam ka burom iaka Jylla da kaba khur haduh 12 tylli ki takna naka National Kickboxing Federation Cup 2020-21 kaba long ha Dehradun, Uttarakhand naduh 7-10 Rymphang (February) 2021.
Kine ki 12 tylli ki takma ki kynthup 6 tylli ki takma ksiar, 2 takma rupa bad 4 ki takma rnong.
Ki nongialehkai kiba wan nyngkong: Lorenza Songthiang kick light Senior women Rangkynsai Lynshing Senior men musical form, Kitbok Dkhar Senior men kicklight, Daniella Mylliemngap Senior women lowkick, Lamphrang Kharsahnoh Senior men K1 rule Fedrick Khongsit Senior men Lowkick Ki nongialehkai kiba wan ba ar: Steven wallace Dkhar Junior boys full contact Lorenza Songthiang Senior women light contact Ki nongialehkai kiba wan ba lai: Rangkynsai Lynshing Senior Men light contact Mebaniaidshaphrang Kharumnuid junior boys kicklight Wander Maring senior men light contact Sumarlang Marwein senior men lowkick.
Ia kane ka kynhun la ialam da u Pynshai Mawrie kum u coach bad Baremdor Kharmuti technical official haka jingiadonlang lang u Dony R Ranee, National president.
Kawei ka khynnah kaba dang 12 snem ka rta kala shah lehbeijot hala u jong u kpa bad kane kala paw pyrthei dang ha kine ki khyndiat sngi.
Kiba haiing kila mudui iaka jingujor ejehar ha Women Police, Jowai haka sngi Palei.
Kane ka jingjia shah lehbein kane khynnah kala jia naduh u bnai Nohprah (December) 2020.
La kynnoh ba u kpa kane ka khynnah ula leh ia kane ka kam sang la bun bun sien bad byrngem byrsit ban pyniap iaka lada ka iathuh briew.
Katkum ka jingiathuh kiba haiing kane ka khynnah kam shym la nud ban iathuh iano iano iaka kam sang u kpa jong ka, hynrei ka kmie jong ka hadien ba kala ipher iaka jinglong jingman ka khun jong ka, kala pynshlur iaka khun ban iathuh ia kaei kaba la jia iaka.
Hadien ba ka kmie kane ka khynnah kala iasyllok bad ka khun, kane ka khynnah kala iathuh lut ia ka jingjia pyrshah iaka bad iathuh ba u kpa jong ka ula leh bein ia ka bad lehbeijot iaka.
Halor kane ka jingjia ka Women Police Jowai marsien ioh iaka jingujor kala shimkhia ban pyntip sha ka thanad kaba hap haka shnong kane ka khynnah ka Nartiang Police Station bad kila leit kem ia u kpa jong kane ka khynnah ha ka juh ka sngi Ka jingtohkit ki pulit halor kane ka jingjia kala iaid shakhmat.
Ka Youth Development Society Mynso-B haka jingiatreilang bad Ka Nehru Yuva Kendra Sangathan Jowai mynta ka sngi ka la pynlong ia ka Awareness program halor ban tyngkai iaka umslap “Catch the Rain Water Where It Falls" haka Mynso B.Ha kane ka sngi la don ka jingialang ba lyngkot kaba la pyniaid da u samla CB Lamare.
La ioh jingkren na u Secretary VEC Mynso B u Ma Batskem Myrchiang, Secretary Shnong Mynso-B u Ma Arnest Syntem La iadonlang ruh ha kane ka prokram naduh u president VDP Mynso B, ki Nonghikai na ki Skul ba pher ba pher ki khynnah skul ki samla bad ki longkmie jong ka shnong.
U Ma RM Khlem u lah long kum u riew shemphang, u la batai ia ka jingkordor jong ka um slap bad kumno ban tyngkai ia ka.
“Ngi tip ba ka State Meghalaya jong ngi ka long ka State ba jur tam ban ioh pdiang um slap tangba kata ruh ngi dang shem ia ka jingkyrduh um ha ka por tlang, kumta ngi dei ban kunai ne ban kynshew ia ka um khnang ba ngin ioh ban pyndonkam ia ka," la ong u ma Khlem uba long ruh u waheh shnong Mynso B.Ha kane ka sngi la don ka jingshad tynrai (Folk Dance) na ki khun samla jong ka Shnong Mynso B bad ka Quiz competition.
Ha ka quiz Competition ki nongjop ki long 1st Prize Bene Volence Dkhar bad ka Esadaka War, 2nd Prize Odakani Shwa Myrchiang bad u Waphrang Khlem, 3rd Prize ka Maya Phika Pan bad u Kerry Myrchiang.
La pynkut ia kane ka program na ki kyntien ai khublei na ka Genaral Secretary ka Youth Development Society Mynso-B ka samla Balam Pakma.
Ka Sorkar Meghalaya lyngba u Commissioner & Secretary, Transport Department kala pynmih ka jingpynbna iaki paidbah salonsar ba baroh ki kali kiba iaid lyngba ka toll plaza kin hap ban pyndait iaka FASTag.
Da kaba pyndait iaka FASTag ym donkam shuh ban pyndonkam ne siew daka pisa ha toll plazas ne toll gate naduh 15 tarik u Rymphang (February) 2021.
Kane ka long katkum ka jingbthah jong ka Ministry of Road Transport & Highways, Government of India.
Kino kino kiba iaid lyngba ka toll gate/plaza lada kim don FASTag kin hap ban siew iaka kuna.
Iaka FASTag lah ban ioh ha POS (Point of Sale) ha Toll Gate.
Hadien pat ban pynsuk ia u paidbah yn buh ruh iaki POS haki tnad Pulit pyniaid kali (Traffic Police), Check Post, Bank, RTO/DTO bad kiwei kiwei.
Ka ophis jong ka District Horticulture Officer, West Jaintia Hills District haka sngi Palei kala pynlong ia ka jingiakop pyninam iaki jingthung jingtep bapher bapher kaba la wan ban iashimbynta da ki nongrep naki lai tylli block hapoh ka district.
Ia kane ka jingpyninam la pynlong ha madan Marian Hill Higher Secondary School, Jowai, ha kaba ka Director of Horticulture, Meghalaya Shillong ka kong S Nongbet kala long kum ka kongsan.
Ki nongrep kila wanrah iaki jhur ki jhep, ki syntiew ki skud, ki soh ki pai, u shyrmit u sying kumjuh ruh la pyni iaka ka rukom pynmih ia ka umngap bad kaba pynkha pylleng syiar bad kiwei.
Ka Director of Horticulture ka Kong S Nongbet, haba kren kala ai ka jingiaroh iaka District Horticulture Officer kaba la lah ban pyniaid shakhmat ia kane ka jingpyninam wat hapdeng ka khlam ka ngooh bad ka jingsangeh kali kali ki synjuk bapher bapher.
“Mynta ka sorkar ka don ar tylli ki scheme kiba heh na ka bynta kane ka District ba kynthup iaka jingrep shynrai bad sying hapoh kane ka District.
Ki nongrep ki dei ban shimkabu iaki lad jingiarap jong ka sorkar khnang ban myntoi haka ioh ka kot ban kyntiew iaka kam rep," la ong ka Director.
Kiba kren ki kynthup iaka DHO, West Jaintia Hills Kong RK Blah, ma D Pyrbot, DAO Officer nalor kiwei kiwei ki ophisar ka tnad Hortuiculture haka jingialang la pyniaid da ka kong L.Lakiang Project Director ATMA.Ha kane ka jingpyni nam la sam ruh iaki khusnam sha ki nongrep.
Kawei ka trok dewiong kala kylla ha jingkieng Shangpung Moolichah hynne ka janmiet bad ha kane ka jingjia la suba uwei na kiba shong hapoh trok ula khlad naka jingshah ban haka trok.
Ka khubor Pulit kaba iohlum ka iathuh ba kane ka trok kala kylla ha jingkieng haka jaka kaba khun na Shangpung sha Jowai (na ka liang ka diang) bad ka lait hap shapoh um.
Kane ka trok kadei ka 14 shaka kala julor phom na ka bynta ka khmut bad ka kit ia u dewiong na Khliehrangnah.
Une uba la suba khlad udei uba la tip bad khot sin Bul Shullet uba na ka shnong Shangpung.
Haduh bala thoh iaka khubor ki pulit West Jaintia kila phah kali khwai ban tan ia kane ka trok.
U Superintendent of Police, West Jaintia Hills District ula ong ba ki dang pyrshang ban sei iaka met bad ka jingtohkit kala iaid shakhmat halor kane ka jingkylla kane ka trok.
U Deputy Commissioner ka East Jaintia u Bah E Kharmalki ryngkat u District Medical & Health Officer (DM&HO) bad ki dkhot ka EJNC Khliehriat West haka sngi Balang ki la leit jurip ïaka jaka ri syiar jong u ma Vesper Lamare kaba don ha kyrpong ka Khliehriat Community Health Center (CHC).
Kane ka jinghiar jurip ka la long hadien ba ka East Jaintia National Council (EJNC), Khliehriat West ka la buh da ka jingthoh ujor sha u DC ba un shimkhia ban tohkit haka jingïadei bad ka jingïap jong ki syiar ha katei ka jaka.
U ma Vesper Lamare ula kynnoh ba ki spah tylli ki syiar jong u, ki ïap naka daw jong ka um jakhlia kaba wan tuid na CHC sha ka jaka ri syiar jong u naka ka jingtwa ka kynroh jong katei ka jaka sumar.
Haba ïadei bad ka jingïap ki syiar, u ma Vesper Lamare ula ujor shaka EJNC bad ka EJNC ka 21 tarik Kyllalyngkot (January) ka la leit ban jurip bad ka la lap ba ki sem syiar ki la dap da ki um jakhlia umtngit kiba sma iwtung bad shibun tylli ki syiar ki la ïap.
Ha katei kajuh ka sngi ka EJNC ka la leit ïakynduh ïa Medical Superintendent jong ka Khliehriat CHC Dr.Nidamon Pahoh bad kyntu ban leit jurip dalade ïa katei ka jaka ri syiar bad dawa ban siew bai lutksan hynrei la kyntait ïaka jingdawa jong ka EJNC.Ka EJNC kala ïa kynduh sa ïa u DM&HO bad ula phah iaki dkhot ka EJNC ban ïakren bad ka tnad Vertinary ban leit jurip ïa katei ka jaka syiar hynrei naka daw ka jingpynshlem bad ka jingbym shim khia jong ki nongpynïaid ka Khliehriat CHC ka um jahkhlia ka la rngad bad ka um jakhlia kaba lait lyngba ki pipe la dep ban maramot noh bad ki doktor jong ka tnad Vertinary kim lah shuh ban pynshisha halor ka jingïap jong kitei ki syiar, la kynnoh u Shanborlang Bamon President EJNC-KWU.“Naduh ba rngad ka um jakhlia ki syiar jong u u ma Vesper Lamare kim juh ïap shuh bad kane kala pynsuba jur ba kitei ki syiar ki ïa na ka um jakhlia jong ka CHC", la ong shuh shuh u Bamon.
Ha ka jinghiar jurip u Deputy Commissioner ula bthah ïaki nongpynïaid jong ka CHC ban pynïaid (divert) noh ïaki jakhlia sha kawei ka jaka bad ïaka bai lutksan jong u ma Vesper Lamare ula kular ban khot da ka jingialang jong baroh arliang ban ïakren pynbeit halor kane ka kam.
Ki dkhot ka JSU kila mih sha surok ban pynlong da ka jingteh lama iong iaki kali ba iaid ha surok kum ka dak ban pyrshah iaka jingkiew dor palat ka umphniang petrol bad diesel haka sngi Balang.
Ki dkhot ka JSU ka lah mih ha surok ban teh lama iong iaki kali ha Jowai ha lad Kiang Nangbah College ban pyni iaka dak jingiatrei lang bad ban ai jingkyrhshan lang ia ka Meghalaya Joint Action Committee of Commercial Vehicle (MJACCV) halor ka jingsangeh kamai khlem buh por namar ka jing pynkiew dor ka sorkar iaka umphniang kali bad ka dak ban pyrshah ia ka sorkar halor ka jingpynkiew dor iaki petrol bad diesel hapoh ka jylla.
U Jersom Shylla ryngkat bad ki dkhot ka seng ki lah mih ha surok ban teh lama iong iaki kali bad ki lah kyntu sha baroh ki nongniah kali bad iaki paidbah ka jylla ba ki dei ban mih ryngkat ban pyrhshah ia ka jingleh donbor ka sorkar ban kyntiew dor palat iaka umphniang na ka 72 tyngka shaka 91 tyngka kaba mut ka dor umphniang ka kiew kynsan haduh kumba 18 tyngka hapoh ki khyndiat bnai hadien ka jingkhang dam bad kane ka jingleh ka sorkar kadei baka khlem da pyrkhat shuh ia ka jingeh u duk u suk bad kane ka wallam iaka jingkiewdor ka bai kali bad ki marbam mardih.
Ka seng ka dawa ba ka sorkar kadei ban pynhiar shuh shuh iaka dor umphniang kali bad ka seng ka kyntu iaka sorkar baka lad ban shim khajna ym dei tang na ka umphniang kali bad dang bun ki tax ba ka sorkar ka dei ban shim ym tang ban pynkiew dor lap lah tang iaka petrol bad diesel namar kane ka buh jingeh ia u paidbah baroh khamtam ka jylla jong ngi dang bun ki ba dang duna haka ioh ka kot.
Ki 32 tylli ki Self Help Group kiba hap hapoh ka jingpeit jong ki ar tylli ki Village Organisation kiba kynthup ka Nangkiew Shaphrang VO bad ka Iaseiñlang VO Cham Cham, East Jaintia Hills District haka sngi ba Ar kila pynlong iaka jingpynkhuid shnong naduh Cham Cham shaduh Sahksaw bad Rynji Falls kiba long ki jaka jngoh kai kiba khring bha iaki nongwai kai suwari na kylleng.
Ka VO Cham Cham kala kyntu ia baroh ki nongshong shnong bad ki dkhot VO ban long kiba leh khuid.
Manla uwei pa uwei u nongshong shnong naduh ki khynnah haduh ki rangbah khnang ngi dei ban don ka jingkitkhlieh ban buh thong ban pynlong iaka shnong ka thaw kaba khuid kaba suba namar ba ka jinglehkhuid kaba kaba kongsan bha haka jingim briew, la ong kine ki ar tylli ki VO.Ka jingïakynad iaknieh jaka puta hapdeng ka Shnong Moodymmai bad ka shnong Maskut ka la thnam shuh shuh haka sngi Nyngkong, hynrei donbok ka jingwan kloi ki Pulit kila lah ban pynjem ia kane ka jingiakynad bad lait n aka jingia um snam.
Ki nongshong shnong ka Moodymmai ki kam trai ïaka jaka ha ‘Khloo Bamlang’ kaba don ha ki thaiñ Wah Mynso kaba long ha khappud jong ka East Khasi Hills bad West Jaintia Hills.
Hynrei ki  nongshong shnong jong ka Maskut ruh ki kam trai ïa katei kajuh ka jaka bad ai kyrteng ruh ïaka kum ka ‘Lumpomlum’.
Ki nongshong Shnong ka Moodymmai ki la mih paidbah ban leit pyrshah jur ïa ka jingdie jaka ha ‘Khloo Bamlang’ kaba don ha Wah Mynso ïa kaba la die sha u Sajay Laloo ha u snem 2018 ha ka jingheh kaba 70 hajar Sq meter.
U Waheh Shnong ka Moodymmai u Bah Nangmanbha Laloo bad u Secretary Shnong u Bah Ha-O-Ni Pariat, kila kynnoh ba ïa katei ka jaka la die sop sop da ka Shnong Maskut khlem ka jingtip jong ka Shnong Moodymmai kaba dei ka trai jong kane ka jaka.
U Bah Nangmanbha Pariat ula ïathuh ba ka Shnong Moodymmai ka la ïoh jingtip ïa kane jingdie jaka dei ha u bnai Kyllalyngkot (January) 2021 yada haba la don ka jinglur bad pyntrei ïa kane ka jaka.
Haba ka Shnong Moodymmai ka la tohkit bha bad ka lap ba uwei u briew uba kyrteng u Sajay Laloo ula dep ban thied ïaka na ka Shnong Maskut ha u snem 2018.
“Kaba pynkyndit ïaka Moodymmai ka long ba ïa u pud sawdong la pynïapher haba apply ïaka Land holding bad kumjuh ruh ïaka kyrteng jong ka jaka la ai Land Holding Certificate da ka kyrteng ‘Lumpomlum," la ong u Bah Laloo Waheh Shnong Moodymmai.
Ula ong haba ïadei bad kane, ka Shnong Moodymmai ka la dep ban ujor arsien sha ka District Council kumjuh shaki bor pulit jong ka West Jaintia hynrei ymdon ba patiaw bad haka jingbym banse ki la pynlong da jingmih paidbah ban pyni ïaka hok kynti bad jinglong trai jong ki ïa katei ka jaka.
Ula ïathuh ba ka Shnong Moodymmai ha u snem 2011 ka la ïakhun mukotduma pyrshah ïa u Wonderful Shullai halor ka jingkam jong u ïa katei ka jaka bad ka ïingbishar jong ka District Council, Jowai ka la rai na ka liang ka Shnong Moodymmai katkum ka order 02.02.2015 ha kaba ïaka jaka ka Shnong Moodymmai bad ka Shnong Mookyndur kidei hok kynti.
“Haki snem ba leit ki nongrep ka Shnong Moodymmai ki don hapdeng ka jingshong suk shongsaiñ haka liang ka rep ka riang haba ki rep ha Sung Valley hynrei hadien ba ka Maskut ka la ïoh ïa la u jong u Dolloi ki nongrep ki shem jingeh haka rep ka riang," ong shuh shuh u Waheh Shnong.
Ki nong Moodymmai ki kynnoh ba u Dolloi ula die pathar ïaki jaka kiba ka Shnong Moodymmai ka la ri la sumar kaba ki la ïoh pateng naki longshwa manshwa bad kum ki nongshong Shnong ki don hapdeng ka jingjynjar namar ka jingleh donbor bad leh bieij jong une u Dolloi Maskut.
U Bah Laloo ula pynpaw ka jingsngewkhia halor ka jingai Land Holding khlem da tohkit bha ba kane ka jaka ka don haei bad ula kynnoh ruh ba ka JHADC ka tip bha ba kane ka jaka ka don hapoh ka jingia khajia.
La kyntu ïaki bor ba dei peit ban shim khia ban pynbeit ïa kane ka kam bad dawa ruh ban pyndam ïa katei ka Land Holding ba la ai sha u Sajay Laloo katba ka ïingbishar kam pat bishar hok mano ba dei trai ïa katei ka jaka.
Hadien kane ki nong Moodymmai ki la hiar sha Sung Valley ban jurip ïaka jingshah pynkhyllem iaki dieng bah eh bad ba dieng rit jong ki nongrep ka Shnong Moodymmai.
Ki nong Moodymmai ki kynnoh ba ïa kine ki dieng la pom pathar da ki nong Maskut.
Katba ki nong Moodymmai ki dang ïaid sha khmat ban jurip ïa kitei ki dieng, ki la ïakynduh ïaki nong Maskut kiba dang pynkhuid surok bad hangtei ka la mih ka jingïahylla pyrshah na baroh arliang kynhun bad mih ruh ka thma ktien kaba la jur bha hynrei da ka jingdon jong ki pulit jong ka Ummulong Beat House kam shym la jia kano kano ka jingjia kaba sngewsih hapdeng kine ki ar shnong.
Haba ïakren bad u Waheh Shnong ka Maskut u Bah Kyrsiew Kharbihthai ula kam ba kane ka jaka ka hap hapoh ka Elaka Maskut.
“Haoid ngi die ïaka jaka sha u Sajay Laloo hynrei ka jingdie kadei daka jingpynbeit jong ka Shnong Maskut", ong u Bah Kyrsiew Haba ïadei bad ka jingpom dieng ula pynshai ba ka Shnong Maskut ka juh pom dieng shisien shisnem na ka bynta ka kam Shnong bad ïaki dieng ka pom ha khlaw jong ka Elaka Maskut.
Kane ka jingiakynad hadpeng ka Maskut bad ka Moodymmai kala neh la bun bun snem namar ka jingbym lah u dolloi ban pynbeit ia kane ka kam pud sam ki shnong.
Ia ka Maskut ka district konsil kala ai elaka na ka bynta ban iada ia u pud u sam ka Jaintia kaba don markhap bad ka East Khasi Hills, hynrei kane ka shnong/elaka naduh ba kala ioh elaka kaba pura kala mih har rukom ki kam khajia majia hadpeng ka Maskut, Moodymmai, Larnai bad kiwei kiwei.
U Ma Toi Laloo uba la kha ha ka Shnong Moodymmai u badei u khun ka Kong Martha Laloo bad u Ma Ren Siangshai bad ba la shongkha bad shong bad sah ha Niriang u la khad noh haka 9/2/2021.
Ka jingleit ontep ia u ma Toi Laloo kan long la shai ka sngi ka 10/2/2021.
Kane ka long ka jing pyntip na ka ïing ka sem.
Ki dolloi ki dei ki nongiarap ne ki agent jong ka Jaiñtia Hills Autonomous District Council (JHADC).
Ki dolloi ki dei ruh tang kum ki shakri jong ka JHADC ban iarap iaka konsil ban pynbeit iaki khajia majia ha u pud u sam ne ka khyndew ka shyiap jong u paidbah nongshong shnong ha ki elaka bapher bapher.
Phewse kane ka Executive Committee (EC), JHADC kaba ialam da u ma Thombor Shiwat kum Chief Executive Member (CEM) kala shim iaka rai kaba pynhiar dor iaka bor ka iktiar jong ka konsil bad kan dei ka nuksa kaba sniew hadien habud.
Kam pat ju jia haka history jong ka konsil ba ka EC kan hap ban pyndem tdong ha khmat ki dolloi da kaba soi iaka MOU (Memorandum of Understanding/Agreement) ban pynkup bor iaki dolloi ban lum khajna katkum ka riti ka dustur hapoh ki Elaka.
Katkum ka JHADC Acts, Rules, Regulations etc, haka appointment and Succession of Chiefs and Headman, ki Dolloi ki lah ban shim tang dan na ki ber elaka ha ki iew ki hat, hynrei ym ban buh khyrdop ne ban pynlong kamai kajih (trade) da kaba buh iaki khyrdop.
Mynta ka EC u ma Thombor kala rai ban buh da ki khyrdop haka ki surok bah da ka jingiatreilang ban buh khyrdop Dolloi ban lum khajna na surok bah.
Ka thymmei khubor kaba iohlum ka iathuh shuh shuh ba EC bad ki dolloi ki ia bhah 60-40 ia ka jingioh na kine ki khyrdop.
Ki MDC ka BJP kila pynpaw ka jingpyrshah kaba jur halor kane namar ba ki kam kiba rit kiba ria naduh ki marrep ruh kin hap ban siew khajna ha kine ki khyrdop jong ki dollloi.
“Kane ka executive committee Ka JHADC hapoh ka jingialam u Thombor Chiwat CEM JHADC ki la hiar sha ki cement factory ha Lumshnong ha u snem 2020 da ka jingthmu ban buh ia ki monitoring gate hynrrei hangne kim nud ki la buh pynban ban khrong na ki mar rep kiba mih kamai da ki tyngka ki leh klet pat ia kine ki factory kiba pynmihh da ki crore.
Ngi ki MDC ka BJP ngi pyrshah jur ia kane bad ngi pynrem ruh ia kane ka EC kaba la pyndem tdong haka khmat ki dolloi," la ong ki MDC naduh u Dawan Lyngdoh, Krison Langstang bad u Lakhon Biam kiba dei ki MDC ka JHADC.Ki nongrep ka Shnong Lumputhoi ba hap hapoh ka Elaka Rymbai, East Jaintia Hills District ki mad ka jingsngewsih kthang namar ka jingshah thang dusmon u synsar bala thad ha ki jaka rep.
Haba ïakren bad u Waheh Shnong Lumputhoi u Bah Saian Lyngdoh, ula ïathuh ba kane ka jingjia ka la jia haka 6 tarik mynta u bnai haka por kumba 1.00 baje nohphai.
La iathuh ba ba haka por bala pluh ding katei ka jaka rep ki nongrep ka shnong Lumputhoi ki dang leit iaki synsar na kiwei ki jaka.
Ki nongrep synsar kiba la shah ktah ki long ka Moit Lyngdoh, ka Kordor Lyngdoh, Prim Langdoh, u Henry Langdoh, ka Rila Langdoh, bad u Bar Lyngdoh.
Ula ïathuh ba ha kane ka jingshah thang dusmon ki synsar ki thylliej ding kala ïoh ruh ban bam shngiam ïaki hajar tylli ki diengkseh kiba dang lung.
U Bah Langdoh ula kyrpad ïaki bor sorkar ba kan shimkhia ban wad ki lad ki lynti ban pynïoh jingïarap ïaki nongrep kiba la shah ktah ha kane ka jingjia.
Shuh shuh ha kawei pat khubor ha kane ka juh ka shnong 6 tylli masi kynthup ia ki ar tylli ki masi bala pun khun kila iap ei ei haka sngi U Blei (7 tarik Rymphang) naka jingpluh ding ka sem masi.
Kane ka jingjia kala jia namar ka jingpur na ka ding naka jaka bala thang u nongap masi ban shong syaid ding namar ka jingkhriat.
Pynban ula kum klet ban pynlip bad kane ka ding kala pur sha sem bad bam duh ia kitei ki masi.
Kine ki masi ki dei jong u ma Yielding Lyngdoh.
Ha kine ki ar tylli ki jingjia ka jingjulor kala kot da ki lak tyngka.
Ka All Jaintia Cricket Association (AJCA), kan pynlong Open-to-all T20 Cricket Tournament 2021 ha u bnai March (Lber), 2021 da ka deuce cricket ball.
Ka AJCA ka Khon bad wer sngewbha ia ki Team/Sport Club hapoh West Jaintia Hills ban wan iashimbynta ha kane ka Tournament.
Ka bai Entry T.3000 & bai register player, T.100 uwei.
Ka tarik ba khadduh ban pdiang Bai Entry kalong 26 tarik February (Rymphang) 2021 hapoh 3:00 p.
m.
Ia ka jingpyniakap yn pynlong haka por 4:00 pm ha iIng Skul Vallabhai Patel L.P.School, Iawmusiang, Jowai.
Iaki jingtip ba khambniah lah ban ioh na U I.Muksor – 8729912904 (General Secretary, AJCA).
U W.Sohlang – 9863043885 (Chairman, Tournament Committee).
U H.Passah – 7005217560 (Secretary, Tournament Committee).
U W.Phawa -7005923636 (Asstt.
Secretary, Tournament Committee).
Mynta ka sngi ha jingialang kaba kyrkieh jong ki Synjuk ki nongkamai kali na East Jaintia bad West Jaintia hapoh ka lama jong ka All Jaiñtia Tourist & Commercial Vehicle Association (AJTCVA) kala rai ban sangeh kamai khlem buh por.
Ha kane ka jingialang kaba long ha Paradiso Conference Hall la iadonlang ki nongialam jong ki synjuk bapher bapher naduh ka WJHTODA, EJHDA, EJTODA bad JLLKTP.Da kawei ka jingmut la rai ban sangeh kamai noh bad ban snohkti lang bad ka Meghalaya Joint Action Committee of Commercial Vehicle (MJACCV).
U President ka AJTCVA u ma Paila Kordor Lyngkot, u la ong ba kane ka jingsangeh kamai jong ki kan sdang naduh kapor 12 baje shiteng synia 9 tarik bad ym yn don kali Tourist shuh ki ban kamai.
Ha ka ka jingiadei bad ka jingslem jong ka AJTCVA ban iasnoh kti lang bad ka MJACCV, u Paila u la ong baka seng kam shym la ioh ia ka jingpyntip ne ka shithi kaba biang.
Hynrei hadien ba bun ki jingialang kiba ka seng ka la dep ban pynlong ha kine ki sngi ba la dep ka seng ka la sngewiahap ban sangeh kamai bad ban ia iasnohktilang bad ai ka jingkyrshan ia ka MJACCV halor kane ka jingsangeh kamai kali hapoh ka jylla.
Na ka liang u ma Paila, ha ka jingiadei bad ka jingpynhiar dor jong ka sorkar ia ka umphiang petrol, diesel tang 2 tyngka na ka bynta shi liter ka seng kam pat sngew iahap satia, ka seng ka kwah bad dawa na ka sorkar ba ka dei ban pynhiar ia ka dor umphiang haka dor kaba kham biang khnang ba ki nongkamai kali kin kham im.
Shuh shuh na ka liang u ma Paila haka jingiadei bad kane ka jingsangeh kamai ki kali Tourist hapoh ka Rilum Jaintia u kyntu ruh ia ki paidbah ban iasnohkti lang bad ai ka jingkyrshan kumjuh ruh ban iaishahlang ha kane jingsangeh kamai kali jong ka seng kaba la shim bynta lang da ki seng nongkamai kali bapher bapher hapoh ka jylla.
Ha ka juh ka por u kyntu ruh iaki nongniah kali shimet ne private ba ki ruh kin ai ka jingkyrshan lang ia ka seng ha kane ka jingsangeh kamai kaba dei na ka bynta ka jingeh jong ki paidbah babun balang bad ki nongniah kali kamai hi baroh.
Ka Khasi Students’ Union (KSU), Wapung Unit kala kam ba kala lap ba Pamrapaithlu PHC kala long kaba pynkhreh ban iakhun pyrshah iaka khlam COVID-19 bad katkum ka jinglah ka jong ka PHC.Ka KSU kala ong ba kane ka PHC kaba ai jingshakri iaki shnong kum ka Wapungskur, Wapung Shnong, Pamrakmai Pamrapaithlu, Iongkaluh, Mookhep, Ladrymbai bad kiwei kiwei kala pynkhreh nadong shadong ban pynbiang iaki jingdonkam ka jaka sumar.
U general secretary KSU Wapung unit u Shwari Ryngkhlem ula ong bah haka sngi Balang kila leit  jurip ia ka Pamrapaithlu  PHC ban tip bniah ba ki la biang ne em ki jingdonkam ban iakhun pyrshah ia ka khlam COVID-19.
Ha ka jing leit jurip ka seng ka la ioh ban iakren Ia u Dr incharge kane ka PHC u Dr K War, u la iathuh ba Ia mynta hi kane ka PHC ka long ka ba pynkhreh bha ban iakhun Ia u khniang COVID-19.
Kane ka PHC ka don 9 jingthiah, oxygen cylinder 5 tylli.
Ka KSU kala ong ruh ba ki ba la biang rta 45yrs shaneng ki dang don kumba 35% na ka 3525 kiba ai injek bad ki don 10 ngut kiba ioh ia u khniang jingpang COVID-19.
Kine ki 10ngut 7 ngut ki la leh home isolation bad lai ngut ki la don mynta ha ki corona centre.
Ka KSU Wapung kala kyntu ia baroh ki paidbah ka thain ban bud ryntih iaki adong adit COVID-19 bad iada naka jingpur ka khlam.
Kala banjur ruh iaki kiba la biang ka rta ban ai tika khnang ban iada ialade bad kumjuh ia kiba haiing hasem bad ka imlang ka sahlang.
U Sub-Divisional Magistrate, Mairang Civil Sub-Division, Mairang ula pynbna containment area iaki artylli ki shnong kaba kynthup iaka Shnong Mairang Mission bad ka Shnong Umthied Bynther hadien bala kiew ka jingiabit khlam ha kine ki shnong haka sngi ba Ar.
Katkum ka hukum kaba la pynbna, ym shah iano iano ruh ban rung ha kitei ki Containment Area lait noh ki nongtrei jong ka tnat ka koit ka khiah bad kito kiba la ioh jingbit na ki Incident Commander ba dei peit ia kine ki shnong.
Baroh ki nongshong shnong ki dei ban shong khop ha la iing, ki dei ruh ban deng mask thikna, kim dei ban iakhleh bad kiwei pat bad ki dei ban sngapthuh bha lada ki don kano kano ka jingsngew shitmet ne jyrhoh ne dap shadem bad jynjar ban ring ne pynhiar mynsiem.
Shuh shuh, baroh ki dukan kiba don ha kitei ki ar shnong kin khang lut bad ki ophis ruh kin khang lut lait noh ka Mairang Police Station, Mairang.
Kino kino kiba pynkhein ia kitei ki hukum kin shah pynshitom katkum ki kyndon ain jong ka Disaster Management Act, 2005 bad ka IPC.Haduh bala pynmih iaka hukum ki don haduh 9 ngut kiba ioh ia u khniang jingpang COVID-19 ha Mairang Mission bad 12 ngut ha Umthied Bynther.
Ka Seinraij Jowai kala shim iaka sienjam ban khang shisyndon iaki iew ki hat kiba ka pyniaid ha Iawmusiang Jowai bad ha madan Datlawakor bad kiwei kiwei ha sor Jowai ban iakhun pyrshah bad ban pyndkut ia u kynjri jingpur ka khlam #COVID_19 naduh ka sngi ba Ar.
U President Seinraij u ma OR Shallam ula ong ia kane ka rai ka Seinraij Jowai kala shim hadien ba ka sngewkhia iaka jingpur bad ka jingsar ka khlam COVID haka district bad ka jylla baroh kawei.
Ka jingkhang iaki iew ka Seinraij kala sdang naduh ka sngi ba ar tad haduh bala pynbna da kumwei.
U Ma OR Shallam, ula ïathuh ba ka jingkhang khyrdep kan long naduh na madan Datlawakor (Stand War), madan Siat-thong, madan Chad Sukra (Stand Ummulong), madan Kñia Khat (Stand Shangpung), madan Moosaphir haduh Stand Indica.
Ula ïathuh ba hadien ba ka bor District jong ka West Jaintia ka la weng ïaka jingpynrynkhing ban khang iaki iew ban ïada na ka jingpur u khñiang jingpang COVID-19, la sakhi ba ki nongdie nongthied ki la wan iew wan hat kum u paid bhur ban thied ban pet iaki jingdonkam jong ki khlem da bud ïaki adong adit ban ïada COVID.Ka Seinraij Jowai ka sngewkhia ia kane bad kala kyntu ia kiwei ki nongpyniaid iew na sor Jowai shaduh nongkyngdong ban khang iaki iew ban tem iaka jingialum u paidbah, kaba dei kawei na ki jaka ba ka khlam ka ioh ban pur.
Ha kawei pat ka khubor u OR Shallam ula pyntip ba ka Seinraij Jowai ka pdiang ïa kiba khlad na ka jingpang COVID ban pyndep ïaka jingleh niam khatduh jong ki ha Khnap Thangbru kaba don ha Pohhali, Dulong, Jowai Ula kyntu ïaki trai ïing ba kin pyntip sha bor district kumjuh ka ophis jong ka Seinraij Jowai khnang ban leh ïa kaba donkam.
Ki paidbah kiba la khie bitar kila pynkieng tin ia u Secretary VEC, Pdengshakap, kaba hap ha Amlarem Sub-Division halor ka jingshah kynnoh ba u pyndonkam bakla iaka pisa bylla 100 sngi ne ka skim Mahatma Gandhi National Rural Employment Guarantee Scheme (MGNREGS).
Kane ka jingjia kala jia haka sngi Nyngkong hadien ka jingialang jong ka dorbar shnong ban pan jingshai na u Secretary VEC u Khmihlang Surong uba la bat iaka kam Secretary naduh u snem 2018-19.
U Waheh Shnong ka Pdengshakap, u ma Forward Shylla ula iathuh ba u secretary VEC, u Khmihlang Surong um lah ban ai jingaishai ia u paidbah halor ka jingkynnoh pyndonkam bakla iaka pisa kaba T.17 lak kaba u sei dangshen haka 27-29 tarik u Iaiong naka bynta ba pyntrei iaka skim ha kaban shna iaka pung umdih, ki lynti iaid kjat hapoh shnong Pdengshakap bad kiwei kiwei.
Kane ka pisa T.17 lak kadei ka bai tiar (Material Cost), hynrei kiba bun ki ki nongdie tiar naduh ki cement, ki maw bad shyiap bad kiwei kiwei kila kynnoh ba kim pat ioh bai tiar na u Secretary VEC, ong u Waheh Shnong ma Forward Shylla.
Kine ki nongdie tiar hadien ba la kut ka dorbar namar ba u Secretary VEC um lah ban ai jingshai kila pynshitom ia u da kaba pynkieng da ka tin bad thoh iaki kyntien – ‘Nga dei u nongtuh pisa Job Card Rs.17,53,003.
Nga dei u Khmihlang Surong, Pdengshakap Secretary VEC’.
Kila pynieng ia une u secretary ha khmat paidbah ban pynjah burom ia u.
U Waheh Shnong ula ong ba halor kane ka jingjia u BDO, Amlarem un wan ban tohkit dalade halor kane ka jingkynnoh bamsap.
Ka dur ba shah pynkieng tin une u secretary VEC kala saphriang sha ki khubor paidbah (social media).
Ka Deputy Commissioner, East Khasi Hills District, Isawanda Laloo haka sngi ba Ar kala khang iaka Iewdielang, Iewduh hadien ba ki nongrep kim shym la bud ryntih ïaki adong adit COVID-19.
Ia kane ka hukum ka DC kala pynmih hadien ba kala ioh ka report na u Incident Commander, Zone-IV ba ki nongrep kiba wan pynhap mar bad die jhur sha ki nongdie lang (wholesaler) ha Iewdielang, Iewduh kim shym la bud satia iaka jingieng jngai ne kham pajih iwei ia iwei ne ka social distancing kaba bud jingeh ban khang lad iaka jingialum briew.
Ka DC katkum ka bor bala pynkup da ka Meghalaya Epidemic Diseases, COVID-19 Regulations, 2020 na ka bynta ban tem iaka jingsaphriang ka khlam COVID-19 kala pynbna bala khang iaka Iewdielang, Iewduh tad haduh bala pynbna da kumwei.
U District Magistrate, West Jaintia Hills District ula pynbna containment area iaka shnong Panaliar, Jowai hadien bala sar ka jingiabit khlam COVID-19 haka sngi ba Ar.
Ia kane ka hukum la pynmih hadien ba bun ki case ki positive COVID-19 cases/high risks contacts haka shnong Panaliar, Jowai.
La lap ba bun kiba don jingma bad kine ki donkam kyrkieh ban shong kset ha iing, ban pyndep iaki test khnang ban tem iaka jingpur ka khlam COVID-19.
Kane ka khlam kala pur ruh haka shnong Dulong, Iongpiah bad kiwei kiwei ki shnong ba marjan hapoh sor Jowai.
Katkum ka hukum la pynbna ym bit iano iano ban rung ban mih klumar naka Containment Area bad baroh la bthah ia baroh ki nongshong shnong ka Panaliar ban kin shong ppynkyrpang ha iing tad haduh bala pynbna da kuwei.
Ki kali kiba iaid ba ieng man ka sngi na shabar ka containment area kum ka Chyrmang Iongnoh ba  kim bit ban sangeh ha shiteng lynti ha Containment areas ne ha shnong Panaliar.
Shuh shuh nakaliang u Deputy Commissioner, West Jaintia Hills, u Garod LSN Dykes ula kyntu iaki nongshong shnong ka Jowai ban pyndep iaka test COVID-19.
Ula ong ruh ba ka khlam kala saphred sha ki shnong ki thaw ha kylleng ka sor Jowai bad ban jur bad pynshlur iaki paidbah ban test COVID-19 khnang ban lah ban tem iaka khlam.
U kubur ruh ba mynta ka dei ka aiom khieh shohrih, synrum, jyrhoh hynrei ka donkam ia ki nongshong shnong ban phikir bad ban phah test ialade khnang ban lah ban tem iaka jingpur ka khlam COVID-19.
Kine harum ki active case ha kylleng ka West Jaintia Hills:.
Arngut ki khynnah ki la jah na la ïing ha Ladrymbai, East Jaintia Hills District.
Kine ki arngut ki khynnah la tip kyrteng kum u Firstme Chyrmang 13 snem rta khun jong ka Charda Chyrmang na ka shnong Pamrapaithlu bad u Kyrchan Chyrmang 14 snem rta khun jong ka Marphi Chyrmang na ka shnong Nartiang bad uba shong ba sah ha Ladrymbai.
Katkum ka ejahar ba la ujor da ki ba haïing ha u Officer in charge Ladrymbai Police Outpost la ïathuh kitei ki arngut ki khynnah ki la jah naduh ka 04/05/2021 haka por 9.00 baje mynstep bad haduh mynta kim pat wan phai shuh.
Ki ba haìing ki la pyrshang ban wad ïaki kylleng kylleng hynrei kim lap ïaki, kumta ki la kyrpad ïaki bor ka aiñ ban ïarap ban wad ïaki.
U Deputy CEM, Jaintia Hills Autonomous District Council (JHADC) u Ma Lasky Rymbai ula pyllait paidbah ïaka kali kit nongpang (Ambulance) na bynta ka shnong Pynthorsale, East Jaintia Hills District.
Ïa kane ka kali kit nongpang, la aiti haka sngi ba Ar haki nongïalam shnong ba kynthup u Waheh Shnong Yoki Phawa, Secretary shnong Pyrdim Phawa, Chairman shnong Sahon Sana, President VDP Shaniah Phawa bad ki katto katne ngut ki riew rangbah ka shnong.
Ia kane ka kali kit nongpang la pynïoh lyngba ka skhim SAG jong u snem 2019-2020.
U Dy CEM, JHADC uba long ruh u MDC ka Tuber, ula ong ba kane ka kali kan ai jingshakri na ka bynta kito kiba mad jingeh ban kit ban bah ïa kiba pang ba shitom ha katei ka thain.
Ula ong ba kum u nongmih khmat paidbah u lap ba bun ki longïing ym tang hapoh ka konstituensi jong u ki shem jingeh haba jia ka pang ka shitom ne ki jingjia ba sngewsih namar kim ïoh Ambulance ban pynkit sha ki jaka ai jingsumar.
Ula kyntu ia ka bor pyniaid shnong ka Pynthorsale ban sumar bha iaka kali ban myntoi ki paidbah nongshong shnong.
Ki nongialam shnong ka Pynthorsale kila pynpaw ka jngsngewnguh ia u MDC halor ka jinglah jong u ban pynioh ia kane ka kali ban shakri iaki paidbah haka pang ka shitom.
Ka All Jaintia Commercial & Vehicle Association (AJCVA) haka jingïalam u President u Paila Kordor Lyngkot ka la leit ban ai jingïarap da u khaw, ki jhur, umphniang bad kiwei kiwei ki mar bam sha ka longïing jong kawei riew kynthei kaba ha Riatsasim Jowai, West Jaintia Hills District.
Kane ka riew kynthei ka don San ngut ki khun bad uwei khun jong ka uba dang 5 snem rta u don haka jingshitom haka kjat namar u hap halor ïing.
Ïa kine ki mar bam la leit ban aiti haka sngi Nyngkong bad hashwa ban aiti ïaki marbam la ïoh ka jingkren ai mynsiem na u Paila Kordor Lyngkot uba la ïathuh ba ki mat ba kongsan jong ka seng ka long ban ai jingïarap ïa kiba kynduh jingeh.
Ula sneng la kyntu ïa kane ka riew kynthei ba kamdei ban duh jingkyrmen wat lada ka la shah ïeh ha u tnga hynrei kan ïeng kum ka kmie ban shah ïaki jingeh na bynta ki khun.
Ka Kong Pyngngad Liam ka pynpaw ka jingkmen ba don kum kane ka seng kaba kloi ban peit ïaki longïing ki baduk ba rangli.
Ka la ai ka jingkyrkhu kyrdoh ïaka seng ba kan ïaid shakhmat haki kam ba bha bad ban bteng ïaki lad jingïarap sha kito kiba donkam jingïarap.
Ka Commissioner & Secretary, Health & Family Welfare jong ka sorkar Jylla, MN Nampui kala pyntip sha ki Deputy Commissioner baroh ba kin kynthup ia ki nongai dud haduh kiba trei bylla haka iing briew bad kiwei kiwei kum ki ‘priority targets’ ne ki kynhun ba kongsan ha kaban ban ai tika COVID-19 haka thup jong ki 18 snem shaneng.
Kine ki kynhun ki kynthup ia kiba trei: 1.
Attendants/staff of Petrol Pumps.2.
LPG distributors/transporters.3.
Home delivery staffs.4.
Electricians/linesmen of MeECL etc.5.
Milkmen.6.
Taxi drivers/Bus drivers including MTC/STPS 7.
Truck drivers.8.
Essential commodities shopkeepers 9.
FCI staff.10.
PDS dealers.11.
Government Drivers.
• 12.
Factory workers in EPIP Byrnihat and Industrial estates.13.
Domestic workers working from house to house.14.
Internet service providers.15.
PHE staff.16.
Telecom operators from BSNL and other Private Operators.
Ka K.J.P.Assembly ka kyntu bad ka khot sngewbha ia ki parabangeit baroh jong ki Balang kiba hapoh ka KJP Assembly bad ia kiwei ruh ban iasnohkti lang ha ka Jingiaseng Duwai ba kyrpang ha la ki jong ki ïing ki sem na ka bynta ka jinglong jingman ka ri jong ngi hapdeng kane ka khlam COVID-19.
U Rev.P.Hynñiewta, Senior Administrative Secretary, KJP Assembly ula ong ba kane ka jingduwai lang kan long haka 13 tarik Jymmang haka por 7-9 PM.Ki mat ban duwai ki long na ka bynta ka jinglong jingman jong kane ka khlam kaba la ktah ia ka ri bad ia ka pyrthei baroh kawei.
Na ka bynta ki briew kiba lah ioh positive na une u khniang jingpang ba kin iohmad ia ka jingpynkhiah.
Na ka bynta kito kiba don ki jingshitom kiba la kham slem (chronic) bad kiba donkam ban ioh ia ka jingsumar kaba kham tikna bad janai, hynrei kiba la duh ia ka lad ban leit sha ki jaka sumar na ka daw jong ka jingwan lynshop jong une u khniang jingpang.
Ngin duwai ba U Blei Un da isnei ban pynkoit bad aibor ia ki ha kaba kum kane ka por.
Na ka bynta ki ïing ki sem kiba la dei ban duhnoh ia ki baieit bathoiñ na kane ka khlam, ba kin ioh ia ka jingpyntngen ha ki dohnud bad mynsiem jong ki lyngba U Mynsiem Bakhuid U jong U Blei.
Na ka bynta ki jaka sumar (hospital) bad na ka bynta baroh ki nongtrei ha ka koit ka khiah, kata ki Health Workers kiba don ka bynta kaba hakhmat eh ban ai ka jingsumar ia kito kiba shahktah ha une u khñiang jingpang, bad ruh na ka bynta baroh ki Front line workers ba kin ioh ia ka mynsiem jong ka jingshlur bad ruh ba kin mad ia ka jingiada na U Blei hapdeng ka jingtrei shitom ka jong ki na ka bynta ban ialeh pyrshah ia kane ka khlam.
Na ka bynta ki nongsynshar jong ka Ri bad jong ka jylla ka jong ngi, ki nongialam ha ki shnong ki thaw, ki District Administration ba kin ioh ia ka jingstad bad jingshemphang na U Blei hi ba kin lah ban thaw ki lad ha kaba lah ban tehlakam ia ka jingpursted une u khñiang jingpang.
Na ka bynta ka jingialong kawei bad ka jingkohnguh jong ki nongshongshnong (citizen) ia ki jingpyniaid bad ki jingbthah na ka liang ki bor ka koit ka khiah (Health Department) bad ka sorkar.
Na ka bynta ki Nongialam jong ka Balang bad na ka bynta ka Balang hi ba U Blei Un pyndonkam ia ka, ba kan long ka jingpyntngen ia kiwei kiba don hapdeng ka jingnoh mynsiem namar kane ka khlam.
Na ka bynta ki Nongsharai bad ki Nongialam jong ka Synod, ka Assembly bad ki Balang baroh ba U Blei Un ai jingshai bad ai jingstad kumno ban iaid nangne shakhmat, hapdeng ki jingkylla bad ki jingialeh kiba wan ryngkat bad kane ka pandemic.
Na ka bynta ki longiing longsem ha kylleng ka ri, ba U Blei Un sumar kyrpang ha kaba kum kane ka por bad ban iada na ki bor jong ka jingdum bad ki bor jong ka pop kiba ialeh ban pynpait pynpra bad tuh noh ia ka jingsuk bad ka jingkmen napdeng jong ngi.
Na ka bynta ki khun jong ka balang bad ki para ri kiba don shabar jong ka jylla bad ka ri hapdeng ki jingpule bad ki jingtrei jong ki.
Ba U Blei Un ri Un sumar ia ki bad ba Un pyntngen ia ki wat haba kim lah ban don ryngkat bad ki bahaiing hasem bad ki baieit bathoin jong ki ha kaba kum kane ka por.
Ngin duwai kyrpang na ka bynta ki khunswet, ki ‘riewkynthei kiba im ha ka jingsheptieng bad ka jingartatien, ba U Blei Un long U kpa bad u nongiada, u nongpyndap bad u nong sumar na ka bynta jong ki.
Na ka bynta kito ki longiing ba duk bad kyrduh, kiba kamai kyndoi jakpoh man ka sngi bad kiba ka trei ka ktah bad ka khih ka kamai ka jong ki ka lah hiran bad sangeh lyngba ki jingpyrkhing ba bunjaid ba ka sorkar ka hap ban wanrah na ka bynta ban iada ia ngi lang baroh na kane ka jingpur sted jong une u khniang.
Na ka bynta ki khun hep kiba rit bad ki khun samla jong ka balang bad kylleng ka ri, kiba la dei ban duh noh ia ka lad ban leit sha ki skul, ki college bad ki jaka pule jong ki.
Ba ka jingartatien bad ka jingsheptieng(Depression) kan ym ioh ban bsut bad pynbakla noh ia ka rukom pyrkhat jong ki.
Na ka bynta kito ki bym pat shym la ithuh bad pdiang ia U Jisu Khrist kum U Trai bad U Nongpynim jong ki, ba kin lah ban sngewthuh ba U Blei jong ngi, U long U bym ju kylla bad Uba lah ban pyllait sha shiliang.
U Sub-Divisional Magistrate ka Mairang Civil Sub-Division, Mairang ula pynbna ba ka Meghalaya Co-operative Apex Bank (MCAB), Mairang kan plie biang naduh lashai ka sngi (10 tarik Jymmang) hadien ba ym don shuh kiba shah ktah haka khlam COVID-19.
Katkum u kyrwoh bala phah da ka ophis u SDPRO, Mairang, u Sub-Divisional Magistrate ka Mairang Civil Sub-Division ula pynmih iaka hukum haka Sngi U Blei ba ula weng iaka hukum containment iaka Meghalaya Co-operative Apex Bank, Mairang naduh ka 10 tarik u Jymmang, 2021 naduh ka por 9 baje mynstep La weng iaka hukum containment hadien bala ioh iaka report jong baroh ki high risk contact bad ym don kino kino kiba iabit khlam thymmai nalor ka ka jingpynkhuid ia ka jaka treikam ka Meghalaya Co-operative Apex Bank, Mairang bad ki rud ki kiar jong ka na ka bynta ban kane ka bank kn sdang biang iaka jingshakri da kaba bud ryntih iaki kyndon COVID-19.
Ka District Magistrate, East Khasi Hills District, Isawanda Laloo hadien ba la pynjari iaka Curfew naduh 10 haduh 17 tarik, May 2021 ha ka district baroh kawei, ban pynsuk iaki ba ki paidbah nongshong shnong ba kin ioh ban thied ban pet ia ki jingdonkam ba man la ka sngi kala rai ban plie iaki dukan marbam naduh sngi Nyngkong haduh Thohdieng naduh ka por 9 baje mynstep haduh 7 baje jan miet.
Ki dukan kiba lah ban plie: Tang ki dukan kiba die ia ki marbam mardih bad ia ki tiar ba donkam eh kiba la jingpynbeit da ki Incident Commander jong man la ki Zone kiba don hapoh Sor Shillong bad ki jaka ba marjan, kin lah ban plie naduh sngi Nyngkong haduh sngi Thohdieng, naduh ka por 9 baje mynstep haduh 7 baje janmiet khnang ba ki paidbah nongshong shnong kin lah ban thied ban pet ia ki mar ba donkam eh.
Baroh ki shnong/dong ki la jied ia ki dukan ha la ki jong ki jong ki shnong/dong, bad ki bor shnong/CCMT kin pyntikna ba ki paidbah nongshong shnong kim dei ban mih shabar na la ki jong ki shnong/dong na ka bynta ban thied ia ki mar ba donkam ban lait na ka jingkhapngiah ne jingsaphriang shuhshuh jong u khniang jingpang.
Na ka bynta ki shnong kiba don ha ki thain nongkyndong jong ka District, ia kane kajuh ka jingpynbeit yn sa pyntreikam da ki Sub-Divisional Officer (Civil)/Block Development Officer/Incident Commander ha ryngkat ka jingiatreilang bad ki Rangbah Shnong bad ki CCMT.Ki Rangbah Shnong, CCMT bad ki kynhun ba peit ia ka bha ka miat hapoh shnong poh thaw, kin pynbeit ia ka jingtreikam jong ki dukan ha la ki jong ki jong ki shnong/dong bad ruh ban pyntikna ba ki paidbah nongshong shnong kin bud ryntih ia ki jingbthah ba la pynmih da ka tnat ka Koit ka Khiah.
Ki paidbah ki dei ban bud pyrkhing ia kine ki kyndon harum haba ki leit thied leit pet :- 1.
Ban deng barabor ia ki mask 2.
Ban pyniajngai iwei na iwei pat ym duna ia ka 1 mitar 3.
Ban ym ia lum bun briew tang ha kawei ka jaka/dukan bad ruh ban ym pynjlan por palat hapoh dukan.4.
Ban iatrei lang bad ki jingpyniaid jong ki Rangbah Shnong/CCMT bad jong ki Incident Commander.
Na ka bynta ka jingpynpoi ia ki jhur, lah ban ia pynbeit bad ka NARI/1917iTEAMS bad kiwei pat ki nongpynbiang mar ba la ithuh.
Lada don da kiwei pat ki rukom pynbeit hapoh shnong/dong, dei ban pyntip sha ki Incident Commander khnang ban lait na kino kino ki jingbym ia sngewthuh jingmut bad ia ki Car Pass yn ai hi da ki Incident Commander ha la ki jong ki jong ki Zone.
La ai hukum ia ki BDO ban pynkhie im ia ki iew na ka bynta ki mar rep ha man la ki Block bad ha ki jaka ba ia khap bad ka sor Shillong, ha ryngkat ka jingiatrei lang bad ka Tnat ka Rep ka Riang, ki nongpynmih mar rep bad ki Rangbah Shnong, khnang ban lah ban pynbiang ia ki jingdonkankam ha la ki jong ki dong bad ba ki nongrep kin lah ban die ia ki mar rep jong ki bad ruh ban kiar na ka jingiarung ia mih hapoh Sor Shillong ha ki sngi bad ki taiew ki ban bud.
Ia ki mar bam mar dih (Stock) ym don jingduna eiei bad kane ka Ophis ka la peitngor bha halor kane ka bynta.
Ki dukan ba die ia ki mar bam mar dih kin bteng ban plie kumba la ju pynbeit na ka por sha ka por, te ki paidbah kim dei ban tieng ne mih shisien mih ha ki por ba plie.
Jumai uba khlain bor 3.1 haka Ritcher scale ula pynkynñiuh iaka Rilum Khasi Jaintia haka 6:50 PM haka sngi Saitjain.
Ka National Centre for Seismology, Earthquake, kala ong ba ka thymmei jong une u jumai ka dei na Shillong ha u Latitude 25.63 North bad Longtitude 91.95 East.
Ka thymmei une u jumai ka jylliew kumba 13 km.
Ka jingkhynniuh une u jumai nalor ka jylla Meghalaya la ktah ruh ha Assam bad Bangladesh.
U Sub-Divisional Magistrate ka Mairang Civil Sub-Division, Mairang ha ka khubor ba la pyllait mynta ka sngi u la pyntip ba na ka daw jong ka jingioh COVID-19 ki nongtrei ka Meghalaya Rural Bank, Mairang, la bthah ia kino kino kiba la leit donkam ha katei ka Bank ha ka 30 tarik u Iaiong 2021 bad hadien kata ban pynkyrpang ialade bad kim dei ban ia kynduh briew ne mih na la iing kumba shiphew sngi.
Shuh shuh, lada ki sngew jyrhoh, baiongkhlieh, shit met, dap shadem ne don jingjynjar ha kaba ring mynsiem, ki dei ban pyntip sha ki Helpline No.94853-95373, 82579-46145, 76420-08817 bad 89740-37257.
La kyntu ruh ia baroh ba kin bud ryntih ia ki protocol kum ka jingdeng mask tikna, ka jingpyniajngai iwei na iwei pat, ka jingthet kti tista bad jinglehkhuid ialade.
Ka jingpynjari iaka Lockdown kut taiew ne Weekend Lockdown kala long kaba jop bad la sakhi ba ki paidbah ki iatreilang bad ka bor synshar District jong ka West Jaintia Hills haka sngi Saitjain.
U District Magistrate, West Jaintia Hills District, Garod LSN Dykes ula pynjari iaka Weekend Lockdown naduh 10 PM jong ka 7 tarik Jymmang bad kan kut haka por 5 AM jong 10 tarik Jymmang ha baroh kawei ka district.
Kane ka jingkhangdam la pyntreikam ha baroh ki district ka Jylla lait noh ka East Khasi Hills District kaba la hap ban pynjari da Total Lockdown.
La pynjari da ka Weekend Lockdown ban tem iaka jingsaphriang ka COVID-19 bad ban iada naka jingban khiah iaki nongtrei ka tnad ka koit ka khiah bad kumjuh ban iada iaka jingduh noh iaki jingim ba lui lui.
Ha ka hukum kaba la pynbna u District Magistor, Gatos LSN Dykes la pyrkhing iaka iaid ka ieng ki briew na kawei ka jylla sha kawei pat, hynrei kane kan ym treikam iaki kali ba iaid lyngba ka surok bah NH 6 sha Assam/ Tripura/ Manipur/ Mizoram.
Kane ka hukum kan ym treikam iaka tnad ka koit ka khiah bad ka jingai tika COVID-19.
Ia ki essential services ba kynthup iaka Food Cooperation of India, Electricity, Water Supply, Security, Municipal Services.
Fire & Emergency Services.
National Informatics Centre and Telecom communication Services.
Ka jingkit jingbah iaki mar bam mar dih Ki nongthoh bad ki nongring khubor Ki nongrep bad iaki kam ka MGNREGA haki jaka nongkyndong Baroh kiba dei duty COVID-19.
Nyngkong eh nga ai khublei ia phi ki Waheh Shnong bad ki Nongialam Niam na ka bynta ka jingtrei shitom jong phi ryngkat ryngkat bad ki bor pyniaid ka West Jaintia Hills District Administration bad ka tnad ka Koit ka Khiah ba ngi la lah ban teh lakam ia ka jingpynsaphriang bad na ka jingktah ba shyrkhei jong u Covid-19 ha u snem 2020.
Ha kane pat nga thoh ia kane ka shithi da ka mynsiem kaba sngewkhia ban iohi ba ki nongshongshnong ki kheinsting bad kim bud ryntih shuh ha kaba iadei bad kaba deng ia ki mask, kaba pyniajngai iwei na iwei bad sait ia ki kti kumba la hikai bad bthah da ka tnad ka Koit ka Khiah.
Kat kum ki jinglum jingtip ba nga la ioh, la iathuh ba ki nongshongshnong haduh mynta kim pat kiar satia na ka jingialum lang bun ngut ha kajuh ka jaka la ka dei ha iing iapbriew ne jingkhawai bad kiwei kiwei.
Haba ngi peit na ki jingkynthoh (comments) ha ki social media ngi iohi ba ki don ki briew ki bym ngeit ba u Covid-19 u la rung ha kylleng ki shnong ki thaw ha ka District jong ngi.
Kumta nga sngew dei ban pyntip ha phi ba ki nongpang Covid-19 ha ki shnong bapher bapher ha ka 4/5/2021 haduh 8:00 PM ki don 96 ngut.
(Chilliangraij- 2, Dulong-1, lawmusiang-2, longpiah-5, Khimmusniang 2, Mission Compound-2, Myntong-1, Pamhadem-1, Panaliar-3, Riatsiatsim-1, Umshyngiar-2, Wahnangbah-1, Dawki-1, Shnongpdeng-1, Nongryngkoh-3, Umdeinlin-1, LaiLyngdoh- 1, Mupyut-1, ATS Khliehtyrshi-1, Riatturiem-1, Sohmynting-1, Mowkaiaw-5, Mowtyrshiah-2, Mukhap-1, Raliang-4, Caroline Colony-2, Dongmihsngi-2, Ladthadlaboh-1, Lumpariat-1, Mookyrdup-2, Moosalyngkat-2, Newhill-2, Tyndoowapung-1, lalong-2, Lumbihsyntu-1, Mihmyntdu-3, Mihmyntdu Moomon-1, Nongbah Lumchor-1, Nongbah Mulang-2, Nongbah-1, Sabah Muswang-1, Salini Colony-2, Soomer Indian Petrol pump-1, longlwit-1, Nartiang-1, Nongtalang-1, Pdengshakap-2, Mooshrot-1, Sahsniang-1, Sahsniang B-2, Mynska-1, Shangpung-5, Shangpung Mission-1, Ladmukhla-2, Moodymmai-3, Ummulong-1).
Nangta, haba kheinlang jong u snem 2020 haduh ka 4/5/2021 ki mynsiem ba la duh noh na ka jingpang Covid-19 ki long 11 ngut ha ki shnong bapher bapher (Tpeppale-1, lawmusiang-1, Mission Compound-2, Mynthong-1, Moosalyngkat-1, Darrang-1, longnoh-1, Mihmyntdu-1, Nartiang-1, Shangpung-1).
Na ka jingdon ki nongpang kumba la kdew haneng ngi ioh jingkhein ba lada ki briew ki dang khein sting ka jingkiew jong ki briew ban ioh Covid-19 kan long 4/5 shah ha kine ki khyndiat sngi ban wan.
Nangta ha ka jingpeit jong nga, ka la don ka jingpynthame da ki social media kaba pynartatien ia ki nongshongshnong wat la kiba la nang la stad kynthup ia ki nongtrei sorkar ban wan sha khmat ban shim ia ka tika.
Dei na kine ki daw kiba la pynlong ia ka sorkar Meghalaya bad ki bor pyniaid District ban khang ia ki skul bad ki iew ha Jowai da ka jingthmu ban pynduna bad pynsuki ia ka jingpar bad saphriang u Covid-19.
Na ka liang jong ka sorkar, ka la don ka jingthmu ban pynbun ia ki jingthiah na ka bynta ki nongpang kiba donkam ia ka jingsumar ha ki hospital, hynrei lada na ka liang jong ki nongshongshnong kim don ka jingkitkhlieh ban pynduna ia ka jingpynsaphriang ia u Covid-19, kan poi ka por ba ki hospital bad kiwei kiwei ki jaka ai jingsumar kin ym don jaka shuh wat ia kito ki nongpang kiba donkam ia ka jingsumar.
Halor kane ka jingiohi nga kyrpad ia phi baroh ban ia snoh kti ban iatrei lang ryngkat bad ki bor District bad ka Tnad ka Koit ka Khiah.
(i) Kaba deng ia ki Mask:- Wat shah iano iano ruh ban iaid sha surok, sha iew, ha ki jaka mane blei khlem da deng ia ki mask.
Ki mask ruh ki dei ban don lai syrtap bad ban deng bha kat kum ki jingbatai ba phi ioh na ka Tnad ka Koit ka Khiah.
Nga kyntu ia ki Dorbar Shnong, VEC, SHG, ki seng niam bad seng trei mon sngewbha (NGO) ban shim ia ki kynja soskular (Pledge) ban deng ia ki Mask.
(ii) Ka jingdonkam ban Test:- Lada don ka jingsngewshitom ha ka met kum ka baiongkhlieh, jyrhoh, suhkhriat bym don jingmad ki jingbam jingdih wat pynslem ban leit sha ki hospital/CHC/PHC/Sub Centre ban shim ia ki test.
Ka jingpynslem ban kit sha hospital ban test ka buh ruh ia ka jingma ia kiba ha iing ha sem bad ka shnong ka thaw ban ia bit na u Covid-19.
(iii) Ban kiar na ka ialum paitbah ha kajuh ka jaka:- Ha ka Meghalaya bad ha West Jaintia Hills District ruh la shem ba ka jingpur sted jong u Covid-19 ka mih na jing leit on tep bad leit sngewlem ka iing iapbriew bad ha ki jingkhawai shongkurim.
Dang shen na kawei ka jingleit on tep ha kawei ka longing ha ka shnong Darrang, Amlarem Sub Division, ka la pynsaphriang ia U Covid-19 haduh ban da hap khang shnong ia ki 6 tylli ki shnong 14 sngi lynter.
Ka jingkyntu ia ki dorbar shnong bad ki nongialam niam ka long ba sngewbha ban pynbna tang hapoh 20 ngut ban don ha ka por leit on tep bad iathoh shongkurim.
Na ka liang jong ki bor District kan pyrshang ban phah ia ki briew sorkar bad ki pulit peit ban pyntrei ia ka ain ba la buh da ka sorkar.
(iv) Kiba wanphai na shabar jylla bad ki Highrisks:- Ki Nongshong shnong kiba wan phai na sha bar jylla bad ki highrisk ki ki dei ban pynjngai ialade na kiba ha iing ha sem bad ban shong ha iing ym duna ia ka 7 sngi lynter.
(v) Ki nongpang Covid-19.
(Asymptomatic and Mild symptoms) ba sumar ha ïing:- La ai bor ha ki Dorbar shnong ban pyrkhing ba ki nongpang ki dei ban kohnguh ia ki kyndon Home-lsolation/Home-based Care kumba la bthah da ka Tnad ka Koit ka Khiah.
Ki dei ban shong khop ha iing 10 sngi lynter.
Lada don ki bym kohnguh ki bor shnong kin pyntip sha ki Incident Commander, Sector Magistrate (BDO), ki Medical and Health Officer bad ki i/c Police Officer jong ki Police Station/Police Outpost ba hajan eh.
Na ka bynta ki nongpang kiba dei ki Category ‘C’ (persons needing oxygen support) bad ki Category ‘D’ (persons having severe symptoms needing critical care and ventilator support) dei ban sumar ha ki hospital.
Ka sorkar ka la pynkhreh ia kine ki jaka sumar bad ka la don ruh ka jingthmu ban pynbun shuh shuh ia ki jingthiah ha ki hospital.
Kane ka dei ka jingsngewkhia ha ki jingmut jingpyrkhat jong nga ban khot ia ka jingiatreilang khnang ban pynduna ia ki nongpang kiba ha ka Category ‘C’ bad ‘D’.
Nga sngewthuh bad iohi ba lada uwei pa uwei bad kawei pa kawei ki nongshongshnong kim sumar bad syndong ialade, wat lada pynbun ia ki jingthiah haki hospital kan poi ka por ba wat ia kine ki nongpang ruh lah ban ym don jaka ia ki ha ki hospital.
Pynphriang ia kane ka khubor ha ki shnong ki thaw jong phi khnang ba ym don ka jingbabe hadien habud.
Ngan pynkut da kaba ban jur ban iatrei lang bad ka sorkar ba baroh ki nongshnong ki dukan ban deng mask, ban shim ia ka tika Covid-19 bad lada kam dei kaba kyrkieh bad kaba donkam eh ban ym mih na ki ing ki sem bad ki shnong ki thaw ba phi shong tad haduh ba la don biang ka jingshngain.
Ngam duh jingkyrmen da jingiatrei lang jong phi ryngkat bad ki jingialam jong U Blei ngin jop ia ka khlam Covid-19.
Khublei shibun, Shihajar ngooh Garod LSN Dykes, IAS Deputy Commissioner West Jaintia Hills District.
Ka Joint Action Committee Against Umngot Hydro Electric Project kaba kynthup iaki Elaka Darrang, Raid Lynshing, ki sengbhalang ba kynthup iaka KSU, FKJGP, JSU, TUR bad kynhun pyniaid iaki kam jngoh kai bad kiwei kiwei ki seng nongrep kala dawa na u Myntri Rangbah ka Jylla Conrad K Sangma ban pyndam shisyndon iaka project Umngot Hydro Electric Project.
Ka JAC kala ai da ka dorkhat Myntri Rangbah haka 3 tarik une u bnai ban dawa ban pyndam shi syndon iaka jingthmu ban den iaka Wah Umngot na ka bynta ban pynmih bording.
Ka JAC kala pynpaw ba kane ka projek kan ktah iaki shnong kiba sharum ka Wah Umngot kumjuh kiba shaneng ka Wah Umngot namar ba dei kane ka wah kaba basa ja iaki, khamtam naka kam jngohkai pyrthei.
“Ngin ym pdiang shuh iano iano ban wan kren ne wan pynshai sha ki shnong jong ngi ha kaba iadei bad kane ka project, bad ngi pyntip ruh ban ngin ym shah shuh iano iano na ka liang ka sorkar ne company ban wan jurip ne survey ia kane ka wah na ka bynta ban thmu ban pynmih ia ka bording electric," ong ka JAC.Katkum ka dorkhat kaba la phah sha u Myntri Rangbah ka JAC kala ong “Ngi ngeit skhem ba phi la їoh jingtip ruh ba ngi la ai da ki dorkhat ba ngi pyrshah ia ka jingtei bad jingshna ia ka Dam ha ka Wah Umngot, kiba ngi la phah sha ki tnat treikam ba pher ba pher jong ka Sorkar, kaba kynthup ia ka tnat Meghalaya State Pollution Control Board kaba dei ka tnat kaba dei khmih bad pynїaid ia ka jingїalang ujor paidbah (Public Hearing).
Ngi kwah ban pyntip shaphi ba ka jingpyrshang jong ka Meghalaya State Pollution Board lang bad ka MeECL ban pynlong ia ka jingїalang ujor paidbah ka long kaba be aiñ bad ka la pynkheiñ ruh ia ki kyndon bad jingpynmih hukum jong ka EIA.Ym tang katta, ngi kwah ruh ban pynpaw da kaba shai kdar hangne ba ma ngi ki nongshong shnong ngim kwah ban їashim bynta ha kino kino ki jingїalang ujor paidbah namar ba ngim kwah satia ba ka Sorkar ne kano kano ka bor ne Company ba kan tei ia ka Dam bad den ia ka wah Umngot," Ki katto katne ki mat baka JAC kaba iathuh kyllum iaki jingma na ka jingtei ia kane ka dam ki long kumne harum:- Ka JAC kala ong shuh shuh ba ka wah Umngot kadei kawei ka ba pawnam ha ka jylla Meghalaya bad kaba la bna nam ruh ha baroh kawei ka thaiñ North East bad India, ym eh tang ba ka bsa ka ai bam ia ngi hynrei ka long ruh ka wah kaba khuid kaba kyntang ha kaba iadei bad ngi ki jait bynriew riewlum.
Ka JAC kam kwah satia ban don mano mano ban wan pynjot ne wan pynthut ia ka jinglong khuid jinglong kyntang kane ka wah.
“Ka Sorkar Jylla ka dei ban pynbna paidbah bad pynmih hukum ba la pynsangeh noh syndon ia baroh ki jingthmu ban tei ia ka Dam pynmih bording elektrik bad ban Den ia ka wah Umngot.
Ngim kwah da lei lei ruh ba ha kiwei pat ki snem ne ki por ban wan ba kane ka kam kan khie im biang ban pynkulmar bad pynthut ia ka jingim jong ngi.
Kumta ngi kyrpad ha khmat jong phi ba phin buh noh da ka ain ba junom la junom ym bit ban tei dam ha ka wah umngot ne kata ka Moratorium," ong ka dorkhat ka JAC.Ki paid nongshnong shnong ka dong Rat Laban Kynjat Phutbol mynta ka sngi Thohdieng, ki la mih shakhmat daka la ka jong kamon sngewbha ban pyndep ia ka jingai i aka dawai Tika Covid 19.
Ka jingai ia kane ka tika la pynlong ha iing skul Umkynrut LP School da ki nongtei ki nongtrei ka tnat ka koit ka khiah ka Laban Dispensary.
Ka jingai ia kane ka dawai tika ka long tang naka bynta kito kiba la don ha ka rta kaba 45 snem shaneng haduh kiba la kynjoh ia ka rta kaba 80 snem shaneng bad haba kyllum ki paid kiba la ioh ba kin ai baroh ki long 90 ngut.
Shwa ban pynlong ia kane ka jingai ia kaneka dawai tika, ki nongkit kam ka dorbar shnong ki la leit ban rung man la ki thliew ban ialap bad wer bad ban pynsngewthuh ia ki paid nongshnong bad ban pyntip ba na ka liang ka tnat ka kot ka khiah bad kumjuh d aka dorbar shnong, ia kaneka jingwan ban ai ia ka tika ha la ka jong ka shnong, kaba da kylla ka long kaba seisoh, hadien ba ka jingmih paidbah ruh lah ban ong ba ka la pynhun ia baroh, katno tam lei lei ba ka jylla bad khamtam ka nongbah Shillong, khlieh la ka sngi, ka jingdon ki briew kiba ioh kem ia kane ka jingpang ka iai kiew sted bha.
Kiba bun na ki briew kiba wan ban ai ia kane ka tika, ki pynpaw ia ka jingsngewnguh ia ki briew ka tnat ka koit ka khiah bad ia ki nongkit kam ka shnong kiba la kitkhia ban pynurlong ia kane ka sngi ban ai tika ha la ka jong ka shnong.
Nalor katta ki nongwan ai tika, ki kyntu bad wer lem ia ki para nongshnong ka jylla ba kim deiban don kano kano ka jingartatien ne khoh nioh mynsiem,hynrei ba kin ia mih shakhmat sha man la ki jaka kiba ka sorkar ka la buh ia ki jaka kyrpang ban ai iaka tika, kaba long kum ka thma iakhun kaban lah ban jop ia ka jingiakhun ia kane ka khlam jingpang ba la wan ba kan sar ha ka sien kaba ar ha baroh satlak jong ka pyrthei, ka ri bad kumjuh ha kane ka jylla.
U Deputy Commissioner, West Jaintia Hills, Garod LSN Dykes, ula pynbna bala plie biang iaka iew nongrep ne ka Lay-By Market haka shnong lalong Ia kane ka iew yn plie naduh 11 tarik Jymmang 2021.
Da ka jingplie ia kane ka iew ki kali kiba kit mar ban die lang ne wholesale iaki jhur Ym shah iaki ban rung ha ki iew ha sorry Jowai.
Wat hadien bala ailad ban plie iaka iew Iawmusiang ba ki paidbah kin thied iaki marbam mardih, hynrei tang hadien katto katne kynta la hap biang ban khang iaka namar ba u nongthied nongpet bad ki nongdie kim shym la bud ryntih iaka adong adit COVID-19.
Ka Bor Shnong Tympang, Iawmusiang, kala pyrshang ban tem iaki paidbah ba kin nym ialum paidbah, hynrei ka jingpyrshang jong ki kala theh umpjah hadien bala wan u piadbah na kylleng ki shnong.
Ka bor shnong kala pyntip ruh iaka bor district bad hadien bym lah ban tem iaka jingwan tur u paidbah, la hap ban rai ban khang biang iaka Iawmusiang.
U Sub-Divisional Officer ( Supply), Amlarem Sub-Division ula pyntip ba kan don ka jingshon dur Aadhaar haki 9 tylli ki shnong ha Amlarem Sub-Division naduh 10 tarik Jymmang haduh 21 tarik Jymmang ha ki 9 tylli ki shnong.
Katkum ka jingpynbna kane ka jingshondur Aadhaar ka dei iaki nongbam rashon NFSA (PHH bad AAY).
U SDO ula ong ba kiba bun ki skim sorkar la pyniasoh bad u Aadhaar Nomber.
Ha Jylla ruh hap ban pyniasoh ia u number Aadhaar, hynrei ka Jylla haduh mynta kam pat lah ban pyniasoh ia u Aadhaar bad ki ration card.
Kumta ka donkam iaki paidbah nongshong shnong ban pynrung kyrteng Aadhaar ban nym duh jingmyntoi na ki skim sorkar, la ong u SDO.Kine harum ki dei ki tarik bad kyrteng shnong ban shondur Aadhaar: 10-05-2021 – Ammutong 11-05-2021 – Jaralood 12-05-2021 – Amtasam 13-05-2021 – Mawlong 17-05-2021 – Pdengshakap 18-05-202 – Pamtbuh 19-05-202 – Amlari Rim Amlari Model 20-05-2021 – Amtapoh 21-05-2021 – Pdengkarong/Amjajer Roko.
Ka Jaintia Youth Federation (JYF) haka jingleit jurip ïaka surok haka thaiñ War ka la lap ïa ka jingsniew jong ka surok kaba la buh jingeh ïaki kali ba kit ïaki nongleit nongwan bad wanrah ruh ka jingma ïaki paidbah ba leit ba wan na katei ka surok.
U General Secretary JYF u Ma S Pajuh ula ong ba ka jingsniew jur jong ka surok ka sdang naduh ka Jingkieng Myntdu shaduh Muphlang, Amlarem, Pdengshakap, Amlari, Muktapur shaduh Lumpyngngap bad Muktapur kumjuh shaduh Dawki.
Shuh shuh ka la ong, ka jingsniew palat jong katei ka surok ka wanrah jingeh khamtam haka pang ka shitom ha kaba ki paidbah ki ïabeh ban poi kloi shaki hospital ban ïoh jingsumar nalor kata ka wanrah jingeh ruh ïaki paidbah ban pynpoi ïaki marbam mardih shaki ïew ki hat.
Ka JYF ka la pynpaw ka jingsngew diaw bad sngew sangsot ïaki briew kiba im ha katei ka thaiñ namar ki hap ban mad ïaka jingsohsat bad jingshah ïehbeiñ haka sorkar la bun bun snem.
Ka JYF kala kyrpad ïaka sorkar bad nongmihkhmat ka thaiñ ban shimkhia ban moramot ïaki surok haka thaiñ War khnang ba kan suk ka leit ka wan ki paidbah.
Ka T20 Cricket kaba pynlong da ka 4-Mowkaiaw United- Ka “1st Mowkaiaw Constituency Premier League Cricket Tournament 2021" kala sdang haka sngi Saitjain da ka nam jop ka Knight Rider bad ka Super King ha madan ialehkai ka shnong Mukhap.
Haka jingiakhun ba nyngkong  hapdeng ka Knight Rider pyrshah ia ka Indian, ka Knight Rider kaba la tied shuwa kala buh ka thong 185/6 na ka 20 Overs.
U Mardawanbiang Suchiang ula kylla long u namtam da synniang haduh 86 run sha u sup thiar kamai run jong ka Knight Rider.
U Bundaki Lathong 37 bad Kaidamang Dkhar 21 Na kaliang ki nongkawang bol ka Indian kila khur mar shi wicket Pyni Tang, Ardakirang Shilain Tang, Wanpoi Lyngdoh bad u Deo Tang.
Haba la poi ka pali ka Indian kala liem 8 wicket bad kama 171 na ka 20 over.
U Rangeimi Lapasam 60 run Wanpoi Lyngdoh 44 run Kiba ioh khur wicket na ka Knight Rider u Mardawanbiang Suchiang 4 wicket, u Balam Shadap 3 wicket, Theovan Lapasam  bad Kaidamang Dkhar mar shi wicket.
Ka nam Man of the Match bad Most Sixes la ioh khur da u Mardawanbiang Suchiang 86 bad khur 4 wicket.
Ha kawei pat ka jingiakhun ka Super King ka jop ia ka Sunrise da 24 runs.
Ka Super King ka buh iaka thong kaba 189/6 na ka 20 overs.
U  Jevelin Shadap ula kama 92 run, u Kitbor Lyngdoh 37 bad u Markini Lathong 24 U nongkawang bol ka Sunrise u Baniengskhem Laloo ula khur 4 wicket marwei.
Ka Sunrise haba la wan beh iaka thong kaba la buh da ka Super King kala kamai 165/10.
U Buhti Shadap ka Sunrise ula kamai run 66, u Cheini Wet 35 bad u Arkirishot Phadong 16.
U Pynishai Lathong 4 ula khyrwit 4 wicket, Eleazer C Dkhar 2 wicket bad Kitbor Lyngdoh 2.
Iaka nam Man of the Match bad Most Sixes la ioh rah da u Jevelin Shadap.
Kane ka lympung kanlong biang ha 20 tarik u Rymphang hapdeng ka Royal Challenger pyrshah ia ka Knight Rider bad ka King XI pyrshah iaka Super King.
Ka Kiew Pyneh Rngiew ba shisien shi snem ka Seng Khasi Kmie, ba la pynïaid lyngba ka Lum Sohpetbneng Committee bad ka Komiti U Tymmen U San la lah ban pyndep noh ïa ka mynta ka sngi ha u lum kyntang u Sohpetbneng.
La wan ban sakhi da ki khmat nongïalam ki Jylli bad ki Tnat ka Seng Khasi bad nongïalam ka Seiñraij.
Kumba juh long, shwa ban sdang ka jingkiew sha u lum kyntang Sohpetbneng, ka Komiti u Tymmen U San ryngkat ka Lum Sohpetbneng Committee, ki la pynlong shwa ïa ka nguh ka dem, ha khyrdop ba don mar pyrshah bad ka pung Umiam,  kaba long kum ka dak ba sa shisien, ban da pynsngew ban da pynsngap ha U Blei Trai Kynrad, ha U Ryngkew Ki Basa, ba kat kum ba la dep ban ïa pan na ka shi hat ka shi taiew, ba ka sngi ka la poi naka bynta ban ïaid ïa ka lynti ban kiew sha kliar u lum kyntang u Sohpetbneng ban pyndep ïa ka nguh Blei ka Dem Blei.
Ka Kiew Pyneh Rngiew, ka dei ka bynta ka lehniam ka leh rukom u paid Hynñiewtrep Hynñiewskum bad Hynñiaw Wasa, kaba kren shai kdar ïa  ka mynsiem jingïadei kaba ïajan hapdeng u khun bynriew bad la U Blei Trai Kynrad Nongbuh Nongthaw, kaba kum u khun bynriew, markhmat u kiew halor ka duwan ka dupat, ba un nguh un dem ha  U Blei, ba un bteng ban theh sei ïa katta ka kyrkhu ka kyrdoh, ban ai ïa ka shait ka nang ka khiah krat khiah stang, ban roi parum pareh ha ka trei ka ktah, ka kamai kajih, ban bha ka kam ka duk, ban nang nang ïar ka shembuit ka shembor ryngkat ban nang khraw ka nongrim tynrai jingeit jong ka Tip Briew ka Tip Blei, ban ieit ïalade ban burom ïa kiwei bad ban ïai neh skhem ha ka nongrim ban kamai ïa ka hok.
Ïa ka nguh ka dem la pyndep ïa ka da u Rgh Skor Jala, Chairman ka Komiti U Tymmen U San, ula sei ïa ka nia ka jutang hok tynrai bad katba u Rgh Skor Jala u dang dem dang puson bha ha ka pynleit niam pynleit rukom, u ryngkew u basa u la poi tiap ba un wan ban dem hapneh jong u, ka dak kaba kren shai, ba ka lehniam lehrukom, kadei kaba la hun la suk bad pdiang hun mynsiem  da ki Blei, kat kum ka jingïapan na myn nyngkong ki sngi ka Shi Hat Ka Shi Taiew.
Shwa  ban ïoh ïa ka nguh ka dem, la ïoh  ïa ka jingkren na u President Seng Khasi Kmie, u Rgh Don Kupar Dkhar, u pynpaw ïa ka jingsngew bynñiaw namar bym lah ban ïa wer lut ïa la  parakur ki parakha baroh, namar ka jingwan ban lyngshop jong ka khlam ka ngoh, kaba la wan ban ban mynta la jan dap artad shi snem.
Kumta na ka daw jong ki jingmana jong ki bor sorkar, la hap ban pyrkhing ïa ka jingwan ban kiew pyneh rngiew mynta ka kynti hapoh une u lum ba kyntang, ha kaba nyngkong ka jingïoh jingbit na ka ophis jong Deputy Commissioner Ri-Bhoi District ha kaba nyngkong la shah ban ïa don tang kumba shispah ngut, kane ka la buh jingeh ïa ka Seng, kumno yn lah ban pyndep ïa kane ka kam, wat la katta ruh long katba ka long, ïa ka niam hi ym dei ieh jyndat.
Hynrei u Rgh Don Kupar u la ong ba U Blei um shim la ieh noh, u ïai sngap na ka por sha ka por ïa ka jingdwai bad dei tad ha ka 2 tarik mynta u bnai Rymphang, ba ka sorkar jylla, sa shisien kala pynjynsur ïa ki adong adit ki jong ka, ha kaba ka hukom ka ong ba la shah 75% na ka shispah ban kiew sha une u lum kyntang u Sohpetbneng.
Marsien mih kane ka hukum ba thymmai, u Rgh Don Kupar u la ong ba mar mar la thoh biang da kawei ka shithi sha ka ophis jong DC Ri-Bhoi bad ha nohphai sngi jong ka 4 tarik, la shah ne ailad pat ïa kane ka kam ban ïaid beit noh shakhmat kat kum ka hukum ne jingai jingbit ba thymmai jong ka sorkar jylla kaba la ailad pat sa shisien ban lah ban pynïaid shakhmat ïa kne ka kam kaba mynta ka sngi.
Hadien kane, la ïoh ruh ïa ka jingkren na u Rgh I.Sun, Chairman Lum Sohpetbeng Committee, Seng Khasi Kmie, ban ai ïa ka kyntien maitphang jong kane ka kiew pyneng rngiew  ba jun pynlong shisien ha ka shi snem.
Ki nongïalam ba pawkhmat ba la sakhi lang ïa kane ka sngi ka kynthup ïa u Acting Syiem ka Hima Mylliem Pa’iem Ainam Manik Syiem, Syiem Khynnah ka Hima Khyrim, Dolloi ka Jowai, u ma OR Challam President Seiñraij Jowai bad kiwei kiwei.
Hadien ba U Tymmen U San u la pyndep ïa ka nguh ka dem, la ailad pat ïa ki paidbah nongwan ban  kiew  halor ka duwan ka dupat ban ai ïa la ka nguh ka dem ka jong ki bad ba kin pynbud da ka jingshim ïa u khaweh u khaw khein bad ban pdiang ïa ka um ksiar ka um rupa ban ïoh ban rah sha la ki ïing ki sem khnang ban eh rngiew ka rwiang ryngkat ka jingker jingda u Blei Trai Kynrad.
Ka Seng Khooid Ya Ka Wah Myntdu haka sngi Saitjain kala hiar jurip iaka Wah Myntdu, naduh jingkieng Pamblah ter ter shaduh jingkieng Treiongriang.
U Dao Hi Manar, Youth Convener ula iathuh ba ki dkhot ka Khooid Ya Ka Wah Myntdu bad ki riew shimet kila mih naduh dangstep haka por 8 AM ban hiar jurip ia kane ka wah kaba bsa umbam umdih iaka Jowai.
Ha kane ka jingjurip kila lap ba ka wah Myntdu kala syrtap da ki jaboh plastic bad har rukom ki jaboh ba pyntuid ki briew sha kane ka wah.
Ka Khooid Ya Ka Wah Myntdu kila pynpaw iaka jingbynñiaw haba iohi ia kane ka jingjaboh ka wah Myntdu bad kala pynpaw ba kala donkam ban leh eiei ban iada ia kane ka wah.
Kane ka seng kala pynlong ruh iaka jingpynkhuid bad kila lap har rukom ki jaboh naduh ki diapers, bitor, ki sanitary pad, ki briew kiba sait jain bad kiwei kiwei kiba ktah iaka koit ka khiah u briew ba pyndonkam ia kane ka um ban dih ban bam.
Ka Hynniewtrep Achik National Movement (HANM) hapoh ka jingïalalam jong u Working President jong ka East bad West Jaintia u Pynshngain Papang ha kine ki khyndiat sngi ka la leit ban jurip ïaka jingkieng Umpyai ba don hapoh u pud u sam jong ka shnong Mynksa, West Jaintia Hills District.
U Pynshngain ula ïathuh ba ki leit jurip ia kane ka jingkieng hadien ba kila ioh ka jingujor ba don ka jingorpait ha katei ka jingkieng na ka bynta ba shapoh jong ka jingkieng kaba ki nar kila sarang bad shong synjor.
La kynnoh ba ka jingsynjor jong ka jingkieng kadei namar ka jingïaid sahuh jong ki trok kiba la kit palat pud wat la ka PWD kala khang pyrshah ban kit palat 9 ton.
“Kane ka jingkieng ka don haka jingma bad kam long shuh kaba shngain ban iaid ki kali heh (trok).
Ka tnad PWD kadei ban shimkhia ban shna thymmai noh ia kane ka jingkieng ban shngain u paidbah nongleit nongwan bad ban lait na kino kino ki jingjia ba sngewsih hadien habud," la ong u Pynshngain.
Kane ka jingkieng ka pyniasoh bun tylli ki shnong naduh ka shnong Mynksa, Khlookynrin, Byrwai bad kiwei kiwei.
Ka HANM kala dawa na ki bor ba dei peit ban pyrkhing iaka leit ka wan ki kali heh bad ban shna thymmai noh iaka jingkieng.
Ka Jaintia Students’ Movement (JSM) hadien ba ka sorkar kala leh mynthi iaka jingdawa ki synjuk niah kali kamai bapher bapher ban pynhiar dor iaka petrol, diesel haka jylla kala byrthen ban mih madan ban nang pynjur iaka jingiakhih haka sngi Saitjain.
U Publicity Secretary JSM, Central Body, u Deijuhhi Siangshai ula ong ba ka JSM ka pynrem jur iaka sorkar MDA ba ialam da u Conrad Sangma ba ka leh bymsuidniew iaka jingdawa ki seng nongniah kali taxi bad tourist ban pynhiar dor iaka petrol diesel wat hadien bala iaid ka jingiakhih 4 sngi.
“Kane ka jingiakhih sangeh kamai kam dei shuh ka mat ba ktah tang ia ki trai ne nongniah kali, hynrei ka ktah khamtam ia ki duk ki suk bad iaki khynnah school bad ia baroh lang salonsar," ong u Siangshai.
Ka JSM ka ai ka jingkyrshan bapura ia baroh ki association ba don ha baroh ki District bapher bapher hapoh Ka Jylla halor kane ka jingiakhih bad dawa na ka sorkar ban pynbeit ia kane ka kam.
Ka Hynniewtrep Youth Council (HYC), East Jaintia Hill Circle haka sngi Saitjain kala kyrpad iaki synjuk jong ki kali kamai naduh taxi, tourist bapher bapher kiba don hapoh ka jylla ban ym dawa ban pynkiew iaka bai kali, hynrei ban dawa naka sorkar ban pynhiar iaka dor petrol bad diesel bad ki khajna bapher bapher haba iadei bad ki jingdonkam jong ki kali taxi lane ki kali tourist.
U vice president HYC u Michal Chyrmang ula ong “Wat pyrkhat tang shilliang hynrei pyrkhat kum ki rangbah ba don ka jingkit khlieh naka bynta ka imlang sahlang ha baroh kiliang khnang ba ka jing dawa jong nga jong phi kan ym ktah ia kiwei bad ban myntoilang salonsar.
Kum ka seng ngi sngew synei iaki paidbah bapli namar ba lada pynkiew iaka bai shong kali kan ktah ia u duk u suk u kup shillang u sem shillang kynthup iaki khynnah skul, nongtreibylla, nongtrei sorkar kiba pyndonkam da ki kali kamai manla ka sngi," la ong une u nongialam HYC.Ka HYC kala dawa na ka sorkar jylla ban pynbeit mardor ia kane ka kam da kaba pynhiar iaka khajna ban myntoi u paidbah ba bunlang.
Kawei ka longkmie ïa kaba la tip kyrteng kum ka Sngen Suting 50 snem eiei na ka shnong Umsning kaba hap ha Mawkynrew Block ka la khlad hadien ba kawei ka trok kala rat ïaka kali kaba ka shong.
Kane ka jingjia ka la jia haka miet sngi Palei haka por kumba 8.30 baje eiei ha surok bah NH-6 ba don ha Lad Moodymmai, West Jaintia Hills District.
Katei ka trok ka don ïa u Registration number NL 01AB 4740 kala rat ia kali kamai Mahindra Maxx kaba don ïa u Registration number ML 05G 9353 ba shong kane ka longkmie.
Haba ïa kren bad u Bah Lowershon Suting ula ïathuh ba ka trok kaba la ñiah da uwei u khynnah ba dang hapoh 18 snem rta ka la wan ban tynrah ïaka kali (Mahindra Maxx) ba la ñiah da u para jong u, u Konishon Suting.
Ula ïathuh ba ha kane la kit ïaki 17 ngut ki ba haïing jong u kiba wan ïarap rep na Bamkamar bad thmu ban kiew sha Umsning hynrei kynsan kynsan haba la poi ha Lad Moodymmai ka trok kala tynrah ïa katei ka kali jong ki bad ka la phet krad na katei ka jingjia.
Ha kane ka jingjia ula ïathuh ba ka Meiduh jong u, ka la khlad hajuh bad 8 ngut ki la mynsaw jur kiwei pat ki shuh mynsaw malu mala bad ki pulit jong ka Ummulong Beat House ki la pynkit ïaki sha jaka sumar.
Ka Hynñiewtrep Achik National Movement (HANM) kaba la suit la shor ha u snem 2008 na ka bynta ban ïeng shakri ïaka daw bah jong ka ri bad ka jaitbynriew, ka la kynmaw burom ïaka lyngkhuh sngi ïap ba 159 snem jong u Woh Kiri Dhar Dolloi da kaba leit buh syntiew ha trai u motdur sah nam ba don ha Lummukut ha Shangpung Pohshnong.
Ïa u Woh Kiri Dhar la kha ha u snem 1823 ha shnong Shangpung bad ula shah siat ïap ha madan thma Loommukut Shangpung haka por ba u ïaleh thma pyrshah ïaka sorkar British haka 5 tarik Rymphang 1862.
Ha kane ka jingleit buh syntiew kaba la long mynta ka sngi Thodieng la lamkhmat da u President Rangbah jong ka HANM u Bah Lamphrang Kharbani haka jingïadonlang u MDC ka thaiñ u Bah J.Treilang Suchiang, u Waheh Shnong ka Shangpung Pohshnong u Bah Richardson Rabon bad u Bah Heibormi Sungoh na ka Seinraij Shangpung.
“Ha ka jingsngew jong nga ym don jingpher ba u Woh Kiri Dhar bad u Wickliffe Syiem kin ïoh kajuh ka burom kum kita ki riew ïaleh (freedom fighter) kumba ïoh u Woh Kiang Nangbah bad Tirot Singh Syiem," ong u Bah Kharbani.
Ula ong kine ki khlawait ki la long shisha ka nuksa ïa baroh ki samla kiba don hapoh ka bri u hynniewtrep namar lyngba ki history ne ki khana shaphang jong ki, ki long shisha kiba ai mynsiem iaki samla ka ri.
Ha kane kajuh ka sngi hadien ka jingbuh syntiew ka HANM ka la pynskhem ïaka HANM Shangpung Circle bad pynbam smai ruh ïaki dkhot nongkitkam da u President Rangbah.
U Lamphrang Kharbani haba pynskhem ïaki dkhot nongkitkam ula pynsngew ba ka HANM kadei ka seng kaba ïeng ha ka nongrim ban ïada ïaki paradoh ki parasnam bad kum ka seng kan nym shong kli kti kan ïakhun pyrshah na ka bynta ka dawbah jong ka jaidbynriew.
Ula pynkynmaw ruh ïaki kam ba ka HANM ka la ïaid lynti, ha u snem 2009 ka HANM ka la rung sha Ïewduh bad Police Bazaar namar ka jingkiew dor palat jong ki mar bam mar dih kaba ktah shisha ïaka ïoh ka kot jong ki nongshong Shnong.
Ha u 2010 ka HANM ka la hiar sha Block-1 ban jynrat naphang ïaki mawput mawsam ïa kiba la wan siej da ka Assam bad ha u 2012 kadei ka HANM kaba nud ban leit wiang ding ïa ka Police Camp jong ka Assam kaba la wan shna beaiñ haka khyndew ka shyiap haka thaiñ Jirang kaba hap hapoh Ribhoi District.
Ha u 2019 ka HANM ka hair sha Ratacherra ban thung ïaki mawput ban wah ïaki signboard kum shi bynta ban ïada ïaka khyndew ka shyiap jong ka rilum Jaintia.
Ula ïathuh ba mynta pat ka kynti, ka HANM ka buh thong (target) sa ïaka Langpih, Psiar bad Khanduli khnang ba ka khyndew ka shyiap jong ka jaitbynriew kan nym ïoh ban rung wat tang shi inchi sha kiwei pat ki Jylla jong ka ri India.
Ula kyntu ïaki nongïalam ba thymmai jong ka seng ba kin treikam katkum ki riti treikam jong ka seng kata ban ïeng shakri na ka bynta ka daw bah ka jaidbynriew Khasi Pnar.
Kiwei de kiba la ai jingkren ki long u General Secretary u Bah Raiwan Sohtun, u Comly Lyngdoh President HANM West Jaintia, u Shaniah Suchen, u Working President Jaintia Zone u Pynshngaiñ Papang bad kiwei kiwei haka jingïalang kaba la pynïaid da u Chiborlang Suchiang President HANM Shangpung Circle.
Ki nongkitkam jong ka HANM Shangpung Circle ki long u President Chiborlang Suchiang, Vice President Niham Sungoh, General Secretary Teidaroiki Chen, Assistant Secretary Lakhon Ïakai, Publicity Secretary Damechwa Langwar, Sports Secretary Phrangbait Dhar bad kiwei kiwei.
Ka Seiñ Raij Khynroo khyllud Shangpung Pohshnong ryngkat ka jingïatrei lang ka Jaintia Student Union (JSU) Shangpung Unit ki la kynmaw burom ïaka lyngkhuh sngi ïap ba 159 snem jong u Woh Kiri Dhar uba long uwei na ki khlawait jong ka rilum Jaiñtia uba la shah siat ïap ha ka thma Shangpung ha snem 1862 ha ka por ba ki khun ka Ri Jaiñtia ka dang rhem bha ka jingialeh laitluid na ka kti jong ka sorkar Phareng.
Ïa kane ka jingkynmaw burom la sdang haka 4 tarik da kaba pynlong ïaka Cleaning Drive bad mynta ka sngi la pynlong da ka jingïakop mareh thong ba la ia shim bynta da ki samla samhoi jong ka Shnong Shangpung bad na kiwei kiwei de ki shnong.
Ha ka por 10 baje mynstep la pynlong ia ka suit ka shor da u Daloi bad ki myntri ki khatri jong ka Elaka Shangpung bad la pynbud pat da ka jingbuh syntiew da ka Seiñ Raij Khynroo Khyllud Shangpung Pohshnong, ka tnat Seiñ Raij Khliehmuchut & Moolibang, ka Tnat Seiñ Raij Khliehrangnah, ka JSU Shangpung unit, KSU Shangpung Unit ha u Mot Sahnam u Woh Kiri Daloi Dhar ha Lummukut, Shangpung Pohshnong ha ka jaka ba u shah siat iap.
La pynïaid iaka jingïalang da u Bah Junom Suiam, President ka Seiñraij.
Ïa ka jingiathuh khana shaphang U Woh Kiri Daloi Dhar la iathuh da u Heibormi Sungoh u nongthoh kot ba paw ka thaiñ, bad la ioh ruh ia ki jingkren na kitei ki tnat seng bapher bapher bad bud pat da ka jingkren na u Chairman ki Myntri u Bah TS Phyllei bad na u Bah Treilang Suchiang MDC ka thaiñ ha ka jingiadonlang u Bah R.Rabon Waheh Shnong Shangpung Pohshnong.
La pynphuh pynphieng ïa kane ka jingkynmaw burom da ki jingrwai ba la shim bynta da ki khynnah skul jong ka Khad Ar Nor U.P School, Shangpung bad ia ka jingshad Pastieh na ki samla shynrang bad bud pat da u Acting Daloi lem bad ki Myntri ki khatri.
La ïoh ia ka nguh ka dem na u C.Langbang, Acting Daloi, Elaka Shangpung bad la pynkut ïaka jingïalang da ki kyntien ai khublei na u Secretary u Bah Teilang S.Manner.
Ka Meghalaya Athletics Association (MAA) kala jied 13 ngut ki nongmareh athlete bad 2 ki official ban iashimbynta haka 36th National Junior Athletics Championships ka ban long ha sorbah Guwahati, Assam.
Kane ka lympung kan sdang naduh lashai ka sngi 6 tarik bad kan kut haduh 10 tarik u February Rymphang 2021 ha Sarjusarai Stadium, Guwahati.
Ka MAA ka kitbok kitrwiang ia baroh ki nongialehkai ba kin lehkai bha bad ban wanrah iaka nam ka burom ka jylla.
Ki kyrteng jong ki nongialehkai: Marso Kyndait (U-20) Event 1500meter, 800meter.
Ribet Dkhar (U-20) Event 5000meter, 1500meter.
Monas Bongrung (U-20) Event 5000meter Repol Dkhar (U-18) Event 200meter Dabit Dkhar (U-18) Event 800meter Dasaman Kyndait (U-18) Event 3000meter Teiboklang Biam (U-18) Event 3000meter Kyrshanlang Shylla (U-18) Event 100m, 200m Donbok Shabong (U-16) Event 100meter, 300meter Damang i Lyngdoh (U-14) Event 600meter Gloryfy Kurbah (U-20) Event 800metee Anjelina Jackson (U-18) Event 400meter Anrisha Klein (U-16) Event High-jump Pleasantly Synnah (Coach) Firstly GS Challam (Manager).
Ka Hynñiewtrep Youths’ Council (HYC) Sohïong Circle ha ka 4tarik Rymphang, 2021 ka la leit ban jurip ïa ka kynroh jong ka surok bah Shillong-Nongstoiñ- Tura kaba la twa ha Sohïong.
Ka tei ka kynroh kaba la twa ha ka tei ka surok bah kaba don ha Sohïong bad ka la twa naduh ka aïom lyiur jong u snem 2020 bad ka la tap mar shiteng ïa ka surok bah bad ka don ha ka jaka kaba long khongwaiñ (turning) bad ka long ruh ka jaka kaba i mynsaw bha haduh katta katta ha kaba baroh arliang na katei ka jaka kaba khyllem ka dei ka jaka kaba long beit ha kaba ki nong ñiah kali ki juh pynher sted bha ïa ki kali.
Ka HYC kala pynpaw iaka jinglyngngoh kaba khraw halor ka jing shong kli kti jong ka tnad PWD khumjuh ruh jong ka Sorkar Meghalaya ha kaba haduh mynta ba lah jan mih sa ka aïom pyrem jong u snem 2021 ruh kam pat leh eiei hynrei ka dang ïai peitkai sah ïa ka tei ka kynroh kaba la twa lah slem.
U President ka HYC Sohiong u Purningstar Shabong ka dawa na ka tnad PWD khumjuh ruh na ka Sorkar ba ka dei ban phah shna noh mardor ïa ka tei ka kynroh bad lada kam shna ka dei ban shim ïa ka jingkit khlieh lada don kano kano ka jingjia ba sngewsih kum kaba ïa tyngkhuh kali ne ka jing ïa mynsaw ha ka tei ka jaka.
Ka HYC ka kyntu ruh ia ka sorkar ne ïa ka PWD ba lada don kiei kiei ki daw kiba pynlong ïa ka ba kan ym lah ban trei kham kloi.
Ka dei ban wad ki lad ki lynti ban pynkloi noh katba lah khnang ban ïohlad ban shna noh khnang ba kan ym buh ha ka jingma ïa ki paidbah kiba leit ba wan lyngba na ka tei ka surok bah.
Ka ophis KVK Jowai ryngkat ka jingiatreilang bad ka ophis NBPGR (National Bureau of Plant Genetic Resources) Umiam, ka la pynlong ia ka prokram ai jinghikai ha ka 3 tarik u Rymphang 2021 ha ka shnong Lumkhudung, West Jaintia Hills halor ka jingdonkam ban pynneh pynsah ia ki symbai ( indigenous species).
Kane ka jingai jinghikai kadei kaba la tip kum ka Biodiversity Fair.
I shongknor ha kane ka prokram  I kong Banylla Kharbamon, SMS (Horticulture), KVK Jaintia Hills, I la batai ba kine ki symbai kiba ngi don ki dei ka spah mariang kiba U Blei u la theh sei ha ka Ri baieit jong ngi.
La ai ia ka ktien pdiang burom da i bah M Kharbuli, Farm Manager, KVK Jaintia Hills iba la pynsngew ia ka jingpdiang sngewbha bad kyrpang ia ka jingkloi jong i kongsan Dr Harish.
G.D, Scientist & OIC, NBPGR, Regional Station, Shillong, ban ia don ryngkatlang.
Ia ki ktien lamphang halor kane ka phang la ai da I Dr Harish.
G.D, Scientist & OIC, NBPGR, Regional Station, Shillong, iba la pynshlur ia ki para nongrep ban pynneh pynsah ia ki symbai tynrai  bad ruh ban sumar sukher ia ki.
I Dr.S.R.Rao, Professor, Biotechnology & Bioinformatics Dept.
NEHU, Shillong, kum u kongsan i la kyntu ia ki nongrep ban sngew sarong ia kaei ba ki don bad ban leh katba lah ban pynneh pynsah ia ki.
La ioh ruh ia ka jingkren halor ka jingdonkam ban pynneh bad kynshew ia ki soh jingthung kiba lah rep lypa, (Conservation of underutilized fruit crops of NEH region) da u Dr Julius Uchoi, Scientist NBPGR, Regional Station, Shillong.
I Dr.A.Dympep SMS (Agril.
Extension), KVK Jaintia Hills,i la ai jingkren halor ka jingtreikam ka KVK na ka bynta ban pynneh pynsah ia ki jingthung jingtep hapoh ka district West jaintia.
(Role of KVK in conserving plant diversity in West Jaintia Hills).
La sam ruh ia ki farm kits sha ki para Nongrep.
La pynkut ia ka program da ki  ktien jingsgewnguh da i Dr.R.Suchiang, SMS (AH & Vety), KVK Jaintia Hills.
Ka la don ruh ka jingpyni nam ia ki symbai tynrai jong ki jait jingthung baroh bad la ai khusnam ruh ia ki nongjop.
I Bah Ferdinand Nongkynrih, ba ju khot ieit I Bah Fendi I khlad noh ha ka 5 tarik u Rymphang 2021 ha Supercare Hospital Shillong.
Ka jingleit on tep kan long ha ka 7 tarik u Rymphang 2021 ha ka por 1 baje shiteng nohphaisngi naka ing sah jong I ha Pohkseh North block 2 (mar pyrshah ia ka Madan Lumshngaiñ Rynjah) sha u lum jyntep ka Balang Katholik ha Nongthymmai.
I Bah Fendi I la ieh noh shadien ia I lok jong I, I Kong Catherine Nongrum bad ar ngut ki khun kynthei.
Dangshen ka dorbar shnong Lapangap ha ryngkat ki sengbhalang ka KSU, FKJGP, JSM kila rai ban ailad iaka Assam ban trei iaka surok kaba Tahpat, Langkeroi, Lapangap lada ka Assam kam pynthud iaka jingshna surok ka Lapangap sha Khanduli, phewse ka Assam kam shym la burom bad kala wan ban pynsangeh biang iaka jingshna surok ki nongshong shnong ka Lapangap haka sngi Palei.
U Deputy Commissioner, West Jaintia Hills District, u Garod LSN Dykes ula phah da ka shithi sha Deputy Commissioner West Karbi Anglong haka 28 tarik u bnai Kyllalyngkot 2021 ban pyntip ba kan don ka jingtrei paidbah iaka surok Lapangap sha Khanduli bad ula pan ruh ka jingiatreilang ka sorkar Assam ban nym pynthud iaka jingthmu jong ka shnong Lapangap.
Ula pynkynmaw ruh iaka Joint Meeting kaba la long haka 20/10/2020 jong ki DC bad SP ki ar district.
Phewse kane ka jingthoh u DC kala shah khein dewthala ha ki bor synshar district ka Assam ha kaba kila wan ban khang iaka jingtrei surok.
La kynnoh ba u border magistrate ka Assam u Mongve Enghi uba la wan bad ka kynhun pulit ka Assam 4 kali kila pynsangeh bad ula ong ba ia kane ka surok ruh yn shna hi da ka Assam.
Ka dorbar shnong Lapangap kala thmu ban maramot iaka surok tang ban suk iaid ki kali na Lapangap sha Khanduli naduh Lapangap haduh Wah Ïong-O namar ba sniew palat liam kane ka bynta jong ka surok kaba ki shem jingeh bha ban leit ban wan.
Tang hadien katto katne por bala sdang ban maramot iaka surok la wan hiar saw kali ki pulit jong ka sorkar Assam ryngkat u Border Magistrate jong ka West Karbi Anglong District u Mongve Enghi ban pynsangeh shisyndon ia kane ka jingshna surok.
Katba na ka liang ka Meghalaya la wan poi tang shi kali ki pulit jong ka Saitsama Outpost.
Haba ïakren bad u Waheh Shnong jong ka Lapangap u Deimonmi Lyngdoh ula pynpaw ïa ka jingsngew diaw halor ka jingshah pynsangeh noh ïaka jingmaramot surok da ka Assam watla ka jaka ka dang dei pura jong ka Meghalaya.
Ka Khasi Students’ Union (KSU) Lapangap Unit ka la pynpaw iaka jingsngewkhia halor ka jingbym burom bad jingbym khein snep ka sorkar Assam iaka shithi ba la phah da u DC ka West Jaintia Hills District sha U DC ka West Karbi Anglong District Assam.
“Ka long kaba sngewkhia ban iohi ba wat hadien ba naka liang u DC ula dep pyntip sha ki bor sorkar ka Assam ruh, hynrei mynta ka sngi katba ki paidbah ki dang ia mih naka bynta ban maramot ia utei u surok, kynsan lah wan pynban ki pulit Assam kiba la pynsangeh jubor iaki paidbah kiba la mut ban maramot ia utei u surok," la ong u kyrwoh ka KSU.U Saikil Sumer general secretary KSU ula kyntu iaki bor sorkar ba kan sngewbha ban tuklar bad ban pynbeit noh mar mar ia kane ka kam khnang ba ki paidbah kin iohlad ban maramot iaka surok ban suk ka leit ka wan.
Uwei u bar jylla uba la tip kyrteng kum u Ashutus Kumar ula shah pyniap ha ki briew kiba ym lah satia ban ithuh ha Lad Pasyih, kaba hap ha Phramer Traffic Cell, West Jaintia Hills.
Ka khubor kaba iohlum ba u trai iing ba shongwai une u bar jylla u ma Karbar Tyngkan ula mudui da ka jingujor ejahar ha khmat ki pulit Phramer haka sngi Palei ba u Ashutus Kumar ula khang iaka iing sah jong u na shapoh bad um plie satia iaka iing.
Kiba ha ïing jong une u bar jylla ruh ki suba sniew halor kane namar ba ka phone jong u ruh ka switch off.
Ki Pulit ka Phramer mar mar kila pyntip sha Crime Scene Unit (CSU), Shillong.
Haba la wan poi ka kynhun jong ki CSU kila lap ba une u briew ula thiah iap lyngktar ha jingthiah.
Ki don ki dak ki shin ba ula shah dung haka bynta ka shadem, khlieh bad ka khohsiew.
Ka CSU kala pyndep ia baroh ki jingdonkam jong ka aiñ bad pynlong ruh iaka jingtohkit bad la rah iaka metiap jong u Kumar sha Ialong Civil Hospital ban pyndep iaka post mortem lashai ka sngi.
U District Magistor, West Jaintia Hills District haka sngi Palei ula pynbna paidbah ia ki kam kiba la shah ban sdang biang hapoh ka district baroh kawei.
Kine ki kam kiba la shah ki kynthup ban plie iaki hostel, jaka ri khynnah (crèche), ki kam ialehkai sports ha ki skul.
Baroh kiba pyniaid ia kine ki kam ki dei ban bud ryntih iaki kyndon bala pynmih da ki tnad sorkar jong ka sorkar jylla ban iada naka khlam COVID-19.
Kiwei pat ki kam kiba la pyllait ban sdang ne ban pynlong ki kynthup iaka fete, iakop khwai dohkha, raffle draw, youth week bad ka kam pynmih pisa (fund raising).
La shah ban plie noh ia ki skul tang shibynta naduh klas I haduh klas V ha ki jaka sor da kaba bud ia ki kyndon bala buh ryntih ka tnad Education jong ka sorkar jylla.
Shuh shuh hadien bala hiar ka jingiabit ka jingpang khlam la pynjynsur noh iaki kyndon bala buh ka sorkar haka iing mane la shah ban iashimbynta haduh 75%, kumjuh ha ki jingialang niam, shnong bad ki jong ki riew shimet.
La shah ruh ia ki nongpeit kai ia ki jingialehkai sport ba pynlong sha madan (Out Door) ban wan haduh 75%.
La pynjynsur ruh ia ka jingkhang ia ki khynnah ba dang 10 ban mih sha bar, hynrei ki khynnah ki dei ban donlang bad ki kmie ki kpa haba ki leit sha bar.
Hynrei ki riew rangbah, ki longkmie ba pun khun ban long kiba phikir ialade haba mih shabar.
La shah ban trei 100 naka 100 iaki nongtrei haki office private ne shimet.
Ka Meghalaya & Greater Shillong Progressive Hawkers and Street Vendors Association (MGSPHSVA) ha ryngkat ka jingkyrshan n bad jingiatreilang ka tnat Urban, MUDA bad Municipal ka Sorkar Meghalaya, ryngkat bad 13 tylli ki bank ka la pynlong ia ka mela kaba shi sngi halor ka scheme jong ka Sorkar India, kaba la tip kum ka PM Street Vendor"s AtmaNirbhar Nidhi, na ka bynta ki nongdie madan.
Bad kane ka mela ka la long ha U Soso Tham Auditorium, IGP Shillong ha ka 04 tarik Rymphang 2021.
Ka  PM Street Vendor"s Atma Nirbhar Nidhi ka dei ka scheme ba ka Sorkar India ka la pynbna tang na ka bynta ki nongdie madan.
Kane ka scheme ka dei ka ram ba ka Sorkar India ka ai sha ki nongdie madan lyngba ki Bank.
Kane ka scheme ka dei kaba ka Sorkar India ka la mang kyrpang na ka bynta ban kyrshan ia ka jingim bad ka kamai kajih jong ki nongdie madan ha kane ka por ba lynshop ka khlam Covid19.
Kumba ngi tip ba ka khlam covid 19 ka la ktah jur ia ka kamai kajih ki briew kiba duk kum ki nongbylla sngi bad khamtam eh ki nongdie madan.
Kumta ban kyrshan ia ka jingim bad jingkamai jong ki nongdie madan ka Sorkar India ka la pynbna bad mang kyrpang ia ka ram lyngba ki Bank ba ki nongdie madan ki lah ban shim ban kyrshan bad bynrap ia ka kamai kajih jong ki.
Kumba 500 ngut ki nongdie madan ki la wan sha katei ka mela bad la jan 50 na kitei kiba la pyndap bad thep ia ki form na ka bynta ban ioh ia katei ka scheme.
Ki heh Sorkar, ba kynthup ia u Director ka MUDA, ki State bad City Mission Mangers jong ka MUDA ki la iadon ryngkat ban ialap bad pynshai halor ka  scheme.
Kaba kham kongsan eh ka long ka jingdon jong ki ophisar bad nongmihkhmat jong ki Bank bapher bapher, kum ka State Bank of India, Meghalaya Rural Bank bad kiwei.
Kine ki nongmihkhmat na ki Bank ki la batai kham bniah halor ka scheme bad ki jingdonkam kum ki kot ki sla bad kiwei ba ki nongdie madan ki dei ban pynbiang ha ka por ba ki apply ia katei ka scheme.
Kum ka jingbteng ia kane ka mela ka tnat Urban ka Sorkar Jylla ka la pynbeit ban pynlong ia ka jingpynrung kyrteng bad thep application phorm ha ka ophis jong ka tnat Urban kaba don ha Raitong Building, IGP Shillong.
Kane ka jingthep kyrteng kan sdang naduh ka 5 tarik haduh ka 12 tarik Rymphang 2021 man la ka sngi ha ka por long trei, kata naduh ka por 10 baje mynstep.
Kumta ka Seng ki nongdie madan, ka MGSPHSVA ryngkat ka tnat Urban ka khot ka wer ia ki nongdie madan ban wan mih sha ka ophis jong ka tnat Urban.
Ia ki jingtip ba kham bniah phi lah ban leit sha ka ophis ka tnat Urban bad ki dkhot jong ka Seng MGSPHSVA ki lah ban iakynduh ia ki nongmihkhmat jong ki unit bapher lane ki nongkitjkam jong ka Seng.
Lyngkot eh ki jingtip ba kongsan shaphang ka scheme: Ka PM Street Vendor"s AtmaNirbhar Nidhi ka dei ka scheme ha ka dur jong ka ram ba ka Sorkar India ka ai tang sha ki nongdie madan lyngba ki Bank.
Kane ka ram ka long haduh Rs.10000/ (shiphew hajar) tyngka bad ki nongshim ia kane ka ram ki lah ban siew dep hapoh shi snem bad lah ruh ban siew pyndep ia ka ram ha shuwa ban kut ka shi snem.
Ka sut ba ki dei ban siew ka long ha ka dor 9.90% bad ka Sorkar kan ai jingiarap ha kaba siew ia ka sut haduh 7% na ka bynta kito ki nongshim ram kiba siew thikna ia ka ram.
Ym donkam ban buh bynda haba shim ia kane ka ram.
Ki nongshim ram kin ioh shisien ioh baroh shiphew hajar tyngka ha kajuh ka por.
Ka Sorkar ka la pyniasnoh ia kane ka scheme sa bad kiwei pat ki hynniew tylli ki jingmyntoi kiba ki nongdie madan ki lah ban ioh.
Ka Bank ka lah ruh ban iai kyrshan bad ai ki ram kiba kham heh ia kito ki nongshim ram kiba siew thikna bad kiba pyndep ban siew ha ka por ba la buh.
Ki kot ki sla ba donkam ban ai ryngkat bad ka phorm ki long kumne: a.
Ka Epic thep vote ba la dep xerox b.
Ka bank pass book ba la dep xerox k.
Ka Letter of recommendation na ka tnat Urban/Municipal ka Sorkar Jylla.
d.
Ar tylli ki dur pass port size.
e.
Ia ki phorm lah ban ioh na ka ophis ka tnat urban/municipal g.
Ki nongshim ram  ki dei ban ai ka jingtip kaba shai bad thikna halor ka jaka ba ki shong bad u mobile phone number uba dei u jong ki hi.
Ka surok kaba pyniasoh ia kiba bun tylli ki shnong bha East bad West Jaintia Hills District, hynrei ka long pat ka surok kaba khohruh khohram kaba la pynlong iaki paidbah nongshong shnong ban im hadpeng ka jingsyrtok namar ba sniew tasam ka surok na Rymbai, Bataw shaduh Borkhat bad kiwei kiwei ki shnong kiba hap ha khappud India Bangladesh.
Kane ka jingsniew jong kane ka surok kala pynlong iaki nongialam ka Meghalaya People United Front (MPUF) East Jaintia Hills District haryngkat bad ka bor shnong Borkhat ban jurip ia kiba bun ki bynta jong ka surok haka 3 tarik une u bnai.
Kane ka surok kadei kaba la tip kum Rymbai-Bataw-Borkhat-Jalalpur Road bad kadei ka surok kaba kongsan bha iaki nongrep ka thain ban pynpoi iaki mar rep mar riang jong ki sha ki iew ha Ladrymbai bad Khliehriat ha East Jaintia Hills kumjuh sha West Jaintia Hills District lyngba ka shnong Kharkhana sha Muktapur, Dawki bad Jowai.
Ha kane ka jingleit jurip ka MPUF la ialam da u Kyrshan Blah, president MPUF East Jaintia Hills District, ha ka jingdonlang u President San Shnong MPUF J Phawa, President MPUF Jalyiah Unit Youwansuk Rymbai bad ki dkhot, u Waheh Shnong bad Secretary ka shnong Borkhat u ma Kyrmen Swer bad u Jewellson Rymbai.
La lap ba kane ka surok ka sniew tasam marsien lait iaka shnong Rymbai khamtam haki bynta ka shnong Bataw Lama bad ter ter haduh Borkhat.
U ma Kyrmen Swer ula iathuh ba halor ka jingjot bad jingtwa kane ka surok naka liang ka shnong ka la ai jingtip sha ka tnad PWD, hynrei kane ka tnad kala leh bymsuidniew bad kam shym la maramot iaka surok kaba buh jingeh bha iaki nongshong shnong ka thain haba pang ba shitom.
U la ong ruh ba ka daw ba kane ka surok ka jot rathai ka dei ka jingbym don ki nala bad haka jingkieng kaba don haka shnong Borkhat ruh kiba bun ki bynta kila twa na ka jingwan ka um saw haka aiom slap.
“Bunsien ngi maramot hi bad shna iaki nala lyngba ka skhim 100 sngi tang ban tuid ka um bad ban lait ka surok ban julor ne twa," la ong u waheh shnong Borkhat.
Na ka liang u Secretary shnong u ma Jewellson Rymbai ula pynpaw ba kane ka shnong ka la shah ieh bein ha ka sorkar ha kiba bun ki liang, nalor ka surok ki mad jingeh haka bording bad ki Post light hapoh kane ka shnong ki la sarang lut bad bun na ki kiba la jan kdiah ne khyllem kiba buh jingma jingmynsaw ia ki khyllung khynnah.
“Ngi la ujor sha ka tnad MeECL, hynrei haduh mynta kim shym la wan ban bujli," ula ong u secretary shnong.
Ka MPUF kala rai ban leit buh da ka dorkhat sha u Myntri ka PWD, ka tnad PWD bad kumjuh sha u MLA ka thain u ma Shitlang Pale ban kyntu ban shna bad ban maramot noh wut wut ia ki bynta kiba la julor bha khamtam hajan ka jingkieng Borkhat kaba don ha Wah Myntdu ban suk ka iaid ka ieng u paidbah.
Ka Hynniewtrep Youth Council (HYC) East Jaintia Hills Circle kala ong ba ka surok kaba pyniasoh iaka Sutnga bad ka Jalaphet Bri Sutnga bad kiwei kiwei ki shnong ka don haka jingma bad ka donkam ka jingmaramot ba kyrkieh.
Kane ka surok kadei kaba pyniasoh iaka Sutnga, Jalaphet, Moolait, Samasi, Mynthlu, Pala, Umkyrpong bad kiwei de ki shnong bad ka bynta ba sniew kane ka surok kadei ha Jingkieng Sarbang Jalaphet n aka daw ka jingtwa khyndew kaba la jia ha u snem bala dep.
Ka HYC haka jingialam u vice president Michael Chyrmang bad ki dkhot hadien bala wan jurip ia katei ka surok kila ai da ka dorkhat sha u Executive Engineer PWD Road, Khliehriat East Jaintia Hills District ban kyntu ban maramot ia ka bynta kaba twa ka khyndew ban lait na kino kino ki jingeh haka aiom slap.
“Mynta ka iaid ka ieng ki kali ka thud namar ba hap ban iaid tang shilliang ka surok hadien ka jingtwa ka surok," la ong u Michael Chyrmang bad ban jur ia u MLA ka thain ban shimkhia ban shna iaka surok.
Ka West Jaintia District Sports Association (WJDSA) kala long kaba la pynkhreh ban sdang biang kumba ju long ïaki lympung ialehkai football ba ka pyniaid ha ki kyrdan kyrdan bapher bapher na bynta kane ka samoi 2021.
U Hony.Secretary ka WJDSA, u Lammat OO Laloo, ula iathuh ba shuwa ban sdang ban shna iaka prokram ialehkai ka synjuk kan pynlong shuwa iaka jingialang Annual General Meeting (AGM) haka 27 tarik Rymphang 2021.
Ka WJDSA kala kyntu ia baroh ki club kiba la iasoh (affiliated club) bad ka WJDSA ban sha ka jingialang khnang ba ki jingthmu jong ka WJDSA kin long kiba iaid beit iaid ryntih.
U Donald V Thabah, general secretary Khasi Student’s Union (KSU) ula ong “Kiwei ki seng ki don iaka ‘price tag’, hynrei ka KSU naduh bala seng iaka ka dang ieng rasong bad ki paidbah ki shaniah tylli tyllon iaka namar ba ki iohi ba ka lah ban iada ia ki briew ba nabar kiba thmu ban thombor bad wan knieh ia ka khyndew ka shyiap jong ngi bad ban pynduh jait ia ngi.
Kano kano ka kam ba trei ka KSU ka dei da ka syep, ka snam, ki ummat bad ka jingtrei met bad mynsiem wat ban pha iaka jingim naka bynta ka jaidbynriew.
" U Donald ula ong ia kine ki ktien haka jingpynskhem bad shim jingkular iaki dkhot ka tnad treikam ba thymmai ka KSU War Jaiñtia Circle ka Khasi Students’ Union Moopyut Unit, haka shnong Moopyut haka 2 tarik une u bnai.
“Ki briew ba nabar kim tieng ia u pulit, kim tieng ia u Myntri Rangbah ka jylla kim tieng ia u MLA jong phi ne ia ka District Council hynrei ki tieng tang ia ka KSU namar ia kiwei kiwei ki lah ban thied hynrei kim lah ban thied ia ki dkhot jong ka KSU.Ki dkhot jong ka KSU kim long kum kita ki mar ki mata kiba die ha surok kiba don la ka dor ba la pyndait, ki dkhot jong ka KSU kim ju don kata ka price tag hynrei ka dor kaba ma ngi, ngi don kadei tang ka syep ka snam ki ummat bad ka jingtrei met bad mynsiem wat ban pha ruh la ka jong ka jingim na ka bynta ka khia ka shon ka saw ka sian na ka bynta ka Ri bad Jaitbynriew," la ong u Donald Thabah general secretary central body.
Ula pynkynmaw ruh ia ka jingjia ha Ichamati haduh ba uwei u dkhot jong ka KSU ula duhei ia la ka jingim bad ka jingmynsaw ki para dkhot ha katei ka jingjia.
“Kum ki dkhot jong ka KSU kampher la phi dei ban mynsaw ne kyllon iap na ka bynta ka dawbah ka jaitbynriew na ka bynta ban ohshrong ia ka lawei ba phyrnai ka pateng ba dang wan.
Ngi dei ban peit bha ia ki jingpang ba wanrah ki briew ba nabar ban thombor ia ka jaitbynriew hynrei ngim dei ban klet ruh ia ki jingpang kiba mih hi nangne napoh ka Bri Hynniewtrep jong ngi kiba long ka kruin,"ula ong shuh shuh u Donald.
Ki Dkhot jong ka KSU Moopyut Unit: President: Standly Dkhar Vice President: Wanmi Kyndait General Secretary: Yophi Khyriem Assistant General Secretary: Lewis Khyriem Organising Secretary: Lui Phawa Assistant Organising Secretary: Khlur Dkhar Education Secretary: Treiki Kyndait Assistant Education Secretary: Bormi Dkhar Sports Secretary: Heibormi Kyndait Assistant Sports Secretary: Seibormi Kyndait Executive Members: Akos Lyngdoh, Poibiang Dkhar, Nidwos Phawa, Harbat Kyndait, Mikit Kyndait, Shanbor Khyriem.
Iaka jingialang la pyniaid da u Aurora Pamksang, Assistant General Secretary War Jaintia Circle haka jingiadonlang ruh u Sonstar Nongkhlaw Assistant Finance Secretary, Ohibait Dkhar President Jaintia Hills District Unit, Laitphar Syngkrem President Circle, Lurman B Talang General Secretary KSU War Jaintia Circle bad kiwei kiwei.
U Kisan Bareh uba na ka shnong Jalaphet Bri Sutnga, East Jaintia Hills District u ba trei ha ka office Tornado Security Agency Shillong ula ïoh khur jingjop haka kyrdan feather weight category haka 66 kg.
U Kisan u lah pynliem ia u Angel De Barma ba dei na ka Combat Academy Nagaland, da ka judge’s split decision.
Kane ka jingiakhun Mixed Martial Arts kaba ula leit iashimbynta ka dei kaba long ha nongbah Guwahati, Assam ba pyniaid da ka Bidang MMA and Fitness Gym ha ka 31 tarik Kyllalyngkot 2021 U Kisan Club uba dei uba leit pyntbit ialade haka Ferdy School Of Martial and The Revolution MMA.Na ka liang ka Club Ferdy School of Martial Arts and The Revolution Mixed Martial Arts ka ai khublei ruh ïa u Director jong ka ne ka office Tornado Security Agency Shillong ha ka jing peit jong i Bah Arnold Lanong ba i la shah bad ai mynsiem ia u Kisan Bareh ban ïa leit shim bynta ha kane ka jing ïa kura.
Ka club FSOMA and The Revolution MMA ka kibok kitrwiang ïa u Kisan Bareh ba un dang kiew shaphrang haka jingim ialehkai bad ban jop haka jingim jong u.
Ka lympung ba 24 ka Seiñ Kyntu Seiñ Raij 12 Daloi ka la poi sha ka kut haka 31/01/2021 ha ka shnong Rangad Seiñ Raij Rangad, East Jaintia Hills District.
Ha kane ka sngi ki khun ka bri u hynniewtrep hynniew skum ki la tuid paidbah sha kane ka lympung ban ia shim bynta shitrhem.
Ia kane ka lympung la sdang ia ka naduh mynstep kaba la pyniaid ia ka da u Rgh, Wom Chyrmang President ka SKSR 12 –Daloi ha kane ka lympung la ioh ia ka jingkren pdiang burom da u Rgh, Meliyo Lyngdoh Executive member ka SKSR 12-Daloi bad ia ka General repot la ai da u General Secretary u Rgh Chanky Nongrum.
La ioh ruh ia ki jingkren na u Dr.Damewan Suchiang na ka Seiñ Raij Shangpung halor ka phang “Ka kamram ki khynroo khylood ha ka imlang ka Sahlang" bad kumjuh ruh na I kong Santina Mawlong iba long I Asst.General Secretary ka Sengkhihlang halor ka phang “U Hynniew Trep Hynniew Skum ha ka Sengkhihlang".
Ban pynshongshit bad pynhuh pynphieng ia kane lympung la ioh ruh ia ki jing shad tynrai na ki tnad Seiñ Raij bapher bapher.
Ha kane ka sngi pynkut jong ka Lympung la wan ban ia sakhi lang ha kane da u Local MLA Kyrmen Shylla u ba long ruh u myntri jong ka Sorkar uba khmih ia ka Social Welfare department bad kiwei kiwei, u Lakhmen Rymbui  mynta kam pohiing bad kiwei kiwei.
Na ka liang jong ka Seiñ Kyntu Seiñ Raij 12 –Daloi ngi ai khublei ia ka District Administration kaba la ai jingbit ia ngi ban pynlong ia kane ka lympung ka long kaba jop wat hapdeng kaba hap ban bud ryntih iaka jingiada n aka khlam COVID-19.
U Rgh, S.Sari Publicity Secretary ka Seiñ Kyntu Seiñ Raij 12-Daloi ha u kyrwoh ba ula phah, ula pynpaw ba ka Seiñ Kyntu Seiñ Raij 12 Daloi ka khublei ruh ia u MLA ka thain u ma Kyrmen Shylla uba trei shitom ban pynbiang iaka ‘pandal’ bad ‘sound system’.
Ka Seiñ ka ai khublei ruh ia Rgh, S.K Sunn  MLA Mawphlang uba la nohsynniang sha ka seng, ka PWD , PHE, MeECL, Police Department  bad ka Health Department kiba trei shitom ryngkat ryngkat bad ka SKSR 12 –Daloi bad ka bor Shnong ban pynlong iaka lympung kaba jop.
Saw ngut ki pulit jong ka Pharmer Traffic Cell, West Jaintia Hills District kila shah ktah haka jingpang khlam COVID-19 bad mynta kila shong kset ialade hala ki jong ki jong ki kamra.
Lashai ka sngi ka tnad ka koit ka khiah kan pynlong iaka jingtest iaki kiwei ki para pulit bad ban pyndep iaka contact tracing ban tem iaka jingpur ka khlam.
Da kane jingiabit khlam ki Pulit ha Phramer, la rah noh ia ki katto katne ngut ki briew kiba shah kem dangshen halor ka jingsuba donkti ban khaii kynja beaiñ sha thanad Jowai Police Station.
Ki Pulit jong ka Jowai Police Station ruh kila hap ban shong kyrpang ialade bad kiar na kiba haiing hasem bad ki paidbah hadien bala shah ktah khlam kitei ki saw ngut ki pulit.
Ki MLA jong ka rilum Jaintia haka sngi Palei kila shim iaka rai ban tyrwa sha ka sorkar ban buh iaka Corona Care kaba pura ha West Jaintia Hills District ban pynsuk iaka tnad ka koit ka khiah ban sumar iaki briew kiba iabit khlam COVID-19 bad ban lait na kaba phah kit iaki nongpang sha ki jaka sumar kiba ha sor Shillong.
Ia kane ka rai la shim haka jingialang review meeting kaba iadonlang ki Myntri Sorkar bad MLA naduh u ma Lahkmen Rymbui, u ma Sniawbhalang Dhar, Comingone Ymbon, Wailadmiki Shylla bad u Deputy Commissioner, West Jaintia Hills District, Garod LSN Dykes, ki ophisar jong ka tnad ka koit ka khiah nalor kiwei kiwei ki tnad sorkar ban shim jingkhein halor ka jingpynkhreh ka Jaintia Hills ban iakhun pyrshah iaka khlam COVID-19 U Myntri ka tnad pohïing u ma Lahkmen Rymbui haba kren bad ki nongthoh khubor hadien ka jingialang ula ong ba ka jingpynlong ia kane ka jingialang kadei katkum ka rai jong ka sorkar ban shim jingkhein halor ka jingpynkhreh ban iakhun iaka khlam COVID-19.
U Ma Lahkmen ula ong ha kane ka jingialang la rai ban buh iaka Corona Care Centre kaba pura ban pynsuk iaka tnad ka koit khiah ban sumar iaki nongpang bad ban lait ban phah iaki nongpang sha ki jaka sumar ha ka sor Shillong.
Nalor kata u la iathuh ba iaka Oxygen plant la buh Jowai Civil Hospital, Ialong bad ka jingpynkhreh ban shna kala iaid shait shait.
U ma Lahkmen ula ong shuh shuh ba kila iakren ruh ha kaba iadei bad ki kali kit nongpang naduh ban pynbiang iaki 108 Ambulance bad kiwei kiwei ki kali ambulance kiba dang lah ban kyrshan ha kaban kit nongpang.
Shuh shuh ula pynshlur ia baroh kiba biang ka rta 45 snem shaneng ban ai tika COVID-19 vaccination namar ba ka duna bha ka jingai tika bad haduh mynta ka dang kot tang 36.6 percent kiba la ai tika.
Ki don haduh 41 hajar ngut kiba la biang ka rta ban ai tika COVID-19, hynrei haduh mynta ki don tang 14 hajar kiba la wan shakhmat ban ai tika.
Ha kaba iadei bad ki mar bam mar dih, haduh mynta ka bor district ka dang biang bad kam don kano kano ka jingduna stock bad ki paidbah kim dei ban her syrngiew ban thied ne ban rong ia ki mar shibun na ki iew ki hat.
U Ma Lahkmen ula ong ruh ba ba ha kaba iadei bad ka jingiathoh shongkurim bad ka jingjia iap briew la kyntu iaki waheh shnong bapher bapher ban pyrkhing hala ki shnong ki shnong jong ki khnang ban pynduna iaka jingialum ki briew ha kum kine ki jaka.
Ia ka rai jong kane ka jingialang yn iakren haka jingialang ka ban long haka 8 tarik hadpeng ka kynhun myntri bad u myntri rangbah ka jylla.
Ka Special Officer (SO) jong ka Jaintia Hills Autonomous District Council (JHADC) kala bthah ia baroh ki nongbat permit kiba shong die haki basa iew ha Iaw Thymme, Ladthadlaboh, Jowai ban kin wan ban register iaki jait mar kiba hap haka essential commodities ne ki mar bam mar dih.
Katkum ka jingpynbna kaba la pynmih haka 6 tarik Jymmang, ka Special Officer, JHADC kala bthah ia baroh ki nongbat permit ba kin wan registered haka 7 tarik Jymmang haka por 11 AM haduh 3 PM ha kamra treikam jong ka.
Ka jingthmu ban register ia ki mar ka dei na ka bynta ba ka JHADC kan sdang ban pyntreikam iaka Odd bad Even number khnang ki nongshong die jingdie kin ioh ka lad ban shong die jingdie yn da la plie biang iaka iew kaba ki nongshong die baroh kin hap ban bud iaki kyndon bala bthah ka sorkar ban iakhun iaka jingpur ka khlam COVID-19 da kaba pynduna iaka jinglum paidbah ha ki jaka iew.
U District Magistrate, West Jaintia Hills District Garod LSN Dykes haka sngi ba ar ula pynmih ka hukum ban khang ia baroh ki iew ha sor Jowai hadien ba ki nongdie nongthied kila pynkhein iaki adong adit ban iada iaka khlam COVID-19.
U District Magistrate ula pynmih ia kane ka hukum ban khang iaki iew ha sor Jowai naduh mynta ka sngi tad haduh bala pynbna da kumwei.
Ia kane ka hukum la pynmih hadien bala ioh ka report na u Incident Commander bad u Sector Magistrate ba ki nongdie nongthied ha ki iew ki hat ki pynkhein iaki adong adit COVID-19, kata ba ki nongdie nongthied ki khlem deng iaki mask bad ialang khrui haki jaka iew khlem bud iaka social distancing ne ka jingiengkham pajih iwei ia iwei ha iew.
Kine ki iew bala lap ba pynkhein iaka adong adit COVID-19 ki kynthup iaka Iawmusiang (Pohiaw), CNI Market (Iaw Chor), Seinraij Market (Iaw Seinraij) kiba don ha Iawmusiang, Jowai bad ka Presbyterian Market (Iaw Chyiap) ha Chutwakhu, Jowai.
U Secretary JPC Market Management u ma JB Laloo ula pyntip paidbah ba iaka Iaw Shyiap kaba don ha Chutwakhu, Jowai yn plie biang haka 11 tarik Jymmang.
Ka Committee kala bthah ia baroh ki nongshong die jingdie ha katei ka iew ban wan mih haka 10 tarik Jymmang haka por 2 baje ban iakynduh shuwa bad ki nongpyniaid iew khnang ban ioh pynbeit ryntih iaka rukom shong die jingdie bad ba kanlong katkum ki adong adit jong ka khlam COVID-19.
U District Magistrate, West Jaintia Hills District, Garod LSN Dykes haka sngi Palei ula pynbna iaka jingkhangdam kut taiew kaba la tip kum ka Weekend Lockdown naduh 10 PM jong ka 7 tarik Jymmang haduh 5 AM 10 tarik Jymmang ha baroh kawei ka district.
La pynjari da ka Weekend Lockdown ban tem iaka jingsaphriang ka COVID-19 bad ban iada naka jingban khiah iaki nongtrei ka tnad ka koit ka khiah bad kumjuh ban iada iaka jingduh noh iaki jingim ba lui lui.
Ha ka hukum kaba la pynbna u District Magistor la pyrkhing iaka iaid ka ieng ki briew na kawei ka jylla sha kawei pat, hynrei kane kam treikam iaki kali ba iaid lyngba ka surok bah NH 6 sha Assam/ Tripura/ Manipur/ Mizoram.
La pynkynriah iaka eksam MBOSE naka 6 bad 7 tarik sha ka 11 bad 12 tarik Jymmang.
Kane ka hukum kan ym treikam iaka tnad ka koit ka khiah bad ka jingai tika COVID-19.
Ia ki essential services ba kynthup iaka Food Cooperation of India, Electricity, Water Supply, Security, Municipal Services.
Fire & Emergency Services.
National Informatics Centre and Telecom communication Services.
Ka jingkit jingbah iaki mar bam mar dih Ki nongthoh bad ki nongring khubor Ki nongrep bad iaki kam ka MGNREGA haki jaka nongkyndong Baroh kiba dei duty COVID-19 Pharmacies, LPG distributors bad petrol pumps.
Ki car pass kiba la dep ai kiba ym iadei bad kitei ki kam la pyndam lut.
U MDC jong ka Saphai u ma Habahun Dkhar ula pyllait paidbah lai tylli ki kali Ambulance haka thain jong u haka jingialang kaba long ha ki lai jaka ha Psiar, Iooksi bad Saphai haka sngi Balang.
Kan dei ka sien kaba nyngkong haka history ba u MDC na katei ka thain un theh shisien theh iaki lad jingiarap sha u paidbah, khamtam kum ka shnong Khatkasla, Psiar bad Moolber kiba don ha khappud Meghalaya Assam kiba la shah shitom la phew phew snem ban ioh kum kine ki skhim.
Kine ki shnong da ki phew tylli ki snem kila im hadpeng ka jingsyrtok ban iaid da ka kjat na ki shnong jong ki sha Sahsniang PHC ban ioh iaki jingsumar.
Hynrei ka jingioh ka JHADC iaka skim Special Assistance Grant (SAG) kala pynlong iaki MDC ban ioh ka lad ban shakri ban pynioh ki lad jingiarap ia u paidbah ha kiba bun ki bynta mynta ka kynti.
Kine ki ambulance ruh ki dei kiba la bei pisa lyngba ka SAG jong u snem 2019-20.
Nalor ka shnong Psiar, Khatkasla bad Moolber, kiwei ki shnong kiba ioh myntoi na ki ar tylli ki ambulance ki kynthup iaka Ïooksi Ïapkhla, Ïooksi Kyanmynsar, Ïooksi Tongkiad, Priang, Umdilien, Saphai bad Ïawthymme.
U Ma Habahun Dkhar haba kren haka jingialang ha Psiar ula ong ba bun ki nongshong shnong ki ju pyntip ia u ba ki shem shitom ban ioh kali ban leit ban wan khamtam haka pang ka shitom.
Ula ong ki don ki ba ioh iaki number phone jong u, ki phone bad bunsien u hap ban leit buh bad leit shaw iaki nongpang na ki jaka sumar haba kim ioh iaki kali motor ha kane ka thain kaba dang sahdien ha baroh kiliang.
“Kane ka jingshitom u paidbah kala pynlong ia nga ban mang iaki kali kit nongpang lyngba ka SAG ha kane ka thain.
Nga ngeit skhem ba kine ki kali kin ai jingmyntoi ia phi haka pang ka shitom bad pyndonkam hok iaki khnang ban myntoi u paid nongshong shnong salonsar," la ong u ma Habahun.
Ki waheh shnong kiba iadonlang ha ki jingialang pyllait paidbah ia kine ki kali ki dei naduh u Mynta Synnah Waheh Shnong Psiar, u Anthony Bareh Waheh Shnong Saphai, u C.Tangliang Waheh Shnong Ïooksi Ïapkhla, u Nangaibormi Sutnga Waheh Shnong Umdienlieñ.
Baroh ki ki waheh shnong kila pynpaw ka jingsngewnguh ia u MDC ka thain uba la iohi iaka jingeh u paidbah ka thain.
“Kane ka thain jong ngi, uba bun hi u nongshong shnong dei uba duk bad ka jingwan kine ki ambulance ka long ka jingkyrkhu ba kin ioh ban poi biang por sha ki jaka sumar bapher bapher," la ong u ma Nangaibormi Waheh Shnong Umdienlieñ.
U paidbah nongshnong jong ka nongbah Shillong shu san kynsan puk u la mih na la iing la sem ban kieng artad ia la ka pla ban khohreh ha kaban leit ban siew ban tda ia ki marbam mardih, tang hapdeng khyndiat kynta, ba u Myntri Rangbah ka jylla u Conrad K Sangma u la  shim ia ka sien jam ban hap ban pynbna, ba ka nongbah Shillong kan leit noh sha ka jingkhangdam ha kine ki san sngi ki ban wan.
Na ka jingiaid lynti jong u Syllad, la shem bad iohi ba u paidbah namar kane ka jingpynbna ba shu san kynsan, u paidbah u khlem don shuh kano kano ka jingtieng jingsmiej, hynrei ba kin ia lum paidbah beit ha man la ki dukan  kiba don bad ba la plie ha man la ki dong ki kyntoit jong ka nongbah Shillong.
Kane ka la pynlong ia ki bor pulit na ki thanat kiba don ha ki jaka ki jong ki ban phah peitngor mardor ia la ki langrut khnang ban teh lakam ia ka jingmih syndet jong ki paidbah sha ki iew, ki dukan bad ba kin ialeh ban hukum ia ki paidbah ba kin ieng da uline uba pyniajngai iwei na iwei pat.
Toi wat la ki pulit ki pyrshang ban wanrah ia ka jingjai jai, hynrei u paidbah namar ka jingkyndit ban ioh sngew ia kane ka rai, um shim la treh ba un kohnguh hynrei ban sdang wat sa ban shu ialeh katba lah ban ioh kham kloi ia ki marbam kiba u thmu ba un thied.
Haba iakren bad u nongthoh khubor, ki paidbah ba bun balang ki sngew ban pynpaw ba kane ka rai toi wat kan ktah bha ia u duk u suk, hynrei ki la  ong  pat ba ha ka jingshisha ka sorkar ka la dei ba kan shim ia ka rai khangdam kham haduh mynshwa.
“Ngi tip bad iohi man la ka sngi ia ka jingsdang ban pur sted bha jong u khniang jingpang Coronavirus, kaba pyntieng bha ia ngi, hynrei shu hak dak ban shim ia kane ka sien jam ban pynbna ia ka jingkhangdam, ka long kaei kaei  ka bym lah ban long", ong ki paidbah nongthied nongpet.
Katba ki ba shu im da ka bylla kiba kamai mynsngi bad bam da miet, ki pynpaw ba kane ka jingrai syndet ka pynshai-iong hi ngain ia ki, namar ba dei artad ba dang dei tang hapdeng taiew, ha kaba ka bylla sngi dang ioh ban kamai tang ar ne lai sngi, da kumta ban shu hak dak ban shim ia ka rai ban khangdam, ka jingeh ka la ap mynta ha iing ba naei yn pyndap ia ka jingdonkam ha la iing ha kine ki san sngi kiban wan, bad kaba kham pyndiaw mynsiem ia ki ka long ba kim tip sa kaei kaban jia hadien jong kine ki san sngi kiban wan.
U Deputy Commissioner, East Jaintia Hills ula pynmih iaka hukum ba hadien ka jingsar ka khlam COVID-19 khlieh la ka sngi ha Ri India bad na ka jingwanphai shnong ki briew na ki jylla bapher bapher, ka District ruh kala kiew haka jingiabit khlam manla ka sngi.
Kumta ban tem iaka jingpur ka jingiabit khlam ula pynbna iaka rukom shong kali kamai bad shimet ha district Katkum ka hukm ki kali kiba lah ban shong 5 ngut ki dei ban shong 4 ngut kynthup ia u nongniah.
Ki kali 7 seaters passenger vehicles kin shong 6 ngut bad u nongniah.
Ka juh iaki Local taxi (Regional) ruh 4 kynthup bad u nongniah 3+1 katba ki Auto Rickshaw 2 passengers bad u nongniah.
Ki Bus kim dei ban kit palat 50%.
La bthah ki nongshong kali ban bud iaki jingbthah ka tnad ka koit ka khiah.
U Myntri Rangbah ka Jylla Conrad K Sangma haka sngi Balang ula pynbna baka sorkar kala shim iaka rai ban khangdam (Lockdown) iaka East Khasi Hills District hadien haka jingbym lah ban tem iaka jingkiew ka jingiabit khlam COVID-19.
“Ka sorkar kala shim ia kane ka rai ban khangdam baroh ka East Khasi Hills District naduh 8 PM mynta ka miet (May 5) haduh 5 AM jong ka 10 May (Jymmang).
Kane ka mut baka jingpyrkhing kaba kaba la pynjari kaba sah sa san sngi la pynkylla sha ka lockdown.
Kumta kiba bun ki jingpyrkhing yn sa pynbna," la ong u Myntri Rangbah Conrad K Sangma haka jingialang review meeting.
Ula pynbna ruh ban sha kiwei ki district kan don ka weekend lockdown ne ka jingkhang dam kut taiew, kata haka sngi Saitjain bad Sngi U Blei ban iakhun ban pyndkut iaka kynjri jingpur ka khlam COVID-19 ba shyrkhei.
Kiwei kiwei ki rai la shim ki kynthup:.
Nga thoh ia kane ka artikl na ka jingthiah ha Bethany Hospital, ha ka mobile phone.
Namarkata ka rukom thoh ka lah ban ym da jlih bha.
Nga thoh wat hapdeng ka jingpang COVID namar nga sngew khia palat ia la ka jaitbynriew Khasi-Pnar, kaba nga da ieit thep mynsiem.
Namar ngam kwah ba maphi ki paradoh parasnam phin shah shitom kumba shah shitom manga, ba ka jingpang ka kjit lut ia ka lyer oxygen na ki doh tor ki jong phi.
Ngam kwah ba phin shu duh ei ia la ka jingim ha une u khñiang jingpang uba shyrkhei.
Namarkata nga kyrpad iaphi ka jaitbynriew Khasi-Pnar ban kyndit thiah noh na ka jinglyngngai bad jinglehsting jong phi.
Dei tang ki masks, sanitizer/sabon bad physical distancing kiba lah ban iada ia ngi na ka jingsaphriang une u virus.
Nga ialade nga la pyrshang ban bud ryntih ia ki kyndon ka sorkar ha ki jaka paidbah, hynrei nga la kum bakla hangno re hangno bad u khñiang u la ioh ban rung tuh sha u ryndang bad ki doh tor jong nga.
Kawei ka jingbakla jong nga ka long ba nga ju loit mask ha ka por ba leit rung iing parabangeit, da kaba kheiñ shngaiñ ba ym lei lei ha iing.
Kaba sngewsih ka long ba don kiba la test positive, ho’oid wat la kim don jingshitom.
Nga ngeit kane ka dei tang da ka jingisynei U Blei uba la iada ia ki briew jong u kiba pdiang khuid mynsiem ia U Pastor jong ka Balang ha ki iing jong ki.
Phi lah ban kylli, kumno don kiba test positive hynrei kibym don jingpang? Kane keiñ ka dei ka jingshukor jong une u virus, ba um ktah salonsar ia baroh hynrei tang ia kiba tlot, kiba tymmen bad kiba la hiar ka ‘immunity’ lane ka bor ialeh ia ki jingpang.
Ia kiba test positive hynrei kibym don ki dak jingpang la ju khot ‘asymptomatic.
’ Ia kiwei ki khñiang jingpang, uba long positive un don beit ki dak jingpang, hynrei ia u COVID 19 pat kam long kumta.
Namarkata nga ong ba u dei u virus uba shukor! Namar uto uba long asymptomatic u iaid sharum shaneng, um lei lei ialade hynrei u pynpur jingpang sha kiwei.
Nga shu tharai ba nga ruh nga la ioh jingpang na uba/kaba long asymptomatic.
Mynta lei lei ba la kiew stet ki positive cases, ngim lah shuh ban shaniah iano iano ruh.
Ngam mut ban ong ba ki thmu sniew hynrei ba ialade ruh kim tip ba ki dei ki nongkit jingpang.
Namarkata ngan ban jur biang shaphang ki masks, sanitizer/sabon bad physical distancing.
Don napdeng jong phi kiba lah ban kylli, hato ngin hap deng masks ka iingmane ruh? Ka jubab ka long ho’oid, namar ki lah ban don ki asymptomatic napdeng kiba wan Jingiaseng.
Kim shym thmu sniew iano iano, bad kim tip hi ialade, hynrei u virus u la ioh pur lyngba jong ki.
Hynre lada phi la deng mask, phi la lait na ka jingshitom.
Don kiba pyrkhat bakla ba ka jingpang khlam kam lah ban wan rung sha ki iing jong ki bangeit.
Ki seng nongrim na ka jingtah snam langbrot ia ki shawkad jingkhang jong ki iing Israel; namarkata U Angel ka Jingiap u la iaid lait ia kita ki iing.
Kane ka dei shisha ka kambah bakhraw ia ki khun Israel ha Ri Ijipt, bad haduh mynta U Blei u dang leh hi kum kine ki kambah.
Hynrei na ka bynta kaba man la ka sngi, U Blei u maham bunsien ba ki iingjain jong ki Israel ki don ha ka jingma na ki jingpang bad ka khlam.
Dei namar kane ba ki kitab Lebitikos bad Jingkheiñ ki hikai ba kiba ioh ia ki jingpang iabit ki dei ban shong shabar ka ‘camp’ lane shabar ki iingjain jong ki Israel.
Ka paw shai ba ka khlam ka lah ban wan rung shapoh ki iingjain jong ki Israel.
Namarkata U Blei u la dei ban maham ba kiba don jingpang iabit ki dei ban pynjngai ialade na kiwei.
Ha kato ka juk ba ym don dawai dashin kumba mynta, ka jingiada ka dei tang da ka physical distancing.
Ia kitei baroh la kynthup ha ka ‘Holiness Code’ lane ka Aiñ Jinglong Khuid jong ki Israel.
Kaba mut ba uba kwah ban im khuid hakhmat U Blei u dei ban sumar khuid ialade bad iada ialade na ka khlam.
Lada pyniadei ia ka khubor ki kitab Lebitikos bad Jingkheiñ na ka bynta kane ka juk mynta, ki Khristan kiba im khuid hakhmat U Blei ki dei ban ri khuid ialade na ka jingpang khlam da kaba bud ia ki masks, sanitizer/sabon bad physical distancing.
Khatduh, shaphang ka vaccine ban iada na une u khñiang COVID.Ko paralok, hato phi la shim tika? Nga tip ba bun ki para Khasi ki dang ar jingmut la yn shim ne yn ym shim.
Nga kwah ban iathuh ia ka jingiohi jong nga ia ki doctor ki nurse ki ward boy kiba sumar bad ktah ia ngi ki nongpang COVID man ka sngi, hynrei kim lei lei namarba ki la ioh vaccine.
Ho’oid ki phong ki PPE suits, hynrei ka dei ka vaccine kaba ai jingshlur ia ki.
Nga kyrpad phin duwai na ka bynta kine ki shakri kiba kordor U Blei.
Duwai ruh na ka bynta jong ngi ki nongpang.
Nangta ha ka Ri Israel mynta ki la dep ai vaccine ia lajan 100% ki nongshong shnong.
Namarkata ha Israel ym don shuh ki lockdown, hynrei ki la plie ia ki skul, ki ophis, ki iew kumba mynshuwa.
Nga kyntu ia ka jaitbynriew Khasi-Pnar ba ngin bud nuksa ia ka Ri Israel da kaba pdiang paidbah ia ka vaccine.
Ka jingpang ka long kaba shyrkhei, sngew kumban pluh ka shadem.
Ngim dei ban kheiñ sting ia une u virus.
Nga thoh ia kane ka artikl ryngkat ka oxygen mask ha khmut, artylli ki drip ha kti bad ka jingdap shadem (la shah mai ha i nurse ruh).
Ngam lah ban thoh stet, kumta nga hap pynlut baroh shi sngi ban type ha ka mobile phone ia kane ka jingkyrpad ia ka jaitbynriew baieit jong nga: To da sumar, to iada ialade na une U COVID 19.
Kane ka jingthoh kadei kaba la pynmih ha  U Nongsaiñ Hima  bad kala saphriang ha kylleng lyngba ki khubor paidbah.
U Syllad ula pynmih ia kane ka article na ka bynta ka jingmyntoi u paidbah bad ban iakhun iaka khlam COVID-19 daka jinglong tylli  kawei  ban pyndkut iaka kynjri jingpur ka khlam.
Ka District Magistrate, East Khasi Hills District haka sngi Nyngkong katkum ka Epidemic Diseases Act, 1897 bad ka Meghalaya Epidemic Diseases, COVID-19 Regulations, 2020 kala pynbna iaka shnong Wahshnong, Nongshiliang kiba don ha Jongksha kaba hap ha Mawkynrew C&RD Block kum ka Containment Zone bad la pyrkhing ruh iaka jingrung jingmih klumar ki briew na kitei ki shnong ba shah ktah haka khlam COVID-19.
Ka District Magistor kala pynbna ia kane ka hukum hadien bala ioh iaka kaiphod na u Block Development Officer, Mawkynrew C&RD Block bad Medical Officer ba dei khmih iaka Jongksha PHC ba don kiba shah ktah haka khlam COVID-19 kiba la test positive kila iakynduh ia bun ngut ki briew ha kine ki shnong, khlem da bud ryntih iaki adong adit ka khlam COVID-19.
Kumta ban pyndep buddien ia kiba shah ktah bad ban pyndep iaki test la ka magistor kala pynmih ia kane ka hukum containment ban the lakam iaka jingpur ka khlam ha kine ki ar shnong.
Ka hukum kam shah iano iano ban rung ban mih na kitei ki shnong ba shah ktah bad la bthah ba kin shong khop ha iing.
Baroh ki dukan dukdoh la hukum ba kin khang katba dang pynjari iaka Zontainment Zone U Block Development Officer, Mawkynrew C&D Block u peit bad pynthikna ba ki paidbah kin bud ryntih iaka hukum bad kino kino kiba pynkhein iaka hukum kin ngat haka jingshah pynsaja katkum ka kyndon jong ka Disaster Management Act, 2005 and IPC.Ka JPC Market Management Committed kala rai ban khang iaka iew Iaw Chyiap, Jowai haka 7 tarik une bnai.
U Secretary, JPC, Market Management Committee Ma JB Laloo, ula ong na ki daw bym lah kiar, ia ka Iaw Chyiap, Jowai yn khang ha ka 7.05.21(Sngi Iawmusiang).
Wat hadien ba ka plie lad ia ki paidbah ban iadie iathied hadpeng bala pyntreikam iaka kyndon pynjari ban iada naka jingpur ka khlam COVID-19 ha Jowai, pynban la lap ba ki paidbah pyllein pyllein kim bud ryntih iaki adong adit ban iada iaka khlam COVID-19 kaba la pynbor iaki magistor ha Jowai ban hiar sha iew bad pynbna ban khang iaka bynta ka Iawmusiang.
U Magistor Ma Mark Andrew Challam bad u ma Lyngkor Kynjing kila hiar sha iew Iawmusiang, Jowai hadien bala ioh iaka jingujor na ki bor shnong ban jurip iaka jinglong jingman ka iew bad kila lap ba ki paidbah ki pynkhein iaka adong adit ka Khlam COVID-19.
Mar mar kine ki magistor kila la pynbna ban khang iaka bynta ba shapoh ka Iawmusiang tad haduh bala pynbna da kumwei.
Ka District Task Force For COVID-19 For Vaccination, East Khasi Hills District ban pynshlur bad ban ai jingtip khambniah shaphang ka Tika (Vaccination) COVID-19, kala pynmih paidbah iaka thup jingkylli bad jubab ha kaba iadei bad ka jingai dawai tika.
Kine harum kidei ki jingkylli bad jubab ban tip shaphang ka Tika COVID-19: 2.
Nga lah ne em ban ai tika Covid lada nga don jingpangshini, BP, Pang klongsnam, khyllai, cancer etc? 3.
Hato nga lah ban long biej/anna lada nga ai tika Covid 19? 4.
Balei ba haba test, long ‘Positive’, hynrei khlem paw bad don jingpang, kum ka jyrhoh, pang ryndang, baiongkhlieh etc? Hato ka jingpang Covid ka long kaba shu Thok? 5.
Balei ba u briew ba don jyrhoh, pang ryndang, baiongkhlieh u lah ban long Covid ‘Negative’? 6.
Lada nga ai tika Covid 19, kata ka mut ngam kem pang shuh? 7.
Balei ba nga dang hap ban deng Mask hadien ba la dep ai Tika Covid 19? 8.
Kan don jingktah   (side effect) haka met lada nga ai Tika Covid 19? Bad haduh katno sngi kin neh? a.
Jingshit met.
b.
Sngewtlot met.
c.
Kthakhlieh d.
Pang met/ dohksah.
e.
Jingsngewkhriat.
f.
Pang ha ka jaka inject.
Kine ki jingktah ki dei ban jah tang hadien 2/3 sngi.9.
Kum kiei ki kot ba donkam ban rah haba leit ai Tika Covid19? Kawei na kine harum: Adhaar/ Driving License/Pan Card/EPIC MHIS Card.
Passport.
Ophis ID.10.
Hadien ba la dep ai Tika Covid 19, lada nga sngew shitom ngan leh kumno? 11.
Kiei ba dei ban leh ne phikir ha ka por ba don ha ki jaka ai injection? 12.
Katno sien hap ban ai ia kane ka injection bad hadien katno sngi na kawei ka dose ba ar? 13.
Hadien katno sngi kane ka injection kan treikam ne pynmih iaki shipai iada         (antibodies) haka met u Briew? 14.
Balei ba ia ki khyllung khlem ai tika Covid 19? 15.
Hato ka ba ai Tika Covid 19 ka lah ban ktah ia ka jinglong Shynrang/jinglong kynthei jong nga? 16.
Kiei ki test na ka bynta U Covid 19? 17.
Lah ban long ba ki test ki long kiba bakla? Namarba don ki por ba ia uwei u briew shisien test negative bad la test hadien pat positive ne da khongpong.18.
Hato ka jingpang Covid ka ktah tang ia ki ba la rangbah ka rta bad kiba don jingshitom lypa? Ka jingpang Covid ka lah ban ktah ia baroh u briew, naduh khyllung haduh ba la rangbah.
Hynrei kumba long, kiba la rangbah bad ki da don jingshitom lypa ki kham shah ktah bun ha u Covid-19.19.
Kumno lah ban iada na u Covid 19.
Da kaba deng ia ka mask bad tap ia shyntur bad khmut ka ai jingiada ialade bad ia kiwei ruh.
Ban ia jngai kumba 6 phut iwei na iwei katba lah, khamtam na ki briew ki bym ithuh < Ai ia ka tika Covid 19.
Da lehkhuid bad ban sait bad sanitised ia ki kti man ka por.
Bad ban ym ktah than ia ki khmat, khmut bad shyntur.
Kiar na ki jingialang paidbah.20.
Balei ba donkam ban deng Mask bad ban iajngai iwei na iwei? Lada u briew ba kem pang Covid 19 u jyrhoh ne synriah (Sneeze), kane ka pynmih ka jynhaw kaba don lang u khniang Covid ha ki, kiba lah ban pynbit sha kiwei.
Da kaba deng ia ki Mask bad Leh Social distance ka iada bad pynduna ia kane ka jingbit sha lade bad sha kiwei.21.
Hato ka injek tika Covid ka lah mo ban pyn lyngki ia u briew ne ka briew?.
Naka daw ka jingpynkhein ki paidbah iaki adong adit jong u khniang jingpang COVID-19, katkum bala bthah da ka tnad ka koit ka khiah jong ka sorkar jylla la hap ban khang iaka Iaw Thymme kaba don ha Ladthadlaboh, Jowai haka sngi Nyngkong.
U Dorbar Shnong Ladathadlaboh bad ka Jaintia Hills Autonomous District Council (JHADC) kila shim ia kane ka rai ban khang shipor iaka iew tad haduh bala pynbna da kumwei.
U District Magistor, West Jaintia Hills ula pynmih da ka hukum ban khang ia ka iew Iaw Thymme, Ladthadlaboh, Jowai tad haduh bala pynbna da kumwei na ka bynta ban iada ia u paidbah bad na ka jingwan lyngshop ba shyrkhei ka khlam bad ban pyntreikam iaka kyndon pynjari ban iada iaka Khlam COVID-19.
Kino kino kiba pynkhein iaka aiñ kin ngat haka jingshah pynshitom hapoh ka section 51 (b) jong ka Disaster Management Act 2005.
U District Magistrate, East Jaintia Hills District, U Bah E Kharmalki IAS, ula pynbna contaiment area iaka Khliehriat East bad Khliehriat West haka sngi U Blei.
Ia kane ka containment la pynbna katkum ka report jong ka tnad ka koit ka khiah ka district hadien bala kiew ka jingiabit khlam COVID-19 jong ki briew ha East Jaintia Hills District ban pyrkhing iaka rukom ka leit wan lane ka rung ka mih ki briew ha Khliehriat East Bad Khliehriat West.
Kane ka containment kan treikam naduh 5 AM jong ka 4 May (Jymmang) haduh 6 AM jong ka 10 Jymmang 2021.
Ki kam ba shah ban plie dei tang ki essential activities ne ki kam kiba donkam ia u paidbah.
