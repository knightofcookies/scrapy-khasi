kaei bala jia ia u p.
chidambaram haka por ba u long finance minister,shah shim kabu da u khun hi.
bad kam mut ba u chidambaram u shikari tuh,think iala u khun.
Shillong: Lyngba ka jingshlur jong u wei u heprit u ba kyrteng u Jenestar Thongni, u ba dang 12 snem ka rta u la  ioh ban pynlait im ia arngut ki wei pat ki heprit kiba dang rit ka rta na ka jingklang ka ding ia ka iing  jong ki.
Kane ka jingpluh ing ka la jia ha ka shnong Photjaud Rangthong, Mawkyrwat mynta ka sngi ha ka por 10.30 ei ei mynstep katba ka kong Syrpailin Thongni, katba ka dang leit saitjain ka iing jong ka kala pluh bad ha kane ka jingjia ka iing baroh kawei kala julor.
Katkum ki lad khubor kiba la ioh lum la iathuh ba ha kane ka por ba pluh kane ka iing hapoh iing ki don ar ngut ki heprit  kiba dang rit, hynrei da ka jingshlur  jong u hep rit Jenestar Thongni khun jong ka kong Lestina Thongi u ba la iohi ia ka jingkem ding katba u dang wan phai na skul bad mareh ban iarap ia  kine  ar ngut ki heprit.
Da ka jingshlur jong u hep Jenestar ba dang 12 snem ka rta u la lah ban pyllait im ia ki ar ngut ki heprit ki ba don hapoh iing, kane ka jingshlur ka la pyllait im ia ar tylli ki mynsiem.
Na ka liang ki para shnong haba ki la iohi ia kane ka jingklang ka ding, ki la mih ban iarap ban tem ia ka ding, hynrei ym shym la lah shuh ban tem ka ding kala pynjulor lut  ia ka iing bad ia ki jingdon jingem baroh.
Ka jingiap ha China, ka la nang kiew da 105ngut bad haduh mynta ka sngi, kiba iap baroh, ki la poi sha ka 1,770ngut, ong ka khubor sorkar jong katei ka Ri.
Ka National Health Commission, ka iathuh ba ki don 2,048 ngut kiba dang ioh thymmai ia katei ka jingpang bad lyngba katei ka jinglap thymmai, kiba ioh pang  COVID-19, ki la poi mynta sha ka 70,548.
Na kitei kiba iap, la iathuh ba ki don 100ngut kiba iap na Hubei, 3 na Henan bad 2 na  Guangdong.
Lyngba ka jingkhie jong katei ka jingpang, la iathuh ruh ba mynta ka mih ka jing kordit kaba jur ia ki nongri shymprong ha Bangladesh, namar la iathuh ba da ki hajar ton ki shymprong ki la shu pyut kai, namar ba ka China, kam treh shuh ban thied ia kitei ki mar, na ka daw jong kane ka jingpang kynsha ha katei ka Ri.
La iathuh ba ki don 5lak ngut ki nongri shymprong, kiba la duh ka kamai jongki, na katei ka jingkhang shalan ia u shymprong bad kaba shongdor 30 million US Dollar ka jing ia khaii.
U President ka America, U Donald Trump, u ong ba ka long ka burom ba un ioh ia ka kyrdan ba nyngkong duh ha ka  Facebook bad ka kyrdan ba ar, ia U Narendra Modi, myntri rangbahduh ka India.
Katei ka long ha ka jingpaw jongki, hapdeng kito kiba don kyrteng ha katei ka peij.
U President Trump bad ka kurim jongu, ka  Melania Trump, kin sa wan iuhkjat sha India, ha ka 24 bad 25tarik Rymphang 2020, ha ka jingkhot sngewbha U Narendra Modi, myntri rangbahduh ka India.
Ym do don Kam ban wan.
Shillong: Ka Kynhun ialeh kai jong ka Black Memba ha ka liang ki shynrang bad ka kynhun ialehkai jong ka Shillong Labet ha ka liang jong ki kynthei ki la long ki ar tylli ki kynhun ban iohrah ia ka nam lahduh ha ka jing iakhun phainal jong ka lympung ialehkai Basketball ba la tip kum ka ‘Maitshaphrang Knockout Basketball Tournament Mawlai Open, 2020’ ia kaba la pynlong da ka Khasi Students Union, Mawlai Circle ha ka 15 tarik u Rymphang, 2020.
La sdang ia kane ka lympung ialehkai naduh ka 10 u Rymphang, 2020 ha kaba ki don 17 tylli ki kynhun ialehkai na ka liang ki shynrang bad 3 kynhun na ka liang ki kynthei ia kaba la pynlong ha madan ialehkai basketball ha Madan Iew Nonglum, Shillong.
Ha ka jingiakhun na ka liang ki shynrang, ka Black Memba ka la lah ban pynliem lyndang noh ia ka Mawlai Nongpdeng “B" da 89-70 basket katba ha ka liang ki kynthei patde, ka Shillong Labet ka la lah ban pynliem lyndang noh ia ka Seng Samla Mawlai Phudmuri da 55-25 basket.
Ka Black Memba bad ka Shillong Labet kiba la long ki lahduh ha kane ka lympung ki la ioh khur ia ka khusnam da ka song pisa kaba T.15 hajar lem bad ka trophy, katba ka Mawlai Nongpdeng ‘B’ bad ka Seng Samla Mawlai Phudmuri kiba la wan ha ka kyrdan kaba ar ki la ioh khur ia ka song pisa kaba T.10 hajar lem bad ka trophy.
Ia ka nam Promising Player ha ka liang ki kynthei la iohrah da ka samla Lynette Mylliemngap kaba long ka thei ialehkai jong ka Seng Samla Mawlai Motsyiar, katba ha ka liang jong ki shynrang pat la iohrah da u samla Donboklang Marbaniang uba long rangialehhkai jong ka Seng Samla Mawlai Motsyiar kiba la iohpdiang ia ka khusnam da ka song pisa kaba mar 2000 hajar tyngka.
Ia ka nam Most Valuable Player ha ka liang ki kynthei la iohrah da ka Elleenza B.Syiem na ka kynhun ialehkai Shillong Labet bad na ka liang ki shynrang pat la ioh rah da u samla Peter Kharchandy na ka kynhun Black Memba kiba la ioh khur ia ka khusnam da ka song pisa kaba mar 2000 hajar tyngka.
Ia ki khusnam sha ki lahduh la sam da u President barim ka KSU, u Bah Daniel Khyriem uba la long u Kongsan, u Vice President ka KSU Central Executive Committee u Samla Shemphang Lyngdoh Mawphlang uba la long u Symbud Kongsan, u Asst.Secretary jong ka shnong Mawlai Nonglum u Bah P.Kharlukhi uba la long kum u kongsan ba kyrpang bad kiwei kiwei, ong ka kyrwoh na ka seng.
Nongpoh:  Hadien ba la dep ban pynskhem ia ki nongialam ba thymmai ka Seng Samla Nongpoh Pyllun, kaba la long hynnin ka sngi ha Nong poh, kitei ki nongkitkam thymmai, ki la shim ia ka rai rangbah ban iakhun tyngeh halor ka jingwan rung kyrthep ki briew nabar bad khamtam ia ki mynder.
Haba kren sha ki nongthohkhubor, u samla Anthony Suchiang bad Samla Herroi Nongrum, kiba dei ki nongialam ka SS Nongpoh Pyllun, ki la ong ba kum ka kynhun kaba thymmai bad kaba peit ia ka Nongpoh, kaba dei ruh kawei na ki jaka ba la bun ki briew nabar bad dei na kata ka daw kaba la pynlong ia ki ba kin shim da ki lad ki lynti kiba kham tyngeh bad ban phai khmat kyrpang halor ban tehlakam ia ka jingwanrung beain ki briew nabar.
Kum ki nongialam ka Seng Samla Nongpoh Pyllun, ngi don ia kajuh ka jingmut bad kata ka long ban trei na bynta ka bha ka miat hapoh ka imlang sahlang, nalorkata ki la ong ba ki don ruh ia ka jingthmu ban khanglad ia ka jingwanrung beain ki mynder, khamtam eh hapoh ka sor Nongpoh, ka jaka kaba la sdang ban bun ki bar jylla bad ki bym ithuh ithaw.
Namarkata, ka kitei ki nongialam ka Seng Samla Nongpoh Pyllun, ki la pynmih ruh ia ka jingmaham kaba jur ia kito ki trai iing bad ki trai jaka kiba don hapoh u pud u sam jong ka Nongpoh, ba kim dei ban aiwai pathar sha kino kino ki briew kiba suba ba ki dei ki bar jylla lane mynder khlem da pynshisha tikna halor ki jaka ba ki wan ki shong ki sah.
Ki nongialam Seng Samla Nongpoh Pyllun kiba la shah pynskhem ha katei ka sngi, ki kynthup ïa u Samla Anthony Suchiang kum u President, Everest Sylliang, Vice president, Herroi Nongrum Secretary, Asst Secy.
Bobby Lapang, Organizing Secy Ronald Ranee, Finance Secy.
Recordingstar Wahlang, Treasurer Johna Ryntathiang, Sports Secy Anthony Syiem, Environment Secy Lumlang Shylla, Publicity Secy Albert pahsyntiew, lem bad ki dkhot ka Executive Committee ki kynthup ïa u Wanshwa Shylla, u Rilang Shylla, Arson Suting, Nicky Marai, Sumit Wahlang bad u Daman Gatphoh lem bad kiwei.
Shillong: Ka dorbar jong ka Raid Shabong, kaba long hynnin ka sngi ha Siatbakon, ka la shu pulom noh, namar ba ki nongshong dorbar ki sngew pyrshah halor ka jing pynlong ia katei ka dorbar raid, da U Sordar, U bah Biggestson Lyngdoh.
Ka video, kaba la pynphriang ha ki social media, ka iohi, ba ki pulit ki la hap ban synran ia U Sordar, ba un leit phai noh na ka jaka ba long dorbar bad ba un rung hapoh kali, hadien ba ula shah pakhang lynti ha ki nongshong dorbar.
U Bah Arshalson Lyngdoh, Rangbah Shnng Urksew Wahpathaw, haba iakren bad U Rupang, u iathuh ba ia katei ka dorbar, la shu pynlong, khlem da ioh ia ka jing mynjur jong ka Executive Committee bad nangta, u iathuh ba mar ia sdang ka dorbar, U Sordar, ula kynnoh pyrshah ia U Chairman ka dorbar, U General Secretary, U Assistant Secretary ba kim shym la ia trei lang satia bad u bad nangta la iathuh ba ia katei ka dorbar, ula shu long da ka bor lajong jongu hi.
Ym tang katta, la iathuh ruh ba ha ka por ba sdang ka dorbar, la phah soi kyrteng ia ki paidbah ha ka kotsada bad katei ka la nang ialam shuh ia ka jing sngew pyrshah bad ka dei ruh ha katei ka por, ba ka sa mih ka jing pyrshah uba bun, ha kaba ka la mih ka jing bitar ki paidbah bad ki sa ia dawa “Pynwai noh ia ka dorbar, hiar shuki noh", ong biang U Rangbah Shnong.
Haba iakren bad U Sordar Raid Shabong, u iathuh ba ka jing kulmar ka mih hadien ba ula dep kren ma u bad ula aiti sha ki paidbah ban sdang ban iakren.
Hynrei, ula iathuh ba ka jingsdang ia kulmar, ka dei namar ba u phah soi ia ki paidbah kiba wan dorbar, hynrei ha katei ka por, ki  don  kiba la tar ia katei ka kot.
U Sordar, u iathuh shuh shuh ba ha ka jingkren jongu, ula kren ia ka jingshisha bad kata ka long ba ka Ri Raid, ka dei ka ri Raid bad kam dei satia kaba la bat da ki khun long trai, katba kum ka riti ha Raid Shabong bad ula ong shuh shuh ba ka don ka ri raid ha Raid Shabong, ha kaba ki khun ki hajar jong ka raid, ki ia ioh bynta ban ia bam lang, hynrei lada ka sangeh ka jingrep jingriang, jingtrei jingktah, ka jaka ka poi beit sha ka Raid, hynrei la iathuh shuh shuh ba Ki Khun kur long trai, lai kynthei raid shabong  pat ki kam trai ia katei ka jaka.
U Sordar, u iathuh shuh ba u khot ia ka dorbar, khlem ka jing ia sngewthuh jingmut bad ka Executive Committee bad ka daw ka long namar ba kam don shuh ka jing ia sngewthuh jingmut bad ki dkhot jong ka Executive Committee.
“Lada shu khot komiti biang, kam poi satia shaei shaei ruh" ong U Sordar bad u da ong ba u kwah namarkata ban rah beit sha ka dorbar.
Haba pynkut U Sordar, u ong ba wat la ka dorbar hynnin ka sngi, ka la pulom noh, hynrei, u la rai skhem ba un sa khot biang ia kawei pat ka dorbar, wat la haduh mynta ym pat rai satia ia ka tarik.
Shillong:Ka ‘Jaintia Amal gamated Redressal Forum’ (JARF) ka la dawa ia ka Sorkar Jylla ba ka dei ban lum jingialang jong baroh lai tylli ki autonomous district councils (ADC) jong ka jylla khnang ban ujor da ka ‘Review Petition’ ha Supreme Court pyrshah ia ka rai jong ka Supreme Court kaba pyllait ia ka jingtih dewiong ryngkat bad ki jingteh jingkhum kiba khor.
Ka JARF ka la mut ban pynmih ia katei ka jingdawa ha ka jing iakynduh lang bad ki hynniew MLA jong ka Ri Lum ha ka jingialang bala pynbeit ha Orchid Restaurant, Thadlaskein, hynrei tang uwei u MLA ruh u khlem poi satia sha katei ka jingialang wat hadien ba ki nongialam jong katei ka seng ki la ap haduh shi kynta tam ha katei ka jaka.
U General Secretary jong ka JARF u L.S Rymbai u la ong ba katkum ka jingsngewthuh jong ki, ka don ka lad ka lynti ban pyllait ia ka jylla na ka jingteh jingkhum jong ki ain jong ka Sorkar India haba iadei bad ki kam tih marpoh khyndew bad kata ka lad ka lynti ka long ban ujor ‘Review Petition’ pyrshah ia ka hukum jong ka Court bala pynmih ha ka 3 tarik naitung 2019.
Haba phai sha ka hukum jong ka ‘Supreme Court’ u la ong ka ‘Court’ ka la hukum ia u dewiong ba dang sah uba kot haduh 32 lakh 56 hajar 715 metric tons na ki saw tylli ki districts jong ka jylla kata ka East Jaintia Hills District, ka West Khasi Hills District, ka South West Khasi Hills District bad ka South Garo Hills District ba dei ban lilam noh na ka Coal India Limited.
U L.S Rymbai u la ong shuh shuh katei ka hukum ka kren shai ba ka ‘Coal India Limited’ kan rai ka jaka haei ban shimti ia utei u dewiong, ka bai kit bai bah ne ka ‘transportation’ yn siew da ka Sorkar Meghalaya ne ka ‘Coal India Limited’ ne baroh ar bad ia katei ka bai ‘transportation’ yn sa ot na ka dor bala dep lilam ia u dewiong.
Nalor kata ka Sorkar Jylla kan ot ka bai khajna dewiong, ka bai Meghalaya Environmental Regeneration Fund (MERF) lem bad 10 percent sha Coal India Limited na ka pisa kaba la mih na ka jingdie ne lilam ia dewiong, u la bynrap.
Haba iadei bad kane ka phang, u L.S Rymbai u la buh jingkylli, “Balei haduh mynta pat ym pat sdang satia ia ka kam lilam dewiong da ka Coal India Limited?" U la kylli shuh shuh ka sorkar jylla ka leh aiu halor kane ka hukum jong ka Supreme Court? hato ki trai dewiong kin tip ne em ia ka dor ba lilam ia u dewiong, katno bai kali ne transportation katno ka bai khajna katno kata ka 10 percent sha ka Coal India Limited?“Haba kren lyngkot kan don ne em ka ‘transparency’ bad ‘accountability’ namar ka jingot ka long kaba la bun shwa ba kan poi sha u trai dewiong," u la bynrap.
U Bah Rymbai u la kylli balei ka Sorkar Jylla kam iakhun tyngeh ban pynkylla noh ia ka Para 12 A (b) jong ka Sixth Schedule jong ka ‘Constitution’ ka ri India kaba mynta ka long “U President jong ka Ri India" sha u “Governor ka Jylla Meghalaya" un don bor ban khanglad ia ka jingpyntreikam ia kano kano ka ain jong ka Sorkar Kmie ha ka Jylla Meghalaya.
U la iathuh ba kane ka long kaba donkam namar ka Supreme Court ha katei ka hukum jong ka ka long kdew ba kam don kano kano jingteh jingkhum hapoh Sixth Schedule kaba khanglad ban pyntreikam ia ka ain ka Mine and Mineral Rule Regulation Act 1957.
U Nongialam jong ka JARF u la kylli balei ka Sorkar Jylla kam pat dep satia ban shna ia ka mining policy ka mining plan naduh u snem 2014 haduh mynta? kumba ngi sngewthuh mynta ka ‘Supreme Court’ ka la ban jur ia ka jingdonkam jong ka mining policy bad mining plan shwa ba yn ioh tih dewiong biang sa shisien.
Ha kawei pat ka liang, u Chairman jong ka JARF u Helping Phawa u la iathuh ba ki nongialam jong ka JARF ki sa leit shim bynta ha ka ‘Orientation Programme’ bala khot pynlong da ka tnat ‘Directorate of Mineral Resources’ ka sorkar Meghalaya ha ka 17 tarik rymphang 2020 mynta u bnai ha Khliehria.
U la ong ba kin sngap kaei ba kiei ki saintis kin batai halor ka mining plan bad ki lad tih dewiong katkum ka jingstad saian, bad lada ka jingbatai jong ki kam long katkum ka United Khasi Jaintia Hills District (Application of Law) Regulation 1952 na ka liang ka Forum kin nym pdiang satia.
Shillong: Hynnin ka sngi ki pulit ba dei na ka kynhun ANTF ha dien ba kila ioh ia ka jingtip ba ki don ar ngut ki nongkhaii drok kiba leit sha Lum Shnong, kila pyntip sha ki pulit ba don ha katei ka jaka bad da ka jingiatreilang kila ioh ban kem ia kine ki ar ngut ki nongkhaii drok.
Na kine ki ar ngut la ioh ban kurup haduh 3.73 gram u heroin, ia kine ki briew kila leit sha Lum Shnong da ka kali sumo kaba dei ka kali Tourist, na ka liang jong ki pulit kila pynlong ia ka jingtohkit b pyrshah ia kine kiba la shah kem.
Ban ia khun pyrshah ia ki nongkhaii drok na ka liang jong ka kynhun pulit kaba la tip kum ka ANFT kala dang pynkhlain shuh shuh ia ka kynhun syntiat jong ka ban ia leh pyrshah ia kine ki riew sniew kiba la pynjot ia ka imlang shah lang.
Balei ki pulit kim thait ban kem ia u briew juh shi juh.
lait jail te sdang tuh ioh tuh te sdang bad die drug bad tuh.
the law should do something more powerful and strictful for the same guy who commit the same crime…Congrats to the team who arrest this guy he is such a black thorn to the society….
Nongstoiñ:   Ka kur Lyngdoh Nonglyngkien ka la ioh ban pyllait paidbah noh ia ka kot khana pateng jong ka kur kum kawei na ki histori lyngkot ia kaba la thoh da u bah Dmikstar Lyngdoh u ba dei ruh u Secretary jong katei ka kur Ri Khain Lyngdoh Nonglyngkien Maharam Syiemship.
Ha katei ka sngi pyllait paidbah ia katei ka kot ka kur ka la pynlong ruh ia ka jingialang kaba lyngkot ha ka jaka kaba don ia ka Lawkyntang jong ka kur ia kaba la tip ruh kum ka chiew chyllong kaba don ha ka shnong Nonglyngkien ha kaba i kong Isawanda Laloo khliehduh jong ka Southwest Khasi Hills District I la long kum I kongsan bad la synranlang ruh ia I da u bah Manstadi Nongrem President jong Ka Synjuk Ki Rangbah Kur ka Southwest Khasi Hills District u ba la long ruh kum u symbud kongsan ha katei ka sngi.
I kongsan ia la ioh ban pyllait paidbah ia katei ka kot, hynrei ha shuwa katei, I kongsan i la leit ruh ban jngoh ia ki jaka bad ki law kyntang jong katei ka kur kiba kynthup ia ka Kpep Thangbru, jaka pamblang, jaka thungdi sniñ,Chungble, law kyntang bad ki mawnam mawniam jong katei ka kur.
I kongsan haba ai jingkren ha katei ka sngi I la ong “Kham niar ba ngin ioh mad ia kum kane ka kabu ha kaba katba ngi dang ioh sngew ia kita kiei kiei kiba mynshuwa ngi nang iaid ruh ha ki dak ki shin kiba la don kiba long ka dulir jong ka khana pateng ban pynshisha ha ngi kiba ki longshuwa kila ieh ha ngi, bad ka lah long kumba ngi lah poi ne phaidien sha ki hajar snem kiba mynshuwa kane ka la pynlong bangin sngewthuh ia ki khana kiba sani bha namar kata nga ai khublei bad nga da iaroh ruh ia ki khun samla bad ia ki riew rangbah jong ka kur lyngdoh nonglyngkien kiba la wan ban pynpaw ha nga ia ka jingangnud ka jong ki ba ki thrang ban pynsah ban kyntiew ruh ia ka kur lyngba kine ki mati kiba kongsan ki dienjat ki longshuwa manshuwa kiba la buh, katno nga sngewtynnad haba katkum kane ka juk kaba mynta haba ki briew ki beh sha kita ki jingpynroi kiba har rukom pynban phi ka kur phim shem la klet noh ia ki longdien.
Kumba la ong ba u khasi jong ngi um don ia ki jingthoh kaba batai nangno u la wan hynrei haba ka neh ha ki jingkynmaw jong ngi, ka neh ha ki khana tang, ka neh ha ka jingsngew burom jong ngi ia kata ka jingiaid lynti jong u barim bajah bad ka neh ruh ha kine ki dulir kiba ngi iohi pyllein da la ki khmat jong ngi mynta ka sngi, lada ngi peit ia u maw khlem da tip kaei kaba don ha ka khana jong utei u maw u shu long tang u maw kam don jingmut namar u long u bymdon jingim hynrei lada ngi tip ba ia une u maw la buh da kita ki longshuwa halor ki nongrim bapher bapher kum kita ki mawniam mawnam kumta u long uba shnong khia haduh katta katta namar u don ka jingmut kaba khraw".
Haba bynrap I la ong biang, u briew uba tip iala ka khana pateng u long uba eh rngiew bad u long ruh uba sngewshngain namar u tip u wan nango namar kata ia kine kiei kiei kiba phi la leh ki long kiba donkam tam ha duh katta katta khamtam ia ngi kiba hapoh ka bri u hynniewtrep bad I la ong ruh ba i la iohi ia ki jaka jngohkai kiba bun jaid hynrei kane ka jaka jong phi ka long ka jaka jngohkai kaba pher na kiwei pat namar nalor ba ka don ia ki jaka jngohkai kiba itynnad bha ka don lang ruh ka khana halor kine ki jaka jngohkaiHa katei ka sngi hadien ka jingialang ka kur ka la ioh ruh ban pynieng biang ia katto katne tylli ki mawbynna jong ka kur bad ki kur kiba na kylleng kylleng ki la wan ban iashim bynta lang ban sakhi lang ia katei ka sngi kiba kynthup ruh Ia u bah Wallam Syiemiong Shnongknor ka Synjuk Seng Samla Shnong ka Southwest Khasi hills District kiwei kiwei ki riew rangbah jong ka thain.
Nongpoh: Ki nongialam ka Meghalaya People’s Social Organization (MPSO), Central Body, hynnin ka sngi Saitjain ki la hiar sha ka Khanapara, na ka bynta ban leit wad jingtip bad kylli pyrthew na ka Kong I.Lynshing, President ka Border Welfare Committee, kaba la shah ktah kti ha u wei u bar jylla bad uba pyniaid ia kawei ka Dhaba, ha kaba na ka liang ka MPSO, ka la pynrem jur halor katei ka jingjia bad kaba la kyntu ruh ia ki bor ka Ain ba ki dei ban thwet bad kam ia utei u Bar jylla.
Haba iadei bad katei ka jingjia, na ka liang ka Kong Betty Jyrwa, President ka MPSO, ka la ong ba kum ka seng ki Longkmie, ka dap da ka jingsngewkhia haba iohi ba kum kitei ki jingjia shah ktah ktia ia ki Longkmie bad kata ruh ba ki thmu ban leh ia ka kam kaba wanrah ia ka bha ka miat hapoh ka shnong ka thaw.
Haba iakynduh bad ka Kong I.Lynshing, ngi la ioh shibun ki jingtip halor ki kam beain ia kaba la leh da utei u bar jylla, kata ka long ba u ju wanrah ia shibun ki kam kiba pynsniew ia ka imlang sahlang bad uba ju pynlong pat ha Khnapara kaba hap hapoh Meghalaya.
Kum ban shu pynkynmaw, ba katei ka Kong I.Lynshing, ka la shah ktah kti ha u Babli Boro, mynha ka 13 tarik u bnai, kata ha ka por kaba maka lem bad ki longkmie jong katei ka shnong, ki dang thmu ban leit khynra ia ka Dhaba jong, ia kaba la suba jur ba ka dei ka Dhaba kaba la pynlong kum ka ktem Awria.
Shillong: Ka Meghalaya High Court kan shim bishar mynta ka sngi,  ia ka mukot duma duma ba la ujor da u CEM barim ka Khasi Hills Autonomous District Council (KHADC) bah Latiplang Kharkongor pyrshah ia ka jingpynjari da ka Administrator Rule (AR) ha KHADC da u Lat ka jylla.
Ha ka jingshisha, la pyntip ba ka High Court ka la buh ban shim bishar ha ka sngi Thohdieng ba la dep hynrei namar ba ka don ka jingialang ki nong said ain, la pynkynriah noh.
Lah ban kdew ba u CEM barim ka KHADC u Latiplang u nongialam ka United Democratic Front (UDF) u la leit ban mudui sha ka ing bishar High Court ka jylla Meghalaya halor ka jing shah pynjari ‘Administrator Rule’ hapoh ka KHADC.Shwa ban AR, 4 ngut ki Executive Member (EM), kila ioh ia ka jingmynjur na u Lat hadien ba la bthah ka High Court, Meghalaya na ka jingujor u bah Latiplang hynrei shwa ba kin sdang tare ia ki kam, la pynjari noh da ka AR da u Lat lyngba ka jingai jingmut ka sorkar jylla.
Kumba shu pynkyn maw u Lat ka Jylla u Tathagata Roy ha ka 7 tarik Rymphang 2020 ula mynjur ban pynjari da ka synshar ‘Administrator Rule’ ha Khasi District Council hadien ba ka sorkar Meghalaya ka iohi ia ka jingiaknieh bun paid hapdeng ka United Democratic Alliance (UDA) ba lam khmat da u Teinwell Dkhar bad ka UDF ba lam khmat da u Latiplang Kharkongor.
Na ka liang u Latiplang Kharkongor lyngba ka jingmudui hapoh ka ‘Meghalaya High Court’ u la pynpaw ia ka jingbym hun ia ka jingpynjari AR hapoh ka KHADC.Shillong:  Ka kynhun Iawpaw Adventures & Tourism Association (IATA) ka ba dei ka kynhun ka ba shim khia ban sumar ia ka krem Mawtynhiang bad ruh ban kyntiew ia ki jaka jngoh kai pyrthei ne ‘Tourism’ hapoh u pud u sam jong ka shnong Nongbah bad marjan ka la kyntu ia ka sorkar Meghalaya ban phai lem sha ka thain na ka bynta ban ai jing iarap na ka bynta ban kyntiew ia ka thain ha ki kam jngoh kai pyrthei ne ha kiwei pat ki bynta ban wanrah ia ki kam pynroi hapoh ka thain.
Ka shnong Nongnah ka don hapoh ka South West Khasi Hills District jong ka jylla Meghalaya bad ka don ha ka lynti ban leit sha Ranikor.
Kane ka shnong ka la paw bha ka ka jing rep ia u sohniamtra bad ka don ruh ki krem mawshun ki ba jrong tam ha ka ri India bad pyrthei baroh kawei.
Ka krem “Mawtynhiang" ka ba don halor u Lum Iawpaw hapoh ka South West Khasi Hills District jong ka jylla Meghalaya ka lah ban dei ka ‘Sand Stone Cave’ ka ba baheh tam ha pyrthei baroh kawei.
Ia ka krem la plie na ka bynta ki paidbah ha u snem 2018 hadien ba dep leh ia ka ‘mapping’ da u Brian D.Kharpran Daly lem bad ki wei pat ki stad rung krem na ka kynhun Meghalaya Adventurers’ Association (MAA).
Ia kane ka krem la lap nyngkong da u Brian D.Kharpran ha u snem 2000 bad la leit ban jurip bad ban leh ‘mapping’ ha u snem 2002 bad lyngba ka jing thew la lap ba ka krem long kumba 3.15 km ei ei ha ba dei bad ka jing jngai bad la iathuh ruh ba kane ka krem ka lah ban nang jylliew shuh shuhIa kane ka krem ka ba don ha jrong u Lum Iawpaw la pyniaid da ka kynhun Iawpaw Adventures & Tourism Association (IATA), Nongnah ha ka jingialam jong u Poland Kharija.
S.Ramsiej Vice President, S Thongi kum u Project Secretary bad u S.Langte u Secretary ka Association.
Ka IATA ka dei ka kynhun ka ba shim khia ban sumar ia ka krem Mawtynhiang bad ruh ban kyntiew ia ki jaka jngoh kai pyrthei ne ‘Tourism’ hapoh u pud u sam jong ka shnong Nongbah.
U S.Langte u ba dei u Secretary ka IATA u la iathuh ba naduh ba sdang ban plie ia kane ka krem, ka thain bad ka shnong baroh kawei ka la sdang ban sakhi ia ka jing wan tuid ki briew ba na bar ka jylla bad na bar ri na ka bynta ban wan peit ia ka jing itynnad ka shnong Nongnah.
U la ong ruh ba ka jingplie ia ka krem thymmai ha ka shnong ka long ka jingkyrkhu kaba khraw ia katei ka thain baroh kawei namar ka long ban pynpaw ia ka jin itynnad ka shnong sha ka pyrthei baroh kawei.
“Naduh ba la seng ia kane ka kynhun ‘IATA’ ka seng kam pat ju ioh jing iarap lait noh ia ki top um bad ki painkhana na ka ophis treikam jong ka SDO, wat la ngi la thoh bun sien sha ka tnad ba dei khim ia ka kam jngoh kai pyrthei ka jylla Meghalaya’ u la bynrap.
U S.Langte u la ong ruh ba ka shnong Nongnah lem bad kiwei ki shnong marjan ki donkam bha ia ka jing iarap na ka sorkar Meghalaya na ka bynta ban kyntiew ia kam pynroi hapoh ka thain kum ha ki kam khaii pateng, ki kam pynroi, ki surok, ki lynti iaid kjat, ka pule puthi bad kiwei kiwe de.
U la iathuh ruh ba lyngba kane ka jing plie ia ka krem Mawtynhiang ka la iarap shibun ia ki paidbah ka thain ban ioh kamai bad ki la don kumba 2500-2600 ngut ki briew na India bad na bar ri ki ba la poi ban wan jngoh ia ka jing itynnad ka thain.
Na ka liang u Poland Kharija u la ong ba ka shnong Nongnah bad u lum Iawpaw naduh ki por myn hyndai ki ju don ki khanatang bad kane ka la pynpaw lyngba ka jing don bun tylli ki krem ki ki kroh hapoh une u lum.
Ka ka la kyntu ruh ia ki briew ki ba thmu ban wan kai sha Nong nah ba kin burom ia ka rai jog ka seng ka ba kim dei ban pyndonkam plastic, kim dei ban bret jakhlia, thang khlaw hapoh ka shnong.
Na ka liang ka la pynpaw ba ki long ki ba kloi ban pdiang ia ki khynnah pule ne ki stad ‘scientist’ na ka bynta ban pule bniah ne leh ‘research’ ia ki jing don jing em hapoh ka krem Mawtynhiang.
Shillong: Ar tylli ki sengbhalang ka CoRP bad HYC ba la ialam da u Bah Bandary Ryntathiang, President ka CoRP bad bah Jason Mawlong Vice President HYC Ri Bhoi ha ka sngi Saitjain kila jngoh ia ka NEPA Dhaba ha Khanapara kaba la mih ka jingkulmar haduh ba kawei ka longkmie ba la ithuh kyrteng ka kong Demdem Lynshing ka la shah ktah kti ha u bar jylla.
Ki la iakynduh ruh ia u Rangbah shnong Khanapara, Bah Jerimy Lyngdoh ryngkat ki nongialam ka Seng Longkmie Khanapara bad kyntu ban i kren sngew thuh jingmut ryngkat ka dorbar shnong, ki seng longkmie bad ka Kong Demdem Lynshing ban ia treilang ban wan rah ia ka suk ka sain hapoh shnong poh thaw khamtam ha ki thain khappud ba bun briew na shabar ki wan ban shim kabu bad leh ia ki kam siew.
Ki nongialam jong ki ar seng ki la kyntu ruh ia ka shnong ban khang noh ia katei ka Dhaba, katba ka jingtohkit ka dang iaid shakhmat, bad na ka liang ka shnong ruh ryngkat ka seng longkmie ki la kubor ban khang noh ia ki dhaba ban lait na kam awria.
Ha katei ka jingkynduh na ka liang ka seng longkmie ka la kubor ba katei ka Dhaba ka lah ban dei ka ktem awria, namar kam long kaba bit ba biang ban ia bam ia dih kum kiwei ki dhaba bad ki la shu pynlong kum ka ktem ban leh ia ki kam jaboh kiba long pyrshah ia ka imlang sahlang.
Ka seng longkmie ka la ioh ruh ban bat lai ngut ki kynthei ha katei ka sngi ba jia,  ki la ong bad pynshai ba u trai jong katei ka dhaba ym don jingtip eiei ia katei kam awria, namar ula ai wai noh sha kiwei ki briew pyniaid bad pynlong kum ka ktem awria hapoh shnong.
Halor kane ka jingjia, na ka liang ka kong Demdem Lynshing ka la ujor ejahar pyrshah ia utei u briew ba shah kynnoh ktah kti, bad ki pulit ki dang thwet ia utei u briew uba la phet rieh.
Kham shwa ki nongialam jong kitei ki ar seng ki leit ban kynduh ia u OC jong ka Khanapara bad kyntu ia u ban kem ia utei u briew ba ka jrong kti ia ka longkmie.
Halor katei ka jingjia na ka liang u OC ula iathuh ba ki dep ban register case pyrshah ia utei u briew hadien ba la ioh ka jingujor na ka kong Lynshing bad ki dang pynlong ka jingthwet ban ioh kem ia utei u briew.
Shillong:  U MLA ka BJP na South Shillong u bah Sanbor Shullai ha kane ka sngi Saitjain ula pynlong ia ka jingjurip ia ki kam pynroi bad ki skhim ba pyntreikam ha ka konstitwensi jongu, kaba la kot sha ka 7.51 klur tyngka.
Ia ka jingjurip la synran lang ki dkhot ka MCIC 19th South Shillong Constituency na ka bynta ka jingpyntrei ia ki skhim ba dei na sorkar pdeng bad sorkar jylla, kiba pyntreikam ha Shillong Cantonment Area bad ha Shillong Municipal Area.
Ki skhim ki long ka jingshna ia ka surok, lynti iaid paidbah, ki nala, ki skhim sam umbam umdih, ka jingshna ia ki ïing dorbar, ki park khynnah, jaka ap kali, ki ding jingshai bad kiwei.
La sdang ia ka jingjurip na Red Cross Lower Laban bad krih kylleng ki jaka ba la synrang lang u bah Edward Kharwanlang-Rangbah Shnong, Laban, bah Joy Rynjah-Secretary Dorbar Shnong Laban bad ki dkhot ki Dorbar Shnong, kong Amelia Swer-Secretary Indian Red Cross Society lem bad ki ophisar ka PWD Department, Shillong Municipal Board bad MePDCL.U bah Sanbor ula pynpaw ia ka jingsngewnguh ia ki dorbar shnong, ki tnad sorkar, ki paidbah bad ki trai jaka, kiba la ai ka jingkyrshan na ka bynta ban wanrah ia ki kam pynroi ha ka konstitwensi.
Jowai:Kawei ka longkmie jong ki 7ngut ki khun, ka la shah shoh, ha la u jong u kurim haduh ba kan da duh noh ia la ka jong ka jing im.
Kane ka jingjia ka lawan jia ia kawei ka longkmie, kaba la tip kyrteng kum ka kong Iaineh Papeng 52snem, na ka shnong Nongryngkoh, West Jaintia hills kaba hap ha poh Saphai outpost.
Kane ka jingjia, ka la jia myn ha ka miet jong ka 27tarik mynta u bnai ha ka por janmiet.
Katei ka longkmie, ka la shah shoh, ha la u jong u lok u ba latip kyrteng kum u Marbuh Pakem 39,40snem; uba dei na katei hi ka juh ka shnong.
Hadien ka jingiashong jongki kaba la 7snem kynthih, (kat kum ka jingiathuh jong kawei na ki khun jong katei ka longkmie), utei u kpanah jong ki, u ju mlien ban shoh ban dat ia katei ka longkmie, na ka por sha ka por; hynrei na ka daw ka jingbyrngem byrsit jong u tei u kpa nah, kitei ki khun bad ki marjan marpa kim ju don ba nud ban ujor sha ki pulit.
La ong ruh ba u tei u Marbuh, u la shoh la dat ia katei ka longkmie, da kaba kyrdem pakhuh, na ki bynta jong ka khlieh bad u la sangah ia katei ka longkmie ha ka kynroh, haduh ba katei ka longkmie ka la jur ka jingphlei jong ka snam, na ka bynta ka khmut, shyntur bad u la tyndung ruh da ka dieng thang na ka shyntur; kumta haba u khun bad katto katne, ki la iohi ia katei ka jingjia kim shym la nud ban iarap ne leh eiei ia la ka jong ka kmie, namar ba u la sei da ka tari bad byrngem ia ki.
Te kumta katto kane ngut ki la phone ia kawei na ki khun ba ka kmie jong ki ka la kyllon ha madan.
Ha ka sngi ba bud kata ha ka 28tarik ha ka por kumba 3.30 mynstep, ba ki khun jong ka tei ka long kmie bad katto katne ngut kiba ha iing ki la pynkit ia katei ka longkmie sha Ialong civil hospital, na ka bynta ban ioh jingsumar, hynrei na ka daw bym don ki tiar iarap ki la phah sha Mission Hospital Jowai bad hangtei ruh kim lah ban ai ka jingiarap, te ki la phah ban rah noh sha Civil Hospital, Shillong bad hangtei ruh kim lah shuh ban sumar ki la wan kit noh sha NEIGHRIMS Hospital, hynrei ka la khlad noh mynta ka sngi, ha por 6:30mynstep.
Haba kren sha ka nongthoh khubor ka khun jong katei ka longkmie, ka la bynrap shuh shuh, da kaba ong ruh ba ka jingshah shoh shah dat jong katei ka longkmie, ka long na ka daw ka jingshoh khawiang jong utei u panah jong ki, ha kaba u ju mlien ruh ban tuh ia ka pisa jong katei ka longkmie bad haba katei ka longkmie ka ju kren ia kata, u ju sei bad pynap da ka tari bad byrngem ruh ia ka da ki ktien laiphew jait laiphew rukom.
Na ka liang jong ka kong Agnes Kharshiing, kaba long ruh ka President jong ka CSWO, ka la pyntip sha ki bor pulit bad marmar hi ki pulit jong ka West Jaintia hills, ki la leit ban kem noh ia u tei u nongleh kam bymman.
Shillong: Ki paidbah nong shong ka shnong ka shnong New Jirang RiBhoi District ha poh ka jing ialam u bah Dimanwel Thangkhiew u Chairman  ka Dorbar New Jirang ryngkat ka jing ia trei lang ka RBSU Jirang unit, ki la mih paidbah ban pynkhuid iaka jaka ba la mang ban shna iaka ja ka ai jing sumar lane ka PHC hapoh ka shnong jongki.
Kane ka jaka kaba heh 2 acre kaba la ai sngewbha da  I riew shimet I bym shem la kwah ban pynpaw kyrteng ialade.
Ia kane  ka jaka la ai sngewbha sha ka tnat ka koit ka khiah, na ka bynta ban shna ban iaka jaka ai jingsumar na ka bynta kane ka thain, namar ha kane ka jaka ym pat don ka jaka  sumar ka ban ai iaka jing shakri kaba pura ia ki nongshong Shnong kane ka thain.
Ki nong ialam shnong ka New Jirang ki la pynpaw ka jing sngew nguh iaki trai kane ka jaka kiba la noh synniang ia kane ka jaka kaban long ka jing iarap kaba khraw iaka ki nong shong shnong ka thain  Jirang  bad ki kyrmen ruh ba hadien ba la dep ia ka ne ka jingtei kan ai iaka jing shakri kaba pura iakane ka thain bad kan pynsuk ruh iaki nong pang kiba ju leit ban beh dawai naduh  Nongpoh lane Assam haka por ba shitom.
U Arvind Kejriwal, ula bam smai biang ha ka sien kaba lai, kum u myntri rangbah ka Jylla rit ha Delhi, ha kaba ula bam smai ha madan Ramlila.
Hadien ba ula dep bam smai, ula pynpaw ba u kwah ban don ka jing ia trei lang kaba jan bad ka sorkar India bad u kwah ba U Narendra Modi, myntri rangbahduh ka Ri, ba un kitbok lem, na ka bynta ban pyniaid beit iaid ryntih ia ki kam ki duk ha ka Jylla Delhi.
“Nga la khot sngewbha ia U Myntri rangbahduh, na bynta kane ka jingbam smai, hynrei, um shym la wan satia, lehse u don ha ka jingbunkam ha kiwei pat ki kam" ong U Kejriwal.
U Kejriwal, u iathuh ba ula map ia ki nongialeh pyrshah jongu, kiba la kren bein ia u, ha ka por ialeh elekshon bad u da ong ruh ba kane ka elekshon ha kane ka sien, kam dei ka jingjop ia u, hynrei ia uwei pa uwei u nong Delhi.
“Ka elekshon ka la kut bad kam pher, la phi vote iano iano, tangba baroh ki nong Delhi, ki dei  ha ka iing jongnga.
Ngan trei beit shakhmat, khlem da peit ia ka jingsngew liang sain pyrthei, sngew niam, sngew jait bynriew.
Ngam dei tang u myntri rangbah ka seng AAP, hynrei nga dei u myntri rangbah, ia ka seng BJP, Congress bad ia baroh" ong U Kejriwal.
Shillong:Ka jinglah jong ka Dorbar jong u Syiem ka Hima Mylliem, lyngba u Myntri ba peit ia ka khuid ka suba ia ka Iewduh, ban pynkhuid ia ki synrum ki niut kiba la mih ha ki slep kiba don ha jrong jong ki dukan, mynta lah bun bun bnai ka la pynlong ia kiba bun ki nongshong dukan ha Iewduh ban ai ka jingkhublei ia ka Dorbar Hima Mylliem hi baroh kawei.
Ha jingiakynduh bad ki lad pathai khubor mynta ka sngi, na ka liang jong ki nongshong dukan bad kiba shong ha Iewduh ki la pynpaw ka jingai khublei ia u Syiem bad ka Dorbar Hima hi baroh kawei ba ki la lah shisha ban tehlakam ia kane ka jingleh jaboh jong ki dukan ki bym ju pynkhuid satia ia ki nuit kiba la mih hajrong jong ki dukan mynta la bun bun snem.
“Mynshwa haba ki nongthied nongpet kiba wan sha Iewduh ki ju ud ba ki jaw ki um jaboh najrong jong ki slep ki dukan bad kumjuh ruh ki nuit ki nier, hynrei mynta lah iohi ba kane ka la jah naba ka Hima Mylliem ka la lah ban shim khia ban pynbor ia ki trai dukan ban pynkhuid lut phar ia ki nuit kiba don ha jrong jong ki dukan lyngba ki jingpynmih ki hukum bad ki jingmaham ba manla ka por bad kumjuh ruh lyngba ki jingpynbna bad ki jingkhot hajir ia ki trai dukan ki bym suit niew ia kine ki jingbthah," ong ki nongshong dukan ha Iewduh.
Ki la iathuh ruh haba peit mynshwa sha jrong jong ki dukan la iohi kum ki khlaw hynrei mynta pat ki la khuid bad ha kaba iadei bad kane ki la ai ka jingkhublei ia ka Dorbar Hima Mylliem hi baroh kawei.
Ha kaba iadei bad kane, ha kawei pat ka liang haba ia kren pat bad u Myntri ka Hima Mylliem uba peit ia ka khuid ka suba (Sanitation) u Myntri War Tynghah ula ong ba watla ki nongshong Iew ki la ihun ia kane ka jingleh ka Hima Mylliem, hynrei na ka liang ong u pat un dang iai buddien naba dang don sa katto katne ki dukan ki bym pat pynkhuid satia ia ki jaboh wat hadien ba la maham da ka Dorbar.
“Wat la don kumba 90% ki dukan kiba la pynkhuid, hynrei dang sah sa kumba 10% kiba nga dang hap ban buddien bad lada lap ba kim pat pynkhuid satia ym banse ban shim ia ki stall nombar jong ki dukan bad ban khot hajir ruh ia ki trai dukan sha Iing Dorbar bad kumta na ka liang jong nga ka kyrpad ia kito ki bym pat pynkhuid ba kin sngewbha ban shim khia ia kane ka jingbthah khnang ba kin lait na ki jingeh hadien habud," ong u Myntri War Tynghah.
Na ka liang jong u, ula maham ruh ia ki kontraktor kiba pyntrei ia kino kino ki kam ha Iewduh ba kim dei satia ban bret ia ki jaboh sha kiwei pat ki jaka ne kiba pynjaboh pat ia ki jaka jong kiwei ne kino kino ki kontraktor kiba pyntreikam ha Iewduh kiba trei ha jaka jong kiwei ba ki dei ban pynkhuid noh ia ki jaboh ym dei ban pashat ia ki jaboh sha kiwei bad kum ia kine lada lap ba ki leh ne trei torti yn hap khot hajir sha Dorbar.
“Mynta ki nongshong iew ki la pynpaw ia ka jingkmen naba lah khuid ki jaboh bad ki nuit ba mih hajrong jong ki slep dukan bad ka jingtuid ki um jaboh ruh ka la duna bha bad kane kan sa pynsuk ia ki nongwan thied hapoh Iewduh bad kumba ka long mynta lah jan baroh ki slep hajrong jong ki dukan ki lah khuid, hynrei dang sah sa katto katne ki bym pat pyndep ia ka jingbthah bad kum ia kine ngan iai buddien bad lada kim kohnguh ngin hap khot hajir, namar kidei ban sngewthuh ba ki im jakpoh na Iewduh bad ka la long kum ka pliang ja jong ki, kumta ki dei ban long kiba leh khuid khnang ban lah khring ia ki briew kiba nabar ban wan jngoh ia ka Iewduh," ong u Myntri War Tynghah.
Ha kane ka sngi na ka liang jong u, ula leit ruh ban peit ia kiba bun ki dukan bad ha kane ula lap shisha ba bun na ki dukan ki lah pynkhuid lut ia baroh ki niut kiba mih ha jrong jong ki slep dukan bad ula kyntu ruh ia kito ki bym pat pyndep ia ka kam ba kin bud ia ki nuksa jong kine kiwei pat kiba lah dep ban pynkhuid ia ki dukan jong ki.
Shillong: Ha ka sngi sait jain kawei ka trok, kaba ym lah ban ioh ia u number plate namar ka jing julor lut na ka jinghap jong ka sha riat bajrong kaba don ha Sohkha, Dawki War Jaintia.
Kane ka trok ka dei kaba kit ia ki snieh jong ki masi bad ki muid ha kane ka jing jia arngut ki rangbah briew ki la khlad noh ha shen kiba lah ban dei u nongniah kane ka trok  bad u nongbud jong kane ka trok.
Lyngba ka jing iarap ki bor pulit bad ki riew paidbah la lah ban sei kham kloi noh ia ka met jong kine arngut ban leh iaka ba donkam.
Ia ka daw ba thikna jong ka jinghap kane ka trok ym pat lah ban tip bad ki pulit ki dang pynlong ia ka jing tohkit halor kane ka jingjia.
U Anand Mahindra, uba dei U Chairman jong ka Mahindra Group, ula thoh ha ka twitter jongu, da kaba u ong “Une u briew, u don ia ka sap ban leh bha ha ka jing ialehkai athletic.
Lada U Kiren Rijiju, u ai jinghikai ia u, ba un mareh ha ka jing ia mareh kaba shi spah metre ne ngin pynlong sa kawei ka Kambala, ka ban long hi kum ka jing iakhun Olympic.
Katba ka jia, tangba ngi kwah da ka takma ksiar U Srinivasa".
Katei ka jingthoh U Mahindra, ka dei hadien ba ula iohi ia ka video, kaba U   Srinivasa Gowda, ula mareh ha ka jingjngai kaba 100metre, tang ha ka 9.55 sekhon.
U Srinivasa, u dei uba na Moodabidre, Karnataka.
Na ka liang U Kiren Rijiju, ha ka tweet jongu, ula ong “Ngan sa khot ia U  Srinivasa Gowda, ba un shah hikai ha ki nonghikai jong ka SAI.Ki don bun ki bym tip satia ia ka jing ialehkai Olympic lem bad ka jingdonkam jong ka jingbiang jong ka met ka phad.
Ngan pynthikna ba kin nym don satia kiba bit ba kin nym ioh ia lad ban pyni ia la ka jong ka sap".
U Gowda, uba 28 snem ka rta, ula paw nam bha haba la buh ia ka video jongu, ba u mareh haduh 100metre ha ka jingialehkai Kambala, kaba u briew u ia mareh lang bad ki muid.
Ka North Korea, ka la siat iap ia uwei u nongpang, uba don ia ka jingpang corona bad ka daw, ka long namar ba u iaid ha ki jaka paidbah, ong ka khubor.
La iathuh ba utei u briew, ula ioh ia katei ka jingpang, hynrei, ula leit ban sum, ha ka jaka sum paidbah.
La kem ia utei u briew bad la siat iap noh, ong ka khubor.
Ka khubor na South Korea, ka iathuh ba utei u dei u nongtrei sorkar, ula ngat ia ka jingpang, namar ba u leit sha China.
Shillong: U Bah Prestone Tynsong, National Vice President jong ka National People’s Party (NPP), ula iathuh ba katei ka seng, kam pat pyrkhat eiei satia ia u kandidet, na ka bynta ban pyn iakhun ia ka shuki Rajya Sabbha, ka ban sa long shen ha ka Jylla.
Haba la kylli, halor ka kyrteng jong U Dr WR Kharlukhi, uba dei U President jong katei ka seng ha ka Jylla, uba la kyntait ban iakhun ia katei ka shuki MP kaba tang kawei na ka Jylla Meghalaya, U bah Tynsong, u ong ba ka jing kyntait kam pat mih, namar ba ka seng ruh kam pat iakren hi ia ka kyrteng jong utei u rangbah.
U Bah Tynsong, u iathuh shuh shuh ba ka la don ka jing ia mynjur hapoh ka kynhun MDA, ba ka shuki Rajya Sabbha, kan leit sha ka NPP, tangba ia u kandidet, uba ki ia mynjur, yn hap ban ioh ruh ia ka jing mynjur lang jong ka kynhun synrop ha ka sorkar, ka Meghalaya Democratic Alliance (MDA).
Mano ba shong thait.
Ki shipai jong ka America, ki la lap ia ka jingstad thymmai ha kine ki sngi bad kata ka long ban siat iap ia u briew, uba donkti ha ki kam pyntriem, tang da kaba peit thuh ia ka jingkhih jong u klongsnam jongu.
Katei ka dei ka tiar, kaba ki la ai kyrteng Jetson, kaba la shim nuksa na ka cartoon telebishon, ka lah ban ithuh da kaba scan ia u briew, na ka jingjngai kaba da ki spah phut eiei bad hadien ba ki la thikna ia utei u briew, ba u dei uba ki dei ban pyniap, kumta ki sa siat pyniap da u drone lane da ka suloi.
Katei ka dei ka jingstad jong ka  Pentagon, ha kaba ki kwah ban pynurlong ia ka phlim cartoon  Jetson, kum kawei na ki buit ialeh pyrshah ia ki nongshun.
Haduh mynta katei ka jingstad, ka lah ban thwet ia u nongshun, ha ka jingjngai kaba 650 phut, wat la ka lah ban kham jngai shuh, na katei kaba la ioh jingkhein ia mynta.
Ka bor jong katei ka jingstad ka long ba ka jingsiat pyniap ia u briew, ka dei da ka laser lane ka ding, ka bym iohi satia ba kan iaid da ki khmat briew, hynrei ka her stet shibun bad ka siat beit na ka bynta jong u klongsnam bad shisien ba la thew ia uno uno u briew, kan nym lait satia, wat lada ka dei ba u don ha ka kynhun kaba ia bun briew ruh, namar ba katei ka jingsiat kaba da ka laser, kan rung beit thik ha utei uba la dep thew da u drone lane da ki suloi jong kane ka juk.
La iathuh ba ka Jettson, ka dei kaba la duriap la bun bun snem bha bad katei ka la sdang ban urlong, katba kum ka jingstad kaba thymmai jong kane ka juk.
Ka China, ka la sdang ban synreit dawai pyn iap khniang ia baroh ki kot tyngka, kiba don hapoh Bank, ha kaba la shim ba katei ka dei kawei na ki lad ban pyniap ia ki khniang jingpang jong ka  jingpang kynsha ka coronavirus (Covid-19), kaba la pyniap mynta ia  1,666 ngut ki briew.
Ki Bank, ki pyndonkam da ka jingkhluit jong ka ding ha ki kot tyngka ban pyniap ia ki khniang, lane kaba ki tip kum ka  ultraviolet light bad hadien kata ki sa buh ha ka synduk buh pisa kaba skhem bha, na ka bynta 14 sngi kynthih bad kin sa pyllait na bynta ka jingdonkam ki paidbah.
Ka jingpang Corona, ka la pyniap ia  66,492 ngut ki briew ha China bad ka la saphriang ha ki ar dorjon tylli ki ri.
Ki dukan die dawai ha baroh kawei ka ri, kim don shuh mynta ia ki jing tap khmut, namar ba ka jur bha ka jing ia thied ki paidbah, naduh ba ka sdang katei ka jingpang kynsha.
U Fan Yifei, deputy governor ka central bank ha China, u iathuh ba la bthah ia ki Bank, ba kin pyllait noh nangne shakhmat, da ki pisa thymmai, ban khanglad ia ka jing saphriang katei ka jingpang, kaba lah ban dei ruh lyngba ki kot tyngka.
Naduh ki spah snem mynshuwa, ki jingdengksiar ki long ki bynta ba kongsan ban pynitynnad ia u briew khamtam iaki kynthei bad kat nangiaid ki sngi ki snem bad ki jingkylla haki jingmut jingpyrkhat, wat ki shynrang ruh ki jied ban deng ksiar.
Na baroh ki jait jingdeng, ki jingdeng bala shna naki ksiar bad rupa kidei kiba la pyndonkam bun tam daki paitbah.
Ki diamond ki lah ban dei ki jingdeng kiba jan tam bad ki kynthei, hynrei ki jingdeng ksiar kidei ki jingthrang ki bym ju kut.
Naduh ki sohshkor ne khoila, ki kpieng, ki sati bad kiwei kiwei de ki jingdeng, khambun naki kynthei kin jied  iaki ksiar ban iaki diamonds ha kano kano ka por.
Kam dei eh naki jingitynnad jongki jingdeng hynrei namar ki daw  kiba la ioh lum jingtip naduh ki por hyndai.
Ki stad wadbniah ki iathuh katkum ki jingioh lum jingtip jongki hapdeng ki jingpule bniah bala pynbeit ban sngewthuh iaki daw ba shisha shaphang ki jingdeng ksiar jongki kynthei.
Ki pynkut da kaba ong namar ki kynthei ki kham tlot bor bad ka met ka duna jingkhia ban iaki shynrang haba ianujor hapdeng ka jingkhlain bor bad naduh kata ka por la bthah iaki kynthei ban deng bad ki jingdeng haka met jongki ban ioh iaki jingkyrshan ba pura bad ba ka met kan khia bad khlain.
Ki jingpule ki batai ruh ba ki kynthei ynda ki la kham heh ka rta ki duh kloi iaka bor bad ki khunlung ba dangkha la tip ba ki shyieng jongki ki tlot.
Dei na kane ka daw ki riew hyndai ki wad lad wad lynti na ka bynta kine ki jingeh.
Ki pyndeng iaki kynthei daki jingdengksiar bad rupa khnang ba kin ioh jingmyntoi na kine ki jingdeng bad ban deng iaki man ka por naduh dang rit kalah ban iarap pynkhlain iaki shyieng jongki.
Baroh ki kynthei ki ieid bad sngewtynnad iaki jingdengksiar namar ka pyni iaka dak jongka jinglong kynthei bad ruh ka pyni iaka kyrdan haka imlang sahlang.
Ki jingdeng ksiar ki ju pynbhabriew bad pynshlur borabor iaki kynthei.
Ha kylleng satlak ka pyrthei, ki kynthei ki deng ia bunjait ki jingdeng bapher bapher la kidei ki kpieng, ki sohshkor, ki sati bad kiwei kiwei de hynrei kidei kiba la pyndonkam paitbah bad kiba latip lut da baroh.
Namar kata balei bun naki kynthei ki jied ban deng man laka sngi bad balei kine ki jingdeng ki don iakata ka rukom khmih bad sngew.
U Sidharth Shukla, uwei na ki aktor telebishon, u long u lahduh ha ka jingiakob Bigg Boss 13.
La pynkut ia katei ka jingiakob hynnin ka miet, da kaba U Salman Khan, ula ai ia ka khusnam lem bad ka cheque kaba T.50lak sha U Shukla.
Ha katei ka jing iakob, U  Asim Riaz, u dei uba wan ba ar.
Kam shym la long satia kaba suk ia U Sidharth Shukla, ha katei ka jingiakob, namar ba ula ju shah sin bad shah woh nia shibun halor ka jingdon bad ka jingshim bynta jongu ha katei ka jingiakob, hynrei U Sidharth, u iakhun tyngeh ialade na ka  bynta ban ioh rah ia ka nam jop.
Shisien, ula shah mai ruh ha U Salman Khan, namar ba u kren khor palat bad ula shah mai, ba u dei ban nym long uba khluit khlieh.
U Sidharth Shukla, u pyni ruh ha katei ka jingiakob, ba u long u paralok uba iarap ia kiwei bad u ju iarap bha ia U  Asim Riaz bad nangta u iarap bha ruh ia ka  Arti Singh, kawei na kiba iakob lang ha katei ka lympung bad u iajan bha ruh bad ka  Shehnaaz Gill.
Hato U CM Conrad K Sangma u lah ne em ban pynur long ia ka ilp kumba lah ia passed da ka Meghalaya assembly.
Ha kaba ia dei bad kane ka bynta hap long kiba kit khia bha, ioh baroh ngin iai long tang ki niangkohnguh ioh flop baroh ki jing ia trei shitom.
Shillong: U Conrad Sangma, myntri rangbah ka Jylla, un leit sha Delhi ha ka taiew ban wan, na ka bynta ban wad lad biang ban buh sngi ban iakynduh ia U Amit Shah, ban iakren halor ka sobjek Inner Line Permit (ILP) ha ka Jylla.
Ka jingthmu jong ka sorkar Jylla ban iakren ILP bad U Amit Shah, ka la sdang naduh U Nohprah 2019, hynrei kam pat shym la iaid kam haduh ha kine ki sngi bad ka la don ruh ka jing ia pynbeit ban ia kynduh ha u snem thymmai, hynrei katei ruh kam shym la iaid kai bad hadien kata, ka la don ka jingiakren ban ia kynduh hadien ka elekshon dorbar Jylla ha Delhi.
“U myntri rangbah, un leit sha Delhi ha ka taiew ban wan ban buh sngi ban ia kynduh ia U Amit Shah.
Ngi kwah eh ban ia kynduh ia u myntri kam poh iing ban iakren halor ka rai ka dorbar Jylla, ha kaba ia dei bad ka sobjek ILP" ong U bah Prestone Tynsong, myntri rangbah ba ar hynnin ka sngi ha ki nongthoh khubor.
Shillong: Ka Hyniewtrep Youth Council War Jaiñtia Circle hadien ka jingpynbna ka CoMSO ban pynlong da ka jingiakhih da kaba khynra kot khynra sla ia ki bar jylla, kumta ka seng naduh 12 tarik mynta u bnai ka la sdang ban talasi iaki briew kiba wan na bar ka jylla.
Ha ka sngi ba ka seng ka khynra nyngkong la ioh bat ia kawei ka kali pickup kaba wan na Silchar sha Dawki ryngkat bad ki bar jylla kiba dei ki bymbiang kot bym biang sla.
Kumta ka seng ka la leit buh ia ki sha Police Station Dawki.
Ha ka sngi kaba ar la bteng biang ia ka jingkhynra ryngkat bad ka jingiatrei lang bad ki bor Pulit.
Nangta hadien ba la pynjur ia ka jingiai khynra, ka Hyc War Jaiñtia mynta ka sngi, hapoh ka jingialam u Publicity Secretary u Samla Riki Mukhim la ioh ban bat daki phew phew ngut ki khar Bangladesh kiba wan ban bylla nongsngi bad khaii dohkha ha iew Dawki.
Ia kitei ki khar Bangladesh la aiti sha ka tnad Dawki Police Station.
Halor katei ka jingjyllei ki khar Bangladesh ha Bakur iew Dawki u President u samla Yoodahunki Shylla u la ong “Ki Khar Bangla ki la long kum ki niut,  kiba wan rung kyrthep hapoh kane ka Ri baieit jongngi.
Haba leh Business u khar Bangla u dei ban kut ha Bangla hi.
Kum kine ki jingjia kiba la dep, kaba la jia ha lad Darrang, iano ngin kynnoh, ngin kynnoh ia u Pulit ne ia u Sengbhalang ne ngin kynnoh ia ka shnong.
Hynrei kawei ngi kyntu iaphi ki paradoh para snam hapoh kane ka thaiñ jongngi, ba nangne shakhmat, phim dei ban ailad ia u khar Bangla ban rung hapoh kane ka thaiñ jongngi " U la bynrap ruh dakaba ong “Kane ka message ki briew napoh riwar Jaiñtia, ba kan long kata ka jingkhih win na bynta ban khynra ia u mynder, kat shaba u don, kat shaba u shong.
Katba ka sorkar kam pat pyntreikam iaka ILP hapoh ka jylla jongngi da mangi hi ngin pyntreikam iaka ILP hapoh ka jingialam ka CoMSO".
Kumta ka Seng ka kyntu jur iaki paidpah ka thaiñ War Jaiñtia baroh kawei ban ia snohkti lang na bynta ka ka im ka iap ka Ri bad ka Jaidbynriew khnang ban lah ban iada dalade ialade na u mynder shisngi.
Ki dei kine ki juh ki kharbangla kiba lute bad pom pynmynsaw ia ki briew jong ngi ha ka Thain War Jaintia, ka sorkar ka lah dei ban leh da kaba tyngeh, khnang ban lait na ki jingeh ba mih hadien.
Ki stad peit mariang, ki la lap ia kawei ka dohkha kaba ju shong ha ki krem, kaba don ha ka krem ha Jaintia hills bad la iathuh ba ka dei ruh ka dohkha kaba jrong tam na ki dohkha ha ka pyrthei.
Katei ka dei ka dohkha mahseer bad ka don ka jingjrong kaba shiphut shiteng.
La iathuh shaphang katei ka dohkha, ha ka jingthoh ba la thoh da ki saw ngut ki stad peit mariang ha U Naiwieng 2019.
Kitei ki jait dohkha kim don khmat bad ki don ia ka rong kaba lieh, la iathuh.
U Daniel Harries, biologist, ula iohi ia katei ka dohkha ha U Rymphang jong u snem ba ladep bad ula lyngngoh shibun, katba ka jingthoh kaba la pynmih ha ka  National Geographic.
Kum kitei ki dohkha, la iathuh ba ki don kumba 250 jait ha kylleng ka pyrthei bad kiba bun na ki, ki don ka jingjrong kaba 8.5 cm, katba ki don sa ar jait kiwei pat kiba jrong 30 cm bad ki don ia ka met kaba rai khoh shibun.
La ju shim ruh ba ki dohkha kiba don ha ryngkew kim ju jrong palat ia ka 35 centimetre, hynrei kane kaba ki la lap ha Jaintia Hills, la iathuh ba ka dei ka dohkha kaba khyllah ka jingheh bad ka jingjrong jongka.
Mt.4:4    “Hynrei u la iathuh bad u laong,La thoh:Bym tang da u kpu hi baun im u briew,hynrei da ki ktien baroh ba mih noh na ka shyntur u Blei".
Kumba U Moses u la shah jingit shwa ba un ai ia ki hukum sha ki khun Israel, ( Exodus 34:28 );U Elijah u la shah jingit shwa ba un ai ka jingphla ia u kynrad jing u( 1 Kings 19:8 );   Kumta U Jisu ruh u la shah jingit shwa ba un pynpaw ia ka Gospel.
Une u synran u Jisu u la buh ia kane ka jingthoh ha ka 70 AD da ka jingtip pateng ba u Jisu u la shah jingit ha ka ri khlaw Judia.
Ngi donkam ia ka ktien u Blei ha ka dohnud jong jong ngi.
Ki jingthoh bakhuid baroh ki long kiba la pyrsad mynsiem da u Blei.2 Tim 3:16,17Lada ngi kohnguh ia ka Bible ka jingim jong ngi kan long ka jingmyntoi bad ki jingkyrkhu jong ki kambah ngin iohpdiang ha la ka sngi.
U nongrwai shem mynsiem u rwai:63  Ah jingieit kat ki duriawAh jingisnei ba la shleiBad ki nan bah jong ki bynengKi la ioh ka lad ban shleiKi bor bah jingieit U BleiHa ngi mynta ki iashemKa Bible ka tei ia ka jingim jong ngi jong ngi palat na kaba ngim pyrkhat.
U Blei u long uba lah ban shaniah.
Ka Bible ka dei ka iktiar ban pyniaid ia ka jingim jong ngi kumba long ka khmat ia ka met jong ngi.
Ka jingdon briew ha ka pyrthei ka long ym duna ia ka 6.9 billan ne 7 billian.
Kumba 1.8  billian ki ngeit ia ka niam Muslim ba la pynpaw lyngba u Muhammad.
Kumba 1.1  billian ki ngeit ia ka niam Hindu.
Kumba 488 millian ki ngeit ia ka niam Buddhist.
Kumba 27 millian ki ngeit ia ka niam Sikh.
Hynrei kumba 2.4 billian ki briew ki ngeit ia ka Bible kata kumba 3 bynta na ka jingdon briew ha ka pyrthei.
Kaba mut ruh shi billian ka iaryngkat 1000 millian ne shi billian ka iaryngkat 10,000 lakhs.
Na kitei ki jingkhein ngi iahap jingmut ryngkat kato ka jingrwai kaba ong :468:Bym lah niew kum u shyiap ka rud duriawShisha ngi I phyla I’u paidbah riewkhuid hangtaBym lah niew kum u shyiap ka rud duriawKa Crore ne ka Hajar kam don jingkhein shuh ha bneng.
Kane ka pyni ba ka Bible ka long kaba shisha tam ha kaba kiba ngeit ki long kumba 3 bynta na ka jingdon briew ha ka pyrthei.
Ngi lah ban sngewthuh namarkata ia ka jingkhraw jong ka Bible wat la ka jingiapher ka por ba la thoh ka long kumba 1500 ne 1600 snem  da kumba 40 ngut ei ei ki nongthoh pynban ki kdew ia ka juh ka phang ba U Jisu U long U Trai.
Lah ban kdew harum nalor kiwei pat ki nongthoh ba la thoh ruh da:i)ki Apostle kum u Paul ba la pynnang pynstad hapoh u Gamaliel u Doctor jong ka niam Jiw(Kam 22:3).
ii)U Rangbah Sorkar kum u Joseph (Jen 40:41) ha ka por u  Pharoah Ramses II ha ka spah snem kaba 7 ne 8 B.C Uba la shakri kum u Prime Minister ha ka ingsyiem ba khrawbor ka ri Egypt;iii)U Mathaios u nongkhrong khajna jong ka hima Rome ba khrawbor,iv)ki Prophet kum u Elijah(1King 17:6)ba la leit ai kpu bad doh da ki tyngab mynstep bad mynmiet katba u dang shongrieh hapoh ka wah Kherith,v)U Ioannis(Mt 3:3-6)ba bam da ka ngap khlaw bad u puit ha ka por ba u ialap iaka Gospel ha ka ri khlaw kat haduh ba ka Judia,Jerusalem bad ka Jordan ki la leit ha U.vi)U Solomon(1King3:16-28) uwei na ki Philosopher.
Ym pat don kano kano ka Kitab ba lah ban iathuhlypa ia ka nusip jongno jongno hynrei ka Bible ka la iathuhlypa ba U Jisu un wan ban long u nongsynshar, nongsiewspah jong ka pyrthei.
Mt.1:23 ‘Ha khmih ka Theisotti kan kha ia u khun bad yn khot ia u U Immanuel’.740 snem ka la jia hadien ba U Isaiah u la iathuhlypa ba yn kha ia U Jisu.
ym don Gigabytes computer kiba ka storage jong ki ka long haduh 1 billian data ba lah ban khein ia ka jingkha ia U Jisu, ym don Greek Astronomer/Philosopher/ bal ah ban iathuhlypa hynrei ka Bible ka la dep pynban myn ha ka por ba ka pyrthei ka dang iohthiah lyngngai.
Naduh Genesis haduh ka Kitab Jingpynpaw kumba 55 tylli ki jingiathuhlypa shaphang U Jisu la pynbna ba un wan sha ka pyrthei.
Ngi ainguh ia u Kynrad ba ka ktien jong u ka dung da ka jingkmen haba pule kumba ka dung ia u Judas da ka jingiamkthang kat ban pynphai noh ia ka pisa ba u la iohpdiang na ki Rangbah Lyngdoh jong ki Jiw(Mt 27:3-10).
Ha kawei ka  liang kane ka jingleh u Judas ka iaryngkat bad ka ktien corruption ha kine ki sngi; haba ong corruption barabor ngi peit khmat tang shaphang ki scheme sorkar hynrei ka Cambridge Dictionary ka batai ba ka corruption ka mut ruh ka jingpyndonkam bakla da kaba shim kabu ia la ka bor bad kyrdan(Dishonesty using your power and position to get advantage)katba ka Webstar Dictionary ka batai ba ka dei ka jingpynkylla na ka jinglongbabha sha ka jinglong basniew(To change from good to bad morals).
Hato kaba Peit khmat ia kiwei,kaba bishar ia kiwei kam dei ka corrupt ne kaba pynsniew dur ialade?.
Hato ka jingbym siewspah ban pule ia ka ktien U Blei kam dei ka corrupt ne kaba pyndonkam bakla ia la ka kyrdan jinglong Khristan?.
Ym don por ban pule ia ka Bible, beh kam dang step haduh ban da miet,kaba bun ka kynta, ka sngi pynlut bad ka lade.
Ka Proverb ka ong 16:8 “Lah kaba khyndiat lem bad ka hok ban ia shibun ka khajna bad ka jingbymhok"Ngi donkam ka jingiamkthang da kaba shah jingit ban iam jingkmen ha khmat U Kynrad ba ngi la ioh ban long ki khun jong U.Ha ka 4.11.1840 la pynlong ia ka Jingiaseng ba kyrpang shwa ba U Thomas Jones un mih na la ka ri ha ka ingmane kaba don ha Rose Place ha ri Bilat; da ki bun taiew ki ingmane kiba don ha Liverpool bad ha kiwei pat ki bynta jong ka ri Wales ki la pynlong ka jingduwai kaba kyrpang ba U Blei un ialam ia ki missionary ha ki lynti iaid jong ki.
Ynda u la poi ha Sohra ha ka 22.6.1841 (Meghalaya Government gazetted a Holiday   being a founder of Khasi Alphabets)u la sdang ban hikai ia ki briew hangto ia ka ktien U Blei kaba u la rah na Wales hynrei u shem ba ym don dak thoh.
Ban pynskhem ia ka jingtrei mission kaba ym tang da ka shyntur hynrei ha ka jingthoh,da ka ding U Mynsiem Bakhuid ba la pynbaptis shwa ba un wan, shwa ban hikai, u la pynbaptis ruh ia u dak a,b,k,d bad u la knia bun klong bun bitor da ka snam u Jisu khnang ba ka jinghikai jong u u bym tip ka ktien ka thylliej,pher ka sniehdoh,pher ka riti dustur kan snoh kan rung ha kiba shah hikai.
Ngi im ha ka state ba la kyrkhu da ka Gospel.
U dak a,b,k,d, u dei uba la siewspah da ka snam U Jisu.
Kum u briew u Thomas Jones u Kpa ka Khasi Alphabet um lah ban shu ong to long ki dak a,b,k,d bad kumta ter ter hynrei ban pynurlong ba ka jaid bynriew khasi kan iaryngkat bad kiwei pat u hap ban knia ban suit ban shor da ka bor ka snam U Jisu  Ki Khristan ne bym pat long Khristan kiba la pdiang ia une u dak ba la wan rah da ka Gospel,ki la iohpdiang ia ka jingkyrkhu na ka snam U Jisu U Khun U Blei ba la knia ha u Lum Kalbari.
Isa 40:3 “Ka ktien jong uta uba pyrta, To pynkhreh phi ha ka ri khlaw ia ka lynti u Trai,to pynbeit ha ka ri kynjah ia ka lynti bah ia U Blei jong ngi “ la thoh ha ki snem 740 BC.Ka jingkha ia U Jisu ha Bethlehem ka dei ka jingwan pynkhreh bad ialap U Jisu ban ialam ia ngi sha ka hima U Blei.
Ioan 14:28 “Phi la iohsngew kumno nga la ong ha phi, ngan sa leit noh bad ngan sa wan pat ha phi.
Lada phi ieit ia nga phin da kmen namar ba nga la ong, Ngan sa leit noh sha uta u Kpa: namar uta u kpa u long uba kham khraw ia nga“.
U nongrwai shem mynsiem u rwai105:Jisu U la jan wan un wan pat shisha,Ban wan lum ia la ki jongKum ka Balang ngi ialap ia ka jingwan u Jisu hynrei um pat wan, duna 180 snem mynta naduh ka jingwan ki Missionary ba ki ialap ia ka jingwan jong u hynrei um pat wan; don ba ong u Khristan u iai ialap ia ka jingwan u Jisu hynrei u thaw ingmane man ka sngi; ka Balang Umlyngka ka mang 7 klur tangka ban shna ingmane bad man ka sngi ngi ialap ia ka jingwan jong U.Parabangeit/Paralok balei ngin phylla Ps 90:4 “Naba 1000 snem ha khmat jong me ki long kum hynnin ba ka la leit noh bad kum ka jingap kylliang mynmiet"Lada pynkylla ha ka context jong ngi Naba 1000 snem ha khmat jong me ka long Kum hynne mynmiet bad kum ka jingap kylliang kane ka sngi.14 Generation from Abraham-David14     “ from David-Exile in Babylon14     “from  Exile to Christ6000 snem “ from Abraham to Christ42 Generation between Abraham & Christ62 Generation between Adam & Christ2Pet3:8-10″Hynrei ia kane kawei wat klet ko hep baieit,ba kawei ka sngi ka long bad U Trai kum shihajar snem, bad shihajar snem ka long kum kawei ka sngi.
U Trai um leh tud shaphang la ka jingkular kumba don kiba don kiba ianiew ia ka jinglehtud:hynrei u iaishah slem bad phi,u bym da mon iano iano ruh ban jot noh,hynrei ba baroh kin poi sha ka jingkylla kaba mut"Kaba mut naduh ka jingwan u Jisu haduh mynta ngi dang iaid dang tang 2 sngi/naduh U Abraham haduh ka jingwan U Khrist ka long dang 6000 snemne dang 6 sngi.
U Blei u long uba iai shah slem u bym da mon iano iano ban jot noh.
Charles Darwin was born on February 12, 1809, in Shrewsbury, England, In 1825 Darwin went to Edinburgh University in Scotland to study medicine, but he soon realized that he was unable to even watch an operation being performed.
In 1828 he entered Christ’s College, Cambridge, England, to become a minister.
He soon gave up that idea also, but he continued to study.
He attended John Stevens Henslow’s course in botany (the study of plants), started a collection of beetles that became famous, and read widely.
He received his bachelor’s degree in 1831.
Charles Darwin (1809-1882) : Ha ki sngi khadduh ha ka jingthiah pang u la phah rwai ia kiba leit jngoh ia kato ka jingrwai –79 ’Don u lum ba kynjahHa ka ri sha jngai bahBa ieng marwei shabar ka nongbahHangta Jisu u shahNa ka pop ban siewspahBad ban pynim I’u nongpop kat nga479     Ha uno don ka tynrai,Bad jongno dohnud sniewAh Blei! To ai ban sngewthuhKa bor mynsiem jong Me,Ban pynlong hapoh jong ngaKa tynrai ba iainehJosh 24:15 ’Bad lada kam idei ia phi ban shakri ia U Trai,to jied phi ha kane ka sngi iano phin shakri,ia kita kiba ki kpa jong phi ki la shakri kiba don sha shilliang ka Wah lane ia kita ki blei ki Amor,kiba phi shong ha ka ri jong ki:hynrei ma nga bad ka ing jong nga ngin shakri ia U Trai’Baroh la buh beit buh ryntieh da ka bor ka Bible.
Ka jingkhein snem ka sdang thymmai naduh ka jingkha ia u Jisu(1-2020).
Mynshwa ngi ioh BC hynrei mynta AD(Anno Domini)lane in the year of the Lord.
Pro 30:18,19 ’Don 3 tylli kiei kiei kiba phylla eh ia nga, shisha, 4 tylli kiba ngam ithuh.
Ka lynti ka pukni ha ka suin,ka lynti u bsein ha u mawsiang,ka lynti ka lieng hapdeng ka duriaw,bad ka lynti u briew bad ka samla’Kawei ka ktien na East-West jong ka Ri Khasi-Jaintia.
Lada ym dei da ka jingwan ka Gospel haba ia kynduh ia ki paralok sha Lyngngam/War Jaintia ngin hap kren da ka ktien Phareng.
Ki khasi hyndai kum ki Ethiopia ki don 13 bnai ha ka 1 snem mynta la sdang pynmih ia ka Khasi Calendar kaba nyngkong.
Ki don 8 sngi shitaiew;ki khein kut taiew ha ka sngi iew e.
g  Iewrynghep ka hima Mylliem;Iew Musiang ka hima Sutnga/Jaintiapur;Iewbah ka hima Sohra;Iew Khlawduh ka hima Nongkhlaw.
Naduh ka jingwan ki Missionary ka jingkhein 8 sngi shitaiew ka duh noh bad ka mih noh tang 7 sngi shitaiew haduh mynta mynne.
Ka mih bujli da ka :-sngi Sunday(Ka sngi ban pynkyrpang ialade);Sngi Nyngkong/Lah Sngi U Blei;Sngi Hat Majai;Sngi Balang(Presbyterian gather to pray only 1% wan Jingiaseng)Sngi palei(½ ka taiew ki pynpalei ialade)Sngi Thohdieng(Ban leit pom dieng thang)Sngi Saitjain(Ban sum sait na ka bynta ka Sunday)Kine ki sah haduh mynta.
Ka Christmas Day, Good Friday, Sunday, ki dei ki sngi ba ka pyrthei baroh ki tip bad ai shuti namar ki dei ki sngi ba iadei shaphang U Jisu Khrist.
[yn dang bteng]Ka Calendar ba ka pyrthei ka pyndonkam ka dei ka Christian Era Calendar.
Pro 30:18,19 ’Don 3 tylli kiei kiei kiba phylla eh ia nga, shisha, 4 tylli kiba ngam ithuh.331       Ka lynti ka beit la ka shitomBan poi sha ing U Blei ban sahNgi shem ia ka lad ba la khrehKa dap bad ka shlei ha KalbariKa snam U Khun U Blei la thehKa Kanaan ia kaba la kdew ha ka Kitab barim ka kynthup ia ka Lebanon, Syria, Jordan, and Israel ha kine ki sngi.
Katkum ka Bible ia ka kyrteng Kanaan la jer ha ka kyrteng u khun ksiew jong u Noah, u Kanaan.
(Genesis 10).
Joshua led the Israelites out of the wilderness into the Promised Land, crossing the Jordan River as if on dry ground (Josh 3:16), just as Moses led the Israelites out of Egypt through the Red Sea, which they crossed as if on dry land (Ex.14:22).
Kane ka Kanaan ka long kaba seisoh lynter ki rud ka wah Nile; ki diengsoh ki sei ia u soh haduh ban kdiah ki tnat; ki dieng kedar ba remdor  ia kiba u Solomon u pynieng ia ka temple ki don hangne.
Ka Kanaan bneng ka palat ia kane, u dieng ka jingim u sei haduh 5 lak ki jingiwbih; kum ka Balang ngi phah ia ka jingiwbih jong ngi lyngba ki jingduwai,ki jingleh bha jong ngi, ki ktien ba ngi kren ki poi sha kane ka Kanaan bneng man la ka sngi kum ki jingkynshew ba ngin ioh poi ha kawei ka sngi.544 U Jisu u la ieit ia nga,U wan na ka ri Kanaan;U ud u iap ha ka diengphna,Ba ngan ioh poi sha Kanaan,Pangsngiat burom ngan ioh phong,Ha ri tyngshain ka Kanaan;Bad Jisu junom ngan ioh shong,Ale ngin leit sha Kanaan.
US milliatary aircraft only 50,000 feet, commercial jetliner only 30,000 feet lada kham shajrong ym don oxygen shuh.
Lk 24:51 “Ka la jia ruh haba u dang kyrkhu ia ki, ba u la khlad noh na ki ba la rah ruh ia u sha bneng".
Kane ka la jia ha Bethany ha u Lum ki Olive;ka ktien U Blei ka ong la noh ia u sha bneng ban pynkhreh ka jaka ia ngi.
U Satellites jong ngi u don tang 36,000 Kilometers ka jingjngai na sla ka pyrthei,5 lak KM u satellite ka NASA ka jingjngai na sla ka pyrthei (National Aeronautics Space Administration).
Hato ki lah ban iohi ia ka hima U Blei ?U Thomas Jerman Jones uba la poi sha Ri Khasi ha ka snem 1870 u la leit trei mission nyngkong ha Jowai hadien la phah ia u sha Shillong, namar ka jingpang u la leit phai noh sha la ka ri.
I mem kata I lok jong u I iohi ia ka jingtlot kaba jur bha jong u hynrei u don pat ka dur ka dar kaba I kmen palat.
I la kylli balei phi I phuh samrkhie wat hapdeng ka jingpang?.
U la ong Nga la iohi ia U Jisu,peit peit utai u la khot ia nga; Ale noh Ale noh sha la Ing’.
Kumta hi ha ka 14.4.1890 sa tang 2 mail shwa ba un poi sha Bilat ka mynsiem jong u la dkut noh.
U nongrwai shem mynsiem u ong:Don ka ri ba sngewtynnad hir hirKiba ngeit na jngai ki iohi.
Conclusion:Primitive India believe earth is flat, earth sit on the back of 4 elephants were standing on the back of elephant the earth was place.
When he moved there is earthquake.
Egyptian world believe that the earth had pillar that held the earth.
Chaldee says: ‘He lays the earth upon the waters, nothing sustaining it’Job  26:7 “U pynpyiar ia ka shatei halor ka jaka basuda, bad u sdien ia ka khyndew halor eiei ruh em"3000 snem mynshwa ka lok u Job ka ong u dei u bieit hynrei la pynshisha mynta ba la shu sdien ia ka pyrthei.
Not a Hindu philosophy that a man should have one wife or Buddhist philosophy for a lifetime.
if we remove from the Bible we will be nothingIoan 15:5 ’ Ma nga nga long u dieng sohwain, ma phi ki tnat.
Uta uba iaineh ha nga, bad ma nga ha u, uta u seisoh shibun: naba khlem ma nga phim lah leh eiei ruh em’Mt 24:35 Ka ktien u Blei ka long kaba shisha; ka bneng bad ka khyndew kan leit noh hynrei ka ktien jong nga kan ym leit nohTo long ka jingshai, to long ka jingdum, u Blei u shu ong ka la long; ka ktien jong u ka long kaba im.
U wan long briew ha ka doh;ka ktien U Blei ka la kylla long ka doh/met, U Jisu u iaid lynter ki surok ka Jerusalem, u pynkhiah ia kiba matlah, u pynkhiah ia kiba pang, ki paidbah ki pdiang sngewbha ia u da kaba kaweh da ki sla tlai.
Da ka ktien ba u la thaw ia u Adam kumjuh ia kiba matlah namar baroh u leh da ka bor ka ktien u BleiNgim don iano iano ban kyrshan hynrei ka ktien u Blei ka long ka bor.
A  M  E  N.Shillong:   Ka Meghalaya High Court ka la pynkyn riah noh ia ka jingshim bishar ia ka mukotduma duma ba la ujor da u CEM barim ka Khasi Hills Autonomous District Council (KHADC) bah Latiplang Kharkongor halor ka jingpynjari da ka Administrator Rule ha KHADC.Katkum ka thymmei khubor, la iathuh ba ka High Court ka la pyn kynriah noh ia ka jingshim bishar sha ka sngi Nyngkong.
Lah ban kdew ba u CEM barim ka KHADC u Latiplang u nongialam ka United Democratic Front (UDF) u la leit ban mudui sha ka ing bishar High Court ka jylla Meghalaya halor ka jing shah pynjari ‘Administrator Rule’ hapoh ka KHADC.Kumba shu pynkyn maw u Lat ka Jylla u Tathagata Roy ha ka 7 tarik Rymphang 2020 ula mynjur ban pynjari da ka synshar ‘Administrator Rule’ ha Khasi District Council hadien ba ka sorkar Meghalaya ka iohi ia ka jingiaknieh bun paid hapdeng ka United Democratic Alliance (UDA) ba lam khmat da u Teinwell Dkhar bad ka UDF ba lam khmat da u Latiplang Kharkongor.
Na ka liang u Latiplang Kharkongor lyngba ka jingmudui hapoh ka ‘Meghalaya High Court’ u la pynpaw ia ka jingbym hun ia ka jingpynjari AR hapoh ka KHADC.Shillong:  Ka UDP ka dang iakren sngewthuh jingmut ia ar ngut ki MDC phoilian kata u bah Paul Lyngdoh bad bah Teiborlang Pathaw na ka United Democratic Alliance (UDA) kiba la leit kyrshan kyndit sha ka kynhun United Democratic Forum (UDF) ba ialam da u bah Latiplang Kharkongor, uba shah sloit CEM ha ka Administrator Rule (AR).
Katkum ka thymmei khubor na ka UDP, ka party kam kwah ban poi shaduh u pud ban beh seng ia ki hynrei ka kwah ban iakren sngewthuh jingmut.
“Ka jingiakren ka dang iaid ba kin pyrkhat biang ia ka rai", la ong ka thymmei khubor na ka UDP.U bah Paul bad bah Teibor ki la dep jubab ia ka jingpan ka UDP halor ka jingleit kyrshan sha ka UDF.Wat la ka UDP kala dep ioh pdiang ia ka jubab jongki, hynrei kam kwah ban shim rai kyrkieh namar ba ka kwah ban pyrkhat bha shwa ban leh eiei.
Ka huri hura ha KHADC kala mih hadien ba u CEM bah Teinwel Dkhar na ka UDA ula shah pynkhyllem ha u bnai Naiwieng 2019 bad ka bteng haduh kine ki sngi hadien ba u CEM bah Latiplang Kharkongor ba la shimti hadien bah Teinwel, um shym la lah ban treikam namar ka jingmih ka jingiapyni bor hapdeng ki ar kynhun haduh ba khadduh khadwai, u Lat ka jylla u Tathagata Roy ula pdiang ia ka jingai jingmut ka sorkar ban pynjari da ka Administrator rule ha KHADC.Na ka liang u bah Latiplang ula ujor pyrshah ia ka jingpynjari Administrator rule ha KHADC bad mynta kane ka kam, ka dang don ha kashari High Court, Meghalaya kaban sa shong shim bishar ha ka sngi Nyngkong.
Babu Kular KhongjiremKyndit kyndit khlem poi pyrkhat katba ka jinghiran bad ka apot ka dang sa ngah ia ka jait bynriew jongngi da ki issue bapher bapher jong ka sorkar jylla bad sorkar pdeng,mynta pat,mih sa ar tylli ki issue kiba ktah mationg syndon plak ia ka iap ka im jong ka jait bynriew jongngi.
Katkum ka report ba la mih ha ki kot khubor mynnin ka sngi,ka sorkar India ka lah ban pass noh ia ka ain khun(constitutional amendment Act 2020) kaba khang pyrshah ban ioh khun palat ia ar ngut ki khun.
Kiba kha palat ia ka 2 ngut ki khun,kin duh lut khoit  baroh ki jingmyntoi  na ka  sorkar khynthup ia u khaw ration, ka umphniang sharak,ka scheme bai bam tymmen,scheme iap lok ne phet lok,ka kam 100 sngi,ka scheme thaw ing ia kiba duk na block,khamtam eh ym shah shuh wat ban pynrung skul ia ki khun kiba kha palat na ka 2 ngut.
Kane ka jingleh ka sorkar kmie lada ka long shisha, kan ktah shibun eh ia ka jait bynriew jongngi kaba rit paid  namar ka dang dei ban dang ia kha ia roi ter ter.
Ka sorkar India ka kwah ban bud tynneng ia ka policy jong ka China.
Wat la sha ri thor ka biang kane ka policy pynduna jingbun briew,hynrei ha ri jongngi pat  donkam ba kan iaid lait shwa(excemption) kumba long ka CAA namar ngi dei ki tribal ba dang duna ha ki liang baroh(ST), lym kumta ngin sa jah noh ha ki pateng ban wan kum ka jaitbynriew rit paid ba kyrpang tam ha pyrthei baiar.
Sa ka sorksr jylla pat ka kawang shi maw heh ha kaba kan sa pynduh noh ia ki kam sorkar nangne shakhmat katba ki nang thait ki nongtrei sorkar.
Ia kane la iohi lyngba ka jingkren u Deputy Chief Minister jongngi lyngba ki kot khubor.
Tang mynta u snem,kumba 5000/ tylli ki kam sorkar la pynduh noh bad yn nym thung thymmai shuh nangne shakhmat.
U Deputy Chief Minister jongngi u kyntu ia ki kmie ki kpa ba kin hikai biang ia ki khun ki ksiew ban leit biang sa shisien sha ka kam rep kam riang, ban ri jing ri,ban thain jingthain bad kumta ter ter kumba long biang ha ki por mynshwa lym kumta,ym donkam   shuh ban khmih lynti ia ka kam sorkar nangne shakhmat.
Lada kane ka jingthmu ka sorkar MDA ba la lamkhmat da ka NPP kalong kaba shisha,lehnoh ei ka jingbuh skul ki kmie ki kpa ia la ki khun ki ksiew  mynta.
Katno ngut ki khun kin nang shuh kata ka kam rep ne ki kam kamai hyndai haba la hikai ia ki ba kin long kiba nang thoh – bad stad  pule ha ki lain jingstad kiba pher bapher.
Hato ki treh ban leit trei ia ki kam hyndai haba ki la pass ki kyrdan ba heh ba heh(highly qualified)?.
Ka sorkar MDA kan hap ban pyrkhat bha ia kane namar ka ktien ba ki kren ha ka por election ka long  ban ai kam ai jam shi bun shibun bad wanrah ka roi ka par bad ban pyn riewbspah-riew hajar, ia ki nongshong shnong baroh.
Hynrei,ki kam jongki pat ki ia leh pynban da khongpong ia ki paidbah bapli.
Kim salia namar ia lade ki lah biang lut bad kin nym rem shuh hana man la ka election.
Husiar bha paidbah! lada phim kyndit bynriew noh bad phi dang pynjop biang ia kum kine ki nongsynshar kin sa bam duh syndon bad phin sa kylla kordit artad khait haduh ban shong ruh jhieh bad ban ieng ruh kynduh mawsiang.
Shillong:  Myn hynnin ka sngi ka Khasi Student Union (KSU) Mawkhar Circle ha ka jing ialam da u Secretary u S.Kharshandi ki la leit ban khynra ia ki dukan ba shong ki dkhar hapoh Iewduh bad ki la lap kumba 11-12 tylli ki dukan kim don satia ia ki kot ki sla kiba kynthup ia ka ‘Trading License’ ne ‘Work Permit’ na ka Khasi Hills Autonomous District Council (KHADC).
Hadien ka jing kynra ka KSU Mawkhar Cirlce ka la phah lum noh ia ki tiar ki tar jong ki bad la byrngem ruh ba kim dei ban shong biang hapoh iew khlem da ioh jing bit shwa na ka KHADC haba dei ba ka jing khaii hapoh Iewduh.
Shillong: U Myntri ka sorkar kmie ba dei khmih ia ka pule puthi u Ramesh Pokhriyal mynta ka sngi u la ai jing iaroh ia heprit Meaidaibahun Majaw halor jing lah ban thaw ia ka ‘Apps’ na ka bynta ban ujor ia ka jing shah niew bein ha ki para khynnah pule.
Kumba shu pynkyn maw I heprip Meaidai bahun Majaw I dei I ba dang pule klass V bad I ba shong ba sah ha Nonghymmai Shillong, I la lah ban thaw ia ka rynsan ban ujor pyrshah ia ka jing shah niew beiin ne ka ‘Anti-Bullying App’ ha la ki para khynnah pule.
Lyngba kane ka rynsan ki khynnah ki lah ujor pyrshah ia ki niew bein sha ki kmie ki kpa khlem ne ki nonghikai ha ki skul.
Ia kane ka ‘Apps’ lah ban shu download hi na ‘Google Play’ ha ki mobile phone ne ki wei kiwei ki kor komputer.
Na ka liang u myntri ka sorkar kmie u la ai ka jing iaroh sha I bad u la ai ruh ia ka ‘certificate’ bad ka ‘memento’.
Nongpoh:    Shisngi hadien ba ka Kong I.Lynshing, President ka Border Welfare Committee, ka la shah ktahkti ha uwei u bar jylla, uba dei u trai jong kawei ka NEEPA Dhaba kaba don ha Khanapara ha Ri Bhoi, na ka liang u MLA ka Jirang Constituency, u Bah Sosthenes Sohtun, u la pynrem jur ia utei u runar uba la nud ban ktah kti ia ka Longkmie bad ha kajuh ruh ka por, u la dawa ia ka tnat Pulit ka Ri Bhoi, ba ki dei ban shimkhia ha ka ban kem ia utei u runar uba la ktah kti ia katei ka Longkmie.
Haba iadei bad katei ka jingjia, utei u MLA u la ong ba ka dei ka jingjia ka bym lah ban pdiang hapoh ka imlang sahlang, namar utei u bar jylla, u la leit ban ktah kti ia katei ka Longkmie, kaba trei na bynta ka bha ka miat hapoh ka shnong ka thaw bad ka imlang sahlang.
Kum u nongmih khmat jong katei ka thain, u la ai ka jingiaroh ia katei ka Longkmie lem bad ia ki dkhot ka BWC, namar ka jingshlur ka jong ki ban leh ia ka kam kaba bha bad kata ka long ba ki la leit khynra ia katei ka Dhaba, kaba dei ka Dhaba ba ki briew hapoh jong katei ka shnong, ki la suba ba ka la kylla kum ka ktem Awria.
Namarakata, kum u nongmihkhmat paidbah nga sngewdei ban kyntu ia ka tnat pulit ba ki dei ban shimkhia ha ka ban thwet bad ban kem ia utei u runar, khnang ba kan long kum ka jingsngeng ia kiwei pat kiba mlien ban leh ia kiba kum kitei ki jait kam sniew bad khamtam eh ha katei ka thain, kaba dei ka thain khappud ka Meghalaya bad Assam, kaba long ruh kum ka jaka kaba ki runar ki ioh bha ban leh ia ki kam sniew, u la bynrap.
Kum ban shu pynkynmaw hangne, ba katei ka longkmie ka la shah ktah kti hynnin ka sngi ha ka por 1 baje ei ei nongphaisngi, kata ha ka por ba katei ka Longkmie lem bad ki dkhot jong katei ka Committee, ki dang thmu ban leit khynra ia katei ka kaba don ha Khanapara, ia kaba la suba jur ruh ba utei u trai u ju pynlong ia katei ka Dhaba kum ka ktem Awria.
Shillong:  U General Secretary ka Hynniewtrep Youth Council (HYC) u Roy Kupar Synrem mynta ka sngi u la ong ba ki pulit ki dang pynlong ka jing tohkit halor ka jing shah pom pyn mynsaw ia 2 ngut ki samla ha ka shnong Sohbyrthied Pyrkan hajan Shella kiba kynthup ia uwei u samla Khasi ha ki suba khar Bangladeshi.
“Ka ejahar ngi la dep ban ujor sha ka thanat Shella naduh ka sngi ba la dep jia, bad mynta ka la dei sa ka kamram jong ki pulit ban pynlong ka jing tohkit ban kem ia ki ba donkti ban pom pynmynsaw ia ki samla ha Sohbyrthied" u la bynrap.
Haba kylli halor ka jing ioh rung ki suba khar Bangladeshi hapoh u pud u sam nalor ba ka jaka ba jia ka jngai tang kumba 2 km na ka jing ker sainar shah, u Roy Kupar Synrem u la ong ba ki dang don ki jaka ki bym pat don ka jing ker sairnar, wat lada ka jaka ka hap hapoh ka jing ker sainar.
“Lehse ki lah ban wan rung na k jaka bym don jing ker kum ka wah ne na ki ‘pipe’ ba heh ba pyntuid ia ka um sha ka wah na, ngim lah ban tip bniah satang lada ioh ban kem ia ki" u la bynrap.
Haba dei bad ka jing jah u rangbah na ka shnong Nongtalang, u President ka JSU (Shillong Circle) u Treiborlang R Suchen u la ong ba u tei u rangbah u ba ju kot Hep Lyngdoh u la shah sumar ha Super care Hospital Shillong bad mynta u la kham koit ka met bad hadien shi sngi u la lah ban leit phai noh sha ing.
Shillong:   Ki dkhot ka Confederation of Meghalaya Social Organisation hapoh ka jingialam jong u bah Roykupar Synrem, ki la leit ban ia kynduh ia ka Deputy Commissioner jong ka East Khasi Hills kong Matsiewdor War Nongbri ban ia kren halor ka jing pyntrei kam ia ka District Task Force Committee ban khynra ia ki poiwir.
Ha kane ka jing iakynduh na ka liang jong ka Deputy Commissioner kala iathuh ba man u bnai ka DTFC ka juh leit ban khynra ia ki poi wir tang ha ki bynta ka nongbah Shillong  bad ha ba kylli hato ki la ju ioh kem ne em ia ki briew ha kane ka jingkhynra man u bnai, na ka liang jong ka DC kala ong ba man ba ki khynra ki shem ba ki briew kiba shong hapoh sor ki dei kiba don kot don sla haduh mynta naduh ba la thaw ia ka DTFC ym pat don ruh uwei u khar Bangladesh ba kin ioh kem ka DTFC ki juh leit ban talasi shisien shi bnai halor ka jingioh jingtip na ka tnad ka Anti-infiltration.
Ha ba ia kren bad ki lad pathai khubor da la dep kane ka jing ia kynduh, na ka liang u bah Roykupar u la iathuh ba na ka liang ka COMSO kan sa peitngor bha ia kino kino ki briew ki ba ishan khmat ba ki ioh jingtip ba kim dei ki nong India kiba shong ba sah kin sa ai jingtip sha ka DTFC.Na ka liang ki dkhot ka COMSO ki la pynpaw ha khmat ka DC ba ka DTFC kadei ban kynra ia ki poiwir sha ki jaka ba sha khap sor ruh namar ka East Khasi Hills ka iamar khap bad ka Bangladesh.
Ka jing wan iakynduh jong ki dkhot ka COMSO ka long ban dawa ia ka Deputy Commissioner ba ka dei ban shim khia ia kane ka bynta namar ba ka dei ka lamphang jong ka District Task Force Committee ka ba dei ban peit ia ka jingwan rung kyrthep jong ki poiwir.
U bah Roykupar Synrem u la iathuh ruh ba ha u snem 2006 ka sorkar jylla kala pynmih ia ka jingpynbna ha ka por ba dang don tang hynniew tylli ki District bad ha u snem 2013 ba la mih khatwei tylli ki District ka sorkar kala pynmih biang ia ka jingpynbna bad la thung ia ki DC kum ki lamphang bad Superintendent ki pulit kum u symbut lamphang jong ka DTFC.Ha kane ka District Task Force Committee ka kamram jong u Deputy Superintendent ki pulit jong ka tnad pulit ba kyrpang un long u nongkhot ia ka jingialang ha kaba ia dei bad kane ka committee,bad ka kamram jong ka DTFC ka long ban wad ia ki poiwir kiba wanrung sha kane ka jylla u la ong.
U la ong ruh ba ka kamram jong ka DTFC ka long ban wad bad ban pynphai noh ruh ia ki briew kiba la ioh kem la da kim dei ki nong India, hynrei ha ka jingiohi jong ka COMSO kim iohi ba kan don kata ka jingleit ban talasi wat tang shisien shibnai ruh bad ha ka ne ka jingiakynduh ka DC ka la sei ia ki kot ki sla.
Na ka liang jong ka COMSO ka la buh ia ka ia ka jingdawa ba ki dei ban pyntrei kam shuwa ia ki ain ki ba la don lupa bad ka DTFC ka dei ban trei kam man ka sngi, khnang ba kin ioh ban kem ia ki briew ha ka por ba ki wanrung ym ban leit tang shisien shibnai.
Na ka liang ka COMSO ka la pynbna ba naduh ka 12 tarik mynta u bnai kala sdang ban khynra ia ki poiwir,bad ban khang ia ka jingwan jong ki poiwir.
Shillong:Ka KSU Mawlai Circle  kan pynhap pyrda noh ia ka Maitshaphrang Knock Out Basketball Tournament Mawlai Open 2020, mynta ka sngi.
Ha katei ka sngi ka jing iakhun Final na ka liang ki kynthei kan long hapdeng ka Shillong Labet pyrshah iaka Phudmuri haka por 11 Baje mynstep bad haka liang ki shynrang ka Black Mamba kan iakhun pyrshah ia ka Nongpdeng ‘B’.
U Samla Shemphang L.Mawphlang Vice – President KSU Central Executive Council un long kum u Symbud Kongsan ha katei ka sngi bad u Bah Daniel Khyriem President barim ka KSU Sengkmie un long kum u Kongsan.
Ha ka jingiakhun Semi final haka liang ki shynrang kaba la long haka 14 tarik Rymphang 2020 ka Black Mamba kala jop da 63 la 59 basket pyrshah iaka Phudmuri ‘A’ katba ka Nongpdeng ‘B’ kala jop da 64 la 29 basket pyrshah iaka Phudmuri ‘B’.
Kane ka long katkum ka kyrwoh na u Samla Badonbok Malñgiang Sports Secretary KSU Mawlai Circle.
Shillong:  Ka Meghalaya ka la pynliem da shi inning bad 248 run ia ka Aruna chal Pradesh ha ka jing iakhun jong ka sngi kaba lai ka lympung Ranji Trophy ba long ha Dibrugarh myn hynnin ka sngi.
Haba bteng na kaba kamai mynshwa 115/5, ka Arunachal ka la hap lut tang ha ka 222 shwa ba kan shah pynliem ha ka Meghalaya da 106.
U nongialehkai Guest-professional ka Meghalaya u Sanjay Yadav u kamai 7/85 kynthup 3/61 ha inning ba nyngkong bad 4/24 ha ka inning kaba ar.
Ha kane ka jing iakhun ki nongialehkai ka Meghalaya ba kynthup ia u Chengkam Sangma u kamai 3/53, Ravi Teja (3/43), Aryan Borah (3/21) bad u Abhay Negi (3/77).
U Mohammed Nafees Saddique u kamai 1/22 2nd innings.
U nongialehkai ka Meghalaya u Punit Bisht u shah jied kum u man-of-the-match.
Ha ka jingiakhun pat ha ka U-23 Col CK Nayudu Trophy, kaba long ha Mangaldai, Assam, ka Arunachal ka la kamai 153, ha kaba ki nongialehkai ka Meghalaya kynthup u Elchiang Ch Momin u kamai 4/34, Anish Charak 3/22 bad u Roberth Sangma 2/30.
Haba beh ia kane, ka Meghalaya ka kamai 92/4 da kaba duna 61 run.
U Rohit Shah u kamai 35 bad u Roshan Warbah (11).
Shillong:    Ka lympung ialehkai ba heh tam ha ka jylla, ka Meghalaya Games kan sdang ha ka sngi nyngkong ka 17 tarik haduh ka 21 tarik Rymphang 2020 ha ka nongbah Shillong.
Ia kane ka jingialehkai la pynlong da ka tnad ialehkai bad ka jingiatreilang ka Meghalaya State Olympic Association (MSOA).
Ha kane ka jing ialehkai kaba la lah ban pynlong biang hadien palat shiphew snem naduh u 2004, yn sakhi ia ka jingdon 948 ngut shynrang bad 565 ngut ki kynthei kiban iashim bynta ha ki 14 tylli ki jait jingialehkai, nalor 236 ki manager shynrang bad 182 ngut ki manager kynthei.
Ha kane ka kynti, ki jingialehkai kiba la thmu ban pynlong ha baroh ki 14 tylli ba kynthup ia ka archery, athletics, badminton, basketball, boxing, billiards& snooker, judo, karate, shooting, swimming, table tennis, taekwando, tennis, wushu.
Ki jaka ban pynlong ia kine ki jingialehkai ki long St Anthony’s School, JN Stadium, Polo, U Tirot Sing Indoor Stadium, Shillong Club, Nongthymmai Sports& Cultural Club, Laban Sports Club Indoor Stadium, Assam Regimental Centre, Crinoline Swimming Pool.
Ka jinglut baroh naduh ka jingpynkhreh ia ki jingdonkam, naduh ka jaka sah, ka bam ka dih, bad kiwei ka la kot sha ka T.1.3 klur ban bei da ka sorkar jylla.
Haba kren sha ki lad pathai khubor ki nong ialam ka MSOA kynthup u working president bah John F Kharshïing, bah Bor Diengdoh, bah Ian Lyngdoh bad kiwei, ki la iathuh ba ka Meghalaya Games ka dei ka rynsan ruh ia ki nongialehkai ha ka jylla na ka bynta ka National Games 2022.
“Ka Meghalaya Games kaba khadduh ka long ha ka 2004 bad kane ka la long biang hadien palat shi phew snem mynta", la ong u bah John bad u la bynrap, ba kane ka dei ka lad ban ai jingkyrmen ia ki samla donsap ha ki kam ialehkai.
U la iathuh ba ha u snem 2004, la pynlong tang 10 tylli ki jait jingialehkai bad ka MSOA ka kwah ban pynbun ia ki jait jingialehkai namar ba ha ka national games, ki don 36 tylli ki jait jingialehkai bad ha kane ka kynti, la lah ban pynkiew sha ka 14 tylli ki jait jingialehkai.
Ka jingmang pisa ka long T.1.3 klur tyngka ia baroh ki jingdonkam bad na kane 70 lak eiei na ka bynta ki kam ialehkai bad kaba tam ia ki jaka sah, ka bam ka dih.
Ki la iathuh ba ka don ka Committee ka ban jied ia ki nongialehkai kiba tbit na ka bynta ban phrang pat na ka bynta ka national games.
Ha kane ka jingialehkai, kan nym don ka khusnam pisa hynrei tang ki syrnod bad medal.
Shillong: Myn hynnin ka sngi na ka liang ka Meghalaya Pradesh Mahila Congress ha ka jing ialam da ka president ka Joplyn S Shylla ryngkat bad ka Mebailang kharkongor ka ba dei ka president jong ka Shillong city ki la leit ban ia kynduh ia ka Deputy Commissioner (DC) jong ka East Khasi Hills ka Matsiewdor War Nongbri halor ka jing kiew dor ka ‘gas cylinder’ kumba 144 tyngka.
Na ka liang ki nong ialam ka Meghalaya Pradesh Mahila Congress ki la pynpaw ia ka jing sngew diaw halor ka jing kiew dor kynsan ka ‘gas cylinder’ hapoh ka ri India baroh kawei.
Ki nong ialam ki la ong ba kane ka jing kiew dor jong ka ‘gas’ kan wanrah jing eh shibun eh ia ki long kmie kiba dei ruh ki nong kyrshan ia ki ing ka sem kham tam ha ka ban pynbiang ka bam ka dih ha la ki ing.
Na ka liang ki nong ialam ka Meghalaya Pradesh Mahila Congress ki la ai ruh ia ka ‘memorandum’ sha ka DC ka ba dei ruh ka ‘memorandum’ ka ban phah sha u myntri rangbah duh ka ri India u Narendra Modi.
By Jonis Kharthangmaw (Thad, village Ri-bhoi District).
Shillong: Mynta ka sngi ka tnad “Infiltration" kala plie ia ka khyrdop kaba thymmai hapoh shnong Sukurbaria kaba don hapoh jong ka iew Mawroh kaba don hapoh Ri Bhoi District kaba hap hapoh jong ka Patharkhamah Police Outpost.
Ia kane ka jaka khynra ia ki poiwir la plie ba u MLA jong ka Jirang u bah Sosthenes Sohtun ha ka jingiadon lang u Addtional Director General ki pulit u bah H Nongpluh, ba du bah O Pasi u Deputy Inspector General ki pulit.
Ha kane ka sngi ka la don ruh ka jingialang paidbah ha kaba ki nongshong shnong katei ka thain, ki la ia don lang ban sakhi ia kane ka jingplie ia kane ka jaka khynra ia ki poiwir kiba thmu ban wan rung sha kane ka jylla Meghalaya.
Shillong: Ka Khasi Students’ Union lyngba ka kyrwoh ba la phah na u Rapborlang Nongrum Publicity Secretary  ka pyntip sha baroh ki kmie ki kpa, ki hynmen ki para ka Bri U Hynniewtrep ba kin husiar ban phah lada ki khun ne para jong ki, ki leit ban pule ne trei shabar khamtam ha nongbah Delhi.
Kane ka jingkyntu ka wan hadien ba ka KSU Delhi Unit ka la ioh ban pylait ia kawei ka samla lud Khasi kaba na West Jaintia Hills kaba la shah thok ha ki agent kiba kular pynioh kam ia ka ha nongbah Delhi, hynrei phewse ki la pynngop pynban ia ka ha ka kam die met.
Ia kane ka khynnah ba ka seng kam kwah pynpaw kyrteng la leit shaw ia ka na Ghazipur ha Delhi hajan khappud Uttar Pradesh.
Kane ka samla Khasi na West Jaintia ka la lait phet na kti kitei ki runar mynnin ka miet bad mar mar ki dkhot ka KSU Delhi Unit hapoh ka jingialam u samla Wallambok Nongsiej Vice President, ki la leit shaw noh ia ka na katei ka jaka.
Katkum ka jingioh jingtip shuh shuh la la bna ba ki dang don sa katto katne ki samla Khasi Pnar kiba dang shah bat ha kitei ki runar khaiii met.
Shuh shuh katei ka kynhun ka dei kaba iar bha bad don kti ruh ki briew na Assam bad Meghalaya.
Ka KSU Delhi Unit halor kane ka kam ka la ujor da ka Complaint sha ka Delhi Police North East Cell.
Shuh shuh ki la pynsah shwa shipor ia katei ka khynnah hapoh Meghalaya House.
U General Secretary ka KSU CEC mar ia ioh jingtip u la phone mar mar ia u Home Minister ka jylla u ma Lahkmen Rymbui ban shim khia halor kane ka jingjia khnang ban ioh pynwan phai noh sha iing ia katei ka khynnah, ban pynlait noh ia kiwei kiba dang shah set bad ban kem noh mardor ia ki runar kiba don kti ha katei ka kam pohjait.
Na ka liang ka KSU Jaintia Hills District Unit ruh ka la shim khia ha kaba ka la pyntip bad ia syllok bad kiba ha iing katei ka khynnah.
Ka KSU ka ai khublei kyrpang ia baroh kiba la iarap ia katei ka khynnah ba shem lanot naduh u Home Minister, u ma Lahkmen Rymbui, u ophisar ka CID branch u Aditya Goel, ki pulit ka MLP 3rd Battalion bad ki nongtrei ka Meghalaya House.
Shillong: Ka Thangbuli circle bad ka Nongtalang circle, ki la rung sha ka Final jong ka lympung ialehkai, kaba la tip kum ka 7 Amlarem constituency cup kaba la mang pisa da u local MLA ka thain u ma Lahkmen Rymbui.
Ha kane ka tournament la pynialehkai da ka league cum knockout, ba iashim bynta da ki 16 tylli ki Gram Sevak circle, 15 tylli na poh Amlarem block bad kawei na Thadlaskein block.
Ha ka jingialeh semi final myn hynnin ka sngi ha shnong Lamin, ka jingia lehkai ka long kaba itynnad bad ia khaid bha, hynrei ka Thangbuli circle kala jop iaka Mupyut circle da 2 – 1 lyngba ki goal ba la thep da u Pdianghun Suting bad u Civility Khongmalai, katba ia ka shi kol jong ka Mupyut la thep da u Dibormi Kassar.
U namtam ha kane ka jingialehkai (man of the match) la ioh rah da u Dibormi Kassar jong ka Mupyut circle.
Ha ka 13tarik mynta u bnai ka semi final hapdeng ka Nongtalang Circle ka la jop ia ka Syndai circle lyngba ka jingiashut tie breaker kaba khlem don balah ban pynkhih jar, kumta ki match referee ki pynjlan sha ka extra time bad hangne ruh ym shem la don ba lah ban pynkhih jar kumta la rai syndon lyngba ka tie breaker ha kaba ka Nongtalang circle ka la jop da 5 – 4 kol ia ka Syndai Circle.
Ka jingialehkai ka long kaba itynnad bha bad ia ryngkat bor ha kaba baroh arliang ki la pyrshang ban thep kol, hynrei na ka jingtbit palat ki nongap kol bad u defenderJong ka Syndai circle la lah ban kyrda noh ia ki bol, ha ka ba kut u namtam (man of the match) ha kane ka jingialehkai la ioh rah da u nong ap back jong ka Syndai circle u Karlos Pohplet.
Ia ka final yn sa pyntip, pynkut ka kyrwoh na u Secretary ka tournament committee U bah Wilfred Pohtam.
Bah RM ShabongHaba shu peit ia kaei kaba dang shu jia ha ka elekshon ha Delhi, ngi iohi, kumba ka lawei jong  ki seng heh ka India, ka i artatien shibun, lane kaba mut ba ka don ka jing ap kyrmen pynban ia ki seng rit lane ki seng trai ri, ba kin nang lah ban leh bha nangne shakhmat.
Ha Delhi, ka Congress, kam shym la jop satia, wat uwei ruh U MLA bad ka BJP ruh ka jop tang 8ngut ki MLA na ka jingdon kaba 70ngut ki dkhot ha katei ka iing dorbar jong katei ka jylla rit.
Ka phang, kaba ngi dei ban iakren hangne, ka long ba ki paidbah ka Delhi, ki kwah um, ki kwah ilektrik, ki kwah bai skul kaba jem bad kim kwah ban iakren ia ka ain pyrshah Hindu, Muslim, Kristan bad kiwei kiwei bad nangta ngi iohi ruh, kumba u paidlang jong ka India, u don bha ia ka jingsngew thain jongu, kaba mut ba ka Assam, ka don la ki jong ki ishu, ka Delhi, la ki jong, ka West Bengal la ka jong bad kumta ter ter bad kumta la imat, kumba ki paidbah ki shim ba  ki seng trai ri, kin lah ban leh kham bha bad sngewthuh kham bha ban ia ki seng heh jong ka India.
Haduh mynta, ngi iohi ba ka Odisha, ka don ia ka sorkar seng trai ri, ka Tamil Nadu, ka West Bengal, ka Meghalaya, ka Nagaland, ka Mizoram, ka Delhi bad kitei hi ki paw shynna (kumba la ong haneng) ba ki Jylla bapher kim kwah ban pyn iapher niam, kim kwah ban pynduh jait ia kano kano ka kynhun niam, hynrei ki kwah ia ka kamai kajih kaba man ka sngi bad katei ka dei ka nuksa, kaba ka seng Aam Admi ka ieng bad ka la leh, na bynta u paidlang ka Delhi.
Katba phi ong, hynrei ka jing shisha ka long ba ha ki elekshon, ki ban dang wan shakhmat, lada dei ha Assam, West Bengal lane ha kiwei pat ki Jylla, kane ka jingsngew bad ka nuksa ba la leh da ka AAP, kan bud ryngkhi ha kitei ki Jylla ruh bad kam dei tang katta, hynrei sa ki ishu thain, kin trei kam jubor bad kin rai ia ka liem ka lup jong ki kandidet.
Ka BJP, ka don ha ka sorkar bad ka don ia u myntri rangbahduh, ka don ia shibun ki MP, ka don ia ki phew ngut ki myntri jong ka sorkar India, hynrei kam lah ban pyn khyllem ia ka kynhun jong U Kejriwal lem bad ki khynnah ba stad kiba don ha ka kynhun jongu bad katei ka paw shai ruh ba ki ishu jong ki thain, ki dei ban neh ha ka jingshemphang jong ki Jylla, katba ki ishu jong ka Ri, ki dei ban long ha ka sorkar India bad ym ban ia tare, kumba ka jia ha kine ki sngi.
Shillong: Mynta ka sngi ki dkhot jong ka COMSO ki la leit ban pynkynmaw ia u union minister ka tnad ka pule puthi ( Human Resources Development)  u Ramesh Pokhriyal Nishank uba la wan iuh kjat ha NEHU bad ha NIT Shillong.
Ki dkhot jong ka CoMSO ki la rah da ki placard ba thoh ia ki jingdawa ILP , ki la rah nyngkong eh ha NEHU bad ki la wan bud dien hadien ba u wan sha NIT Laitumkhrah.
Na ka liang ki pulit ki la khang lynti, ki la shim noh ia ki placard bad ki la byrngem ruh ban kem ia ki dkhot ka CoMSO namar ba ki wan pynkynmaw ia ka jing kwah ILP ka Jylla Meghalaya.
Ka CoMSO ka kren shai ba kan dang bteng ban leit pynkynmaw ia ki union minister kiba wan ha ka Jylla ia ka jing dawa ILP ka Jylla Meghalaya.
“Ngi pynpaw ruh ba ngim pyrshah ia ka Roi ka par ba ki wan ai ne iarap hynrei kaba ngi kwah ka long ba kine ki union minister kiba wan hapoh ka Jylla, ki dei ban leit pyntip sha u Union Home Minister bad sha u Prime Minister ba ka Jylla ka la donkam kyrkieh ia ka ILP bad ka sorkar India ka dei ban burom ia kata ka jing thrang ban iada ia ka jinglong kyrpang ki Trai Ri trai muluk ka Jylla" ong ka kyrwoh ba la soi da U bah Donbok Kharlyngdoh, Vice President HYC.Shillong: Ka jingjaboh bad ka jingsma iwtung jong ka ïewduh kam dei shuh ka mat kaba thymmai, hynrei ka la dei ka sobjek kaba la iai ia kren shi iai ia kren ym tang na ki bor jong ka District Council hynrei  ki bor sorkar ruh.
Ka la don ka jingthmu ban pynwandur biang ia ka ïewduh la katto katne snem mynshuwa khnang ba kan long ka ïew kaba khuid kaba itynnad kaba iaid beit iaid ryntih kum ka kyrteng ‘Ka ïew Kyntang’.
Naduh ka por ba long Chief Executive Member (CEM) u bah Ardent Miller Basaiawmoit, ka la don ka jingpynleit jingmut bha ka District Council ban pynbhabriew ia ka ïewduh naduh ka khuid ka suba, ka jingshah khniot jubor ki nongrep ha ki mahajon, ka lynti iaid kjat kaba biang bad kumjuh ruh kumno ban kham pynkylluid ia katei ka ïew kaba khapngiah tam.
Ha ka jinglong CEM u bah Ardent u la kham pynleit jingmut bha kumno ban weng noh shisyndon ia ka jingshah ot kilo ki nongrep.
Hadien u bah Ardent wan sa u bah Adelbert Nongrum, une u CEM ruh u don kajuh ka jingmut jingpyrkhat kumba don u bah Ardent kumno ban weng ia ka jingeh ba ki paidbah ki ia kynduh ha ïewduh, hadien u bah Ardent wan sa u bah Pynshngaiñ N Syiem kum u CEM bad ha katei ka por u bah Pynshngaiñ u la pynmang pisa ruh na ka pla tyngka jong ka District Council ban pynitynnad ia katei ka ïew nyngkong da kaba sdang shuwa ban tei ar tylli  ki khyrdop ban rung hapoh katei ka ïew ( ki bym pat shym la lah ban pyndep haduh mynta ruh).
Hadien u bah Pynshngaiñ wan sa u bah H.S Shylla  bad ha kato ka por u Myntri ka tnad ka rep ka riang u bah Banteidor Lyngdoh ruh u la wan lang ban pynlong jingialang ha basa sohsaw.
Baroh kitei ki CEM ba la kdew haneng ki la wan iuhkjat lut ha ïewduh na ka bynta ba wanrah ia ka jingkylla.
Mynta pat wan sa u MLA ka Mawsynram u bah Himalaya Muktan Shangpliang ban jurip ia ka jinglong jingman  jong katei ka ïew, U bah H.M Shangpliang u la ia kynduh ia ki nongrep kiba wan die ia ki mar-rep jong ki ha ïewduh bad hangtei da la ki shkor u la iohsngew ia ka jingud ki nongrep na ka daw ka jingjur palat ka jingot kilo ha kaba la ot haduh  shi kilo u jhur na ka 10 kilo ba ki wanrah sha ïew bad ki la pynsngew ruh ia ka jingktah palat ka pla jong ki na ka daw ka jingiai kiew dor ka bai musur kaba hap ban ai sha ka Hima Mylliem.
Kawei pat kaba u bah Shangpliang u la lap da la ki jong ki khmat haba u wan sha ïew ka dei ka jaboh bad ka jingsma iwtung jong ka ïewduh bad u la pynpaw ruh ka jingsngewkhia  ia ka jinglong ka ïew naba kan ktah ia ka koit ka khiah ki paidbah.
U bah Shangpliang u la byrthen ban rah sha ïing Dorbar Thaw-aiñ ka jylla halor katei ka jinglap jong u ia ka jinglong jingman ka ïewduh.
Shillong: Ka Hynniewtrep National Liberation Council (HNLC), ha ka kyrwoh jongka mynta ka sngi, ka iathuh ba U bah Wankupar Marwein, Finance Secretary barim jong ka HNLC, um shym la pyndem wait satia sha ki pulit, hynrei, ula shongthait noh na ka kam jongu, hadien ba ula trei la 20snem kynthih bad ula phah ia ka shithi jing shongthait jongu, la ar bnai mynshwa bad la dep thung ruh ia U Bah  Marius Rynjah(Hepkhoit), kum U Finane Secretary ba thymmai bad U  Chandame Passah, kum U  Assistant finance secretary.
“Ngi kitbok ba un ioh ka met kaba koit ba khiah shakhmat ka jingim jongu" ong katei ka seng.
Ka HNLC, ka ai jingmut ruh ia ki pulit ba kin nym pynmih ia ki jingtip kiba shu thok, shaphang ka kam pisa jong ka seng, namar ba ma ki lei ki kamai pisa jur bha na ka jing shalan masi bad shalan dewiong tuh ha ka Jylla.
Ka HNLC, ka ong shuh shuh ba ki pulit ki tip bha ia ka jingkyrduh pisa ha ka Jylla ha kine ki sngi bad ka dei na katei ka daw, ba ki kamai pisa jur na kaba shalan dewiong bad shalan masi tuh.
“Ki pulit ki dei ban peit shwa ia ka lyngkdong lajong, halor ka kam lum pisa tuh jongki, ban ia kaba kynnoh ia ngi" ong ka kyrwoh na U bah Sainkupar Nongtraw General Secretary katei ka seng.
La ong shuh ba ki pulit kim dei ban kren pynbudnam, lane kan pynbor ia katei ka seng, ba kan pynthut ia ka jingialehkai National Games, ka ban sa long shen.
Shillong: Ka kynhun jong ka Meghalaya People Labour Union bad ka Hynniewtrep Tourists Taxi Association mynta ka sngi kala hiar sha Toll plaza  20 mile Umling Ribhoi district  hadien ka jingiohsngew ia ka jingud naka liang ki nongniah kali Tourist ki shem jingeh haka ba iadei bad ka rukom siew iaka bai gate ha ka Tollgate ha 20 mile.
Ka jingleit hiar jong kine ki arseng ka MPLU bad ka HTTA ka long ban ia kynduh iaki nongpyniaid jong ka Tollgate ha 20 mile RiBhoi, halor ka jing shem jing eh jong ki nongniah kali tourists bad kali shimet naduh ba la pyndonkam ia u fasttag, kaba ka ktah iaka pla pisa ka jong ki halor ka jing rem ka bai gate bad kawei kaba ktah bha ka long lada u scanner jong u fasttag u trei kam ki kali ki hap ban siew nohkot iaka bai gate, hynrei halor ba la siew da ka pisa na bank ruh ki dang shah ot biang kumjuh hi kaba la long ban hap siew arsien ha kajuh ka por.
Haba iakren bad ki lad pathai khubor na ka liang u president ka MPLU bah Erwin Syiem Sutnga u la ong ba kam long ka ba sngew iahap halor kane ka jing shim kabu ka tollgate na ki nongniah kali khamtam ki nongniah kali ki ba shim bylla sngi,ka ba la shu shim kput.
Ha ka ba iadei bad ka jingdheng kali hakane ka tollgate bad ka jingbym pyniaid Kali na kawei ka lane  na ka liang u manager ka Tollgate u Krishna Mohan Mishra u la shu ai bun ki daw ka ba kine ki ar seng kim sngew iahap da ka ba ong ba ka dei ka por pynkhuid.
Hadien kane ka jingleit jurip ha ryngkat ka jing ia  mynjur lang u DSP Traffic Ribhoi kila rai ban buh noh da ki briew  lajong hapoh ka ne ka Tollgate naduh ka sngi nyngkong kata 17 tarik mynta u bnai tang ban shim iaka jingujor  jong ki nongniah kali  ia ka jing eh ki ba ki mad bad khamtam ban peitngor ia ki nongtrei  Kane ka Tollgate.
U bah Erwin u la pynpaw ia ka jing sngewlyngngoh ba kumno hadien ba na ka liang ka seng MPLU bad ka HTTA ki la buh iaka shithi jingujor ha khmat ka D.C RiBhoi, hynrei ha ka por ba khot iamir jingmut ban pynbeit iaka jingeh na ka liang ka D.C ka  khot tang ia ki briew jong ka NHAI bad iaki nongpyniaid shnong jong ka 20 mile bad ia ki trai jaka, hynrei ia ki ba buh ka jingujor  ki khlem khot lang satia.
Naka liang jong u president ka HTTA u bah Kordor L.Mawlong u la kyntu ia ki nongniah kali kamai ne kali riew shimet ba la da don kano kano ka jing eh ki dei ban mih shakhmat ban pynpaw ia ki jingeh jong ki haki briew jong ka seng ki ban don naduh ka sngi nyngkong  ha Tollgate bad kin buh jingthoh  iaka jing eh jong ki khnang ban ioh ban pynbeit ia kita.
Ha kane ka jingleit jurip ka seng la ia don lang ruh da ki pulit ophisar ka Ribhoi  ba kynthup ia I O.Massar DSP Traffic Ribhoi,u P.Marwein, C.I Nongpoh u S.Marsing commander LA 6th bin Umran bad u rangbah shnong u bah Jayand Sylliang.
Shillong: Na ka liang jong ka CoMSO mynta ka sngi ka la leit pyrshah bad pynkynmaw ia u union minister ba wan ha NEHU ba ka Jylla ka dawa ILP.Mynta u myntri jong ka tnat Human Resource Development, u Ramesh Pokhriyal Nishank, u don ha NEHU.Ka jingiap na ka jingpang kynsha lane ka  coronavirus, ka la poi sha ka 1,500ngut, ha kaba kiba iap ha ka sngi thohdieng, ki long 121ngut bad kitei kiba bun eh, ki dei na ka Jylla Hubei bad la iathuh ba kito kiba ioh ia katei ka jingpang, haduh mynta ha China, ki poi sha ka 65,000ngut.
Ha ka Jylla Hubei, ki don 116ngut kiba iap bad sa 4,823ngut kiba ioh thymmai ia katei ka jingpang ha ka sngi palei, ong shuh ka khubor na ka tnat ka koit ka khiah jong ka China.
Nongpoh: Uwei nongniah jong kawei ka Trok Dumper, u la lait thaw da ka said na ka jingmynsaw, hadien ba ka kali kaba u niah ka la kylla ha kawei ka riat jong ka surokbah NH-6, kaba don ha kawei ka jaka shwa ban poi ha Byrnihat.
La ioh jingtip ba katei ka jingjia, ka la jia hynnin ka step ha ka por 6 baje ei ei mynstep, ha kaba katei ka trok kaba la leit ban tynrah shwa ia u Divider bad hadien kata pat ka sa leit ban kylla hapoh jong katei ka riat.
Donbok ha katei ka jingjia, kam shem la wanrah ia kano kano ka jingjia kaba sngewsih, namar utei u nongniah, u la ryngkoh noh na katei ka trok, shwa ban ban hap sha katei ka riat.
Jowai:  Ki saw tylli ki sengbhalang kiba kynthup ia ka KSU, FKJGP, JNYF bad ka RBYF kin pynlong ia ka jingialang paidbah ha ka 15 tarik une u bnai ha ka jaka ba don u mot jong u Kiang Nangbah ha Khliehriat ha ka por 11 baje mynstep.
Na ka liang ka KSU Khliehriat Circle ka khot ka wer ia ki para Ri, khamtam ia ki nongshong Shnong jong ka Thaiñ East Jaintia Hills District.
Ha kane ka jingialang yn pynshai paidbah halor ka jingma kaba ap thap ia ka Jaidbynriew Rit Pait jong ngi, lyngba ka jingpyntrei kam jubor jong ka Sorkar Pdeng ia ka CAA bad ban dawa shisien don na ka Sorkar Pdeng ban pyntreikam mardor ia ka ILP japoh ka Jylla Meghalaya, kumba la rai da ka iingdorbar thawaiñ ba don burom jong ka Jylla Meghalaya jong ngi.
Shillong: Ka kynhun ki sengbhalang ka Confederation of Meghalaya Social Organisation (CoMSO) myn hynnin ka sngi, ka la kren shai ba ka jingtalasi ia ki briew ba wan rung beain sha kane ka jylla, kan iai bteng kumba la sdang naduh hynnin ka sngi, hynrei ha kajuh ka por, ka la kam ba kan nym wanrah kano kano ka jingthaw jingkulmar ban wanrah ia ka shongsuk shongsain.
Haba kren sha ki lad pathai khubor hadien ba la mih na ka jingkhot iakren u myntri kam pohiing ka jylla, u bah Lahkmen Rymbui mynta ka sngi, u chairman ka CoMSO u bah Robertjune Kharjahrin u la ong ba ha kane ka jingiakynduh bad u myntri, ka CoMSO ka la kren shai ba ka jingtalasi ia ki poiwir kiba wan rung sha ka jylla, kan bteng beit ryngkat ka jingiatreilang bad ki pulit.
U la iathuh ba ka jingkhot u myntri kam pohïing ka long halor ka jingdonkam ia ka shongsuk shongsain khamtam ha kaba ha kane ka por, ki samla pule ki pynkhreh ia ka eksamin jongki.
“Ngi dei baroh kiba iashong teng ia ka eksamin bad ngi kubur ia ka jingong u myntri, bad kawei pat ka dei ka jingjia halor ka jingthang ia ki kali da ki riew shim kabu ban pynthoh bria ia ka CoMSO.Ngi la pynshai ba ka CoMSO kam dei kaba leh ia kane bad ka CoMSO ka la dep pynbna ban don sha ki khappud ban talasi ia ki poiwir.
Ka thong jong ngi, ka long ban don ha ki khappud ka jylla ban talasi ia ki poiwir ba la don lang ki briew ka ain".
U bah Robertjune u la ong biang, “Ngi la pynshai ha u myntri ka tnad kam pohiing bad ngi la kren shai ba ka jingiakhih ka dei namar ba ka sorkar India ka shim sting ban ai ia ka ILP kaba la dawa da ki paidbah ha kaba ka ing dorbar ruh ka la shim da ka rai".
Ha kajuh ka por, u la iathuh ba ka CoMSO kam dei ba la talasi hi hynrei ka la leh ia ka jingtalasi ryngkat ka jingdon lang ki briew ka ain.
“Ngin iatreilang bad ki pulit bad ka sorkar ban khang ia ki poiwir sha kane ka jylla bad ngi la pyntip shwa ban leh ia ka jingkhang ne talasi ia ki briew.
Ngi la iakynduh ia u Director ka Labour Dept ban ai jingbthah iaki briew ban pynlong ia ka jingtalasi briew bad kumjuh ia ki ophisar ka Enforcement ka KHADC", la ong u bah Robertjune.
Hynrei ha kajuh ka por, u la ong ba la pynshai ha u myntri ba ka jingiakhih ka dei namar ba ka sorkar India ka shim sting ban ai ia ka Inner Line Permit (ILP) kumba la dawa da ki paidbah bad kumjuh ka sorkar.
U la kyntait ba ki sengbhalang ki la shim ia ka ain ha kti lajong, da kaba ong ba ka dei ka jingiarap ia ka tnad Infiltration, ia ka tnad pulit ban talasi ia ki briew ba wan rung namar lada ym iarap ia ki pulit ban tehlakam ia ki kam sniew, ka long kaba bakla.
“Ka jingong ba ngi shim hi ia ka ain ha kti, kam dei, hynrei ha ka jingshisha, ngi iarap ia ka tnad Infiltration ban talasi ia ki briew ba wan rung.
Lada ngi iarap ia ki pulit ban tehlakam ia ki kam sniew, ka long kaba bakla seh.
Ngin iatreilang bad ki pulit bad ka sorkar ban khang ia ki poiwir sha kane ka jylla", u la ong.
Nongpoh:  Ka Kong I.Lyn shing, President ka Border Welfare Committee, ka la shah ktahkti ha uwei u bar jylla, uba dei u trai jong kawei ka Dhaba kaba la tip kum ka NEEPA Dhaba, kata ha ka por ba katei ka Longkmie lem bad ki dkhot jong katei ka Committee, ki dang thmu ban leit khynra ia katei ka kaba don ha Khanapara, ia kaba la suba jur ruh ba utei u trai u ju pynlong ia katei ka Dhaba kum ka ktem Awria.
Katei ka jingjia shah ktah kti ia katei ka Longkmie, ka la jia hynne ka sngi ha ka por 1 baje ei ei nohphaisngi, ha kaba katei ka longkmie lem bad ki dkhot jong ka BWC, ki la leit ban pynlong ia ka jingkhynra, kata hadien ba ki la iohlum ia shibun ki jingujor na ki paidbah bad kiba la ipher ia ka rukom rukom mih jong ki kynthei hapoh katei ka Dhaba.
Haba batai halor katei ka jingjia, katei ka Longkmie kaba la shah ktahkti, ka la iathuh ba ka jingthmu jong ki ban leit sha katei ka Dhaba ka long ban leit khynra bad ruh ban leit kren ia utei u Trai jong katei ka Dhaba, da ka jingthmu ban ai jingmut ia u ba um dei ban leh shuh ia katei ka kam ne ban pynlong ktem Awria ia katei ka Dhaba, namar kan ktah ia ka burom ka ijot jong ka shnong bad ruh ba kin sa mih shibun ki huri hura.
Hynrei ha kaba kum katei ka por, u trai jong katei ka Dhaba, kaba kitei ki Longkmie, ki la iathuh ba u dei u Babli Boro, um shem la treh ban kren ei ei, hynrei kumta kumta hi u la shu ktahkti ia katei ka Longkmie da kaba thap na ngab.
Ha katei ka por ba kitei ki Longkmie, ki leit ban khynra ha katei ka Dhaba, ki la lap ia arngut ki kynthei, katba ki shynrang kim shem la lap shuh, namar ki la phet krad na katei ka jaka, tang mar ia tip halor ka jingwan khynra jong kitei ki Longkmie.
Haba iadei bad katei ka Dhaba, kitei ki Longkmie, ki la iathuh ba ki la ioh ia shibun ki jingtip halor katei ka Dhaba, ha kaba utei u Trai u la pynlong kum ka ktem Awria, nalorkata da kaba pynlong ruh kum ka jaka ban dih Kyiad.
Tang mar ia tip halor katei ka jingjia, ki Pulit ka Khanapara Police Station, ki la hiar mar mar sha katei ka jaka, na ka bynta ban tehlakam ioh mih kino kino ki huri hura ha katei ka jaka.
Haba iadei bad katei ka jingjia, na ka liang ka Kong I.Lynshing, ka la ujor da ka Ejahar pyrshah ia u trai jong katei ka Dhaba, namar ka jingktahkti pyrshah ia ka bad ha kajuh ruh ka por ka la kyntu ia ki bor Pulit ba ki dei ban shimkhia ha ka ban thwet bad ban kem ia utei u briew, namar naduh katei ka por ba u la ktah kti ia ka u la phet krad noh na katei ka jaka.
Shillong: Myn hynnin ka sngi u symbud myntri rangbah ka jylla Meghalaya u Prestone Tynsong u la plie paidbah ia ka ‘Milk Collection Centre’ bad ka ophis treikam jong ka Iatyllilang Multipurpose Cooperative Society ha Myrkhan ka ba hap hapoh ka Upper Shillong.
Ia kane ka jing plie paidbah la wan synran da u myntri ba dei khmih ia ka tnat pynroi sor u Hamletson Dohling ki MDC kiba kynthup ia u R.V Lyngdoh u M.Tongper u ADM ka East Khasi Hills u P.T Passah u BDO ka Mylliem C & RD Block u K.N Kumar bad kiwei kiwei de.
Haba kren ha kane ka jing plie paidbah u Prestone Tynsong u la ong lyngba ka jing plie ia ka jaka ban lum (Milk Collection Centre) ia ka dud hapoh ka thain kan pynkhlain shuh shuh ia ka rukom pynmih duh bad ban ri masi ha ka jylla baroh kawei.
U la ong ruh ba ka jylla Meghalaya hadien ka kam ri masi ka la kiew shakhmat ruh ha ka kam ri sniang, ri syiar bad kiwei kiwei de ki ba lah ban ai kamai ja kpoh ia kipaidbah ka jylla.
Na ka liang u Prestone Tynsong u la ong ruh ba ka sorkar Meghalaya ka la pynkhreh ban pynkiew arshah ia ka jing ioh nong ki nongrep lyngba ka projek ‘Meghalaya Milk Mission’ lyngba ka jing kyntiew ia ka rukom pynmih dud masi hapoh ka jylla.
U la kyntu ruh ia ki paidbah ban bud dien bad shim kabu ia ki ‘scheme’ jong ki nongrep ba la pynkhreh da ka sorkar.
Na ka liang u Hamletson Dohling ha ka jing kren u la ong ba ka kam ri jing ri ka long kaba kordor bha ha ka jylla na ka bynta ban kyntiew ia ka ioh ka kot ki paidbah ka jylla.
U la ong ruh ba lyngba ka jing thaw ia ki Slef Help Group kan iarap shibun ia ki briew ka shnong ban iarap mar kylliang halor ka ioh ka kot da ka ba kyntiew ban kynshew ia ka ba ki ioh na ki kam ba ki trei.
Na ka liang u K.N Kumar u la ong ba ka dud ka long ka ba donkam bha na ka bynta ka koit ka khiah.
U la ong ruh ba ki don kumba 27% ki khunlung khynnah jong ka jylla kiba ioh pang namar ba duna palat ki bitamin ha ka dud.
U K.N Kumar u la ong ruh ba ka sorkar Meghalaya lyngba ka ‘Meghalaya Milk Mission’ ka ia leh ban pynbiang ia ka jing duna dud hapoh ka jylla na ka bynta ban kyntiew ia ka koit ka khiah hapoh ka jylla.
Nongpoh:  Naduh myn shisngi, ki nongialam bad ki dkhot na ki katto katne tylli ki kynhun sengbha lang hapoh ka shatri ka Confederation of Meghalaya Social Organizations (CoMSO), ki la sdang ia ka jingpyntreikam hi ia ka ILP hapoh ka jylla bad kata ka long ban talasi ia ki briew nabar kiba wan rung shapoh ka jylla, kumta haba phai ha Ri Bhoi, katei ka jingtalasi ka dang iai bteng tad haduh mynta, ha kaba ki dkhot jong ka CoMSO, ki dang don ha katei ka jaka talasi mynder kaba don ha Byrnihat, da kaba ki ap ym tang ha ka por mynsngi, hynrei wat ha ka por mynmiet ruh kumjuh.
Haba iadei bad ka jingtalasi ha Byrnihat Infiltration Check Gate, la iohi ba kitei ki dkhot hapoh ka shatri ka CoMSO, ki la ap beit khui ha katei ka jaka bad kiba la synranlang ia ki Pulit kiba ap ha katei ka jaka, da kaba peit siar ruh ia ka rukom talasi briew nabar da ki Pulit kiba don ha katei ka jaka.
Ha Byrnihat hi, kam shem la don kano kano ka jingia huri hura bad la iohi ba ka iaid beit iaid ryntih kumba ka long, hynrei ka jingshah pynphai ia ki briew kiba nabar bad ki bym don ia ki kot ki sla ka duna bha, haba ianujor bad ka jingdon jong kiba shah pynphai hynnin ka sngi.
La ioh jingtip ba hynnin ka sngi, ka jingdon jong ki briew nabar kiba la shah pynphai dien trai ka la don kumba 60 ei ei, hynrei mynta ka sngi ka la kham duna, ha kaba ki la don tang kumba 20 ngut ei ei.
I am Proud of COMSOIaid iaid shaphrang comso!.
Shillong:  U myntri ka tnad kam pohiing ka jylla u bah Lahkmen Rymbui ula pynthikna ha u Rangbah shnong Bakur bah Daniel Khongsit, ba un phah pulit pahara ha ka thaiñ khappud ban tehlakam ia ki kam runar ba la kynrei ha kine ki sngi.
Haba pyllait khubor, u bah Daniel ula ong ba u myntri ula pynthikna ia kane ha ka jingkynduh ha kamra treikam hynnin ka sngi.
U bah Daniel ula ong ba u myntri ula kular ban buh pulit ban ap pahara ha kito ki jaka ba shah ktah naki khar bangladesh kum ka Tamabil, Amdoh, Muktapur bad ha Khlieh lad Darang.
U iathuh ba na ka liang u Rangbah shnong u la ioh ruh ban ia kren bad u SP West Jaintia hills bad SDPO Amlarem ha kaba kila ong ba kila buh pulit ban sdang ap pahara na duh mynta ka miet ter ter ha kitei ki jaka.
Shillong: Ka Sain Production bad ka All Meghalaya Dancers Association kiba dei kiwei ki nongpyniaid ba nyngkong eh ia ka Shella Constituency Got Talent ha ka Season-I bad Season-II mynta ka kynti ki la ioh ka lad ban pynlong noh ia ka Grand Final ha ka 15 tarik Rymphang, 2020 hapoh ka shnong Mawlong Nongduh naduh ka por 4baje janmiet.
Kum ban pynkynmaw ka Shella Constituency ka la ioh ban phah ha ka State Level Meghalaya Superstar bad National Level India Talent Fight ha ka season ba la dep, mynta ruh na ka liang kine ki nongpyniaid kin shim biang kajuh ka lynti ban sei ia ki riewdonsap jong ka thain Shella Constituency ban pynmih ha ki rynsan jong ka State Level bad National Level ki nongjop ha ka Shella Constituency Got Talent ba 1 ba 2 bad ba 3 kin ioh ban rung direct sha ka Semi Final jong ka Meghalaya Superstar Season-IV bad ia ki top Finalist kin ioh ban rung direct sha ka Mega Audition Round.
Ki nongjop jong ka Shella Constituency Got Talent kin ioh ia ka song pisa ryngkat ki Certificate, Mementoes bad ka cheque.
Ha kane ka sngi yn wan ban bishar da ki kaitor ba pawkhmat ha ki kam rwai, kam ak phlim, ki thei bhabriew, nongshad bad ki nongrwai biria, drama biria khnang ban pynphuh pynphieng ia kane ka rynsan pynisap, kumta la khot la wer ia ki paidbah jong ka Shella Constituency ban wan ban sakhi da la ki jong ki khmat da ki samla bad ki heprit bad ki longkmie longkpa ki ban pyni ha kane ka sngi ia ak sap kyrpang jong ki.
Shillong: Lyngba ka jing lah kamai bun ron u Punit Bisht bad u Wanlambok Nongkhlaw ka jylla Meghalaya ka la nang jam sha ka jing jop ha ka jing ialehkai kriket pyrshah ia ka Arunachal Pradesh ha ka Ranji Trophy ka ba long ha Dibrugarh ha Assam.
U Punit Bisht u la lah ban kamai haduh 250 ron na ka 263 bol katba u Wanlambok Nongkhlaw u la lah ban kamai 70 ron bad lyngba kine arngut ka Meghalaya ka la tied haduh 576 ron bad hap noh 9 wikets.
Ka Arunachal Pradesh ha ka jing pynphai kam shym da lah bha ban tied ron namar ka jing haph kloi noh ki wiket.
Ha ba kut noh jong ka sngi ba ar ki nong tied ka Arunachal Pradesh ki la kamai 115 ron bad hap noh 5 wiket bad ka hap ban kamai sa haduh 461 ron.
Na ka liang ki nong kwang bol ka Meghalaya u Chengkam Sangma u la lah ban pynhap ia ka wiket na ka bol ka ba nyngkong duh jong ka sngi bad haba kut jong ka sngi ba ar u la ioh khur 2 wiket bad ai tang 29 ron katba u Sanjay Yadav ruh u la ioh khur 2 wiket bad ai 25 ron bad u Aryan Borah u ioh khur 1 wiket bad ai 12 ron.
Shillong: U Myntri ka tnad kam pohiing ka jylla, u bah Lahkmen Rymbui u la kyrpad ia ki sengbhalang hapoh ka lama ka Confederation of Meghalaya Social Organisation (CoMSO) ba kin sangeh noh ka jingtalasi ia ki briew namar ba kan wanrah ia ka jingthut ia ka shongsuk shongsain.
Mynta ka sngi u bah Lahkmen ula iakynduh ia ki sengbhalang ha kaba la iakren ia ka jingshong suk shongsain bad kyntu ia ki ban iai shah ha kaba iadei bad ka jingdawa ia ka Inner Line Permit (ILP) namar ba ka sorkar jylla kan nym shongthait ban leit buddien bad ka sorkar pdeng kumba la dep rai da ka iing dorbar ka jylla.
Haba kren sha ki lad pathai khubor mynta ka sngi hadien ba la iakynduh ia ki nongialam ka CoMSO, u bah Lahkmen u la ong ba ym don mano mano ba lah ban shim ia ka ain ha kti lajong.
“Ka dei ka kamram ka sorkar jylla ban buddien bad ka sorkar pdeng ba ka dei ban ai ILP kumba la angnud ki paidbah ka jylla hynrei ym lah ban shu khmih lynti ban ioh shimiet shimet hynrei ka sorkar kan bteng ban buddien tyngeh", la ong u myntri kam pohiing.
U la bynrap, “Lada kin bteng ban talasi, ka ain kan shim ia ka lad ka lynti na ka bynta ka jingshngain ki paidbah",.
Ha kajuh ka por, u la ong ba kum u myntri ka tnad kam pohiing, ka jingiakynduh ia ki paidbah, ia ki sengbhalang kan iai bteng ban sngew ia ka jingeh bad ban pynneh ia ka shong suk shongsain.
U la kyntu ia ki sengbhalang ban sangeh ia ka jingpynjulor ia ki mar sorkar kum ka jingthang kali sorkar namar kan wanrah tang ka jingduh nong ia ki paidbah namar ba ia ki kali la thied na ka pisa u paidbah bad kiban ioh nong kin dei tang ki kompeni shna kali.
U la iathuh ba un sa lum ia ka tnad pulit ha kane taiew ban wan ban bishar bniah ia ka jinglong jingman bad kumno ban leh bad kaei kaba lah ban leh.
Katkum ka jingong u myntri, u la pynsngew ha ki nongialam ka CoMSO ba kaei kaba la leh ban talasi ha Byrnihat bad ha Ratacher, ka pher namar ba u DIG naduh ka 10 tarik u la dep kren ban leh ia kane bad u la pynsngew ruh ba ka sorkar ka la shim ia ki lad ki lynti halor kane.
Lah ban kdew ba hynnin ka sngi, ka CoMSO ka la pyntreikam da ka jingkyndar bad talasi ia ki powir kiba wan rung sha kane ka jylla da kaba buh ia ki khyrdop ha man ki jaka ha kylleng ka jaka.
Ki don ki jaka ba iatreilang bad donlang ki pulit bad don ki jaka ba la leh hi ka seng ha ki jaka bym don pulit.
Kane ka jingiakhih ka long ban dawa na ka sorkar pdeng ba kan ai ia ka ILP kumba la dawa ki paidbah bad kumjuh da ka iing dorbar ka jylla.
Shillong: U Bah Himalaya Shangpliang u MLA jong ka Mawsynram Constituency mynta ka sngi u la leit sha Iewduh ban ia kynduh ia ki nongrep ban sngap ia ka jingeh jong ki kaba ki ia kynduh ha  iewduh haba ki leit ban die ia ki marrep  jong ki.
Ha kane ka jingleit ki la don ki nongrep kiba la pynsngew ia ka jingud jingnam jong ki ia ka khia ka shon kum ki nongrep.
Na ka liang u bah Aibok Kharsanoh na ka shnong Thangsning u ba dei u nongrep u la pynpaw ia ka jingeh ba ka jingot kilo ka dang iai bteng haduh mynta hapoh katei ka iew.
U Bah Har Basalormaw ba dei na ka shnong Umsning, u la iathuh ba ka jingeh ka long ba kim ioh ia ka sboh dawai na ki ophisar sorkar katkum ka jingdon kam bad kaba bun ki hap ban thiew na iew bad haba ia dei bad ka jingot kila la ong ba na ka 10 kilo ki ot shi kilo.
U Bah Shot Kharjana na Umlyngka u la ong ba lada khein ia ka jinglut ha kaba ia dei bad ka rep sohsaw kaba  u la rep mynta la 20 snem ei ei, ka jinglut ha ka shikilo kala kot sha ka 20 tyngka bad haba ki wan die pat ka long ha pdeng 22 tyngka bad 30 tyngka.
Ia ki symbai ruh kim juh ioh thikna ba dei jong ka sorkar.
La don ruh kiwei kiwei kiba la pynpaw ia ka jingeh kum ka jingjaboh jong ka iew ka jingkhap ngiah khamtam ha ka por ba mih ki jhur na kane ka jylla Meghalaya bad ka jingkiew ka bai musur kaba la shim da ka hima mylliem.
Na ka liang jong u MLA ka Mawsynram ha dien ba la ia kynduh ia ki nongrep u la ong ba ia kane ka kam yn sa rah hapoh ka iing dorbar thawain ka jylla ban ia kren ia ka jingeh ka jong ki, u la ong ba u myntri ka tnad rep u bah Banteidor Lyngdoh u la de ban wan jngoh ia ka iew bad u dang pyrkhat ba kala don ka jingkylla hynrei ka dang neh kumjuh.
Haba ia dei bad ka jingkhuid jong ka iew u la ong ba u la iohi ka jingjaboh kaba u la wan mynta ka sngi, na ka bynta ka jingkoit jingkhiah ki paidbah na ka liang jong ka Hima Mylliem ka dei ban sumar khuid ia kane ka iew bad kum juh ki paidbah kiba pyndon kam ia ka iew ki dei ban leh khuid.
Da U Dayoo M BarehShiliangmyntang WJH.Shillong:         Ki spah run na u Ravi Teja (130) bad u Punit Bisht (163) ka la pynlong ia ka Meghalaya ban kamai 387 na ka bynta ka jingduh 4 wicket ha ka sngi sdang ka jingialehkai ka Ranji Trophy pyrshah ia ka Arunachal Pradesh ba long ha Dibrugarh myn hynnin ka sngi.
Ka Meghalaya kaba jop ia ka jingkynting pisa ka la kam ban tied nyngkong ha kaba u Wallam Lyngdoh Kynshi u kamai 10, Pringsang Sangma 18 bad u Tengchan Sangma 37.
U Teja bad u Bisht ki la shim ia ka bynta ha kaba kila la lah ban kamai bha ban pynlong ia ka Meghalaya ban poi sha ka 387 jong katei ka jing ialehkai jong ka Ranji pyrshah ia ka Arunachal.
Ka la dei ka bynta jong ngi ki paidbah ban ai ka jingkyrshan kaba radbah ia ka CoMSO kaba la shim ia ka jingkitkhlieh kaba tyngeh na ka bynta ka jingiada ia ka jingrung kyrthep jong ki bar-ri bad bar-jylla kaba man la ka sngi sha kane ka jylla jong ngi; ngi la iohi da la ki ba la ioh kem khlem sangeh ia ka jingwan jaka rieh jong ki briew na kylleng sha kane ka ri jong ngi khamtam hadien ba saw tylli ki Jylla Riewlum ki la ioh ban pyntreikam ia ka ILP, kata, ba la shiliang khmat tang ia ngi hangne ha Meghalaya, ngim sngewphylla ia kane, namar ki briew kiba na kylleng ka ri India ki jawdud eh ia kane ka Jylla jong ngi kumta ka paw shai kdar ba ki kwah ban pynlong ia ka Jylla jong ngi ka Tripura ba-ar.
Ki Non-Tribal kiba la shong ha kane ka ri jong ngi ki ialeh tyngeh ban khanglad ia ka ILP; ki Party naduh ka UDP, ka NPP, ka Congress bad ka BJP ki shu pypaw ba ki kwah ILP hynrei ki kiar ban pyntreikam ia ka ILP kaba la don ha ka kti u Governor kumba la kubur ha kotlyngkdop ka CoMSO ba dang shu dep sam paidbah ha kine ki khyndiat sngi, kata, ha ka paragraph balai jong kot lyngkdop ba tang da ka Notification u Governor ka KHADC bad JHADC ki la ioh ia ka ILP ha ka shi sngi kumba la pynskhem da ka rai jong ka Supreme Court ha ka 23.11.1971; ynda la pyntreikam ha KHADC bad JHADC kam eh shuh ban pynioh ia ka GHADC; ia Regulation No.5 of 1952 bad ka Ruling jong Supreme Court la pynpoi sha ki MP baroh, ki Minister baroh bad ki Party baroh bad sha ki MDC, kumta kim don daw shuh ban ong ba kim tip.
Namarkata, haba ngi la iohi ia ka jingma jong ka jingwanrung kaba khlem sangeh shuh ha kine ki sngi, ngi la dei ban kyrshan bor bah ia ka CoMSO bad ia kiwei de ki Seng Bhalang kum ka KSU, FKJGP bad kiwei, kata, ba nga lakyrpad ia I Bah Robertjune Kharjahrin ban plie ia ka Bank Account bad pyntip paidbah ia kata ba ngi ki paidbah ngin ioh ban thep ia ki jingiarap jong ngi beit beit ha ka Bank Account ban lait na kiba khrong thok kumba ki ju mih man ka por, namar kim trei na ka bynta ia lade hynrei na ka bynta jong ngi ki bym lah ban mih mada da lade, ki la duh ka bylla ka sngi, ki hap biang ka bam ka sa, ka bai leit bai wan, kin sa donkam ia ki uniform, bad katto katne ki kali, tangba ki dei ban nym ktah kti iano iano ruh lane wat tang ban leh tohmet ne kren tohmet ia ki briew ba ki ioh kem namar ha ka thngan ki wan wad bam shane, burom ia ki tangba phah noh ia ki bad ka jingieit; haba ki la leh kumta, lada ka Sorkar ka pynshitom ia ki briew jong ka CoMSO ne KSU ne FKJGP bad kiwei ma ngi ki paidbah ngi dei ban mih bad dawa ba ki MLA ki dei ban risain noh bad ba u paidbah un ioh ban jied da kiwei pat; ka kam ka la dawa haduh katta; nga ia lade te da lei lei ngam long bad ngam lah shuh ban dang long nongmihkhmat na kiba bun ki daw, te wat pyrkhat ba nga thmu ei ei ia lade haba nga ai jingmut ba ki dei ban risain bad ialeh elekshon da kawei namar ka jingbamsap kaba ym lah buhrieh shuh ruh tang tap eit miaw.
Kumta, ka CoMSO ruh nang pynbiang bha ia ki Volunteers kiba don discipline bha ha kylleng; ngim isih ia kiwei ki jaidbynriew tangba namar ka hok ba la ai (Regulation No.5 of 1952 kaba iahap bad ka Article 19(5) bad Article 29) la tyngkai da kine ki nongsynshar ki bym ju pule kot ain, lah pyntian ha shyntur ruh ki dang khlei yn ia ong shuh kumno; yn sat her ia ka jingmynthi jong ki ynda la dei ka elekshon.
Nga ong biang wat ap haduh ban da ioh lang bad ka GHADC, hynrei nangpyntreikam shwa ha KHADC bad JHADC kumta ia ka GHADC kumno yn pynduh; iaid da ka lynti kaba lam shakhmat, kata, KHADC bad JHADC sa bud ka GHADC, ym da ka lynti ba lam shadien pynban, kata, ban ap ka KHADC bad JHADC haduh ban da ioh ka GHADC.Lada kane ka lynti kaba nga kdew kam don ai ba ka Sorkar Jylla kan jubab, ba ka Regulation No.5 of 1952 bad ka Ruling Supreme Court ruh kam don; ka Sorkar Jylla aiu kaba kum kane ka bym nud ban pynshai haba la kdew la thoh ruh da ka shithi sha ki ruh ki sngap mynthi pynban; nangta u Governor ruh u sngap mynthi haba la thoh da ka shithih sha u ba un pyndonkam ia ka Section 2 jong ka Regulation No.5 of 1952 ba la pynskhem da ka Ruling ka Supreme Court dt.23.11.1971.
Ki long kum u ksew uba dem ha skum kba, ia lade um long ban bam haba wan ka masi ban bam ruh u byrthen; ki long thik kumba la phawar u Myllung Soso Tham – Long Syiem ka Dum Synshar ka Bieit, Ka long Raiot ka tieng ka smieit! Ki paidbah ia kylli ia la ki jong ki Nongmihkhmat (MLA/MDC/MP) balei phi ia sngap jar jar, hato ka Regulation No.5 of 1952 kam treikam? Ka ILP ha ka kti, ia pynkyllain shaduh Delhi? Ka Khrismas ka la dep, ka Republic Day ka la dep, ka Election ha Delhi ka la dep, sa kaei pat ka daw ba u Amit Shah un ai? Namarkata, iaid shaphrang CoMSO bad kiwei kiwei de ki Seng Bhalang, ngi donkam ia phi ruh kumjuh; ki paidbah ynda la pyntip ia ka Bank  Account ia pynstet ban ia noh synniang, kane, kan sa ialam sha ka thong ba maitphang I Bah Arden Miller Basaiawmoit, ex-MLA sha ka Hynniewtrep Revolution.
Nga thoh naduh ka mynsiem ba ngam lah shuh ban shah ia ka jingbymtip ain jong ki MP, ki MLA bad ki MDC kumjuh.
Ban ia knieh ia ka Shuki ha KHADC te ki ia sei buit bad bor; ki iaid khlem ain khlem lynti, lada ki la kit khia ia ka ILP kumba ki kit khia ia ka shuki ha KHADC la ioh naduh 2012-13 lane 2019.
Shillong:   Ka tnad ialehkai ka skulbah North-Eastern Hill University (NEHU) kan pynlong ia ka Inter College Volleyball (Men & Women) bad Cricket (Men) Tournament 2019-20 naduh ka 26 tarik Rymphang haduh 2 tarik Lber 2020.
Baroh kine ki jingialehkai yn pynlong ha NEHU Permanent Campus, Shillong.
Baroh ki koliej kiba pyniasoh bad ka North-Eastern Hill University kiba kwah ban iashim bynta ki lah ban phah ia ka jingpynthikna iashim bynta shwa ka 20 tarik Rymphang 2020 na ka bynta ka Volleyball (Men & Women) bad 24 tarik Rymphang 2020 ia ka Cricket (Men).
Kiba phah hadien yn nym pdiang shuh.
Shillong:  U myntri ba dei khmih ia ka tnat Sports & Youth Affairs ka sorkar jylla, u Bah Banteidor Lyngdoh u la pynpaw ba ka jingthmu ha lyndet ka tnat ka jong u ban kyrshan ia ka Meghalaya State Olympic Association ban pynlong ia ka Meghalaya Games 2019-20, ka dei namar ban ioh ban plie lad ia ki khun samla ba don ka sap ha ki kam ialehkai ban pynpaw pyrthei ia ki, kaban long shi bynta ban pynkhreh ia ka National Games 2022.
U Bah Banteidor u la ong ia kane hadien ka jingialang ia pyrkhat kam jong ka Organising Committee, ba la long hynne ka sngi ha Secreteriat, ha kaba la don lang ki nongialam bad ki dkhot ka MSOA, ka Director ka tnat kong WAM Booth bad kiwei kiwei.
U la iathuh ba ia ka Meghalaya Games kaban sdang naduh ka 17 tarik mynta u bnai, la mang kumba 70 lak tyngka ban pynlut na ka bynta 14 tylli ki jait jingialehkai.
Ha kane ka kynti, ki jingialehkai kiba la thmu ban pynlong ha baroh ki 14 tylli ba kynthup ia ka archery, athletics, badminton, basketball, boxing, billiards & snooker, judo, karate, shooting, swimming, table tennis, taekwando, tennis, wushu.
Katkum ka jingong u myntri, ki nongwan iashim bynta baroh ha kine ki jingialehkai kin kynjoh sha ka 1900 ngut.
U Myntri u la ong ba ha ka jingshisha, ia kane ka lympung la thmu ban pynlong ha u bnai Nohprah jong u snem ba la dep, hynmrei na ki daw bym lah ban kiar, la kynriah noh pat ia ka sha ka taiew kaban wan jong u bnai Rymphang.
Haba jubab pat ha lor ka jingkylli, hato ka jingpynlong ia kane ka lympung kam ktah pat ia ki khun samla kiba bun namar ba kin hap ban iakhun ia ki eksamin bapher bapher ki jong ki, halor kane, u bah Banteidor u iathuh ba ka jingbuh ia ka sngi ka ia ne ia ka tarik ban pynlong ka dei kaba la shim rai da ka MSOA, hadien ba ka la dep ba kan ia syllok bad ki synjuk ialehkai.
U bah Banteidor u la kam ruh ba ka jingpynlong ia kane ka lympung ka la long biang hadien ki shiphew snem kiba la leit noh.
Ki jaka ban pynlong ia kine ki jingialehkai ki long St Anthopny’s School, JN Stadium, Polo, U Tirot Sing Indoor Stadium, Shillong Club, Nongthymamai Sports & Cultural Club, Laban Sports Club Indoor Stadium, Assam Regimental Centre, Crinoline Swimming Pool.
Shillong: Mynta ka sngi ki dkhot jong ka Confederation Of Meghalaya Social Organisation  ha Nongstoin West Khasi Hills, ki la leit ban pynpaw ia ka jingpyrshah da kaba rah ia ki jingthoh ban pynrem ia ka sorkar India ha ka jaka ba wan pynlong jingialang  u Union Minister U Krishan pal Gujar, u minister u ba bat ia ka social justice and empowerment jong ka sorkar deng.
Kum shi bynta ban pynsngew ia ka sorkar India ba jylla Meghalaya ka la don kam ban pyntreikam noh mardor ia ka ILP na ka liang ka CoMSO ka la leit ban pynpaw ia ka jingpyrshah ha kane ka jingialang.
Na ka liang ka COMSO ka la dep ban pynbna ba kan leit ban pynpaw ia ki jingpyrshah ha man ki jaka kiba ki minister jong ka Sorkar India ki wan ban pynlong ki jingialang  hakane ka jylla ban pyni iaka jingpyrshah halor ka jingkuman jong ka Sorkar India ban ai jingmynjur pyntrei kam noh ia ka  ILP ha ka Jylla Meghalaya.
Ex.Rev.K.LangrinKhublei snem thymmai ia phi baroh,   naduh ki nongkyndong haduh kinongsor, naduh kiba duk haduh kiba riewspah, naduh ki riewpop haduh ki riewhok, naduh ki riewniam haduh ki riewblei, naduh ki bym tip akor haduh kiba tip akor ….
kyrmen ha une u snem 2020 un long u snem jingkyrkhu ia baroh.
To u Blei Trai Kynrad uba la thaw ia ka bneng bad ka khyndew, uba la buh bynriew thaw bynriew.
U Blei uba bat ha la ki lynghoh kti ia ki shalyntem jong ki aiom bad ki snem bad uba khyrwait ia u stering jong ka jingim jong ngi un theh mar kajuh ia ki jingkyrkhu ha ngi baroh.
U snem 2020 u long u snem baphylla bad bapher bak-ly-bak na ki snem baroh kiba la leit, khlem da kynmaw shuh ia ki snem 1010, 1111, 1212, 1313, 1414, 1515, 1616, 1717, 1818, 1919 (man ka 101 snem).
Ia ki snem 2121, 2222, ….
te ngim iohi shuh bad ngim lah ban batai lypa.
Dei tang u Blei uba tip.
Balei nga ong ba u snem 2020 u long uba phylla bad uba long mar kajuh? Namar lada ngin pyniakhlad namar pdeng, kata, mar ar digit ngin ioh sha kadiang 20 bad sha ka mon 20.
Hangne ngi ioh ia ka Solve the equation ha ka Algebra, LHS=RHS.Kaba mut ka liang ka diang ka iaryngkat bad ka liang ka mon.
une u snem u long u snem tarajur ba dei ban khia ne sting mar kajuh.
Kata ka mut ba ym dei ban leh shiliang khmat ha u snem 2020.
Khyndiat to ngin ia phai dien sha u snem 2019.
U Blei u la sympat tang ia ki 3 tylli ki kynhun balang kiba kham heh paid ha ri Khasi bad Jaintia.
Kita ki balang ba kham heh paid ha ri Khasi Jaintia ki long ka balang Presbyterian, ka Catholic bad ka Balang u Blei (M&A).
katba ia ki balang ba kham rit paid u Blei u khlem sympat.
Ngim tip ma ngi ia ka daw tynrai, tang u Blei uba tip.
Kiba ngi ia tip paidbah ki long (i) ka Balang Presbyterian ha ri Khasi Jaintia ka la khynniuh namar ka jingjah kyndit ka pisa Balang Presbyterian Mawkhar haduh 5 klur 25 lak, (ii) ka jingkhlad kyndit u Archbishop (Dominic Jala) ha ka jingtyngkhuh kali ha America kaba la pynkyndit ia baroh ki paid riewngeit jong ka Balang Roman Catholic.
Ia kata ha ka ktien Khasi paka ki ong ka jingiap tyrut (iii) ka jingpluh kyndit kynsan ka iingmane ba la 100 snem jong ka Balang U Blei (Meghalaya & Assam) kaba la pynjaw ummat ia baroh ki paid riewngeit ha ri Khasi bad Jaintia.
Kitei ki lai jait ki balang ki niew ba u snem 2019 u dei u snem uba sniew na ka bynta jong ki.
Hynrei lada ki dei ki riew iohi jngai te ki la dei ruh ban kylli.
Balei u Blei u leh kumne tang ia ngi?U snem 2020 u dei u snem ba mar kajuh.
Te lada u Blei un synpat biang un leh mar kajuh ia baroh, te ki balang heh paid ne ki balang rit paid.
La ki balang kiba la tymmen ne ki balang ba dang samla.
Ym dei tang ia ka niam Khristan, hynrei un leh lang ia baroh ki jait niam.
Kumta to ngin pynkhreh ban pdiang bun mynsiem ia ki jingleh jong u Blei.
Ha u snem 2019 u Blei imat u la pynnoh shiliang ia ki jingkyrkhu kumba u la sympat tang shiliang.
Namar don ki briew kiba la iap shah thngan namar bym don khaw, don pat ki briew kiba pahuh pahai haduh ba kim lah shuh ban pynlut ia ka pisa.
Kyrmen ba ha une u snem 2020, u Blei un shim noh ia ka spah ba kiba riewspah kim lah shuh ban pyndonkam bad un sa ai noh ha kiba duk khnang ba ka tarajur kan ym noh shiliang shuh.
U snem 2020 to ai ba un long u snem ba ki balang Khristan kin pynduh noh ia ka jingniew shiliang khmat.
Ka ju long ka rukom jong ki balang Khristan ba kin niew burom tang ia kiba phongsut bad deng tai.
Ia kiba riewspah bad kiba riewbha riam bha ki balang ki ai kam borabor ha ki jingiaseng, wat ka bam ka dih ruh ki ju khreh kyrpang.
Shisien nga la leit jingiaseng ha ka shnong Thieddieng.
Ha ka sngi Sunday la pynkhreh bam tang shi jaka.
Ia ki Pastor bad ki Tymmenbasan la khot ba kin rung shapoh iing, katba ia ki riew rit reiw ria la phah shong ha madan halor ki dieng sawdong bad ki siej.
Haba la wan ki nongsam ja sam doh, ia kiba shong ha madan ki ai  doh tang mar shi dkhot ka doh.
Katba kita ki Pastor bad Tymmenbasan kiba don hapoh iing ki ia khat katba mon ia ka doh, kat haduh ba kim lah bam shuh.
ia ka doh ha ki pliang jong ki la shu leit theh noh ha ki khliew sniang.
Ha une u snem 2020 te to ai ba ki balang Khristan kin kylla bamut noh ban ym niew shiliang shuh kumba ki la ju leh ha ki snem ba la leit.
Lehse u Blei u sa ai da u dieng sympat dei namar ba u isih ia ka jingniew shiliang khmat ba don ha ki balang Khristan.
Ko ki balang jong ka niam Khristan, wat niew shiliang shuh kumba phi ju long mynshuwa, “Utai u hok, utai u pop" namar ngi la long kajuh ha khmat u Blei.
Ka ktien jong ki riewstad ka ong, “In the eyes of God and Nature all are equal".
To iakyndit bynriew noh ha une u snem 2020.
Kito ki jingjia ba u snem 2019 ki dang long tang ki dak kiba rit eh.
Ngim dei ban ap haduh ba u Blei un pynhap da kiba kham khraw.
Ha une u snem 2020 to ai ba ka sorkar Meghalaya bad sorkar India kan ym niew shiliang khmat shuh kum ha u snem 2019.
Kato ka jingdawa jong ki nonghikai skul Adhoc kaba ong, “Equal pay for equal work" na ka sorkar ka long kaba shongnia lada ka sorkar ka don shkor.
Ka sorkar ka la buh ba ki L.P School kin sdang skul ha ka por 9:00 A.M bad kut 2:00  P.M.ki Upper Primary School kin sdang 9:00 A.M bad kut 2:30 P.M ki Secondary School kin sdang 9:00 A.M  kin kut 3:00 P.M bad ki Higher Secondary School kin sdang 9:00 A.M kin kut 3:30 P.M.Baroh ki skul ki la kohnguh, hynrei ka tulop pat ka iapher sha bneng sha khyndew haba ia nujor ia ki nonghikai skul Adhoc, SSA, Deficit bad Government.
Te kumba long ka snem – 20 sha kadiang bad 20 sha ka mon, to ai ba ka sorkar kan pyniaryngkat ai noh ia ka tulop katkum ka jingdawa, “Equal pay for equal work".
Ha une u snem 2020 to ai ba ki shnong bad ki paidbah nongshong shnong kin pynduh noh ia ka jingniew shiliang khmat.
Nga ju buh ha ka status bad Facebook jong nga ia kine ki kyntien, “Wat tharai riewstad ne riewbiej iano iano khlem da tynjuh.
Namar don ki briew kiba niew riewstad ia kiba biej tang namar ba ki ieit; bad ki niew riewbiej ia kiba stad tang namar ba ki isih".
Kata ruh ka dei ka jingniew shiliang khmat.
Mynta te ha une u snem ba mar kajuh, ko ki shnong ki thaw bad ki paidbah nongshong shnong baroh, to kyndit bynriew noh lada phi kwah ba ka dong ka thain jong ngi kan kylla noh.
Une u snem 2020 u dei u snem ban ym niew shiliang khmat iano iano ruh.
To ngin sngewthuh ba baroh ngi long ki jingthaw jong u Blei ba baroh ngin poi sha lum jingtep ha kaba kut jong ka jingim.
Ka jingiap ha Hubei, ka la poi sha ka 242ngut tang ha ka shisngi bad nangta sa 14hajar ngut kiba dang ioh pang thymmai, ia ka jingpang Corona.
Katei ka dei ka jingkhein, kaba la ioh lum ha ka sngi palei, ha China, ong ka khubor.
Katei ka jingiap ka kiew shi katdei, na kaba long ha kiwei pat ki sngi ba ladep bad la shim ruh ba ka dei ka jingjia kaba bun duh kiba iap, tang ha ka shisngi.
Lyngba katei ka jingiap, ka la kiew sha ka 1,355ngut kiba iap ha China bad baroh kiba pang Corona, ki la poi sha ka 60hajar ngut ha katei ka Ri.
Shillong: Myn hynnin ka sngi ki shipai BSF ryngkat bad ki pulit ka Pynursla ki la ioh ban kem 3 ngut ryngkat u drok WY Tablets u ba shongdor 60 lak tyngka bad kumba 10 gm u drok heroine u ba shondor 50 hajar tyngka na Pomsutia ka ba hap ha Pynursla.
Kine ki ba shah kem ki ba wan da ka kali Maruti Alto ka ba don ia u nomber plate ML 05 Q 2979 ki kynthup ia u Ajay Baruah 47 snem ka rta u Anand Baruah 30 snem ka rta bad u Shamsher Marak 38 snem ka rta ki ba na Upper Shillong Meghalaya.
Ia kine baroh 3 ngut la aiti noh sha ki pulit ka Pynursla na ka bynta ban tohkit kham bniah.
Shillong: Ki pulit ka jylla  hynnin ka miet ki la shimti noh ia ka kali praibed Assam ka ba don ia u number plate AS 01 AN 3993 ka ba la pynieng ha khlaw Khliehshnong ha Saw Mer Shiteng.
Katkum ba la ioh jing tip ia kane ka kali la pyndonkam da 3 ngut ki briew bym ithuh ki ba la pynieng ia ka kali ha ka khlaw shnong bad dei namar ka jing iohi noh ki briew na ka shnong kine 3 ngut ki la phet noh lyngba ka khlaw bad ki la ieh noh ia ka kali.
Namar ka jing bym sngew shngain ki rangbah na ka shnong ki la pyntip ia ki bor pulit na ka bynta ban wan ban shimti noh bad ban leh ia ka ba donkam.
Shillong:  U Myntri tnad kam pohiing u bah Lahkmen Rymbui u la ong ba ki kam beain kim dei ban ioh lad ha ka jylla bad ki bor pulit, ki bor synshar district ki dei ban peit ia kane ban tem naduh ba ki sdang shylluid.
Haba jubah halor ka jingkynnoh shalan dewiong beain ha ka jylla, u bah Lahkmen u la ong ba um kwah ban kren kyrpang ia kano kano ka kam hynrei u sngew ban kren kyllum ba kino kino ki kam beain, kim dei ban ioh haka ban pynthut ia ka shongsuk shongsain.
“Ka kamram jong ka bor synshar district, ki pulit ban pynthikna ba kino kino ki kam beaiñ kim dei ban ailad ban ioh rung bad dei ban pyrshang ban pynduh", u la ong haba iakren mynta ka sngi.
U la bynrap biang ruh, “Ngam peit ia kaba shadien, ngan peit ia kaba shakhmat.
Ngam lah ban kren kyrpang ia kata ka jingshalan dewiong beaiñ hynrei nga kren kyllum ba ki bor ka ain ki dei ban pynduh ia kano kano ka kam beaiñ mar ia sdang shwa ba kan heh".
U la kyntu ia ki paidbah ban iatreilang bad ban tei ka jingiajan bad ki pulit ban tehlakam ia ki kam sniew ha ka jylla.
“Kano kano kaba ngi leh ka dei katkum ka ain.
Nga kyrpad ia ki paidbah ban ai jingtip bad iatreilang bad ka bor ka ain lada don ki kam beaiñ.
U la ong ba ka kam jong ka tnad pulit ka long ban peit ban don ka shong suk shong saiñ hapoh ka jylla bad kaba kongsan ka long ban don ka jingiajan hapdeng ki pulit bad ki paidbah ha kano kano ka kam ban ioh ia ka shong suk shong saiñ.
U la ong ba lada don kano kano ka kam beain, ki paidbah ki dei ban pyntip sha ka bor ka ain ban leh ia kaba donkam.
Halor ka jingjia ha ka jingshah hiar thma ki briew ha khappud ha ki runar na ri Bangladesh, u myntri u la ong ba kaba kongsan ka long ka tnad pulit ka dei ban don ka jingiadei hapdeng ka pulit bad ka BSF ban pahara ha ka khappud na kawei ka jaka sha kawei ka jaka khnang ba ki paidbah kin tip ba kin sngew shngaiñ.
“Ki thaiñ khappud ki dei ban shong suk shong saiñ bad ha kane ka taïew ban wan ngin pyrshang ban bishar ia ki jinglong jingman ha ka jylla, kaei kaba ngi dei ban leh bad kaei kaba ngi lah ban leh", u la ong.
Shillong: U myntri ka tnad pule puthi u Ma Lakmen Rymbui u la iathuh ba na ka liang jong ka tnad pule puthi jong ka sorkar jylla kala weng lut ia baroh ki nonghikai kontrak ha ki skul primary ha ka jylla baroh kawei wat la ki skul kila sdang ban iaid skhmat.
Ha ba ia kren bad ki lad pathai khubor u la iathuh ba ka jingshah weng jong ki nonghikai kontrak ka long ba ka na ka liang ka sorkar ka la shim ia kane ka rai ba kan thung noh da ki nonghikai ki ba pura.
Haba ia dei bad ka eksamin M.Tet ka ba ladep , na ka liang u bah Lakmen u la iathuh ba ia ka result yn sa pynmih ha kine ki khyndiat sngi khnang ban ioh ban thung ia ki nonghikai ki ba pura.
Na ka liang u Ma Lakmen u la kyntu ruh ia kito skul ki ba la shah weng ki nonghikai kontrak ba kin iai shah shitom shipor.
Ka bha, hynrei kito ki nonghikai ba la thung contrak ne officiate palat iaka san snem te u don u dak Jingkyli u baheh bha.
Ngi tip ba ka break 59 sngi ka long tang ban break ia ka service jongki katba ka kam baki trei ka long continuously.
Te hato ki long unfit kum ki nonghikai?  Lada kumta balei la renewed lynter iaki? Hato kim long deserve for regularisation either Progressively or Retrospectively? Bun na ki ki lalong over aged.
Nga ong hangne ia ki nonghikai kiba labiang katkum ki norms (45 pc + DlEd/ BEd).
Ka sorkar kan pykhat bha ban lait na ka Court Intervention, namar ka lajia ha ki katto katne ki Department ba ka hap ban pyndem.
Em ban leh kumta te la long kumba khniot bein.
Shillong:  U nongialam ka UDP u bah Lahkmen Rym bui uba la shah bynshet ban peit ia ka tnad kam pohïing ka jylla, u la kam ba ka jingbynshet u myntri rangbah ia ka tnad kam pohïing ha u, kam dei ban kdew ia ka party.
U myntri u la ong ia kane haba kylli ba katkum ka jingtip, ka la don ka jingiapynbeit ha ka por ba thaw ia ka sorkar Megha laya Democratic Alliance (MDA) ia ki tnad ban bat ki paralok ka MDA.“Phi I ki party ki don ha ka por elekshon, mynta ngi la thaw ia ka MDA bad ngi baroh ngi long kijuh, ym don NPP, ym don UDP, ym don PDF, ngi dei ka kynhun synshar hapoh ka MDA", la ong u bah Lahkmen haba kren mynta ka sngi.
U la ong ba kano kano ka tnad kampher ban bat da uno uno u MLA na kano kano ka party namar ba ka jingkitkhlieh ka long ka sorkar MDA baroh lang.
“Ngam shim ba kane ki ai ia ka UDP, kane ki ai sha u NPP ne sha ka PDF, nga shim ba kine kiei kum ka lad ban ioh jingshemphang lang ia kiwei ki tnad ban ia ioh lang ia ka jingshemphang baroh ki myntri sorkar", la ong u bah Lahkmen.
Kumba ka paw, ka tnad Tourism, taxation kaba bat da ka UDP mynshwa, la bat da u myntri rangbah u Conrad K Sangma hadien ba la hiar shuki noh u bah Metbah Lyngdoh uba shimti ia ka kam Lamnphang ka iing dorbar na ka jingkhlad kyndit u Dr Donkupar Roy.
Lah ban kdew ba hynnin ka sngi, u Myntri rangbah ka jylla u Conrad K Sangma ula bate kam thymmai ia ki katto katne ki myntri ka sorkar Meghalaya Democratic Alliance (MDA).
Ha ka jingbate kam thymmai, ka tnad kam pohiing (Home) kaba ju bat da u James K Sangma (NPP) la aiti ha u bah Lahkmen Rymbui (UDP) nalor kiwei ki tnad ba u la bat.
Nangta ia ka tnad District Council Affairs (DCA), kaba bat u James K Sangma (NPP), la ai ha u bah Hamletson Dohling (PDF), katba ia ka tnad Home (Jail) la ai ha u bah AL Hek (BJP).
U James K Sangma un ioh ia ka tnad IPR ba ju bat da u bah AL Hek.
U James Sangma ula shah ther ha kiwei ki paralok ka sorkar MDA hadien ba la shah kynnoh ba la mih ka jingkynnoh ai laitlan ia ka jingshalan dewiong.
Ka UDP, PDF bad BJP kila pynpaw ia ka jingbym sngew tynnad ia ka jingtreikam u James Sangma bad kila dawa ba u myntri rangbah u dei ban tuklar noh da kaba weng ia ka tnad kam pohiing na u.
Shillong:   Ha ka 1 tarik rymphang 2020 u rangbah Khasi ba tip kyrteng u Kwerin Mukhim na ka shnong Kyndong Mylliem u la shah lute haduh 5 lak 43 hajar tyngka ki 3 ngut ki briew ba phong jain pulit Assam ha Basistha Chariali Police Traffic Point Assam.
Lyngba ka ejahar ba u buh thanad Basistha Guwhati Assam u Kwerin Mukhim u la iathuh ba ha ka meit 1 tarik rymphang 2020 katba u dang iaid lynti ha Basistha Chariali ka jylla Assam ka kali jong u ka la lut umphniang bad um banse ban pynieng ia ka kali harud surok ban leit thied umphniang na ka petrol pump ba don kham pajih na ka jaka ba u pynieng ka kali.
Hadien ba u la wan phain ryngkat bad ka umphniang u la iakynduh 3 ngut ki briew ba phong jain pulit Assam ki ba shong da ka kali pulit Assam hi kaba don ia u number plate AA 30 6681, dei hangne ba ki la dawa pisa bad ka shoh ia u bad da ka jing leh donbor jong ki, ki la ioh ban khung haduh 5 lak 43 hajar tyngka.
Na ka liang u Kwerin Mukhim u la kyntu ia ki bor pulit Assam ban thwet bad kem noh ia ki briew ba donkti ban lute ia u.
Bah RM ShabongU Conrad Sangma, myntri rangbah ka Jylla, ula dep bate kam ia ki myntri jongu, hynrei ha kane ka sien kaba mynta, la iohi kumba  ka seng NPP, ka la aiti lut ia ka doh pasoh jongka sha ka seng UDP, da ka tnat kam poh iing bad nangta sha ka seng NPP, da ka tnat kam District Council Affairs bad kitei ki dei ki kam kiba kongsan bha bad kiba pyn tyllun ia ka jinglong ka suk ka sain, ka shongsuk shongshngain ha ka Jylla baroh kawei bad nangta sa ka tnat District Council, kaba pyn iasnoh ia ka sorkar Jylla bad ki lai tylli ki Council.
Lada iakren ia ka jing aiti ia ka tnat poh iing sha U Ma Lahkmen Rymbui, la shim ba ka long kaba donkam shibun, khamtam ha kine ki sngi, ba ka jur bha ka jing pynthut ia ka suk ka sain, sha ka Constituency jong utei u rangbah bad kumta u myntri rangbah, lehse u kwah ban ailad ia u myntri, ba un teh lakam ia kitei ki kam tuh, ki kam lute jong ki khar Bangladesh, ha utei U MLA jong ka Amlarem; hynrei ha kajuh ka por, ngi kynmaw ruh ba ka UDP, ka ju kren jur bha halor kata ka kam khaii tuh dewiong, ha kaba wat U President katei ka seng, uba dei u lamphang dorbar, u ju pynsngew ba katei ka seng ka dawa bad ka iai dawa, ban weng ia ka tnat pohiing na U James K Sangma, uba dei u myntri jong ka seng NPP bad ka don ka phang, ba ioh lehse ka NPP, ka kwah ban ailad ia ka UDP, ba kan mad dalade ia katei ka kam khaii tuh dewiong.
Halor ka tnat District Council Affairs (DCA), ngim da tip bha, ia kaei ka jingmut kaba don ha ka NPP lane ha u myntri rangbah, hynrei kitei baroh ar tylli ki tnat, ki dei kiba la shim na U James bad la ai bhah sha ki arngut kiwei pat bad hap ban pyn kynmaw, ba wat ki nongialam PDF ruh ki la wohnia bha ia U Conrad Sangma, halor ka jing buhteng jongu ban shim ia ka tnat kam poh iing na u hynmen jongu bad ha kajuh ka por, ngi iohi ba ka sorkar Jylla, ka don ha kine ki sngi, ha ka jing ia tyngkhuh bad ki District Council, khamtam ha Khasi District Council bad kumjuh wat bad U Lat ka Jylla ruh, halor katei hi ka phang bad lyngba ka jing aiti mynta sha utei u myntri ka PDF, lehse kan kham pyn thanda ia ka seng NPP, ba kan lait na ka jing bunktien ne ka jing shah peit matdong, namar ba katei ka tnat, ka leit sha kawei pat ka seng.
Ngin dang ia peit, hynrei ngim tip, la ka NPP, ka la kynran noh ialade kham shadien ne ka pyrkhat kumno, lyngba kane ka jing bate kam thymmai ia ki myntri.
Shillong: U myntri ka tnad kam pohïing ka jylla uba dang shu shimti, u la khot iakren noh ia ki sengbhalang hapoh ka lama ka Confederation of Meghalaya Social Organisation (CoMSO) lashai ka sngi ha kamra treikam jongu.
Kane ka long hadien shi sngi ba ka CoMSO ka la pyntreikam da ka Inner Line Permit (ILP) lajong da kaba kyndar bad talasi ia ki poiwir kiba wan rung sha kane ka jylla.
Ka CoMSO ka la dawa ba ka sorkar India ka dei ban pyntreikam noh ia ka ILP ha kane ka jylla hynrei ka jingpynslem ka sorkar pdeng, ka la pynlong ia ki ban shim ia ka sienjam ban talasi poiwir dalade hi.
“Ngi la khot ia ka CoMSO ban iakren lashai bad ngan khot ruh ia kiwei ki sengbhalang ban tip ia ki jingeh jong ki namar ba ha kaba kut hi, la ka dei ka sorkar ne ki sengbhalang, ngi dei kijuh ki nongshong shnong  ka jylla hynrei ngi don la kajong ka kam ban pyndep", la ong u bah Lahkmen.
U la ong ba kano kano ka jingeh lah ban iakren bad iapynbeit lyngba ka jingiakren iamir jingmut lang.
Ha kawei ka liang, ka CoMSO mynta ka sngi ka la sdang ban pyntreikam ia ka ILP lajong  da kaba talasi ia ki poiwir ban wan sha ka Jylla.
Ia kane ka jingtalsai la leh ha kylleng ka Khasi, Jaintia bad Garo Hills.
Ha kiba bun ki jaka ka kynhun ka la iatreilang bad ki tnad ka pulit  lait noh tang ha ki katto katne ki jaka bym wan ki pulit.
Ha kane ka sngi, ki poiwir ki bym lah ban pynshisha ba ki dei ki Nong India, ym shym la shah ia ki ban rung sha ka jylla.
Ia kito kiba don ki kot ki sla ba biang la kylli bniah ki wan leh aiu, kin sah haei bad katno sngi kin sah.
Ka CoMSO ka ai khublei ia ka tnad Directorate of Infiltration kiba la ia treilang bad ka kynhun bad khmih lyngti kan iai neh ha ki sngi ban wan ruh.
Ka kynhun kan dang bteng ban talasi ha ki sngi ban wan katba ka sorkar kmie kam pat pyntreikam ia ka ILP ha ka jylla Meghalaya hi baroh kawei.
CoMSO iaid shaphrang.
Shillong: U Bah Adelbert Nongrum u MLA ka Shillong North u la kynnoh ba ka jingpynslem jong ka Sorkar Jylla ban pynkynriah ia ki briew na Harijan Colony ka wan ia ka jingdheng kali ka ba jur ha ka sor Shillong, khamtam ha ki thain 9lad, jingthangbriew surok Jaiaw baroh kawei ka Mawkhar,Jaiaw Langsning Umsohsun terter.
U la ong ba ka surok na Harijan Colony ruh ka dei kawei ka surok ka ba lada ki kali ki ioh ban iaid lyngba nangne kan iarap shibun ban lait na ki jingdheng kali palat ha kine ki thain.
Kane ka long hadien ba u la leit ban jurip ia ki surok ha ki bynta ka 9lad,Umsohsun, Riatsamthiah terter ka long hadien ka jingjur ka jingdheng kali ha kine ki bynta namar ka jingpyrshang ban pyniaid kali lyngba ka surok 9 lad.
“Ngi la leit ban jurip mynta ka sngi ha ryngkat ka jing don lang ki ophisar ka tnad pulit,tnad PWD bad ka tnad Municipal ia kine ki surok ki ba don ka jingthud ha ki rukom iaid kali namar ba ki don ki jaka iaid kjat ki ba pynwit ban iaid kali ki ba wan rah ia ka jingdheng kali.
"u la ong.
