Ka khlam corona virus, ka nang kiew stet ha ka Ri India.
Ha ki 24 kynta ba ladep, ki don 97,570 ngut kiba ioh pang thymmai bad mynta baroh kiba ioh pang, ki la poi sha ka 46lak ngut, katba kiba iap, ki long 1,201 ngut  bad baroh kiba iap, ki la poi sha ka  77,000 ngut.
Baroh kiba ioh pang, ki long mynta  46,59,985 bad kiba dang shah sumar, ki long  9,58,316  bad kiba la jem na ka jingpang, ki long  36,24,197 ngut bad kiba iap, ki long  77,472ngut, ong ka Ministry of Health jong ka sorkar India.
Na ka jing ia shongshit ha ka jing ia bam ja miet, ki san ngut ki nongtrei jong ka tnat  Economic Ministry jong ka North Korea, ki la shu duh ei, ia la ka jong ka jingim, da kaba shah siat nishan ha ki shipai jong ka North Korea.
Kitei ki san ngut, ki la shah siat iap, ha ka 30tarik Naitung bad ka daw, ka long namar ba ki kren pyrshah ia ka sorkar jong u Kim Jon Un, ha North Korea, halor ka jingeh kiba jia ha kine ki sngi halor ka jingduk ksew jong katei ka Ri.
Kitei ki san ngut, la iathuh ba ki leit sha ka khawai bam ja miet bad ki iakren iathuh khana, shaphang ka jingsniew ka ioh ka kot ha katei ka Ri bad mar kumta, la pyntip mar mar sha U Kim Jon Un, ha kaba kitei ki la shah khot hajir bad la kem ia ki, da ki bor shipai.
Kitei ki san ngut, la sngewthuh ba ka jingiakren jongki, ka long ba ka North Korea, ka dei ban wad ia ka jingiarap jong kiwei pat ki Ri, na ka bynta ba kan kiew ka ioh ka kot ha katei ka Ri, ong ka khubor jong ka  DailyNK.Ym tang katta, la iathuh ba ki khun ki tnga jong kitei kiba la iap ruh, ki don mynta ha ka phatok, kaba la set kyrpang ia kitei ki riew pyrshah ha  Yodeok, Hamgyeongnam-do, kaba dei ka phatok, kaba kiba shah set ki hap trei shitom shi katdei.
Shillong: Ka thain Khanduli-Umshangiar ka la mad shibun ki jingeh khamtam ha ka jingkyntur pud ka jylla Assam.
Hynnin ka sngi,  ka K.S.U Khanduli-Umshangiar Unit, hapoh ka jingialam U  Tynshain Krem, President, ryngkat ka jing ia don lang U Bah D.Kshiar, General  Secretary lem bad kiwei pat bad kitei ki leit ia kynduh halor ka bai kali  na Khanduli sha Jowai), ka jingdie Kyiad & Die Tim beaiñ bad bad nangta ka  surok & ka jingthung nar ilektrik beain ka sorkar assam.
Ka seng ka la ban jur ia U DC ban ai hukum biang ia ki nongniah kali, ban pynhiar biang ia ka bai kali kata sha ka T.100 kumba juh long ha shuwa ka lockdown.
Ha ka  jingiakynduh, u DC u la ong ba haduh mynta ka sorkar kam pat lah ban mynjur ia ka jingdawa jong ka seng, hynrei u DC u kular ban teh lakam ia ka jingthep briew palat ia ka ain jong ka transport department.
Halor ka jingdie kyiad bad die tim beain ka pynsniew is ka imlang sahlang,  ha kaba ia dei bad kane u DC u kular ban phah hukum sha ka tnad police bad excise department ban leh ia kaba donkam.
U  kular ruh ban phah ia U Block Development Officer (B.D.O), Thadlaskein C&RD Block ban leit jurip noh shuwa ia ka jingpyntrei surok bad thung post nar ilektrik beain ka sorkar Assam hapoh ka area jong ka shnong Khanduli lyngba ka khlaw Samynthoo – Mokoiram.
Kumta u DC u la kular ban shim khia ban pyndep ia ka jingtohkit halor kitei ki ishu hapoh shi taiew.
Shillong:  12 tylli ki jaka kiba don ha khappud jong ka Meghalaya bad ka Assam, kim don shuh mynta ha ka map thymmai jong ka Meghalaya bad ka tnat Geological Survey of India, ka la weng noh la 11 snem mynta.
Ka map kaba rim jong ka Meghalaya, ka dei kaba naduh u snem 1971 bad ha katei ka map, ki don 12 tylli ki jaka kiba hap ha u pud u sam jong ka Jylla, hynrei ha u snem 2009, ka Geological Survey of India, ka pynjah ia kitei ki 12 tylli ki jaka bad ka la thaw da ka map thymmai.
U bah PK Pangniang, MLA barim jong ka thain u iathuh ba kitei ki jaka, kiba la weng noh na ka kam jong ka Meghalaya, da katei ka tnat Geological Survey of India (GSI) ki  kynthup ia ka Gizang Reserve Forest, ka Hahim kaba hap hapoh ka Jyrngam Sirdarship, ka Upper Tarabari, ka Langpih, ka Borduar, BokLapara,Nongwah-Mawtamur, Khanapara-Pillangkata, Deshdemoreah, Block I, Block II, Khanduli-Psiar bad ka Ratacherra.
Shillong:U MLA ka North Shillong u Bah Adelbert Nongrum hynnin ka sngi u la phah da ka shithi sha u Myntri Rangbah u Conrad K Sangma ban dawa da ka jingtohkit kaba laitluid (independent inquiry) pyrshah ia u Vice-Chancellor ka NEHU u Prof.S.K.Srivastava.
Lah ban kdew ba kala mih ka jingïakhih pyrshah na ki nongtrei bad na ki samla pule pyrshah ïa u Vice Chancellor da kaba kynnoh ba kim biang ki kam jong u Vice Chancellor haba ïa dei bad baroh ki kam jong ka NEHU.Kumba shu kdew ha ka sngi Ba-ar ka kynhun ki nongtrei bad ka kynhun ki samla pule ka North Eastern Hills University (NEHU) ki la pynlong ïa ka jingïakhih bajar jar ban dawa ba ym dei shuh ban dang pynjlan ïa ka samoi treikam jong u Vice Chancellor.
“Ka long kaba sngewlyngoh ban iohi ba watla ki la don ki jingshah kynnoh pyr shah ia u Vice Chancellor ia NEHU na ki nonghikai bad kumjuh na ki samla pule haba iadei bad ka jingpyndonkam bakla ia ka pisa une u briew haduh mynta u dang ioh long sah kum u VC kane ka skul bah," la ong u Bah Adelbert ha ka shiti ba la phah sha u CM.U la ong ba ha ki por ba la dep une u VC u la thung kam ia u Prof.uba la shong thait kum u Director of Indian Council of Social Sciences Research (ICSSR).
“Une u VC u la pyndonkam bakla ia ka shuki ka jong u kaba khelm pat ju iohi ban ja ha ki por ba la dep ha NEHU," u la ong.
Haba pynpaw ba ka State Bharatiya Janata Party (BJP) ka la rah ia ka mat bam sap ha ki ar tylli ki district council, u la ong, “Shuwa ba kin kren ia kine ki jingbam sap ha ki district council ki la dei ruh ban phai khmat sha u VC ka NEHU u ba la shah thung ha ka BJP."U Bah Adelbert u la kyntu ruh ia u Conrad K Sangma ban shimkhia ban pyntikna ban weng noh ia u VC ka NEHU.Shillong: Ki la don lai ngut kiba iap ha ka thain Laban, ha kine ki shiphew sngi ba ladep bad uwei u dei uba sah ha Riat Laban, kaba don hajan ka jingtep Muslim, sa uwei uba sah hadien ka Laban Sports Club bad sa uwei uba sah hajan ka iingmane St John.
Kitei ki arngut, ki dei kiba hap ha Madan Laban bad kitei baroh lai ngut, ki dei kiba la leit kit ia ki briew kiba la dep iap sha ki jaka sumar.
La iathuh ba kum kitei ki jingjia, yn jin da la lah ban iada, lada la leit rah ha ka por kaba biang sha ki jaka sumar bad  bad na ka bynta ban iada, na kiba kum kitei ki jingjia, nangne shakhmat, kumta ka District Magistrate, ka pyntip ba  la rai ban khang dam ia ka Riat Laban East bad kumjuh ka St John, kaba hap hi ha ka madan Laban, ha kaba katei ka hukum, ka trei kam naduh ka 11tarik Nailur 2020.
Ha kawei pat ka hukum, la pynbna, ba namar ka jingdon jong ki 9 tylli ki long iing ha ka phyllaw jong U  Birma Jalan, kaba don ha pyrshah ka jaka sah ki nongtrei Income Tax, kiba ioh ia ka jingpang Covid, kumta la khang dam ia baroh kawei ka Keating Road, kaba sdang naduh ka dukan die soh U Jha, na Khyndailad haduh ha ophis jong ka  Employment Exchange kaba thymmai, ba kynthup ia ka  Mohan Makin’s Road lane ka surok kaba leit sha ka ophis U Superintendent of Police, Shillong haduh ha dukan  Saigal Motors.
Nongpoh: Hadien ba uwei u Doktor uba trei hapoh ka Patharkhmah CHC, u la ioh ia ka khlam COVID-19, ia mynta la pynbna paidbah ba yn khang shipor ia katei ka CHC, ka ban sa sdang ha ka 12 bad kan kut ha ka 14 tarik mynta hi u Bnai.
Ka nongrim kaba la pynlong ia katei jaka sumar ban khang shipor, ka long ban Sanitize ne pynkhuid ia katei ka CHC bad ha kajuh ruh ka por ban wad ia kito ki briew, kiba la leit ban kynduh markhmat bad utei u Doktor uba trei ha katei ka CHC, kaba long ruh kum shibynta ban iada na ka jingsaphriang ka khlam COVID-19.
Katei ka jaka sumar kan khang ruh shipor ia ki OPD bad ia ki Emergency Services, kaba mut ba ki briew kim lah ban leit sha katei ka jaka, tad haduh ban da pynbna da kumwei pat.
Shillong: Namar ba u don uba ioh pang covid 19 ha Gold’s Gym Shillong, Lower Lachumiere bad kumjuh ha iing ka  Pavitra Joshi Compound, Lower Mawprem; kumta ka District Magistrate, East Khasi Hills, Shillong, ka la pynbna mynta ka sngi, ban khang dam ia ka Gold’s Gym Shillong, Lower Lachumiere bad kumjuh ia ka  Pavitra Joshi Compound, Lower Mawprem.
S.K.N" Pa ani lah da miet bha.
Lah dei ka por thiah.
"“Katno baje mynta…?" Leh myn kylli u Panah“Khat wei baje… Phi ong dang shai ne.
!" La phai ktien sa ka Rida“O lah da katta seh.
?" La leh myn kyndit sa u Panah“Hooid, nga te ngan leit thiah noh …" La ong ka Rida bad ka ieng artat na jaka shong.
“To khie ngan sa wan ma nga…" la ong u PanahKa Rida ka leit wut sha la kamra thiah ban thiah noh.
Hangta u Panah u la nang shong marwei.
Hadien kumba katto katne por u Panah u la sngew dei ban shim kabu noh ia kaei kaba u la thmu.
U la ieng nangta u leit peit siar sor ia la ka lok.
U iohi ba ka la iohthiah lyngngai.
Hangta u sngew ba ka dei ka por ba biang eh ia u.
Ka jingpynshoi bajur ka la nang rung hapoh ka mynsiem u Panah, kumta u kut jingmut jia katba jia ban leit bsut hapoh la ka khun ruid.
Kumta u leit beit beit sha kamra ba ka thiah.
“Rida.
" U pasiawThret ka Rida ka kyndit kum ba iuh tdong bsein.
“Balei phi leh kumne.
?" La ong ka Rida“Em wat khuslai nga ieid te ia phi …" U la ong biang“Wat leh seh kumne… Wat leh seh kumne" ka Rida ka la iai kyrpad bunsien da kine ki ktien; hynrei kam nud pat ban hylla briew.
Hynrei na ka liang u Panah um pynsngew satia ia kita ki ktien jong ka.
Um mab u thom da ka bor ia ka long rynieng jong ka ban pynhun la ka met bad ban pyndep ia kaei kaba u la thmu lypa.
Ka Rida bapli watla ka pyrshang ban iaksaid hynrei kam lah satia, u Panah u la jop ia ka.
Kata ka miet ka la kylla long ka miet jong ka jingdum bashisha ha ka jingim ka Rida.
Ka Rida ka la iam pait dohnud marwei.
U Panah u la kynriah noh ia lade na kata ka jingthiah.
U la shu ieng hajan jong ka Rida bad u la pyrshang ban khroh ia ka da ki ktien jali jaum suda.
“Rida wat khuslai ngan kit ngan bah iaphi naduh mynta, kum kata ka lok jong nga…" U la pasiawKa Rida ka la kyndat ia ka kti ba u bat ha ka met jong ka da ki jingdom.
Ka bteng ruh ban ud ban iam jar jar marwei.
U Panah u la kem ka tieng.
Hynrei watla katta ruh u la iai bteng ban khroh.
Ka Rida ka thiah bad ka tap lup da ka nep khup ia lade.
Kam kwah sngap shuh ia ka sur u Panah.
U Panah u la ieng shiphang hangta u la pyrkhat bad u la kut jingmut ban leit thiah noh ia lade ruh.
Katba u dang don ha jingthiah u la puson bun kiei kiei, shiban u la sheptieng jur ia lade ioh ba ka Rida kan iathuh briew.
Watla ka kynjah ka miet hynrei u marwei um nang ioh thiah ioh dem.
Haba la shai ka bneng u la shu sngap dngong lano ka Rida kan khie.
U shu leh myn iohthiah bad haba u la iohsngew ba ka kmie ka Rida ka la khie u ruh u khie lem noh.
U ia dihsha ryngkat bad ka hynrei ki jingmut jingpyrkhat jong u pat ki her sha ka Rida.
“Ka jingthiah sngi ne ka Rida mynta te… Kam ju tip shuh ban trei ban ktah.
Dei na phi ba ka sa ioh mon…" La ong ka Kmie ha la u Lok“O long nga leh kumno kein…?" La kylli pat u Panah“Phi ai mon kein.
Peit katta ruh kam khie satia…" La ban ktien biang ka Kmie“O ia kata te ka dei pat hi kein… Ba nga ieid ia ka te.
" La phai ktien u PanahHamar kata ka por ka Rida ka la nang iohsngew na jingthiah.
Kumta hi ka khie noh bad ka la wan mih hangta.
“Sa shet pha ka ja ka jyntah ho…" La ong ka KmieKa Rida ka shu sngap ka mih shabar ban leit bta khmat.
U Panah u la shu peit ia ka.
Kumta hi ka Kmie jong ka, ka mih kai noh namar kam da kwah than ban pynkjeh ia ka ha ka trei kam trei jam.
Katba u Panah pat u ap shong beit khui hangta harud dpei.
Haba la wan ka Rida.
U ieng na la ba shong ban pyn sei pela ia ka ban theh sha.
Ka Rida ka shu peit.
Ka shong bhek hangta hajan ka jaka dihsha.
U Panah u la pynrit ia lade la kum I khnai da ka jingsheptieng bad u ong“Rida nga ngeit phim sngew eiei Kane kawei nga don ban ong iaphi.
" U peit shain sha kaKa Rida ka shu dem la ka khlieh shapoh kum ka bym kwah ban kren ne ban sngap.
Nongpoh:Ki nongtrei jong u Bah Jason Mawlong, MLA bad ka Kong Macdalyne Maw long, MDC ka Umsning Constituency, hynnin ka sngi ki la leit ban sam marbam sha ki longiing kiba sah Quarantine, kiba don hapoh ka shnong Sohlaitrim, Erpakon bad Nongrim jyrmie, kiba dei ki shnong kiba hap hapoh ka Umsning Constituency.
Ha kaba leit ban iarap sha kitei ki long iing, kitei ki nongtrei u MLA bad ka MDC, ki la leit ban sam ia kitei ki marbam kumba la btah da kitei ki MLA bad MDC, na ka bynta ban lei iarap sha kiitei ki longiing kiba la don kiba shong Quarantine, ha kaba ki la sam da u khaw, u phan, u dai lem bad kiwei de ki tiar jingdonkam jong kiba shong Quarantine.
Kitei ki nongtrei u MLA bad MDC Umsning, kiba dei ruh ki nongtrei ka PDF Umsning, kiba la leit ban noh jingiarap sha kitei ki longiing, ki kynthup ia u Bah Lansius Syiemlieh, u Bah Lambor Kharshilot lem bad kiwei de.
Shillong: Hadien ba bun kiba iabit ia u khniang jingpang COVID-19 ha ka karkhana cement ha Lumshnong, u District Magistrate jong ka East Jaintia Hills mynta ka sngi ula pynbna containment zone syndon ia ka Star Cement baroh bad la khang pyrshah ban rung mih klumar ki paidbah sha kane ka kharkhana.
Katkum ka kaiphod jong ka tnad ka koit ka khiah na East Jaintia Hills, ki la don 110 ngut ki briew kila dep leh random testing bad 8 ngut kiba wanphai na shabar ki la pynthikna ba ki la iabit khlam COVID-19 ha ka 10 tarik Nailur.
Kine ki 8 ngut kiba dei ruh ki high risk contact na uba iabit khlam nyngkong na kane ka karkhana.
Ka tnad ka koit ka khiah kala kyrpad ia u District Magistrate ban pynbna noh iaka MTEPL, CMCL bad ka Star Cement Meghalaya Limited kum ki containment zone ban pyndep ia ka contact tracing ia kito kiba iakynduh bad kiba ioh pang COVID-19 kumjuh ban pyndep ia ka Antigen test/RTPCR ia baroh ki high risk contact bad ki low risk contact.
“Ban pyndep ia ka contact tracing la khang ban rung ban mih klumar sha kane ka kharkhana kaba shah ktah na ka khlam COVID-19 naduh ka shiteng synia jong ka 11 Nailur haduh 6 baje mynstep jong ka 14 tarik u Nailur 2020 na ka bynta ban ai jingiada ia u paidbah bad ban tem iaka jingpur ka khlam COVID-19," ong u District Magistrate.
Shillong: U Director of Health Services jong ka jylla, u Dr.Aman War, u la iathuh ba kiba ioh thymmai ia u khñiang jingpang coronavirus ha ka jylla ki la don haduh 151 ngut, bad haduh mynta kiba don ia une u khñiang jingpang ha ka jylla ki la don 1,534 ngut.
Ha East Khasi Hills District ki don 98 ngut kiba ioh thymmai ia une u khñiang jingpang kiba kynthup 41 ngut ki Armed forces bad 57 ngut ki riewpaidbah, ha East Jaintia Hills District ki don 27 ngut, ha North Garo Hills ki don 3 ngut, ha South West Garo Hills don 3 ngut, ha West Garo Hills ki don 17 ngut kiba kynthup 7 ngut ki armed forces bad 10 ngut ki riewpaidbah, ha West Jaintia Hills don tang iwei bad ha West Khasi Hills ki don arngutLa iathuh ba na kine ki 1,534 ngut, ha East Khasi Hills ki don 961 ngut kiba kynthup 185 ngut ki armed forces bad 776 ngut ki riewpaidbah, ha West Khasi Hills District ki don 34 ngut , ha South West Khasi Hills I don tang 1, ha Ri Bhoi district ki don 125 ngut kiba kynthup 39 ngut ki armed forces bad 86 ngut ki riewpaidbah, ha West Jaintia Hills district ki don 13 ngut , ha East Jaintia Hills district ki don 129 ngut, ha West Garo Hills district ki don 204 ngut kiba kynthup 84 ngut ki armed forces bad 120 ngut ki riewpaidbah, ha South West Garo Hills district ki don 9 ngut, ha South Garo hills ki don 20 ngut, ha East Garo Hills district ki don 16 ngut bad ha North Garo Hills district ki don 12 ngut.
Kiba la jem na u khñiang jingpang coronavirus mynta ka sngi ki la don tang 47 ngut.
Na kine ki 47 ngut 7 ngut kidei na West Garo Hills, 6 ngut kidei na East Garo Hills, 3 ngut kidei na Ri-Bhoi, 30 ngut kidei na East Khasi Hills bad iwei idei na South West Garo Hills.
La iathuh ba la don sa 4 ngut kiba khlad noh hynnin ka miet bad hynne ka step na u COVID-19, ha kaba kiba la khladnoh baroh ki long haduh 24 ngut.
Ki test ba la leh mynta ka sngi haduh 2 baje nohphai sngi ki long haduh 1,09,518 bad kiba long negative ki long 1,04,937 bad dang ap ia ki resol ki long 1,134 bad kiba wanphai sha ka jylla haduh mynta ka sngi ki la don haduh 35,237 ngut.
Shillong: U Dr.Aman War, DHS(MI) u iathuh ba na ki 151 ngut kiba ioh ia u khñiang jingpang COVID-19 ha ka jylla, ha East Khasi Hills ki don 97 ngut bad na kine, 49 ngut ki dei ki high risk contact, iwei i dei i ILI cases, 2 ngut ki dei ki health worker, 41 ngut ki dei ki armed forces bad 4 ngut ki dei ki SARI case.
Ha East Jaintia Hills ki don 27 ngut bad kine 27 ngut kidei ba leh ia ka random test ha Star Cement Factory ha Lumshnong.
Ha West Garo Hills ki don 27 ngut bad na kine 7 ngut kidei ki armed forces, 5 ngut ki dei hi high risk, 2 ngut kidei na Phulbari Cluster, 2 ngut kiba wanphai na shabar bad iwei i dei na Tikrikilla cluster.
Ha North Garo Hills ki don 3 ngut bad baroh ki dei ki high risk.
Ha West Khasi Hills ki don 2 ngut bad na kine, iwei idei i health worker bad iwei idei i high risk contact.
Ha South West Garo Hills District ki don 3 ngut bad baroh ki dei ki high risk contact bad ha West Jaintia Hills I don tang iwei iba dei i high risk contact.
Shillng: Ka BJP Meghalaya, ha ka khubor mynta ka sngi, ka iathuh ba ka la sei madan ia ka jingbamsap ha Garo Hills District Council bad ha Jaintia Hills District Council bad ka ong shuh shuh ba kam sngew phylla pat ba kin don ki nongialam, ki ban pyrshang ban tap eit miaw.
Ka BJP, ka kren shai shuh mynta ka sngi, ba ka jing sei madan jongka, sha ki kotkhubor, ka dei hadien ba ka la lap ia ki jingshisha halor ka jingbam tuh jong kitei ki ar tylli ki District Council bd la iathuh ruh ba ia ki kot ki sla, ki la dep pyni lut sha ka CBI, na ka bynta ban pynlong ia ka jingtohkit halor kitei ki kam tuh.
Hynrei, la ong shuh shuh ba ki don na kitei ki kot ki sla, kiba lah ban pyni paidbah.
La iathuh shuh ba 50 percent na ki projek ba la pyntrei da ka Garo District Council, ki dei kiba pyni tang ha ka kot sdada bad la pynlut ia ka pisa, ha kaba shna ia ki lynti iaid kjat, ia ki jingkieng iaid kjat, hynrei ki dei ki bym iohi kam satia.
Ka BJP, ka ong shuh shuh ba hadien ka jingther jong ka BJP, U EM jong ka Jaintia District Council, u phla ba ia katei ka pisa jong ka sorkar India, kaba la mang sha ki paidbah, hynrei ka Council ka la siew tulop noh bad katei ka shongdor haduh T.20klur, ka pisa kaba la pyndonkam bakla.
Ka BJP, ka wohnia ruh halor ka jinghiar shuki jong U Dr W Kharlukhi, President jong ka seng NPP jong ka Jylla bad katei ka seng, ka ong ba U Dr Kharlukhi, u dei ban sngewthuh ba ka seng jongu, ka don ha ka jing ia trielang bad ka NDA; hynrei ka BJP, ka lyngngoh ba mar ia shah jied, ula kren ia ka jing idonkam ia U Tarun Gogoi lane ka Mamata Banerjee, ba kin long kum ki myntri rangbah duh.
La ong ruh ba hadien ka jing tohkit halor ka jingbamsap kaba jur, kum U Dr Kharlukhi, un hap hiar shuki kum U President jong ka seng NPP ha ka Jylla bad wat ia ka shuki Rajya Sabbha ruh kumjuh.
Shillong: U Dr Aman War, u iathuh ba hadien ka jingtest Covid positive jong ki nongtrei ha Star Cement Factory kaba don ha Lumshnong East Jaintia Hills District; na ka liang u Director ka tnad ka koit ka khiah u Dr Aman War u la bthah ia ki bor District  ban khang noh ia kane ka karkhana pynmih dewbilat.
Tang hapdeng 3 sngi ka jingpynlong ia ka jingtest naphang ha Star Cement Factory, ki don haduh  110 ngut ki nongtrei jong ka long  Covid Positive, ha ka 9 tarik u Nailur 2020, haduh  59 ngut ki nongtrei jong kane ka karkhana la lap ba ki long Covid positive ha ka 10 tarik u Nailur 2020 ki don 26 ngut ki nongtrei ki long Covid Positive bad ha ka 11tarik u Nailur 2020 la lap ba 27 ngut ki nongtrei ki long Covid Positive.
Na ka liang u Dr Aman War, u la ong ba hadien ka jingioh Covid ki nongtrei ha kato ka jaka la dei ban khang noh ia ka ne ka karkhana pynmih dewbilat bad ka bor District kan sa leh ia ka ba donkam.
Shillong: 4 ngut ki briew kiba don ia ka jingpang Covid -19 ki la khlad mynta ka sngi.
Baroh kiba khlad ha ka Jylla haduh mynta ka sngi, ki la long 24 ngut baroh.
Ha ba iakren bad ki lad pathai khubor u Director ka tnad ka koit ka khiah u Dr Aman War, u iathuh ba 4 ngut ki briew kiba don ia ka jingpang Covid -19 ki la khlad mynta ka sngi kynthup ia 3 ngut ki shynrang bad kawei ka longkmie.
Kine kiba la khlad ki long u  Sambha Shylla 21 snem ka rta u dei na East Jaintia Hills District, U Khim Singh 46 snem ka rta na Happy Valley, U Ramnela Durga Prasad Roa 45 snem ka rta uba dei na Andhra Pradesh, U Swaraswati Puri 45 snem ka rta na Bara pathar.
U Dr War u la iathuh ba ia u  Sambha Shylla la wan ban phah sumar ha Nazareth Hospital  ha ka 27 tarik u Nailar 2020 bad ha ka 5 tarik u Nailur 2020 la phah noh ia u ban sumar ha Super Care Hospital bad ha ka  10 tarik Nailur 2020 la rah noh ia u sha NEIGRIHMS Hospital ha kaba ki test bad lap ba u don ia ka jingpang Covid -19.
U Sambha Shylla u dei u ba don ia ka jingpang  Miningitis bad u la khlad noh ha ka 10 tarik u Nailur 2020 ha ka por kumba 4:30 mynstep bad  ka jingkhlad jong u ka dei na ka Respiratory Failure bad Covid pneumonia.
U Khim Shingh la wan ban phah sumar ha NEIGRIMHS Hospital ha ka 22 tarik u Nailar 2020 na ka daw ba u don ka jingpang shit jyrhoh bad ka jingjynjar ban pynhiar mynsiem.
U Khim u dei u ba don ia ka jingpang Hypertension bad Diabetes bad ha NEIGRIMHS Hospital ki la test bad lap ba u don ia ka jingpang Covid bad u la khlad ha ka 10 tarik u Nailur 2020 na ka respiratory Failure Septicshock bad Coviod Pneumenia.
U Ram Nela Durga Prasad Roa la wan phah ban sumar ha Civil Hospital Shillong ha ka 4 tarik u Nailur na ka jingpang jyrhoh bad jynjar pynhiar mynsiem u dei ruh u ba don ia ka jingpang Hypertension bad ka Diabetes.
U la khlad ha Civil Hospital Shillong ha ka 10 tarik U Nailur 2020 na ka Covid pneumonia.
Ka Saraswati Kuri la wan ban phah sumar ha Nazareth Hospital ha ka 4 tarik u Nailur 2020 hadien ba ka don ia ka jingshitmet, ka jingjyrhoh bad ka jingjynjar pynhiar mynsiem; ka dei ruh kaba don ia ka jingpang Hypertension bad ka la khlad ha ka 11 tarik u Nailur 2020 na ka Covid pneumonia.
Jowai: U MLA bad MDC barim ka Rymbai Legislative Assembly constituency ia ka ba la tip mynta kum ka Khliehriat Legislative Assembly Constituency u la khladnoh na kane ka pyrthei mynta ka step.
U ma Simon Siangshai u la khlad na ka daw ka jingpang ka ba la bat ia u la kumba shibnai eiei mynta bad u shah sumar ha Super Care Hospital, Shillong.
U la khlad mynta ka sngi bad la wankit ia ka met jong u sha Lad-Sutnga lane ka shnong Dkhiah East.
U ma Simon Siangshai u la long ar sien kum u MDC ka JHADC bad laisien laiwat kum u MLA bad u la ioh bat ruh kum u Myntri ka Tnad Industries ka sorkar Meghalaya ha ki snem ba la u long kum u ne nongmih khmat ka thain.
Ka jingpyndep ka niam ka rukom kan long ha ka Sngi U Blei ha ka por kumba 12:00pm ha Lumjingtep ka Balang Catholic.
Halor kane ka jingkhlad noh u ma Simon Siangshai na ka liang ka Seng Kur Phawa Siangshai lyngba kane ka khubor ka phah ia ka khubor sngewlem sha ki khun ki kti bad ka lok jong u bad ruh sha ki hymen ki.
Shillong: Na ka daw jong ka jinglap ia uba don pang corona virus, kumta ka District Magistrate, ka la rai ban khang dam ia ka iing jong ka  Usha Deb, House No.62 Mynsain, Upper Lumparing bad ka iing jong ka  Subaun Kharkongor, Lumsohphoh, Upper Lumparing.
Katei ka hukum ka trei kam naduh mynta ka sngi, ka 11tarik Nailur 2020.
Ha kawei pat ka khubor, la iathuh ba la weng noh ia ka jingkhang dam, naduh mynta ka sngi, ia ki  Quarter No.C-8, B-2, A-11, C-45, C-23 bad C-19 jong ka Survey of India, Barik, Shillong bad ka iing jong U bah  B.Nongrum, Lumdiengsoh (Motinagar), naduh ka 11tarik Nailur 2020.
Shillong: Ka Dorbar Shnong Pynursla, ka pyntip paidbah, ba kan nym don shuh ka jing khang shnong lashai ka sngi Saitjain, ka 12tarik Nailur 2020.
U Bah Khrawbok Sohkhlet, Secretary ka dorbar Shnong Pynursla, haba iakren bad U Rupang,  u iathuh ba ki bor shnong, ki la shu khang dam ia ki iing kiba don jing iadei bad uwei uba ioh pang covid 19 hynnin ka sngi bad katei ka long hadien ba ka dorbar shnong, ka la pynbit pynbiang ia ki kyndon jong ka tnat ka koit ka khiah ka sorkar Jylla.
U kyrteng u ei u ta ba ngat covid ha pynursla.
Ki don sa 96,551 ngut kiba ioh ia ka pang khlam Covid-19 ha ka Ri India baroh kawei bad kiba iap, ki long 1,209 ngut ha ki 24 kynta ba ladep.
Baroh kiba ioh pang, ki long 45,62,415 bad kiba dang shah sumar, ki long 9,43,480 bad 35,42,664 kiba la jem na ka jingpang bad sa 76,271 ngut kiba iap.
Shillong:U Minister ba dei peit ia ka tnad ka koit ka khiah u bah Alexander L Hek u la ong ba ban dawa na ka Sorkar pdeng ban sangeh noh ia ka jingbei pisa sha ki District Council ki ba don ha jylla ka dei kaba bakla.
Haba iakren bad ki lad pathai khubor u bah Hek u la ong ba ban khang ia ka jingbei Pisa lyngba ka Special Assistant Grant na ka sorkar pdeng kan ktah ia ki District Council hi baroh kawei bad kane ka lah ban wan rah ia ka jingeh ia u paidbah ngi dei ban wan lad da kumwei ban khang lad na ka jing pyndonkam bakla ia ka pisa kaba wan na ka sorkar pdeng.
U bah Hek u la ong ruh ba lada u President jong ka BJP Mehalaya state Unit u bah Ernest Mawrie u sei ia ka jingjyllei ka jingbam sap ha JHADC bad GHADC, ka mut ba u don ia la ioh ia ki sakhi satar ki ba biang.
U bah Hek u la ong ba ym don kano kano ka jingkhang ia kino kino ki party Sain pyrthei ba kin pynpaw ia ka jingpyn donkam bakla ia ka pisa kaba dei ka ban pyntrei ha ka kam pynroi ,hynrei ka jingkynnoh jong ki pat ka dei ban long ka ba shisha ym dei ban shu pynbud man ia no iano bad halor ka jingkynnoh ia ka jingjyrsieh ka jingbam sap ha JHADC bad GHADC ka mut ba u la ioh ia ki sakhi satar ki ba biang.
U la ong ruh ba ki no kino ki seng sainpyrthei ha ba ki lap ia kano kano ka jingpyndonkam bakla ki lah ban sei madan ia kita wat la ka dei na ka liang ka sorkar jylla ne ha ki District Council ,hynrei ymdei ban kynnoh ia no ia no ruh khlem da don ka nongrim ki hap ban pynpaw ha ka ba ia dei bad ka jingbha bad ki paidbah.
U la ong ruh ba ym tang ka party BJP, hynrei baroh ki seng sain pyrthei lada ki lap ia ka jingpyndonkam bakla ki don ia ka hok ban wad ia ka jingshisha,hynrei ki dei ban long ki ba shisha ym lah ban shu kynnoh khlem nongrim, lada don kano kano ka jingduna ki dei ban pyni ia ka jingduna.
Shillong:U Myntri Rang bah ka Jylla, u Conrad K Sangma myn hynnin ka sngi u la iakynduh ia u Union Minister of State (MoS) jong ka Ministry of Development of North-Eastern Region (DoNER), u Jitendra Singh ha nongbah Delhi ban pan ia ka jingiarap kaba 23 klur tyngka na ka bynta ban tei ia ka Shillong International Centre for Performing Arts and Culture (SICPAC) ha Maw diangdiang.
Da ka jingsynran lang jong u symbud myntri rangbah ka jylla, u bah Prestone Tyn song, ki la aiti ia ka dorkhas kaba la pyntip ba ia ka dor ba la dep ban ai kumba 151.33 klur tyngka kam pat dap ha ka jingshna ia ka SICPAC.La iathuh ba ia kane ka project la bhah pisa da ka Non-Lapsable Central Pool of Resources (NLCPR).
“Namar ka jingbym dap ka pisa ba ladep mangz ka sorkar jylla ka la kyrpad ia ka jingpan jingiarap kaba 22.85 klur na ka Ministry of Tribal Affairs bad ka North Eastern Council (NEC)," ong ka khubor na ka Chief Minister’s Office (CMO) mynta ka sngi.
U myntri rangbah ka jylla u la iakren ruh halor ka jingmaramot ia ka ‘Rongjeng Mangsang A’dokgre road’, kaba kynthup ia ka ‘bridge over River Ildek’.
Jowai:Ka Executive Committee ka Jaintia Hills Autonomous District Council hapoh ka jingialam u ma Thombor Shiwat, u la pynshai paidbah mynta ka sngi ba kam shym la don satia ka jingbamsap ia ka pisa kaba dei ruh ka Central Skim kaba la ioh lyngba ka Special Assistant Grant (SAG) kumba la kynnoh da ka BJP kaba la kot da ki phew klur tyngka.
U CEM u ma Thombor Shiwat, haba pynshai halor katei ka jingkynnoh da u President ka BJP bah E.Mawrie bad kumjuh na u MDC ma Lakhon Biam, na ka liang jong u iathuh ba kum ka EC ka don ka hok ban pynshai ha ka jingïadei bad kane ka jingpyntreikam ïa ka skim SAG ha baroh ki Constituency.
Kumba long mynta u la ong ka Council ka la pyndonkam hok ïa katei ka pisa lyngba ki Contractor, hynrei haduh mynta ym shem la don na ki nongtrei contractor jong ka JHADC.U MDC ma Phasmon Dkhar u la pynsngew ba ka JHADC ka dei kawei napdeng ki Council kaba la lah ban pyntreikam pura ïa kane ka skim bad u sngewsarong ban iathuh ba ha u snem da kaba ong ruh ha u snem 2016, ka council ka la ioh haduh 33 klur 57 lak bad ka JHADC ka la pyndonkam ia ka haduh 97.8 present haduh August 2020, na ka Grand kaba na ka bynta u 2017, 2018 la ïoh 10 klur 75 lak 90 hajar bad la pyndonkam 85 persen, katba ia kaba dang shu ïoh na ka bynta u 2018, 2019 ka long 16 klur 72 lak 65 hajar bad kane ka dang iaid shakhmat ka jingpyntreikam.
U ma Dkhar u la iathuh ruh ba da ka jingiatreilang bad u MLA la ioh haduh 69 lakh 20 hajar tyngka na ka bynta ban pyntrei ia ka iew Musiang.
Nongpoh: Wat haba kum kane ka por jong ka juk ka jingkwah burom bad bun ki briew kiba kwah ban put turoi haba ki leh ia kino kino ki kam babha ha ka imlang sahlang watla ka long tang iba rit eh, hynrei kaei ka nuksa kaba la pyni da u Heprit Wallambok Rani, u khynnah ba dang 15 snem ka rta na shnong Umden Arka, Umroi ha Ri Bhoi, kan da dei kawei na ki nuksa kaba sawa jam sha baroh ki riew kwah burom, namar wat haba u la leh ia ki kam kiba khraw, kata ban pyllait im ia ki mynsiem briew, hynrei um shem la put turoi sha ki briew halor ki kam kiba u la leh.
Na kaei kaba la ioh ban iakren bad u Heprit Wallambok Rani, u la ong ba um kwah ban put turoi sha ka pyrthei ia kaei kaba u la lah ban iarap pyllait im ia ki mynsiem briew, ha kaba u la ong ba kam donkam ia u ban pynbna sha ka pyrthei halor ka jingiarap jong, hynrei ban iarap ia kiwei ka long kaba kongsan eh bad kam da donkam eh ban put turoi ialade sha ka pyrthei.
U Heprit Wallambok Rani, u la iathuh ba kat haduh mynta u la lah ban iarap haduh 6 ngut ki briew kiba la jan ngam jyllop hapoh ka Wah Umiam, kata iwei ha u snem 2017 bad iwei ha u snem 2018, kiba la jan ngam jyllop ha Wah Umiam, hynrei ki kam ba shlur jong u ki la paw pyrthei mynta u snem, kata ha ka 12 u Nailur, hadien ba u la lah ban pyllait im ia ka Longkmie lem bad Lai ngut ki khun jong ka, kiba la jan ngam jyllop ha katei ka Wah.
U Heprit Wallambok Rani, u dei u khun ka Kong Phrilda Rani bad u dei ruh khynnah uba la pep skul ha u snem 2015 bad u dang pule klas VI hapoh ka skul Church of Christ Secondary, kaba don marjan bad katei ka shnong kaba u sah, u dei ruh u khun swet naduh ba la khlad u kpa jong u ha u snem 2008.
Ka kmie jong utei u khynnah, ka la ong ba ka la phah ban pynpep skul shiteng ia u Wallambok Rani, ka dei namar ba kam lah shuh ban kyrshan, namar ba ka longiing jong ki kam dei kaba ioh ba kot, nalorkata ka la iathuh ruh ba la pynpep skul ia u, ka dei namar ba u dei u khynnah ban kohnguh sneng bad uba smat ka trei ka ktah ha ki kam rep kam riang.
Ka kmie jong utei u Heprit, ka la ong ba lada don ka lad ka kwah eh ban phah skul ia u khun jong u (Wallambok Rani), namar u dei u khynnah ba tipsngi bad kohnguh sneng, hynrei kumba ka long mynta ngam lah ban kyrshan ia u ha ka ban phah skul, namar ngi dei na ka longiing kaba duk.
Shillong: Uwei u briew uba na Pynursla, ula ioh ia ka jingpang covid 19.
Ki bor pyniaid shnong jong ka Neng Gate, kin pynlong ia ka pakhang shong, lashai ka sngi ka 11tarik, katba ka Pynursla kan khang shnong, ha ka 12tarik Nailur 2020.
La iathuh ba utei uba ioh ia ka jingpang, u dei uba leit sha NEIGRIHMS, ha ki khyndiat sngi ba ladep.
Ki bor shnong jong ka Pynursla, ki la pynbna, ba kito ki nongshong shnong jong ka shnong Pynursla baroh kawei, lada don kiba la ia kynduh bad ki nong shong shnong ka Neng Gate, ba kin leit ia kynduh ia U Rangbah Shnong lane ia ki Rangbah dong baroh lai ngut, hapoh ka por 12 baje shiteng jong ka 11tarik Nailur 2020.
Shillong: U bah Alexander L Hek u MLA jong ka seng BJP bad u ba dei ruh u myntri ba dei peit ia ka tand ka koit ka khiah, mynta ka sngi u la pynshai ba ka jingong jong u president ka BJP Meghalaya state unit u bah Ernest Mawrie, ka long ba u la ong ba lada I donkam kin weng noh noh na ka sorkar synrop MDA, hynrei u khlem ong ba kin weng noh na ka sorkar MDAU bah Hek u la ong ruh ba kane ka bynta ka long ba hap ban pyrkhat lang ha ka party hi baroh kawei bad lada don kano kano ruh ka jingeh ruh yn sa shim lang ia ka rai da ka juh ka jingmut kano kano ruh karai kan long ka ba bha.
Kane ka long hadien ba u bah Ernest Mawrie u President jong ka BJP Meghalaya State Unit myn hynnin ka sngi, u la byrngem ia ka  sorkar synrop ka Meghalaya Democratic Party ka ba la ialam da ka party NPP kam burom lem ia ka party BJP ,na ka liang jong ka party BJP kan weng noh ia la de  ka ne ka sorkar MDA.U bah Ernest u la kynnoh ruh ba ka sorkar MDA kam burom ia ka party BJP ka long ba ha JHADC ka party ka don 3 ngut ki MDC, ia ka Excutive Commitee la ialam da ka NPP bad la kyrshan da ka UDP, hynrei ia ki MDC jong ka party BJP la pynshong ha ka liang pyrshah, kumjuh ha GHADC ha ka ba ia ka Excutive Commitee la ialam da ka NPP ha kaba ki MDC jong ka BJP ki don 7 ngut hynrei ia kine ruh la pynshong ha ka liang pyrshah ha GHADC, kane ka long kaba yn ym lah ban pdiang namar ba ha ka sorkar MDA ki ia don lang.
U bah Hek u la iathuh ba ki MDC jong ka BJP ki ia trei ryngkat ryngkat bad ka Executive Commitee ha JHADC bad GHADC, hynrei na ka liang u CEM ki khlem kynthup lang ia uwei ruh u MDC ka BJP ha ka EC.Na ka liang u bah Hek u la iathuh ba u la dep ban ia kren bad  u Chief Minister bad u  CEM ka JHADC halor kane ka bynta ban ai bynta lang ia uwei na ki MDC jong ka BJP hynrei ki la shu kohnguh, hynrei haduh mynta ki khlem pat shim lang ia kine ki MDC ha ka juh ka EC.Shillong:Naduh ka 1tarik Risaw, yn sa ioh sngew biang ia ka jingtied ki baje ha ki iingmane jong ka balang Presbyterian ha Khasi Jaintia.
Katei ka dei halor ka rai jong ki nong pyniaid jong ka KJP Assembly, ha kaba yn plie noh ia ki iingmane naduh ka 1tarik u bnai u ban wan.
Katei ka rai, ka mih ha ka jingialang jong ka Working Committee jong ka Assembly, kaba long mynta ka sngi.
U Senior Administrative Secretary jong ka KJPA, u Rev P.Hynñiewta, u iathuh ba baroh ki Balang jong ka Presbyterian kin plie ia ki Ïing mane, naduh ka 1 tarik u risaw hynrei ki dei pat ban bud ia ki kyndon jong ka Ministry of Home Affairs ka sorkar India.
U Pastor Hynñiewta u la ong ba ia kane ka rai jong ka Assembly kin pyntip sha ka sorkar lashai ka sngi ba kan long tang kum ka jingpyntip.
Ka Balang Presbyterian ka la pyntip sha baroh ki Synod naduh ka Synod Sepngi, Mihngi bad kumjuh ruh ka Ri-Bhoi ba naduh ka 1 tarik ki dei ban plie noh ia ki Ïing mane, hynrei kin hap ban bud ryntih ia ki kyndon.
Shillong: Namar ka jingdon kiba ioh ia ka khlam covid 19 bad kiba hap ban shong kyrpang, kumta ka  District Magistrate, East Khasi Hills District, ka la rai ban khang dam ia ka phyllaw iing jong ka kong  H.Diengdoh, Nandi Ram lane ha Madan Laban bad ka iing U  Pradeep Chakraborty (uba shongwai) ha ka iing jong U  K.Pal, Lower Harisabha, Laban.
Shillong: Ka jingiakynduh lang jong ka Shillong All Faiths Forum (SAFF) ka la long ha ka Sngi Palei 10tarik u Nailur 2020 ha ka Guru Singh Sabha (Shillong Gurdwara) hapoh ka jingialam jong u Bishop P Lyngdoh President ka SAFF, ban iaphylliew jingmut halor ki mat ban tyrwa sha ka Sorkar ha ka jingiadei bad ka jingpeit biang ia ki SOP na ka bynta ka jingplie ia ki jaka mane Blei ha ka Jylla.
Napdeng kito kiba la iawan, long ki nongmihkhmat na ka Sein Raij Jowai, Shillong Muslim Union, Central Puja Committee, Sri Guru Singh Sabha, Shillong Buddhist Association, Ramakrishna Mission Laitumkhrah, Archdiocese of Shillong, Church of North India, Seventh Day Adventist Church, Unitarian Church, Garo Baptist Church, bad la ioh ruh ia ki khubor bad jingai jingmut na ka Ri-Bhoi Presbyterian Church Synod, NEI Fellowship of Charismatic Churches, Assembly Church of Jesus Christ India, bad katto katne ki nongialam Balang.
Kane ka jingialang ka la rai ban ai ka jingpynshai sha ki paidbah ba dei ka Sorkar India kaba la rai ban plie noh ia ki jaka mane Blei ha ka Ri naduh ka 21tarik u Nailur 2020, bad ka Sorkar Jylla ka la ai jingmut ba ia ki jaka mane Blei ha ka Jylla lah ban plie noh naduh ka taiew ba nyngkong u Risaw 2020, lada ka jinglong jingman ha kaba iadei bad ka khlam Covid19 ka lah nang kham bha.
Ka SAFF ruh ka don ka jingmut skhem ba ka jingkoit jingkhiah bad jingshongshngain jong ki paitbah ka dei ban long hakhmat eh.
Ha kajuh ka por, ka Sorkar Jylla ka la thaw ia ka Committee Synrop ryngkat bad ki nongmihkhmat ka SAFF ban iapeit biang ia ki SOP na ka bynta ka jingplie ia ki jaka mane Blei ha ka Jylla.
Shillong: U minister u ba dei peit ia ka tnad ka koit ka khiah u bah Alexander L Hek, u iathuh ba ka seng BJP, ka ieng ha ka juh ka nongrim ba ka kwah ban wan rah ia ki rel kit mar shaduh sha ka nongbah Shillong.
Halor ki jingpynpaw ia ka jingpyrshah na ki katto katne ki seng sain pyrthei ia ka jingdawa ka seng BJP ban wan rah ia ka rel kit mar shaduh ka Nongbah Shillong, u bah Hek u la ong ba baroh ki seng sain pyrthei ha ka jylla  ki don la ka jong ka jong ka jingai jingmut, hynrei na ka liang ka BJP ka kwah beit ba ka Sorkar pdeng kan wan rah ia ki rel kit mar sha duh nongbah  Shillong.
U bah Hek u la iathuh ba lada ka wan ka rel kit mar shaduh ka nongbah Shillong kan wan ka roi ka par ha ka ne ka jylla bad ka jylla Meghalaya  kan kiew ha ka ioh ka kot.
U la ong ruh “Lada kiwei kim kwah ngam lah ban ong eiei, hynrei na ka liang jong ka BJP ngi ieng ha ka juh ka nongrim ban wanrah  ia ki rel kit mar haduh Shillong bad ia ka rel kit briew ha duh Byrnihat, Ri Bhoi District na ka bynta ka jingmyntoi ki paidbah ha ka jylla.
"U bah Hek u la ong ruh ba haduh mynta halor kane ka bynta kam pat don kano kano ka jingiakynduh lang jong ki seng sain pyrthei bapher bapher ha ka jylla hynrei ka long tang ka jingai jingmut  la ka jong ka jong, hynrei lada Myntri rangbah un khot ban ia kren halor kane ka bynta kin sa ia tai sani bha bad kin sa shim ia ka rai  ka bynta ka jingbha jong u paidbah.
Ka jingpyrshah ka ba mih na ki Sengbhalang lane na ki seng sain pyrthei halor kane ka jingwanrah ia rel ha nongbah Shillong ka dei ka jingsngew jong ki, hynrei na ka liang jong ka BJP ka long kaba shai ba ka kwah ban wan rah ia ka rel kit mar shaduh ka Shillong.
Ha kaba iadei bad ka jingwan jong ki bar jylla sha kane ka jylla lyngba ka jingwan jong ka rel kit briew u bah Hek, u la ong ba kum ba ka long mynta kumba la peitbniah ia ki ba wan rang ha ka jylla kum ba peitbniah  ha ka ne ka por Covid-19  kumta hi, lah ban  peitbniah ia ka jingwan ki jong ki bar jylla.
Shillong: Mynta ka sngi, I la don sa iwei iba la khlad noh na u khñiang jingpang COVID-19 ha ka jylla ha kaba baroh kiba khlad noh na u COVID-19 ki la long haduh 20 ngut.
Ka Swatika Paul, 38 snem ka rta kadei kaba na Laban ka la khlad noh ha shuwa ban poi ha Nazareth Hospital hynne ka step ka por kumba 6:35 baje mynstep.
Ia ka daw ka jingiap jong I la iathuh ba I la don ka jingpang shini bad hypertention.
I la shitom ha ïing la 2 lane 3 sngi bad I la khlad noh ha ka step jong ka 10 tarik shuwa ban poi ha Nazareth Hospital.
Hadien ba la shem ba I la khlad noh, la shim ia ka sample jong I, la shem ba I don ia u khñiang jingpang COVID-19.
Shillong: U Dr.Aman War, DHS(MI) u la iathuh ba na ki 99 ngut kiba ioh ia u khñiang jingpang COVID-19 ha ka jylla, ha East Khasi Hills ki don 40 ngut bad na kine, 26 ngut kidei ki high risk contact, 8 ngut ngut ki dei ki ILI cases, 1 dei I health worker bad 4 ngut ki dei kiba wanphai na shabar.
Ha East Jaintia Hills ki don 27 ngut bad na kine 26 ngut ki dei ba leh ia ka random test ha Star Cement Factory ha Lumshnong, bad iwei idei na Umtyra Residential School.
Ha West Garo Hills ki don 18 ngut bad baroh kidei ki high risk contact.
Ha Ri Bhoi District ki don 11 ngut bad na kine 8 ngut kidei ki Armed Forces, 2 ngut kidei ki high risk contact bad iwei i dei i ILI case.
Ha West Khasi Hills i  don tang iwei iba dei I high risk contact, ha South West Garo Hills don tang iwei iba dei I high risk contact bad ha West Jaintia Hills I don tang iwei.
Shillong: U MLA jong ka Mawlai Constituency, u Bah PT Sawkmie u la ai da ka dorkhas sha u lat ka jylla, u Satya Pal Malik halor ka kynrum kynram ha North Eastern Hill University (NEHU).
“Nga kyrpad iaphi ba phin peit lem halor ka huri hura ha kane ka skulbah, khnang ba la long ka man badka jingsuk kan wan biang kumba ju long," ong u Bah P.T Sawkmie ha ka shithi.
U la ong ba ka long kaei kaei kaba sngewkhia ha kaba ka Joint Action Committee kiba kynthup ia ka NEHUTA, NEHUNTA bad ka NEHUSU ki la ia mih paidbah sha surok ban pynrem ia ka jingdkoh treikam bad ka jingleh donbor u vice chancellor.
Ka Joint Action Committee ha ka sngi nyngkomg ka la mih ban iakhih bad ban dawa ia ka Centre ban nym ailad shuh ia u Prof SK Srivastava ban bteng kum u vice chancellor.
Ka por batkam jong u Prof Srivastava kum u VC kan kut noh ha ka 23 tarik mynta u bnai Nailur.
“Ngi dawa na ka centre ba dei khmih ba kim dei ban teng biang ia ka por treikam jong u hadien ka 23 tarik," ong u Prof XP Mao uba dei u chairman ka JAC bad u president ka NEHUTA.Shillong: Ia ka Administrative Building jong ka North Eastern Hill University, la phah ban khang noh shwa hadien ba uwei u khun jong iwei I ba trei ha kane ka building u la ioh ia u khñiang jingpang COVID-19.
Ki nongpeit jong ka NEHU ki la iathuh ba ia kane ka jaka kin pynkhuid pynsuba shwa bad yn sa plie plie naduh ka 14 tarik Nailur kata naduh ka sngi nyngkong.
Shillong: U Director of Health Services jong ka jylla, u Dr.Aman War, u la iathuh ba kiba ioh thymmai ia u khñiang jingpang coronavirus ha ka jylla ki la don haduh 99 ngut, bad haduh mynta kiba don ia une u khñiang jingpang ha ka jylla ki la don 1,434 ngut.
Ha East Khasi Hills District ki don 40 ngut kiba ioh thymmai ia une u khñiang jingpang ha kaba baroh ki dei ki riewpaidbah, ha Ri Bhoi District ki don 11 ngut ha kaba 8 ngut kidei na ka Armed Forces bad 3 ngut ki dei ki riewpaidbah, ha West Garo Hills ki don 18 ngut, ha West Khasi Hills don tang iwei, ha East Jaintia Hills ki don 27 ngut ha West Jaintia Hills don tang iwei bad ha South West Garo Hills i don tang iwei.
La iathuh ba na kine ki 1,434 ngut, ha East Khasi Hills ki don 899 ngut kiba kynthup 152 ki armed forces bad 747 ngut ki riewpaidbah, ha West Khasi Hills District ki don 32 ngut , ha South West Khasi Hills i don tang iwei, ha Ri Bhoi district ki don 127 ngut kiba kynthup 39 ngut ki armed forces bad 88 ngut ki riewpaidbah, ha West Jaintia Hills district ki don 12 ngut , ha East Jaintia Hills district ki don 112 ngut, ha West Garo Hills district ki don 194 ngut kiba kynthup 81 ngut ki armed forces bad 113 ngut ki riewpaidbah, ha South West Garo Hills district ki don 6 ngut, ha South Garo hills ki don 20 ngut kiba dei baroh ki riewpaidbah, ha East Garo Hills district ki don 22 ngut bad ha North Garo Hills district ki don 9 ngut.
Kiba la jem na u khñiang jingpang coronavirus mynta ka sngi ki la don tang 19 ngut.
Na kine ki 19 ngut, iwei i dei na Ri Bhoi District, iwei i dei na East Garo Hills bad 17 ngut na West Garo Hills bad baroh kiba la koit ki long 1,842 ngut.
La iathuh ba la don sa iwei iba khlad noh na u COVID-19 ha East Khasi Hills bad kiba la khladnoh baroh ki long haduh 20 ngut.
Ki test ba la leh mynta ka sngi haduh 2 baje nohphai sngi ki long haduh 1,06,654 bad kiba long negetive ki long 1,02,477 bad dang ap ia ki resol ki long 881 bad kiba wanphai sha ka jylla haduh mynta ka sngi ki la don haduh 34,853 ngut.
Hadien ba Ka Hyniewtrep youth Council ( HYC )sengkmie ka la wan jurip hynnin ka sngi palei ia ka ja ka shong beain ki bar jylla ha markhap bad ka them motor, mynta ka sngi thohdieng nakaliang ka Investigation  and Enforcement sudivision  Shillong Circle jong ka tnad MeeCL ka la wan ban ot ia ki bording ba la ringtuh  da ki bar jylla kiba shong beaiñ ha katei ka jaka.
Ka jingwan ot ka MeeCL ia ki bording ha katei ka jaka kadei hadien ba la mih ha ki lad pathai khubor ba ki don ki longiing ki ba tuh bording ka ba don markhap bad ka them motor.
Mar ia rung hapoh katei ka jaka la lap shisha ba ki shu tuh ia ki bording.
Ia katei ka kynhun la ialam da u Executive Engineer u bah Iupher Pasah, u ba la ong ruh, ba ki metre rider kim ju rung hapoh kane ka jaka bad kaba la duba jur ba kadon ka jingtuh bording ka ba sherkhei.
U la kdew ruh ba na ka building Ajmera ka ba don ia ka jingai bording tuh sha kawei na kine ki lingiing bad kane kam iahap bad la hap ban ot.
Ha kane ka sngi la iadonlang ki nongialam ka seng HYC, ka ba la sei madan Ia ka jinglong jingman jong kane ka jaka ka ba i saiymet haduh katta katta.
Ka jingwan jurip ka seng hynnin ka sngi kadei hadien, ba ka la ioh ka jing  ujor na ki ba bun ki paidbah kiba iaid ba ieng, ia ka jing don ki briew ki ba ju mlien ban khaii ia u drug ha katei ka jaka tang mar ia Kem dum bad hapoh jong katei ka jaka ba sah neaiñ kitei ki bar jylla  la lap pynban ia ka jingisaitmet namar ka jing don ki briew kiba pynlong jaka shong jaka sah ha katei ka jaka, ba wat ka jaka leit painkhana  kam don satia bad ruh ha i jaka i barit ki ia shong bun ngut bad ka seng ka lap ruh ia ki bor ding ba ki shu tan tuh.
Shillong:U nongaiktien ka Voice of the People Party (VPP), u Dr.Batskhem Myrboh ula ong ba ka jingbeh seng ia ki katto katne ngut ki nongialam ka party ka long halor ka nongrim ba ka party ka kwah ban don ka dissiplin ha ka party.
Haba kren mynhynnin ka sngi, u la ong ba kano kano ka seng kam lah ban treikam khlem don ka dissiplin, bad kano kano ka seng ka don la kajong ka nongrim bad ki dkhot jongka, ki dei ban noh synniang ia ka party.
Hynrei ki don ki katto katne ba ki la kren pyrshah ia ki nongrim jong ka party kim bud.
Ka jingbeh seng ia ki, kam dei kaba shu leh kyrkieh, la dep iakren ia kane la kham slem, wat la ai jingmut ia ki ba kim dei ban kren sha ki lad pathai khubor, ban kren katba mon hynrei dei ban burom ia ka seng.
Kine ki nongialam kiba shah beh kim burom ia ka seng, ki kren ha ki rynsan social media, ha ki lad pathai khubor ki bym iahap ia ka nongrim ka seng bad la beh seng ia ki katkum ki kyndon ka riti treikam ka seng.
Lah ban kdew ba ar ngut ki kyrtong MLA ka VPP, kynthup u bah Avner Medon Pariat na East Shillong bad u bah Shanlang Warjri na Mairang ki la shah beh seng dang shen bad kumjuh u working president u bah Kherup Sing Thabah, halor ka jingkynnoh ba kila ialeh pyrshah ia ka seng.
Halor ka MP elekshon, u Dr.Batskhem u la ong ba ka VPP lada ka jop MP, ka kwah ban don ha ka liangpyrshah lada thaw sorkar ka BJP, hynrei lada thaw sorkar ka party kaba bym iashah niam, lada ki donkam ia ka jingkyrshan ka VPP, ka kloi ban iasnoh lang ban kyrshan.
U la ong ba lada ka VPP ka jop ha kane ka MP elekshon, kan phah ia ka khubor kaba khlain ia ka sorkar jylla ba kam dei shuh ban khein bein bad kam dei ban lehkai ia kane ka lai snem tam kaban dang wan, ha kaba ki paidbah kin ai ia ka jubab.
New Delhi: Ka kompeni jong ka WhatsApp, ka kren shai ha ka kashari jong ka Delhi High Court, ba katei ka rynsan jong ka Meta, kan hap ban mih noh na India, lada jia ba ka dei ban pynkhein ia ki kyndon, da kaba kiwei pat kin iohi ia ki mesej ba la phah ha ka whatsapp.
U riewsaid, na bynta ka whatsapp, u la kren shai, da kaba ong, ba ki briew ki shaniah ia kane ka rynsan, namar ba ka dei kaba la buhrieh na kiwei pat.
Ka Delhi High Court, hynnin ka sngi, ka shong bishar, halor ka jingmudui jong ka whatsapp bad ka Facebook, halor ka ain jong ka sorkar India, kaba ha u snem 2021, ka Information Technology (IT), kaba teh kyndon ia ki social media, ba kin buddien ne peit bniah ia ki jingiakren bad ban lap ruh ia u briew, uba nyngkong duh, uba pynmih ia kano kano ka jingthoh.
Ka ain jong ka The Information Technology (Intermediary Guidelines and Digital Media Ethics Code) Rules, 2021, ka dei kaba la pynmih da ka sorkar India, ha ka 25tarik Rymphang 2021 bad ka bthah ia ki social media, kum ka Twitter, Facebook, Instagram bad ka WhatsApp ba ki dei ban kohnguh ia kitei ki kyndon.
U Tejas Karia, uba mihkhmat ia ka whatsapp, u kren shai, ha khmat jong U Acting Chief Justice Manmohan bad u Justice Manmeet Pritam Singh Arora, “Kum ka rynsan, ngi kren shai, ba lada ngi dei ban pynkhein ia ki kyndon jong ka jinglong buhrieh, kumta ka WhatsApp kan mih noh nangne".
“Ngin hap ban pynkylla ia ki jingphah mesej bad ngim tip, ia kino ki mesej, kiba dei ban buddien ne ban tih bniah bad lada ka long kumta, ka pyni, ba da ki million tylli ki mesej, yn hap ban buh bha, da ki bun bun snem" ula ong.
Ka kashari, ka kren shai, ba katei ka mukotduma, ka donkam ban ia said, da ki kynhun bapher bad ka kylli ruh, la ka don ne em, kaba kum kane ka ain, ha kiwei pat ki ri bad halor kane u riewsaid u ong “Kam ju don kaba kum kane ka ain, ha kino kino ki ri jong ka pyrthei bad wat ha Brazil ruh".
Ka kashari, hangta, ka kren shai, ba ka jingbuhrieh ia ki mesej, kam dei kaba pura haduh katta bad ka donkam, ban don ka jingpynbeit ban ia hap lang ia baroh ki kynhun.
U riewsaid pat, na ka liang jong ka sorkar India, u ong, ba katei ka ain, ka donkam bha, namar ba ki don ki jingthoh kiba pynsaphriang bad kiba pynmih sha ki jingiakynad iapher jaitbynriew.
Ka kashari, ka la buh sngi biang ban iakren, ia kane ka kam, ha ka 14tarik Nailar 2024, ban ailad ia kito kiba pyrshah ia katei ka ain jong u snem 2021.
Ha ka 22tarik Lber 2024, ka Supreme Court, ka la kynriah noh ia katei ka mukotduma sha ka Delhi High Court, katba kim pat ai rai kiwei pat ki jingbishar, na kiwei ki kashari, ha kylleng ka Ri.
Haduh mynta, kitei ki mukotduma, ki dang sahteng ha ki kashari ha ki high court ha Karnataka, Madras, Calcutta, Kerala bad ha Bombay.
Shillong: Hynnin ka sngi, ka jingshit kaba jur, ka dei ha ki bynta jong ka Garo hills bad ha Ri bhoi ruh, ha kaba ka long hapdeng ka 34 degree haduh ka 39 degree.
Ha Khasi bad Jaintia hills, ka jingshit, ka long hapdeng ka 24 haduh 27 degree centigrade, ong ka kyrwoh na ka tnat Indian Meteorological Department (IMD).
Kaba shit duh hynnin ka sngi, ka dei ha Resubelpara, ha kaba long 39 degree, nangta ha Ampati 36.3 degree bad ha Baghmara 34.5 bad ha Umiam 34 degree.
Katei ka tnat peit mariang, ka ai jingmaham, ba ha ki lai sngi, ki ban sa wan, kan don ka jingshit, kaba kiew, da 1 haduh 2 degree ha Garo hills bad ha Ri bhoi District bad kan don ruh ka jingshit lhop, ha kiwei ki bynta jong ka South West Garo hills, West Garo hills, East Garo hills, North Garo hills, South Garo hills bad Ri bhoi District.
Ka Hynniewtrep Youth council (HYC) sengkmie mynta ka sngi palei ka 25 tarik u iaiong 2024,ka la hiar ban jurip ia jaka jong ka cantonment kaba don markhap bad ka them mator, hadien ba ka la ioh ka jing  ujor na ki ba bun ki paidbah kiba iaid ba ieng, ia ka jing don ki briew ki ba ju mlien ban khaii ia u drug ha katei ka jaka tang mar ia Kem dum.
“Hapdeng ka jing jurip jong ka seng la lap pynban ba katei jaka ka la long kaba i saitmet namar ka jing don ki briew kiba pynlong jaka shong jaka sah ha katei ka jaka, ba wat ka jaka leit painkhana  kam don satia bad ruh ha i jaka i barit ki ia shong bun ngut"Haba ia kren bad ki ladpathai khubor na ka liang u president rangbah ka seng, u bah Roykupar Synrem u la ong, ba ka jinglap jong ka seng ha Katei jaka ka long kaba i saitmet Shisha bad ruh hadien ba ka seng ka kylli pyrthew ia kitei ki briew kiba shong ha katei ka jaka bun ki bym dei na kane ka jylla, bad ki dei ki briew kiba shu wan shong beaiñ kiba dei na kiwei pat ki jylla jong ka ri.
Shuh shuh ka seng ka la ioh jingtip ruh ba ki don ki briew kiba ju mlien ban khaii drug hynrei la ioh jingtip ia ka jing wan jong ka Seng ki la phet noh bad don kiba dang leit thep vote sha la ki jong ki jylla.
Ka seng ka la buh ka jing kylli  ruh ia ka contentment, hato ka don jingtip ne em ba ki briew kiba shong baeiñ ha kane ka jaka Jong ka, namar ba lada shong ki trai jylla kiba shong ba sahwat Tang shi inshi ruh ka contentment kam ju ailad ka kyndang naphang.
Kumta  naka liang ka seng ka la dawa na ka tnat treikam jong ka contentment ba dei beit ban kyndang ia kitei ki briew kiba shong baeiñ ha katei ka jaka.
Shillong:Ka jingdon ki jingujor sha ka Meghalaya Human Rights Commission, ka la duna palat ha kane ka jylla, wat la ki don shibun ki jingjia ba pynkhein ia ka hok briew man briew.
Ka jingujor sha ka Commission kam kut tang ha kaba iadei bad ki jingjia ba pyniap ne leh donbor hynrei, wat haba ym ioh ia ka um bam um dih kaba biang, ki briew ki lah ban ujor sha ka Commission.
U Chairperson ka Meghalaya Human Rights Commission, u Justice T.Vaiphel ha ka sngi Baar, u la ong ba ki briew ha kane ka jylla kim ju kham wan ban buh jingujor sha ka Commission bad wat haba ka Commission ka shim kam hi haba don kano kano ka jingjia, ka kam ka la shu kut not namar ba ki briew kiba don bynta kim treh ban iaid shakhmat.
Ka Meghalaya Human Rights Commission naduh u snem 2017, ka la rejister 214 tylli ki jingujor bad 108 la pyn beit katba 110 tylli ki dang sahteng.
Ki jingjia kiba ka Commission ka la shim kam hi ne shim da ka suo moto, ki don 57 tylli bad 22 tylli la pynbeit bad 35 ki dang sahteng.
Katkum ka jingong u Chairperson, ka jingioh pdiang ia ki jingujor ka duna palat ha kane ka jylla bad wat tang shiphew tylli ruh ym don ha ka shi bnai.
Ula ong ba ha Assam, ki briew ki leit buh jingujor man ka sngi sha ka Assam Human Rights Commission.
Ha ka jingshisha, ki don shibun ki jingjia kiba la shim kam ka Commission, kiba la iarap shisha ia ki briew.
Haduh mynta ka sorkar jylla ka la buria T.3,351,000 ha ki 11 tylli ki kam hadien ba la bthah ka Commission.
Ha ka jingkhlad jong 6 ngut ha krem dewiong, la buria T.5 lak sha ki thliew iing jong uwei pa uwei uba khlad bad nangta, halor ka jingleh torti ki bor hospital, la siew T.3 lak sha ki lanot.
Ka Commission ka la pynioh jingiarap ruh mar T.2.5 lak sha ka longing jong ki ar ngut ki khynnah kiba la khlad na ka jingshah bat ha ka bording ha West Khasi Hills bad kumjuh T.5 lak sha uba khlad ha phatok.
Ha kajuh ka por, u Chairperson u la ong ba ki briew ki lah ruh ban buh ia ka jingujor sha ka Commission ia ka skhim 100 sngi ne ka MGNREGA ne lada don ki projek kiba la trei torti.
U Justice T.Vaiphel u la ong ba wat la ka Commission kam lah ban pynwit ia kano kano ka jingtohkit hynrei ka don ka bor pat ban hukum ia ki pulit ban pynsted ia ka jingtohkit.
Ka Commission ka la pan kaiphod na ka sorkar halor ka jingmih khubor ba kiba donkti ban leh beijot ia ki samla kim pat shah kem satia ha South West Garo Hills.
Hynrei ka Commission kam lah ban tuklar ia ki kam ba iadei bad ki tnad sorkar India, namar ba ka don ka National Human Rights Commission.
Shillong:Ki Pulit jong ka Shillong Traffic Branch mynta ka sngi, ki la talasi kyndit ia ki thuk thuk ha IGP Point bad ki ioh dain kuna jin haduh 2 lak tyng ka eiei.
Kane ka jingioh dain kuna ka dei na ki ar shaka ki bym don ia ki kot ki sla kiba biang, ia ki nongniah ki bym don laisen, ia ki thuk thuk kiba pyndait da ki jingpyrsad tdem bad khamtam eh ia ki nong niah ar shaka kiba ju mlien ban tur rak tak kat haduh ba ka ju pynwit ha duh katta katta ia ki nong niah kali.
Ha kane ka jing talasi, ki Pulit ki la lap ia ki thuk thuk bakynthup naduh ki Motor Bike bad ia ki Scooty ki bym don ia ka Registration Certificate, ki bym siew ia ka Insurance, ki bym pyndait ia ki Number Plate HSRP, bad ia kiba pyndait da ki Modified Silencer.
Ia kine ki Pulit ki la shu dain kuna ryngkat ka jingmaham ba kim bit satia ban pynkhein ia ki kyndon jong ka Motor Vehicle Act.
U Superintendent of Police (Traffic) u K.Prasad ha ka jingiakren bad ki lad pathai khubor u la iathuh ba ha ka jingtalasi kali kaba ar sngi ki Pulit ki la ioh lum haduh 2 lak tam na kaba dain kuna ia ki nongpynkhein ain bad ong ruh ba ka tnat Pulit kan dang iai bteng manla ka sngi ban talasi ia ki thuk thuk ar shaka.
Shillong:U nongiasaid ain ba pawnam ka jylla u bah Bevan G Kynta, u la maham ba ki samla bad ki rangbah ruh kim dei ban muja ioh ngat sha ka saja.
Kane ka jingkren jong u bah Bevan ka long halor ka jingtwad jingmut u t7 halor ka jingshah leh khlem rain kawei ka samla ha ki shynrang kiba bat tnga jubor da ka kynhun, kumba la paw ha ki lad pathai khubor hynnin ka sngi.
Haba kren mynta ka sngi, u bah Bevan u la ong ba ka samla kaba shah thad pynkhlem rain, ka don ka hok ban said khuid sha ki lad pathai khubor halor ka jingshah leh jongka.
Kumjuh, u la ong ba, ka jingkynthoh da ki kyntien ba khlem akor ia ka khynnah ka long kaba palat, bad ki pulit ki dei ban rejister da ka ain pyrshah ia ki.
“Wat ju muja ioh saja, ka dei ka jingsneng tymmen bad nga kyntu ia ki samla bad ki rangbah ba kin kiar na kaba leh khlem rain namar ba kan wanrah ia ka jingjot ia la ka jingim", la ong u bah Bevan.
Ha kajuh ka por, u la ong ba kito kiba la pynsaphriang ia ka video halor ka jingjia bat tnga jubor bun ngut, ka jingpynshitom ka long kaba jur bha wat haduh ban shah set baroh shi jingim.
Ka jingweng ia ka kyndon 376 ka Indian Penal Code -IPC ka jingpynshitom ka long kaba jur bha bad hadien la wan sa ka ain Protection of Children from Sexual Offences Act (POCSO), 2012 hadien ka jingjia ha Delhi halor ka Nirbhaya Case.Ha kaba iadei bad ka POCSO, ka shong ha uba shah kynnoh ban pynshisha ia ka kam.
Kito kiba pynsaphriang video bad kiba leh, ki dei ban ngat ha ka 376, kumjuh ha ka 499 bad ha 500 IPC, 66E ka IT Act 2005, kaba mana ban pynsaphriang khlem ka jingmynjur, kin shah set 3 snem bad ka kuna 2 lak tyngka.
Kine ki khynnah kin ngat ha ka jingpyntian bishar kaba tyngeh bad ka donkam ia ka sorkar ban thung da ka Fast Track Court ban bishar ia kane ka kam, khnang ban tehlakam ia ki kam jaboh, ban pyndep ia ka jingbishar hapoh 6 bnai.
Ki pulit nangne shakhmat haba ki iohi sngew ia kano kano ka khubor kaba jaboh ha social media, ki dei ban shim kam hi ne sou moto.
Ula maham ia ki briew ba wat ju muja ioh sahja, kumba ong ka jingsneng tymmen bad u kyntu ia ki samla bad ki rangbah ba kin kiar na kaba leh khlem rain namar ba kan wanrah ia ka jingjot ia la ka jingim.
Lah ban kdew ba saw ngut kila shah kem hadien ba kawei ka samla kala ujor ejahar pyrshah ia ki halor ka jingkynnoh ba kila bat tnga jubor ia ka.
Shillong:Haba iadei bad ka case ba la dep ban register ha Shella Police Station, Case number 09(04)2024 u/s 302/34 IPC,ha ka jingshah pyniap jong u (L) Sobir Dutta ha Ichamati, u wei u briew ba la suba donkti bala tip kyrteng kum u Cleenstar Shabong u ba la 27 snem ka karta u ba dei u nong shong shnong jong ka Nongthym mai Pohktieh,Lane-5 la kem noh ha ka 23 tarik ïaiong 2024.
La rah tian bishar ia u ha ka 24 tarik ïaiong 2024, ha kaba la ai bor ruh ia ki pulit ban set along khyndai sngi na bynta ban tohkit.
Nalor jong kane ka mukotduma u la donkti ruh ha 10 tylli kiwei pat ki kam pynkheiñ aiñ,ha kaba la charge sheet ruh ia u ha kawei na ki case,ka jingtohkit la pynlong ban lap dien bad kem ia kiwei pat kiba la suba donkti ha kane ka kam.
Kawei pat ka case ha Mawlai Police Station,case number 38(04)2024 u/s 302/323/324/34 IPC haba iadei bad ka jing shah pyniap jong u (L) Arjun Ray ha Mawlai mawroh, Shilllong ki pulit ki la kem noh ia u Gary Rinaldy Mawlieh 25 snem ka karta u ba shong ba sah ha Mawlai Mawroh kseh,ha ka 23/04/2024.
Ha kaba la rah tian bishar ia u ha ka 24 tarik ïaiong 2024 bad ki pulit ki la ioh ia ka lad ban tohkit haduh 12 sngi.
Une u ba la shah kem u dei ruh u ba la don teng ki mukotduma lai tylli, ha kaba artylli ki mukotduma la charge sheet pyrshah ia u bad ka jingtohkit ka dang iaid shakhmat ban ioh kem sa ia kiwei pat kiba donkti.
Mumbai:U Nitin Gadkari, myntri ka sorkar India, mynta ka sngi, ula iapler, katba u dang kren ha kawei ka jingialang eleskon ha Yavatmal district, kaba don sha mihngi jong ka jylla Maharashtra.
U Gadkari, u leit ban kanbas ha Pusad, kaba hap ha Yavatmal-Washim Lok Sabha constituency.
Ki pulit kiba synran ia U Gadkari, ki la kynrup noh, ha ka por, ba u mut ban kyllon ha madan, na kaba iap ler bad ki la shimti noh ban ialam ia u shabar.
Hadien kata, u sa nang ioh bor biang bad u pyndep ia ka jingkren jongu, kaba sahteng, ha katei kajuh ka jaka.
“Nga la sngew shitom hi, namar ka jingshit kaba jur, ha ka jingialang ha Pusad, Maharashtra.
Mynta nga la sngew khlain bad ngan leit sa sha Warud ban don bynta ha kawei pat ka jingialang paidbah" ong U Gadkari, uba don 66 snem ka rta, haba thoh ha ka X.Shillong:Hadien ka jingshah rem kaba saw sien kynthih, ka Sawmer SC hynnin ka sngi ka la lah ban pynehdaw noh ialade da kaba ioh ban khur ia ka poin kaba nyngkong jong ka hadien ba ka la lah ban pynliem noh ia ka Ryntih SC da 4-0 ba la ialeh ha SSA Stadium Polo.
Kiba la ioh ban pynkhih jar ki kynthup ia u Diego Khriam ha ka minit kaba 27, Lamshaphrang Kurbah ha ka 61 minit, kawei pat ka kol kaba la thep bakla da ka Ryntih ha ka 81 minit bad u Rheadolf Daloi ha ka 90 minit.
U Diego ha shuwa ban ioh ban thep ia ka kol kaba nyngkong jong ka kynhun, u la duh ei ia ki ar tylli ki jingpyrshang jong u, hynrei ha ka sien pyrshang kaba lai u la lah ban kyntiew ia la ka kyrteng ha ka miej iakhein poin.
U Lamshaphrang kumjuh u la ioh kawei ka jingpyrshang kaba lah ban dei kaba ka kabu itynnad bha, haba u la kynjat tyngeh ia ka bol na shiteng madan sha pyrshah ka jar, hynrei u Dipanjan uba la ap ia ka kol u la lah noh ban kyndat ia ka bol sharud.
Na ka liang ka Ryntih ruh ka la don kattno katne ki jingpyrshang kiba biang, bad kawei na ki ka la long na u captain Washan Dkhar kaba long ha ka kylla step, haba u la pyntyngkhuh ia ka bol da ka khlieh hynrei u Banehskhem Khongsdam uba la ap ia ka jar u la ioh noh ban kyndat sharud.
Ka jingthep kol jong u Lamshaphrang ka la long tang mar ia dap shikynta ka jinglehkai haba u la ioh bol na ka phang ka mon ia kaba ka Ryntih ka dang mut ba ka dei ka off side, hynrei haba u assistant refree ym shym la pynbna ei ei, u Lam u iai bteng ban rah ia katei ka bol ha kaba u la iakhun tang para marwei bad u Dipanjan bad kumne u la ioh ban pynrung ia ka bol na ka phang ka mon jong u dieng kolArphew minit hadien kane, u Mark Austin Wanswett uba la thmu ban pas ia ka bol sha ka phang ka mon ha kaba don u Melvin Warjri, hynrei ha ka jingialeh jong u Melvin ban ym ailad ia u Diego ban knieh ia ka bol, u la mareh lypa da kaba stet shakhmat shakhmat, hynrei ha ka jingbym lah ban teh lakam ialade bad ia ka jingtyllun jong ka bol, u la duh noh ban pynsangeh ia ka bol kaba la leit tyllun beit beit sha la ka jar jong ka kynhun lajong.
Ka lad thep kaba khatduh jong ka Sawmer ka la long da ka jingioh penalty kick ia kaba u Rheadolf Nongneng Daloi u la lah ban pynrung ia ka kol kaba saw jong kane ka kynhun ha shuwa ban pynkut noh ia ka jinglehkai.
Hadien kane ka jingiakhun, ka Ryntih ka dang neh ha ka kyrdan kaba saw da hynniew poin da kaba tam shi poin ia ka Langsning FC kaba dang don sa ar tylli ki jinglehkai kiba dang sah.
Ka Sawmer mynta ka la ioh 3 poin ha ryngkat ka Nongthymmai SC bad ka Nangkiew Irat SC.Mynta ka sngi pat, ka jingiakhun kan long hapdeng ka Nongthym mai pyrshah ia ka Lang sning naduh ka por 3:15 janmiet.
Chandigarh:Ka jingpang jingieid jong ka jabieng, ka dei kaba kawei ka thei samla, ka la ioh ha China bad katei ka jingpang, ka dei, hadien, ba ka la iai phone bad phah mesej, da ki spah tylli ia u samla jongka, ha ka shisngi shisngi.
Ka jinglap jong ki doctor, ka pyni, ba katei ka thei samla, ka la pynlut por than ban pyrkhat bad ka la khih jingmut shibun, na ka bynta u samla jongka bad katei ka la pynkhie pang khuslai ia ka samla, kaba 18 snem ka rta, kaba kyrteng Xiaoyu.
Ka khubor, kaba la pynmih da ka Yueniu News, ka iathuh ba ka Xiaoyu, ka la hiar shibun ha ka jingpule jongka, kaba dang don mynta ha ka jingsdang ban leit sha ka University.
Ka jingjia, ka long, ba ha kaba sdang ka Xiaoyu, ka la don ka jing iasngewieid bad sngewjan kaba jur bha bad u samla jongka, hynrei ka jingkwah palat jongka pat, ba u samla jongka, un iai iakren bad ka bad ba un iai don lang bad ka, ka la long kaba palat liam.
U Dr Du Na, uba dei u stad jong ka The Fourth People’s Hospital ha Chengdu, u iathuh ba ka Xiaoyu, ka la bteng ban phone da ki spah sien ha ka shisngi bad sa ki mesej, kiba ka pynher khlem sangeh bad haba kam ioh mar mar ia ka jubab, ka la sdang sa ban leh kulmar ha iing, da kaba ka lynthaw ia ki khiew ki pliang ja, ki pela sha bad ki tiar ki tar bad ka sdang ruh ban pynmynsaw ialade, lada jia ba u samla jongka, u don ha ka jaka ba ka phone ka long unreacheable.
La pyni ha ka video, ba haba kam ioh ban video call, ia u samla lajong ka sdang ban leh kulmar bad kaba buh jingma pynban ia ka jingim jongka hi.
Shillong 24 Ïaiong: Ki pulit ka East Khasi Hills District ki ba tohkit ia ki 2 tylli ki jingjia shah pyniap ia ki bar jylla  ha ki 2 tylli ki jaka, ha ka janmiet jong ka 23 tarik u iaiong 2024, ki la kem ia ki 2 ngut ki samla pule ka Khasi Student Union ba la suba ba ki donkti ha katei ka kam bad ban ialam tian bishar pat ha ka iing kashari jong ka District and session judge east khasi hills ha kashari.
Kine ki samla ki ba la shah kem ki ba la ithuh kyrteng u samla Kery Mawlieh ia uba ki pulit ki suba donkti halor ka jingshah pyniap klep u bar jylla ha mawlai mawroh myn ha ka 1 tarik u iaiong 2024,bad u klinstar shabong ha kaba iadei bad ka jingshah pyniap ki 2 ngut ki jar jylla ha ichamati myn ha ka 27 tarik u lber 2024.
Kitei ki bar jylla ki ba la shah pyniap klep ha ichamati kidei ba la tip kyrteng kum u Eshan singh bad u Sujit Dutta bad u ba la shah pyniap ha mawlai mawroh la tip kyrteng u Arjunrai.
Ha ka sngi ba bud ba ki pulit ki la rah ia kine ki 2 ngut ki samla ban tian bishar la sakhi ia ka jingwan synranlang ki nongialam ka Central Executive Committee kiba kynthup ia u president u bah Lambokstar marngar , general secretary u samla Donald Thabah bad kiwei kiwei, hadien ba la pynmih na iing kashari la ioh sngew ia ka jingsawa jong ka jingpyrta ka seng KSU ba ju pynsawa ka ba ong"Maitshaphrang Khlur ka Ri".
Haduh ba la pynmih ia kane ka khubor ym shem  pat lah ban tip ia ka rai jong ka iing kashari bad ia ka jingpan por ki pulit.
Shillong 24 Iaiong: Na ka jingjia ka ba la jia jong ka jingwan rung palat pud ki nong Bangladesh sha India , ki ba la wan rung bad tur ban thombor, ha ka ba ka la mih ka jingia kawang maw ki nongshong shnong jong ka ri India bad ki Nong Bangladesh ka ba la jia ha khappud dawki.
Haba wad jingshai bha nakaliang u nonglum khubor jong u Rupang halor kane ka jingjia ia kawang maw,ba la mih ha ki lad pathai khubor, nakaliang u Rangbah Shnong ka shnong Umsyiem, tang lyngba ka fone call u la pynskhem ia katei ka jingjia.
Ka shnong Umsyiem ka ba don ha khmat shwa ban poi ha Dawki kana dei khappud bad ka Bangladesh.
U bah  SL.Khongwang u la iathuh, ba ka jingwantur ki nong Bangladesh sha palat u pud u sam ka ba ki la wan da ki phewngut ka ba la buh jingsyier mynsiem ia ki nongwan jngohkai pyrthei khamtam ia ki nongshong shnong ka Umsyiem ba kamai kieng lieng ha ka wah  Umngot.
U la iathuh ruh, ba ka jingwan pyndik ki nong Bangladesh ka la neh haduh 3 sngi, kata naduh ka 12 tarik ka 3 tarik bad haduh ka 4 tarik jong mynta u bnai iaiong, ka ba dei ka sngi lehñkam ID jong ki Muslim ha ka ri Bangladesh.
Shuh shuh u ranghah shnong u la iathuh, ba ka jingwan jong ki nong Bangladesh kalong ba ki thmu ban pyndik ia ki nongwan shangkai pyrthei bad ban pyndik ia ki nongkienglieng kina kamai jakpoh ha katei ka wah.
Ka la don ka jingiakawang maw naduh ka 12 tarik bad ki nong kieng lieng kuba dei na kane ka shnong, bad ka jingjur palat ka jingkawang maw kadei ha ka 14 tarik ha kaba wat u ranghah shnong u ba la hiar hi nalade ban pynjem ia kane ka jingiakawang maw hynrei ki maw ki la leit dei ia ka kjat jong u haduh ba un da mynsaw lym bad ki katto kattne ngut ki ba la mynsaw.
Shillong:U nongialam ka NPP u Rakkam A Sangma u la kren syier ba ki kyrtong ka NPP, ki lah ban shu jop salit ia kiba ialeh pyrshah ha kane ka elekshon MP sha ka Lok Sabha.
Ka jingkyrshan ka BJP ia ki kyrtong ka NPP ha Meghalaya, ka lah ban dei ka daw bah kaba la buh mawsiang ia ka NPP ha kane ka elekshon, kaba la shah kren kum ka seng ba pyrshah ia ki kynhun niam.
Haba kren mynta ka sngi sha ki lad pathai khubor, u Rakkam u la ong ba da ka jingkyrkhu u Blei, ka NPP kan jop, namar ba ha Garo Hills, baroh ki nongkyrshan ka TMC ki kyrshan lut ia ka Congress da kaba shah ialam bakla ia ki paidbah.
Ka jingkyrshan lut ki nongkyrshan ka TMC ia u kyrtong ka Congress, ka la buh jingma ia ka kyrtong ka NPP na Tura, ka Agatha K Sangma.
U Rakkam u la ong ba ki paidbah ki la shah ialam bakla ha kaba wat ki balang niam ruh ki don ba shah pynsngewthuh bakla.
Hynrei ha kajuh ka por, u la ong ba ka jingkyrshan ka BJP ia ki kyrtong ka NPP, ka urlong shisha ne em ha ki paidbah.
“Ha kane ka kynti, ka la don ka jingiakhun kaba khlem khmih lynti hynrei da ka jingkyrkhu u Blei, ngi lah ban phah biang ia ka Agatha K Sangma sha Delhi", la ong u Rakkam.
U la bynrap, “Ka daw ka jingsyier ka long ba baroh ki nongkyrshan ka TMC ha Garo Hills, ki kyrshan lut ia u kyrtong ka Congress (Saleng A Sangma), namar ba ki la shah ialam bakla, ha ka jingsngew jongki, wat katto katne ki nongialam balang niam ruh ki shah pynsngewthuh bakla ha ka por elekshon, hynrei nga kyrmen ba ka jingthoh bakhuid kan ym shah ialam bakla".
Ha kaba iadei bad ka Shillong Parliamentary constituency, u Rakkam u la ong ba u kwah ban kitbok ia uno uno uba jop ha kane ka elekshon na Shillong parliamentary constituency, hynrei dei ban kynmaw ba ka jylla Meghalaya ka pyniaid kam da ka jingisynei ka sorkar pdeng bad mano mano ba jop, u MP u dei ban pyniadei bad ka sorkar pdeng ban tuid ki kam pynroi.
Hynrei la katta, u kwah ba ka NPP kan jop ia ka MP na Shillong khnang ba kan kham lah shuh shuh ban wanrah ia ki kam pynroi ha ka jylla, namar ba ka don ka jingiadei kaba jan bad ka sorkar pdeng.
Shillong 24 Iaiong: Ka khun Hynniewtrep National Awekning Movement (KHNAM) hapoh la jingialam u bah Thomas pasah kum u president,mynta ka sngi ka la leit ban ia kynduh ia u Cheif Excutive Member jong ka Khasi Hill Autonamos District Council u bah Pyniaid sing Syiem halor ka jing ioh contract uwei u bar jylla hapoh Neighrim hospital Shillong,hynrei katba ia ka treding license pat um don satia.
Haba kren bad ki ki ladphatai khubor mynta ka 24 tarik u iaiong 2024, na ka Liang u bah Thomas pasah u la ong ba ka jingiakynduh ka seng ia u CEM,  ka dei hadien ba ki dep ban ia kynduh ia u deputy director admit jong ka Neigrihms u ba la btah ia u ban shim ia ka treding license na ka KHADC hynrei na ka liang  ka KHNAM  ka ong,ba kat kum ka section 3A subsection C jong ka treding by non traibal regulation, ba une u bar jylla um dei baj ioh ia ka trading license.
Shuh shuh u la ong ruh ba kat kum ka jingtip ba ka seng ka ioh ba une u bar JYLLA u don ka jingthmu ruh, ban beh kam noh ia ki khasi kiba la don ha katei ka jaka.
Nakaliang Ka KHNAM ka la ioh ruh ban iakren bad u CEM,ha kaba ia dei bad ka khanapara ba dei ban pyn kylla kyrteng noh sha ka kyrteng khasi khnang ba baroh ki Khasi kina sah ha kane ka jaka kin long trai ha la kajong ka jylla.
Shillong:U myntri ka tnad pule puthi ka jylla u Rakkam A Sangma u la pynpaw ia ka jingsngewsih ba ki samla Meghalaya kim shym la don iwei ruh ban pass ha ka eksamin Union Public Service Commission (UPSC), kaba la pynbna dang shen.
Haba kren mynta ka sngi, u Rakkam u la ong ba kane ka jingjah kyrteng ka jylla, kan long ka jingkyrsiew thiah ia ka sorkar, ia ki jaka pule bad ia ka jylla namar ba ki samla ka jylla kim dei kiba biej.
U Rakkam u la ong ba lada dang bteng kane ka jingbym don ki samla kiba pass ha ka UPSC, ka lawei kan long kaba dum.
“Ka jingjah kyrteng ka Meghalaya ha ka eksamin UPSC ka long kaba sngew khia jur.
Ki samla ka jylla kim dei kiba biej, hynrei lada kane ka jingbym don kiba pass ha ka eksamin UPSC kan bteng, kan long ka lawei kaba dum", la ong u Rakkam.
Ha kajuh ka por, u la ong ba kane ka lah ban dei na ka daw ki rukom pule, ki jaka pule, ki syllabus bad ki samla kim ioh ban pyniadei bad ka kyrdan ha ka ri.
Ha ka jingshisha, ka sorkar ka la pyrshang da kaba wanrah ia ki prokram bapher bapher ban plie lad ia ki samla kiba kwah ban iakhun ia ka UPSC eksamin, hynrei kaba kongsan ka long ban pynbha ia ka rukom pule puthi naduh ki skul, ki kolej ha ka jylla.
“Ka daw ka lah ban dei namar ba ka rukom pule, ki jaka pule, bad ki syllabus, bad ka jingbym ioh lad ki samla ban pyniadei bad kiwei ki bynta ha ka ri", la ong u Rakkam.
Guwahati:U Myntri Rangbah jong ka jylla Assam u Himanta Biswa Sharma u donkti ha ka jingia sylla ba shyrkhei bha pyrshah ia ka jylla.
La kam u president jong ka parti Congress ha jylla Assam u Bhupen Kumar Borah ha ka sngi ba ar.
U Borah u la kren ia kane hadien ba ka kynthoh ia ka jing kren jong u Myntri jong ka sorkar pdeng uba dei ruh u MP jong ka Lok Sabha u Kiren Rijiju.
U Rijiju u la kam ba ki jaitbynriew hajong bad Chakma kiba shong ba sah ha jylla Arunachal Pradesh, dei ban rah noh sha jylla Assam.
U Kiren Rijiju u la ong ruh ba ki Chakma bad ki hajong ki dei ban sah shwa shabar jong ka jylla Arunachal Pradesh, ha shwa ba kin long ki nong shong shnong ba pura jong ka india lyngba ka citizenship ammendment act.
U myntri rangbah jong ka jylla Assam lem bad ka sorkar Arunachal Pradesh ki la don ia ka jingiapynbeit ban phah noh ia ki chakma bad ki hajong sha Assam.
“Ngi la don ka jingiakren ia pynbeit bad u myntri rangbah jong ka jylla Assam u Himanta Biswa Sharma ban pynkynriah noh ia ki kynhun jaitbynriew Chakma bad ki hajong" ong U Rijiju.
U President jong ka parti Congress u la pynremjur ia kane ka jingkam jong u myntri jong ka sorkar pdeng bad ka ka parti BJP kaba synshar ha ki jylla jong ka thaiñ shatei lammihngi ha ka jinglamkhmat jong u Himanta Biswa Sharma.
U Kiren Rijiju u la dep kren shai ba ka jylla Arunachal Pradesh kan ym pdiang satia ia ki poiwir na ki ri kiba marjan.
Hynrei u Myntri Rangbah jong ka jylla Assam kum u wei na kiba kohnguh, u la mynjur ia ka hukum jong u Amit Shah ban pynsah ia san lak ngut ki poiwir kiba dei ki hajong chakma ha jylla Assam.
Ki paidbah jong ka jylla kin ym pdiang satia ia kum kine ki jingtyrwa.
Ha ka 26 tarik iaiong ki paidbah jong ka jylla kin sa pyni ia ka jing pyrshah ka jong ki ia u myntri rangbah jong ka jylla lyngba ka vote, la iathuh u heh Congress.
U MLA jong ka liang pyrshah ha jylla Assam,u Akhil Gogoi u la pynremjur ia ka sorkar BJP kaba synshar ha jylla Assam ha ka jingialam jong u Himanta Biswa Sharma, haba iadei bad ka jingtyrwa ban pynkynriah ia ki jaitbynriew chakma hajong na Arunachal Pradesh sha Assam.
U Gogoi u la dawa ruh ba u myntri rangbah jong ka jylla Assam u dei ban pynshai ha ba ia dei bad ka nongrim jong ka sorkar ba ka ïeng haba iadei bad kane ka jing pynkynriah ia ki chakma bad hajong.
Ki MLA jong ka liang pyrshah ki dap da ka jing sngewkhia kaba jur bha,hato ka jylla Assam ka long kum ka jaka ban theh ia ki poiwir na kiwei ki ri.
U Himanta Biswa Sharma u la shah panbor ha ki nongialam ba ha khlieh jong ka parti BJP ban pyniaid ia kane ka kam.
Lada u Himanta Biswa Sharma u sdang ban wanrah ia ki briew kiba nabar ban pynlong nong india lyngba ka aiñ CAA, u shah pynshitom katkum ki kyndon aiñ.
Na ka liang u Himanta Biswa Sharma u la ong ba kam shym la don satia ka jingiakren ban pynkynriah ia ki chakma hajong na Arunachal Pradesh sha jylla Assam.
“Hynrei ngi la iakren tang ban ïthuh ia ki kum ki nong shong shnong jong ka India ia ki briew na ka kynhun moran bad muttock kiba sah ha jylla Arunachal Pradesh" ,la ong u Himanta Biswa Sharma.
Shillong:U MLA jong ka Voice of the People Party ( VPP) u bah Adelbert Nongrum u la takrain tyngeh ia ka sorkar ha ka jingialam jong ka NPP, haba iadei bad ka jing bymlah jong ki ban pynkynriah ia ki briew na them ïew mawlong.
U bah Nongrum u la pynpaw ia ka jing sngewkhia ia ka jingbym lah jong ka sorkar ban pynurlong ia la ka jingkular ban weng noh ki tei ki briew hapoh san snem.
Ki briew ba shong ba sah ha kane ka jaka ki sah ha ka jaka ka ba ktah ia ka koit ka khiah bad kaba ma ia ka Koit ka khiah jong ki.
U la buh jingkylli ruh ia ka jingdon jong ki slum ha ka Nongbah, kaba la buh jingeh ia ki paidbah lyngba ka jingkhang ban iaid kali sha katei ka jaka.
Kane ka jing khang ban iaid kali la la wanrah ia ka jing dheng bad sahkut kali ba shyrkhei ha kane ka thain.
Shillong:Ka Mawlai SC kum ka kynhun kaba dang bat ia ka nam lahduh, ka la niom naphang ia ka Shillong Lajong FC ha ka jingiakhun hynnin ka sngi ha SSA Stadium Ground Polo, da kaba pynbam 5-0 ia katei ka kynhun.
Ha ka jingiakhun hynnin, ka Lajong ka la mad ia ka jingshahrem kaba khraw ha ka Mawlai da ki kol jong u Fullmoon Mukhim ha ka 12 minit, Kevin Rymbai 47 minit, Brolington Warlarpih 49 minit, Donlad Diengdoh 72 minit bad u Romarius Laban 76 minit.
Ha ka kylla step ka la don tang kawei ka kol kaba la sdang ban pynkhihwin ia ka jinglehkai da ka jingthep nyngkong jong u Fullmoon hadien ka jingiapas bol jong ka liang pyrshah kaba la bakla noh, ha kaba u Fullmoon u la ioh ia katei ka lad kaba nyngkong jong u.
Hadien katto katne minit, la shem ba ka Mawlai kumjuh ka la bakla ha katei kajuh ka rukom, hynrei namar ka bol ka la tyllun shajngai na u Deibormame Tongper jong ka Lajong, katei ka jingbakla ka la long kum ka jingsneng ia kane ka kynhun.
Haba la bteng biang na ka por shongthait, ka Lajong kam pat da sngewkhia than na ka jingshah lam khmat shuwa tang shi kol ha ka Mawlai, hynrei haba ka jinglehkai ka la iaid tang san mint, kane ka kynhun ka la shem ba ka la shah pynbam biang da 3-0.
Da ka jingbym shim khia jong ka SLFC ia ka jingwan hiar jong ka Mawlai ha ka por sdang ka kylla miet, u Kevin u la ioh ia ka lad ban thep ia ka kol kaba ar jong ka kynhun da ka kjat diang jong u.
Ar minit hadien kane, ka Mawlai ka la ioh sa ia ka free kick ia kaba u Brolington u la ioh ban pynrung ha ka sien kaba ar jong u ha kane ka jinglehkai hadien ba ka jingbym seisoh ka jingpyrshang kaba nyngkong jong u ha ka kylla step.
Hadien ka jingshah thep bunsien ka SLFC, kane ka kynhun ka la pyrshang ban bujli noh ia u nongap da kaba pynrung ia u Wanteilang Malngiang, hynrei kane ka jingpyrshang kam shym la khanglad ia ka Mawlai ban nang pynjur shuh ia ka jingpynkhih jar jong ka.
Ha shuwa ba ka Mawlai kan ioh ban thep biang, ka Lajong ka la ioh ia ka lad ka jingpyrshang jong ka, haba u Shano Tariang u la ioh ban kynjat ia ka bol sha pyrshah ka jar hynrei u Siwel uba la ap kol u la ioh noh ban kyndat ia ka bol sharud.
Kumjuh ruh u Deibor u la ioh ia ka lad jong u hadien ka jingbakla pas bol ka Mawlai, hynrei ka jingpyrshang jong u ka la lait noh sharud.
U Donlad pat, uba la lait noh ha ka jingpyrshang kaba nyngkong jong u da ka jingiada noh jong u Raikutshisha Buam, hynrei tang katto katne minit, une u nongialeh u la ioh biang ia ka lad kaba ar bad ym shym la pynlehnohei shuh ia ka kabu jong u ban khur ia ka kol kaba saw jong u ha kane ka samoi ialehKa kol jong u Romarius pat ka la long da kaba u la pynap lypa hadien ba u la pas ia ka bol bad ha ka jingia pynshad bol une u nongialeh uba la wan mih pli u la pyndep ia ka jingthmu jong u ban pynioh ia ka kol kaba khatduh jong ka kynhun jong u.
Da kaba ioh 13 poin hadien katei ka jingialeh, ka Mawlai ka la kham thikna ban pyndep kum ka kynhun kaba saw ha ka kylla round robin.
Na ka liang jong ka SLFC pat, mynta ka sah sa ar tylli ki jinglehkai ban dang pyndep pyrshah ia ki kynhun kiba ieng sha tduh bad ka dei ban ioh ia ka jingjop lada ka dei ban pynpoi ialade sha ka semi final.
Mynta pat, ka jingiakhun kan long hapdeng ka Ryntih SC pyrshah ia ka Sawmer SC naduh ka por 3:15 janmiet.
Ha kane pat ka jingialeh, ka jingjop ia ka Ryntih kan long ba kan lah ban kyntiew ialade hakhmat ka SLFC ha ka miej iakhein poin, katba ka Sawmer kan nang dei ban iakhun ban ioh ia ka poin kaba nyngkong jong ka ha kane ka lympung ialeh.
Shillong: Hynnin ka sngi nyngkong ka 22 tarik iaiong 2024, kumba ha ka por 11:00 mynstep, u bah Sujay K Benon ba la don 26 yrs S/o (L) Subhash Chakraborty R/o 12th Mile Ampher haryngkat bad u bah Stone K Sangma S/o (L) Alek A.Marak ki la leit khwai dohkha ha ka wah Umtrew, Lum Nongrim kaba don ha Byrnihat bad ha ka por ba ki dang ia sum ha kane ka wah ki la ngam jyllop.
Kane ka jingjia ka dei kaba la jia ha ka por kumba 01:30Pm.
Ka fire and emergency service, Byrnihat mar hangta hi ki la poi bad ban pyrshang ban sei bad ban pynkhlaiñ ban sei ia kamet jingki sha bar jong ka wah, hynrei ba dei ka jingbym tip ban wad search and rescue operation, la buhteng noh hynnin ka sngi.
Mynta ka sngi ia ka met ba sah jong kine kiba la iap ngam jyllop, la ioh ban sei noh  da  ka jingiarap jong ka Special Rescue Team (SRT).
La rah noh ia kine sha to Civil Hospital Nongpoh nakabynta ban leh ia ka Post mortem.
Shillong: U Conrad Sangma, myntri rangbah ka jylla, ula pynpaw ia ka jingsngew diaw kaba jur, halor ka jingjia kaba la jia ha ka 17tarik Iaiong 2024, ha ka thain Rongmil jong ka East Garo hills, ha kaba la lap ia ki met iap, ha kaba la thang ia ki briew bad kumjuh ia ka kali, ba ki pyndonkam kitei ki briew, kiba dei na Assam.
U Sangma, haba thoh ha ka twitter jongu, u kyntu ia baroh ba kim dei ban ia pyni bor ne ialeh pyrshah, namar ba ka sorkar jylla, ka la  iaid shakhmat, ban tohkit halor katei ka jingjia.
Shillong: Kawei ka samla ka la wan shakhmat ban iathuh ia ka jingshah leh beijot ha ki 4 ngut ki samla shynrang, bad kane ka jingwan shakhmat kane ka samla ka long hadien ba la saphriang ka video khlemakor ba kita ki 4 ngut ki la ring.
Katkum ka jingiathuh katei ka samla, ka la ong ba ka la leit ban iakynduh bad kitei ki shynrang kum ki paralok, pynban ynda ka la poi ha kawei ka ïing ka shah pyndih da ki kynja dawai pynbuaid bad leh beijot pat ia ka da kaba ring video da ka mobile phone.
Haba kren sha ka lad pathai khubor, kane ka samla ka la iathuh ba ki briew ki bym tip, ki lah ban kynnoh ia ka ba ka dei kaba sniew.
Ka la iathuh ba ma ka, ka dei kaba ju smat bha ban ialehkai PUBG, bad ha ka por ba ka jia, ka la ialehkai PUBG lem bad saw ngut ki shynrang bad u don uwei uba ju iawer ia ka ban leit kai sha iing.
“Ula ju khot hynrei ngam ju leit, bad ha katei ka sngi nga la ialehkai PUBG slem bha haduh 5baje mynstep eiei, bad u khot ia nga bad u kren da ka ktien Pnar, te, ‘wan shane ni ban ai sha step’ bad u la wan shaw da ka scoty u tip ia ka ing jong nga, nga ngam tip, kumno u tip.
Te, u briew ba dang khynnah dang 20 snem eiei.
Ynda la poi ha iing, u la ai da ka Brezer namar bym don slasha ban shet sha, bad nga la bam bad maggie.
Ka Brezer ka long kaba thiang bad ynda la dap shiteng kynta, nga la khia ka khlieh bad la samthiah ym nang tang ban leh eiei, ym lah shuh, nga mut leit sha iing, ki ong em thiah shwa hangto bad nga la ioh thiah bad kyndit haduh mynsngi.
Ynda la kyndit, nga la kylli, don ba ktah kti ia nga, ki ong em.
Tangba nga sngew artatien namar ba ki jain jong nga kumba nga wan, bad ynda la mih ki long kumto thik, nga twad ia ka met ka phad, kam pang re, long kumba ai da kiei kiei re".
Kane ka la jia ha u Nailur 2023, bad dei haduh mynta u bnai shwa ka elekshon, ba la don ki briew kiba pyntip ia ka ba ki don ka video shaphang jongka, hynrei dei paralok jongka ba ialehkai game, ba phah iakito ki video sha ka, kaba 7 second bad kaba 37 second bad ha ka sngi ba bud ka iohi ia ka video kaba pura bad ka la ktah ia ka jingmut jingpyrkhat ia ka.
Bad ha kane ka sngi, ka la ujor ejahar ba ka la shah batbor ia ka.
“Hadien ba la iohi ia ka video, nga la kyndit kumba kyndit lem kiwei, namar ba kam dei ba leh da ka mon lajong hynrei kam dei kumta.
La iohi pyllein pyllein ba ki thmu ban pylleit ia nga", la ong kane ka samla.
Ki pulit ki la ioh kem lai ngut bad sah sa uwei kiba dang thwet.
Ka la dawa ba dei ban ioh ia ka jingbishar hok ia kiba la pynjot ia ka jingim jongka, namar ba lada ba kam dei ba khlain jingmut jingpyrkhat, ka la dei ban phasi wat ialade.
Shillong:Ki pulit ka nongbah Shillong mynhynnin ka sngi, ki la pyllong ia ka jingtalasi ia ki ar shaka, ban tehlakam ia ka jingiaid khaweh bad rak rak palat kaba la buh jingma ia ki kali bad ki briew.
Ym tang katta, ki la pynlong ruh ia ka jingtalasi ia kiba pyndait pynheh tyndong pyrsad lyer.
Ha kane ka taiew ba la dep, ki pulit ka Shillong Traffic Branch, kila ioh kurup kumba 10 tylli ki ar shaka kiba buh ia u jingpyrsad tdem pynheh sur.
Mynta ka sngi, ki pulit kila pyllong ia ka jingtalasi ha kylleng ki jaka jong ka nongbah Shillong.
Kane ka jingtalasi jong ki pulit, ka long ban ai jingsneng bad ban pynsngewthuh ia kiba niah ar shaka, ban niah jai jai bad ban kiar na kaba tur rak rak, bad ban pynmher sted wung weng shane shatai, namar ba kan wanrah ka jingmynsaw ym tang ia kiwei hynrei wat ia kiba niah ruh.
Kumba tip, ka nongbah Shillong ka dei kaba mad bha ia ka jingsahkut kali kaba la pyndukha mynsiem ia ki nongleit nongwan, bad na kane ka daw, bun kiba beh sha ki kam ki jam, ki pyndonkam ban phah leit buh leit shaw ha ki ar shaka.
Kumba long ha kine, kiba bun ki nongleit nongwan ki kham jied ban leit da ki ar shaka ha ka nongbah, namar ba ki lah ban poi kham biang por.
Kolkata:Ka ïingbishar jong ka Calcutta High court ha ka sngi nyngkong ka la pynmih ia ka hukum ban pynsahngeh noh ia baroh ka jingpynrung kam lyngba ka State Level Selection Test (SLTS) ha baroh ki skul sorkar bad kiba la ai jingiarap da ka sorkar West Bengal, ha kaba la pynbna ruh ba ka long ka bym don nongrim.
Ka Division Bench kaba kynthup ia u justice Debangsu Basak bad Md Shabbar Rashidi, ki la bthah ia ka CBI ba kin shimti ban tohkit haba iadei bad ka rukom thungkam bad phah ia ka jingiohlum jingtip hapoh lai bnai.
Ka Bench ka la bthah ruh ia ka West Bengal School Service Commission (SSC) ba kin sdang biang ia ka jingpynrung kam thymmai.
Kumba 23 ngut ki briew ki la pynrung kyrteng ha ka SLST 2016 na bynta 24,640 tylli ki kam ba lait.
Kumba 25,753 tylli ki shithi thungkam la dep ban phah haba iadei bad kine ki kam kiba lait, la ïathuh u Firdaus Shamim u ba dei u nongiasaid ain jong ki katto katne ngut ki nongujor.
Ka Ïingbishar ka la kyntait ia katto katne ki jingkyrpad ban pynsahngeh shwa ia kane ka hukum.
U Chairman jong ka SSC u Siddharth Majumdar u la iathuh ba ka Commission kan tied jingkhang sha Supreme court ban iakhun pyrshah ia ka rai jong ka high court hadien ba la dep ia baroh ki hukum.
Hadien ba ka Ïingbishar ka la pynbna ia kane ka hukum ki ba bun ki nong aplai ia ka kam hikai kiba ap ha khyrdop jong ka Ïingbishar ki la dap da ka jing kmen bad jaw ummat.
“Ngi la ap ia kane ka sngi, hadien da ki snem ba ki iai ap bad iakhun ha ki surok,ka jingbishar ba hok ngi la ioh" ong u nong iasaid.
Ka Division Bench ba la thung da u chief justice jong ka High court hadien ka jingbthah na ka supreme court, ka la shongbishar ia bun bah ki jingujor haba iadei bad ka jing thung bad pynrungkam da ka SSC ia ki nonghikai klas 9,10,11 bad 12 katkum ki Group -C bad D ki staff katkum ka SLST-2016.
Ahmedabad:U wei u kyrtong jong ka parti BJP u ba iakhun ia ka elekshon Loksabha 2024 na jylla Gujarat, u lah ban dei u kyrtong u ba nyngkong duh ban jop ia ka elekshon Loksabha 2024, hadien ba baroh ki kyrtong kiba iakhun pyrshah ia u ha kane ka elekshon ki la weng kyrteng noh.
Une u kyrtong jong ka parti BJP ia u ba la tip kyrteng kum u Mukesh Dalal ha ka sngi nyngkong u la shah jied khlem da don kiba iakhun pyrshah na Surat Loksabha Constituency jong ka jylla Gujarat, hadien ba baroh kiba la thep kyrteng ban iakhun ia ka elekshon na katei ka constituency ki la weng kyrteng noh,ïathuh ki tyllong khubor sorkar.
Kane ka dei ka jingjop ba nyngkong jong ka parti BJP, ha kane ka elekshon Loksabha kaba dang iaid shakhmat.
“Ngi la pynbna ba u Mukesh Kumar Chandrakant Dalal,u ba la pynieng da ka parti BJP, u la shah jied kum u dkhot jong ka ïingdorbar Lok Sabha na Surat Parliamentary Constituency" , la ïathuh u district collector u ba dei ruh u election officer u Saurabh Pardhi u la ïathuh sha ki lad pathai khubor, hadien ba la dep ban ai syrnot sha u Dalal kum u nongjop.
Ka jingthep vote na ka bynta jong ki 26 tylli ki constituency ha jylla Gujarat kan long ha ka 7 tarik, hynrei na kane ka resol ba la dep mih ka elekshon kan long noh tang ha ki 25 tylli ki constituency.
Ki phra ngut ki kyrtong kiba la thep kyrteng ban iakhun na Surat, ha kaba saw ngut ki kyrtong shimet,lai ngut na ki parti rit bad Pyarelal Bharti jong ka Bahujan Samajwadi parti ki la weng noh ialade ban iakhun ia ka elekshon ha ka sngi ba khatduh, katkum ka jingiathuh jong ka district election office jong ka Surat.
Ka kot thep kyrteng jong u kyrtong jong ka parti Congress u Nilesh Kumbani na Surat seat, la kyntait noh ha ka sngi u Blei hadien ba u District returning officer u la shem ba ka don ka jingiapher haba iadei bad ka jingsoi kyrteng jong une u ba thep kyrteng.
Ka kot thep kyrteng jong u kyrtong bynrap jong ka parti na Surat ka long ka bym biang.
Shillong: Hadien ka jingiakhun kaba hynnin ka sngi, ka Rangdajied United FC ka la long shuwa ka kynhun kaba nyngkong ha kane ka samoi ialeh jong ka lympung Shillong Premier League 2023, ba kan poi sha ka semi final da kaba lah ban pynliem noh ia ka Nangkiew Irat SC da 2-1 ba la ialeh ha SSA Stadium Ground Polo.
U Ieitlang Syiemlieh jong ka Rangdajied u dei uba la lah ban ialam khmat ia ka kynhun hadien ba u la ioh ban thep ia ka kol kaba nyngkong ha ka minit kaba 45, hynrei da ka jingaireng jong ka Nangkiew, u Flavius Lalruatkima u la lah pat ban pyiaryngkat noh ia ka jinglehkai ha ka minit kaba 77.
Hynrei ka Rangdajied kaba dei ban khur ia ka jingjop ka la jubab biang tang ha shuwa ban kut ka por ialeh, kata 90+2 minit ba la ioh ban thep da uba la wan mih pli u Wanlamsuk Nongkhlaw.
Da ka jingioh kamai 15 poin na ki san tylli ki jinglehkai, ka Rangdajied ka don ka jingkyrmen ban ioh ieng ha ka kyrdan kaba saw hadien ban pyndep ia ka round robin match jong kane ka lympung.
Ia mynta ka RUFC ka la ioh da kaba suk ban ieng ha ka kyrdan kaba nyngkong.
Ha ka kylla step u Tremiki Lamurong u la sdang aiksai da kaba ioh pyrshang shajrong ka diengkol ha ka minit kaba khyndai.
bud sa u Aenam Jyrwa uba la kynjat tyngeh sha u nongapkol ka Nangkiew u Vanlalhruata Chhangte.
U captain jong ka RUFC kumjuh u la ioh ia ka sien pyrshang jong u da kaba thew sha pyrshah ka jar hynrei ba la ioh ban kem noh da u Vanlalhruata Chhangte.
Na ka liang ka Nangkiew Irat ka kabu kaba biang bha ha ka kylla step ka la long ha ka minit kaba 36 haba u Abhishek Verma u la ioh ban rah ia ka bol shakhmat hynrei ka jingpyrshang jong u ka la lait noh sharudHa shuwa ban shongthait, ka Rangdajied ka la pyneh daw noh ialade hadien ba u Ieitlang uba la ioh bol bad rah shakhmat da kaba lah ban tam ia u nongiada ka liang pyrshah bad tang kumne u la pyllait noh ia ka bol da kaba thew sha kyndong ka jar ia kaba u Vanlalhruata ym shym la lah satia ban krem ia ka bol kaba la rung shapoh ka jar.
Ha ka kylla miet haba ka jinglehkai ka la iaid 10 minit, u Shaiborlang Nongrum jong ka Nangkiew u la lah ban ialeh bad u nongiada ka Rangdajied, hynrei ha ka jingpyrshang jong u ym shym la lah ban pyndem ia u nongap ka Rangdajied u Banshanskhem Kharsyntiew uba la lah ban khanglad ia ka bolKa kol kaba la pyniaryngkat noh ia kane ka jinglehkai ka la long lyngba ka free kick ia kaba la ioh da ka Nangkiew Irat, ha kaba ka jingkynjat ka la long na sha jngai ka bok.
Ha ka jingpyrshang jong u Lalruatkima, lehse, ha kiba peit ba ka jingpyrshang jong u kan long da kaba ailad sha ki paralok kiba la ieng hajan ka jar, hynrei kaba la jia ka long ba, ka jingkynjat jong u ka la kiew beit beit shajrong bad rung artat shapoh ka jar ha shuwa ba kan noh sha tbian.
Kumne, ka Rangdajied ka la ieng ialeh biang ha shuwa ban kut ka por ialeh bad ha shuwa kane, ka la ioh ia ka free kick, bad ha ka jingpyrshang kaba nyngkong ka la shuh beit sha u paidbah bad kaba la niew noh kum ka offside, hynrei da ka jingioh pyrshang biang jong u Banlamlynti, ka bol ka la leit sha u Wanlambok uba la ioh ban thep noh ia ka kol jong ka jingjop ha shuwa ban tied ka baje ialehkai.
Ha katei ka jinglehkai ka la long ka jingialeh kaba itynnad na ka liang ka Nangkiew ia kaba kane ka kynhun ka lah ban ioh ia ka jingjop, lada ka lah ban kham lehbha ha ka kylla step kumba ka la pyrshang ha ka kylla miet.
Kumta da kane ka jingshahrem ka la long saw sien kynthih ia ka Nangkiew ba kan duh ha ka jingialeh bad haduh mynta ka ieng ha ka kyrdan kaba hynniew ha ryngkat bad ka Nongthymmai SC ha ka miej iakhein poin.
Mynta ka sngi, ka jingiakhun kan long hapdeng ki kynhun kiba ieng ha ka kyrdan kaba ar bad ba lai, kata ka Mawlai SC pyrshah ia ka Shillong Lajong FC ka ban sdang naduh ka por 3:15 janmiet ha madan Polo, SSA Stadium.
Kynsan kynsan, ha ka janmiet jong ka 17th April 2024,ka sorkar Meghalaya lyngba u Deputy Commissioner bad District School Education Officer (DSEO) East Khasi Hills,Shillong ki la shu pynbna hak dak(suddent announcement) ba ka 18th April 2024,kata,shi sngi shwa ban thep vote ha ka sngi 19th April 2024 dei ban ai shuti noh (declare holiday) ia baroh ki jaka pule ha baroh ki jaka pule(educational institutions)kiba don ha kylleng sawdong ka nongbah Shillong khnang ban ai lad ia ki nongtrei election(polling parties) ba kin ioh iaid kylluid sha la ki jong ki jong ki kam(election duties).
Hynrei kum kane ka rukom pynbna kyrkieh hak dak ia ka shuti ia ki jaka pule kam long satia kaba itynnad.
Jait ba kane ka juk mynta ka dei ka juk jong ki social media(mobiles,internets,etc),kalong la ka long.
Jin lada kam dei ka juk social media,kaba shu pynbna shuti shi miet shi miet na ka bynta ka lashai mynstep ka dei ban long tang ka kam iap kam im kibym lah shuh ban kiar (immediate causes).
Ha ka jingshisha,lada ka sorkar ka donkam ban ai shuti lang ha ka 18th April 2024,ka dei ban pynbna lang ha kajuh ka por ba ka la pynbna ia ka 19th April 2034 kaba dei ka sngi shuti thep vote.
Ka jingpynbna shuti kyrkieh shi miet shi miet da ki bor sorkar ka la wanrah ka jinglyngngoh bad jingkulmar jingmut(confusion) ym tang ia ki bor pyniaid skul/college hynrei khamtam eh ia ki khynnah pule bad ki kmie ki kpa jongki.
Ka shuti ka la pynartatien shibun eh ia ki.
Ban leit skul/college ruh ki artatien, ban leit ruh ioh dei ka shuti, kan shu leh noh ei ka por jongki.
Ha ka jingshisha,kano kano ka shuti sorkar dei ban da pynbna(announce) da ki bor pyniaid skul/collge,hynrei ka shuti kaba shu iohsngew tang na suin, kalah ban dei ka khubor thok ne ka shuti thok ruh(fake news)namar ngi iohi mynta ba bun eh sa tang ki khubor lamler(fake news) khamtam eh ha ki social media.
Ki don bun kiba shu ia antad ba ka sorkar ka ai shuti noh naduh ka 18th April 2024 namar bun ki nonghikai ki ia lei duty election.
Ban lait na ka jingduh shim klass jongki ha ka sngi leit duty jongki ha ka 18thApril 2024,ka bha ban pyllait shuti noh syndon shi sngi shwa ba kin mih sha ki jaka thep vote.
Ban ong ba ka sorkar ka pyllait shuti ban lait na ka jingdheng kali(trafic jam) ruh kam don jingmut satia namar don ki sngi ki sngi kiba jur bha ka jingdheng kali wat lada ym dei satia ki sngi leit duty election ruh.
Lada ka sorkar ka pyrkhat pat ba bun ki skul/college ki dei ki jaka thep vote(polling stations) ha man la ki shnong, kata,dei ban ai shuti lang solonsar ia baroh ki skul kiba don ha sor bad ki skul kiba don ha nongkyndong ruh kumjuh ha baroh kawei ka state khlem leh shiliang iano iano ruh.
Tang kawei ka jingeh kalong ba kane ka jingpynbna shuti ka sorkar nangne shakhmat kan long noh pynban kum ka dustur ai shuti(preceedence) ba dei ban ai shuti noh 2 sngi ha man la kano kano ka por election.
Tangba,dei ruh ban kynmaw ba nangne shakhmat, dei ban pyntip lypa sha baroh ki bor pyniaid skul/college khnang ba kin ioh pynbna lypa ia ki khynnah pule ha skul/ college jongki lym kumta ka pyni ba ka sorkar kam khein snep,ka shu khein dew thala bad i bein ia ka bor bad ka iktiar (authority and prestige) bad shu leh katba mon ia ki bor pyniaid skul/college bad kata hi kan ktah shi katdei eh ia ka lawei ka thoh ka pule ha ka state jongngi.
Shillong: Ka Voice of the People Party (VPP) ka la beh seng sa ia u Pastor Shanlang Warjri bad ia u bah Kherup Sing Thabah halor ka jingkynnoh ba kila kren pyrshah ia ka nongrim jong ka party.
Lah ban kdew ba shwa ia kane, ka VPP ka la beh seng ia u bah Avner Medon Pariat suba iakhun ia ka elekshon MLA ba la dep na East Shillong.
Ha ka shithi kaba la phah sha u bah Shanlang bad u bah Kherup, ha ka 20 tarik Iaiong 2024, u Dr.Kara H Shen u Chairman bad u bah Grossper Ryntathiang u Secretary ka ka Disciplinary Committee, kila ong ba ka jingkren jongki, ka long pyrshah ia ka long pyrshah ia ka nongrim jong ka party bad ka party ka la rai ban beh noh na ka party.
Ka jingkren jongki ka la ktah ia ka dur ka dar ka party bad halor kane, ka disciplinary Committee kam don lad shuh hynrei ban shim ia ka rai ban beh seng noh ia u.
U Pastor Shanlang Warjri, u dei uba la iakhun ia ka elekshon MLA na Mairang, ha u snem 2023, na katei ka seng.
Shillong 22 Ïaiong: Ka Hynniewtrep Integrated Territorial Organization (HITO) sengkmie lyngba ka kyrwoh khubor ha la pynmih paidbah kynta ka sngi nyngkong ka 22 tarik u iaiong 2024, ka la phah da ka shithi sha u myntri ranghah ka jylla u Conrad K.Sangma halor oa jingoyroad ban pynjoan shuh shuh ia ka karta thepkam pulit hapoh ka jylla.
Nakaliang ka seng ka kyrpad ia ka sorkar jylla,ba kan pynbeit thymmai biang ia ka karta thrpkam.
U president rangbah jong ka seng u bah Donbok Dkhar u la ong, ba  ka seng ka dep ban iakynduh ia u myntri rangbah ka jylla  ha ka 15 tarik u lber 2024,nakabynta ban pynsngew bad ban kyrpad ban pynjlan shuh shuh ia ka rta thepkam , hynrei sniewbok ba hadien ba la dep iakynduh ia u myntri rangbah ka jylla ka ilekshon commission of Indian ka la pynbna ban Pyntreikam noh ia ka Model Code of Conduct bad kumta ym lah shuh ban pynlong iaka jingdawa.
Ka seng ka la aipor ruh ia ka sorkar hapoh ka shitaiew ban pynbeit noh ia kane ka kam bad lada ka sorkar kam leh eiei ka seng ka la kyntu ia ki samla thepkam pulit ban iamih paidbah ban dawa ia ka hok.
U bah Donbok u la ong, ba lada ki samla thepkam kim iamih paidbah ban dawa nakaliang ka seng kam lah ban leh eiei namar ba ka seng kalong tang kum ka nongsynran kum ka jingdawa jongki na ka sorkar.
Shillong: Ki shipai ap khappud ki Border Security Force (BSF) ki la khie wahlang kulmar ha ka 20 tarik Iaiong 2022 ha jingkieng Sonapyrdi, ka lad ban leit sha Huroi, ka West Jaintia Hills.
Katkum ka khubor ba la ioh, la kynnoh ba kine ki shipai BSF kila tied la bom ia ki Khasi kiba iaid lynti ha katei ka jaka.
Kane ka la jia ha ka por 9 baje janmiet.
La kynnoh ba ki BSF kiba la shoh khawiang buaid kiad ki la pynpait ruh ki ar tylli ki kali jong kitei ki khasi bad ki la pharep pynban ba dei kitei ki trai kali hi ba pynpait.
Kane ka jingshoh briew kitei ki BSF kam dei ka sien ba nyngkong hynrei ka la jia la bun bunsien.
Shillong 22 Ïaiong: U Bah Shanborlang Sohtun u ba dei u trai dukan jong ka Saw Aiom Restaurant u la ong ba, ka jingjia ia kulmar ha ka miet jong ka 20 tarik u iaiong 2024,kam dei ka jinghuri hura ka ban ia pher jaitbynriew  ne isih bar jylla.
Kane ka dukan “Saw Aiom Restaurant" kadei ka ba don ha them iewmawlong basa sohsaw.
Ka jingmih ka jingiakulmar hapdeng ki Punjabi bad ki nongtrei ha kane ka Restaurant kadei namar ba kitei ki punjabi ki ba don kumba  4 ngut eiei, ki dang ia shongsah haduh kapor 10 baje mynmiet bad ka jingmih  ka jingiakulmar kadei namar ba kitei ki Punjabi ki la mut ban nym siew ia ka pisa bai bam.
U bah Shanborlang u la ong ruh, ba ka jingjia kam dei eh ka jingjia ka ba heh haduh katta katta hynrei namar ba ki la ia buaid palat ka sa mih ka jingiakulmar.
Shuh shuh u la iathuh ba, ka jingjia hapoh katei ka dukan kam pat dei ka jingiashoh iadat hynrei ka dangdei tang ka jingjia iathma ktien hapdeng ki punjabi bad ki nongtrei.
Hadien katto kattne por la wan noh ki bor pulit ban tem ia kane ka jingiakulmar.
“Haba kylli pat ha ka ba iadei bad ka jingioh jingtip, ba hadien ba la mih ka jingjia ia kulmar hapoh dukan, ba ki punjabi ki la wan kumba 40 ngut eiei ban pynmih jingiakulmar, hynrei nakaliang u bah Shanborlang u la ong, ba iakata um ioh jingtip la kadei shisha ne em namar ki la dep khang noh ia ka dukan.
Shillong 16 Ïaiong: Ki samla thep kam pulit mynta ka sngi, nyngkong ka 22tarik u iaiong 2024, ki la leit ban iakynduh ia u bah CVD.Diengdoh,IAS uha dei ruh u secretary personal,Home ban dawa na ka sorkar ban kyntiew iaka karta thepkam pulit na ka 27 snem ba la buh sha ka 30 snem karta.
Ia kitei ki samla  thepkam la ialam khmat da Ka samla Bari Pyngrope.
Ka samla Bari Pyngrope haba kren sha ki lad pathai khubor, ka la ïathuh ba ki la ïakynduh ia u secretary bad pan ia ka Corrigendum, bad ia ka Notification, hynrei ki khlem ioh.
Ka samla Bari Pyngrope ka la pynpaw ruh ka jingsngew kyndit namar kumno ïa ka jingthep Kam pulit la dep ban pynbna paidbah, katba ka notification kam pat mih.
Nakaliang ki samla thep kam pat, ki iai ban bad kyrpad ia ka sorkar ban kyntiew ïa ka rta thep kam haduh ka 30 snem.
New Delhi:U Myntri Rangbah duh jong ka ri u Narendra Modi u la kynthah tyngeh ia ka parti Congress ha ka sngi u Blei, ha kaba u la ong ba kito ki bym lah ban jop ia ka elekshon ki la phet noh na madan ban ialeh bad wan sha Rajya Sabha na jylla Rajasthan.
Haba ai jingkren ha ka jingialap elekshon ha Jalore, u Modi u la ong ba ka ri ka la pynshitom ia ka parti Congress na ki pop ki jong ka,ka parti kaba la jop teng haduh 400 tylli ki seat, ka la shem shitom khait ban ioh wat tang 300 ngut ki kyrtong ha ka elekshon Lok Sabha.
Kito ki bym lah ban iakhun ia ka elekshon ki la phet noh na ka madan iakhun, ha kane ka por ki la wan sha Rajya Sabha lyngba ka jylla Rajashthan, ka long ka man jong ka parti Congress ka la sniew shaba palat.
Ka Sonia Gandhi ka dei kawei na ki MP jong ka Rajya Sabha bala shah jied na jylla Rajasthan ha u bnai Rymphang, kiba bun na ki nongialam jong ka parti Congress kim shem la iakhun ia kane ka elekshon, hynrei ka parti ka la kyntait ba ka jing bym iakhun jong ki ka dei ka jingtieng.
Ha ka bynta ba nyngkong jong ka jingthep vote,mar shiteng ka jylla Rajasthan ka la pynshitom tyngeh ia ka parti Congress,namar ki tip ba ka Congress kam don satia ka jinglah ban pynlong ia ka india ka ba khlaiñ bor.
Ka ri kam kwah satia ba ka parti kaba don ha shwa jong u snem 2014, ba kan wanphai biang ha ka bor.
Ka Congress ka la pynlong ia ka ri da kaba pynsaphriang ia ki kruin jong ka jingiadei bad na bamsap, mynta ka ri ka la bitar ia ka parti Congress ha kaba ki la pynshitom na kine ki pop ki jong ka, ki samla ki la bitar bad kim kwah shuh ban iohi wat tang ia ka dur jong ka ruh.
U Modi u la ai jingkren ha ka jingialap elekshon ia u kyrtong jong ka parti u lumbaram Choudhary ha Bhinmal.
Ka Congress ka dei ban kynnoh ia lade ia ka jinghiar jong ka, ka parti shisien kaba la ioh haduh 400, hynrei mynta ka long ka man ka la sniew palat haduh ba kam lah shuh ban ioh wat tang u kyrtong ban iakhun ia ka elekshon ruh.
Ka kynhun synrop INDIA, ka long kum ka kot kudi ba la ot noh ia ki sner ha shwa ba kin her.
Shillong:Ha ka 17 tarik Iaiong 2024, ka la mih ka jingther maw na ki nong wankai ka Bangladesh sha ki nongwankai ka India ha Dawki.
Uwei u nong India ula mynsaw.
Kane ka la jia kumba ha ka por 1:30pm eiei mynsngi katba dang iashongshit bha ban ialehkai bad khawah um, ha katei ka jaka kaba baroh liang, na India bad na Bangladesh, ki briew ki ju wan ban iaid kai.
Katkum ka jingtip, kane ka mih ka dei namar ka jingbym don ki BSF ban pahara ha katei ka jaka namar ba kiba bun ki ngat ha ka kam elekshon.
La iathuh ba ha jingshisha ki Muslim ki don ka I’d ul fitter, naduh sngi Palei ba la dep bad shibun bha ki nongwankai (tourist) na Bangladesh ki wankai ha wah Umngot.
Bad ki don kiba mut ban kiew jubor sha India, hynrei ki nongshong shnong na Umsyiem kim ailad bad dei hangta hi ki ia sdang ban ia kawang maw mar kylliang.
Kane ka jingiakawang maw ka neh tang shiphang.
La iathuh ba ha kane ka jingjia, ym don shipai BSF ban peit, bad uwei na ki nong India, u la mynsaw malu malu ba dei u maw.
Hynrei, mynta katei ka thain ka la jai jai biang, kumba ju long.
Shillong:Ki nongthep vote ha Meghalaya, ki poi sha ka 76.60 percent, ha kane ka elekshon Lok Sabha 2024 bad ka jingpoi ki nongthep vote na bynta ka Tura Constituency, ka long 81.37 percent, katba ia ka Shillong, ka long 73.78 percent.
Ha u snem 2019, ka jingthep vote ha Shillong, ka long 65.48 percent, katba ha Tura, ka long 81.38 percent.
Ka jingthep vote, ka hiar jubor ha North Shillong, ha kaba kiba thep vote, ki wan tang 59.55 percent, katba ha South Shillong, ka long 58.36 percent.
Kiba wan bun eh, ki dei ha Ranikor, ha kaba ki poi sha ka 80.55 percent.
Ha Tura, ki nongthep vote, ki duna eh ha South Tura, ha kaba kiba poi, ki long 69.60 percent, katba kiba bun eh, ki long ha Rajabala, kiba poi sha ka 87.85 percent.
Baroh ki nongthep vote, kiba poi ki long sha ka 17,05,476, ha kaba ki shynrang ki poi sha ka 819431ngut, katba ki kynthei ki poi sha ka 886042ngut.
Ha Shillong, kiba thep vote, ki poi sha ka 520564 ki shynrang bad 462994ngut ki kynthei.
[ba bteng]"Em, nga mut ioh phi wai kloi te ban leit thied jingthied bad nga kein…" La ong ka Riia“Shano…?" Kylli u Bahnah“Sha Police Bazar ki tiar iing …" La iathuh ka Riia“O sa ong lypa kein, ngan pyllait por khnang…" La phai ktien u Bahnah“Ni synei pat ia phi ban pyllait khnang eh …" La ong ka Riia“Em phi ym lei lei shisien lano te… Don ki por ba donkam mih nga ioh lad hi teng teng um ju ong eiei u trai namar nga ju ai ka jingshakri bahok…" La ban ktien u Bahnah“To ih ngan sa ong kata…" La kohngug ka Riia" Ianoh ioh phi slem… " la ong ka RiiaWut ka ieng pynstet nangta bad ka leit siew ia ka bai sha ha shuwa jong u.
“Ni phi te ym ju ailad ba ngan siew lem… Nga shu bam beit tang na phi.
" la ong u Bahnah“Em phi ym lei lei.
Sa siew pat phi hadien… " la ong ka Riia“To kata khublei shibun…" La ong u BahnahNangta ki leit noh la ka lynti lynti u Bahnah sha iew ka Riia sha iing.
Kane ka jingleh ka Riia ka nang pynskhem shibun ia ka jingphohsniew u Bahnah.
Lynter lynti u kynmaw beit ia ka dur bad ka sur kren jong ka, kiba jem jai jai.
Ha la marwei u la rai ban tyrwa noh la ka jingieid ha ka jia katba jia.
“Ngan ym pynslem shuh ioh shu duh ei ka kabu.
Ngan da leit synran khnang bad ka ha kata ka jingleit thied jingthied bad ngan pynpaw noh syndon la ka jingieid ngan sa peit kan leh kumno…" La rai u Bahnah.
Baroh shi sngi u Bahnah u la ksaid kumno ban kren ha kaba iadei bad ka rai ban pynpaw noh la ka jingieit ha ka Riia.
Ynda u la thait ban pyrkhat ha jingtrei u kren marwei ha la ka dohnud“Ngan sa rai shibit mynmiet….
"Haba u la poi iing mynmiet u la iai puson shaphang kaei kaba u la pyrkhat mynsngi.
Ha kaba khatduh u shim ba la kumno kumno shuwa ban leit thied jingthied ruh lada ka slem ban ong un leit ap ia ka ha stand taxi kumba iakynduh ha kata ka step.
Mynta u Bahnah u la dap miar ka jingieid ia ka Riia.
Hadien ba u shim ia ka rai u sa hun mynsiem bad sdang ban thiah noh.
Ha ka sngi babud u la leh myn leh ap taxi biang ha shuwa ban leit trei; hynrei ha la mynsiem u pynshad la ki khmat ban it ia ka Riia.
Hynrei lehnohei ha kata ka step ka Riia ka khlem wan mih surok.
Kumta haba la dei la ka por leit bylla u Bahnah u la leit la ka leit noh watla khlem ioh kynduh.
Hynrei kajuh ka jingpyrkhat u dang bat sah.
Ha ka sngi babud ruh u leh kumjuh hi; hynrei lehnohei.
Ha kata ka sngi u Bahnah u la rai ban shu leit kynduh noh sha iing ha ka Sunday babud.
Kum lashai ka sngi kaba dei ka sngi saitjain katba u dang ap taxi u la iohi kathie ka Riia ka la wiat rymmuin ia u.
Ka la kaweh kti bad ka wan hajan ia u kumjuh u ruh u la tur kham jan sha ka phang ba ka wan.
“Bahnah phi mut leit bylla noh…? Ka la ong“Hooid Riia phi pat nga shu wan thied jingthied khyndiat…" La jubab ka Riia“Ale ngin leit dihsha shuwa…" La wer u Bahnah“Em nga dang shu dep na iing…" La ong ka Riia“Tang ba wer phi nga ym ju ai daw…" La phai ktien u BahnahKumta ka Riia ka la shu rkhie bad bud noh beit sha dukan sha.
“Nga synei ia phi ba la kham slem ioh phi dier leit bylla…" La ong pat ka Riia hangta ynda ka rung ha dukan sha“Ym lei lei haba la kynduh bad phi… " la biria u Bahnah“Kumta seh …?" Kren kyndit ka Riia“Hooid, nga sngew kmen palat tang ba la iohi ia phi ruh …" Ong biang u BahnahKa Riia ka la shu rkhie bad ki ia bteng ban dih ia kata ka sha.
Katba dang dihsha u Bahnah u la pynkynmaw hi shaphang kata ka jingleit thied jingthied‘Lano ngin leit thied kata kaba phi ong….
?" La ap jubab u Bahnah“O hooid kein….
Nga kwah leit bad phi.
Lada phi lap te sngi ba-ar mo ngin leit kumto janmiet ynda nga la wai klas …" La ong ka Riia“Phi lah ban rah hi sha iing ne kumno…?" La kylli biang u Bahnah“Ka khia hi Bahnah tang ba synei pat ia phi ba phin wan ryngkat bad nga namar phim pat dei por wai bylla…" La iathuh ka Riia“Em, to nga kylli ban sngewthuh, te jait ba phi la ong lypa kumta.
Ngan sa ong lypa noh sa nga ha u trai ba ngan leit kloi ba shah kam sha iing.
Te phi ap noh haduh lai shiteng ne saw baje ba ngin leit thied ia kata ka tiar jong phi bad ngan wan phai ryngkat noh bad phi sha iing.
Phi long kumta…?" La pynpaw sa u Bahnah“O ka biang kumta… To ih ngin leh noh kumta.
Khublei shibun Bahnah.
" La phai ktien ka Riia“Ym lei lei phi…" La ong pat u Bahnah“Ei ka por jong nga kam long shuh sa ka blok Kali shibit la slem … Ia noh ngin mih noh…" La ong u Bahnah“Ia.
ia…hooid ka dei.
" La mynjur ka Riia.
Wut ki mih nangta bad ki leit noh la ka lynti lynti.
U Bahnah u la kmen palat ba ka jingangnud jong u ka la jop ha kata ka sngi.
U leit sha ka jingbylla da ka jingkmen ka mynsiem bad ki jingrwai.
Ha jingtrei ruh u palei jai jai, haduh ban da poi sha iing.
Ha kata ka sngi u la thiah noh dang kloi bad u pyrkhat ba lada ka Deisy ka treh ha ka sngi babud kaba dei ka sngi Sunday un leit kai biang sha iing ka Riia.
Shillong:U nongialam ka seng Voice of the People Party (VPP), u bah Savner Medon Pariat u la kynthah jur ba ha ka jingsngew niam ka la synshar ha ka VPP, kaba long kaba mynsaw bha.
Haba pynpaw ba u kyndit halor ka shithi ba u la shah seng khlem jingpan jubab eiei na u, u bah Avner, u la ong ba u la don lypa ka jingthmu ban mih noh na ka politik hynrei um kwah ban pynthut ha ka por ba dang don ha ka elekshon.
Haba kren mynta ka sngi, u bah Avner u la ong ba u kyndit ban ioh jingtip pateng na kiwei ba u la shah beh seng bad um tip ruh, halor kiei kita ki jingthoh ba u pynjah burom ia ka party ba kin beh seng bad ki donkam ban.
“Nga lei kaba nga kyndit namar ba khlem ioh kano kano ka jingpyntip shwa ban beh, ngam tip ruh, halor kiei kita ki jingthoh ba nga pynjah burom ia ka party, halor kane, ka shong ha ki, ba kin pynshai.
Nga kyndit ban gam poi pyrkhat, ba ka dei kaba shu mih kynsan kynsan watla nga la rai ban mih noh na ka politik shipor.
Nga la dep phah ia ka shithi jong nga sha ki katto katne ki briew ka party, bad lehse ka dei", la ong u bah Avner.
U la ong ba ha ka jingiohi jong u kaba pynlong ban mih noh na kane ka party, ka long ba ki pynshit rhem da ka niam katba ka NPP ka pynshit rhem da ka pisa.
U la ong ba la iohi bad u la kren ba kane ka jingpyndonkam da ka niam ha ka jingiakhun elekshon, ym iahap namar ba u ngeit ha ka jinglaitluid jong ki niam.
“Kawei ka dei ka long ba ka politik ka dei beit tang ka jingpynshit rhem, ka NPP ruh pynshit rhem da ka pisa, lehse ka VPP pat ka pynshit rhem da ka niam, bad nga la iohi bad nga la kren ba kane ka jingpyndonkam da ka niam ha ka jingiakhun elekshon, ym iahap namar ba nga ngeit ha ka jinglaitluid jong ki niam", u la ong.
Ha ka jingshisha, u la ong ba ki don kiba ong ia u ban sngap shwa jar shipor bad ban iakhun ban jop shwa ia ka MDC bad sa leh katba mon hadien ba la jop hynrei um kwah ban arsap ban shu jop na ka daw ka party bad hadien ban saitlah ban phet seng, ban mareh shawei shawei bad ban ia kaba long kumta, kan bha ba un mih noh shwa na ka politik shipor ar por.
U la rai ban ym pynthut ha ka elekshon MP namar ba um im um iap lada u long MDC ne um long ruh, kampher.
U la ong ba ki briew ki kwah ia ka jingkylla, lehse ki paidbah ki kwah ban jied ia ka VPP ban ai jingsneng ia ka NPP, hynrei ha kajuh ka por, ki paidbah ki dei ban long kiba pyrkhat bha, kiba jai jai, bad mynta kaba I ma, ka long ba wat ki jingkynthoh ha ki social media.
“Ha ka jingbuaid party, politik ki paidbah ki long kumba biej, hynrei ngam ngeit ia kane.
Kano kano kaba khluid palat thar thar kan sa dait thah kloi", u la ong.
Ha ka jingshisha, ki don kiba ong ia u ban sngap shwa jar shipor, sa long MDC shwa, hadien sa leh katba mon hynrei um kwah ban arsap ban shu jop na ka daw ka party bad hadien ban saitlah ban phet seng.
“Nga la rai ban ym pynthut ha ka elekshon jong ki, ngan ai hadien ka elekshon ia ka shithi iehnoh kam, bad ngam im ngam iap lada nga long MDC ne ngam long ruh, kampher", u la ong.
Peh u prah ia u staitbha bn mih noh kum u ne nong wohdong.
Tang shisngi, hadien, ba la kut noh ka sngi thep vote, hynrei, ka la mih ka khubor, kaba sngewsih bad kata ka long, ba U Kunwar Sarvesh Singh, u nongialam ka seng BJP bad uba dei u kyrtong jong katei ka seng, na  Moradabad Lok Sabha ha Uttar Pradesh, ula khlad noh, hynnin ka sngi saitjain.
U Kunwar Sarvesh Singh, ula iap ha ka sngi saitjain, hadien ka jingshitom kaba la neh slem bha bad ula khlad ha  AIIMS ha Delhi, ha ka por 6.30 janmiet.
Ka elekshon sha  Moradabad, ka la long ha ka sien thep vote nyngkong, ha ka sngi thohdieng ba ladep bad utei u heh BJP, um shym leit satia ban kanbas elekshon shaei shaei ruh, namar ba u don ha ka jingshitom kaba jur bha.
U Kunwar, u don ka jingpang ha u tangkro jongu bad kumta la sumar ia u ha AIIMS ha Delhi, hynrei, ula khlad noh.
Shillong: Hynnin ka janmiet, ka la jan mih ka jingiakulmar ha thaiñ Motphran hadien ba la kynnoh, ba kumba 4-5 ngut kiba suba ba dei ki Punjabi ki la iadih iabam khlem siew na dukan Saw Aiom.
Katkum ka khubor ba la ioh, la kynnoh ba kine ki briew hadien ba la dep bam dep dih, ha jaka ba kin siew kila kynroi pynban bad ha kane ka por la wan mih sa ka katto katne ka kynhun ban pyrshah ia kane ka jingleh kitei ban bam khlem siew, haduh ba la mih ka jingiakynroi.
Hadien kham shiphang, la wan sa kumba 50 ngut eiei  hynrei donbok shwa ban mih ka jingkulmar, la wan kloi ki pulit ban tem ia ka jingiakynad.
Namar kane ka jingjia, ki bor pahar ki la pynjur ha ka thain Motphran, Them Iewmawlong khnang ban khang lad ia kano kano ka jingjia.
Shillong 20 Ïaiong :U president ka seng Hynniewtrep achik national movement (HANM) sengkmie bah Lamphrang Kharbani u la pynshai paidbah halor ka jingshah kynnoh ha kawei na ki ladpathai khubor ha Shillong, ba u la shondur ha ka por ba u leit thep vote bad thep ruh ha ka Whatapp group.
Ha ka jingiakren bad ki lad pathai khubor mynta ka sngi nymgkong, ka 20 tarik u iaiong 2024, U bah Lamphrang u la ong ,ban kynnoh ia ka kyrteng ka seng um sngewtynnad hynrei kane ka kam thep vote ka dei beit ka kam shimet jong ki dkhot ba kin kyrshan ha kano kano ka party.
U la ong ruh, ba ka seng kam dei ba ka iashah liang bad kano kano ka seng saiñ  pyrthei, bad ki dkhot jong ka seng ki long laitluid ban kyrshan ia kano kano ka party.
U la pynshai ,ba ha ka Whatapp group ha kane ka ilekshon baroh ki dkhot ka jaidbynriew ki la phah ki dur ha la ki jong ki jong ki seng sainpyrthei hynrei ma u ruh u phah lang haba u ioh ki dur na ki paralok hynrei u kyndit ban iohi ba ki don kiba shna khubor bad kynthoh syndon ia ka kyrteng HANM.laduh jingshaniah une Rangbah npp ha kine ki kam seng bhalang.
Nongpoh, 20 Iaiong: Ki nongialam ka FKJGP North Khasi Hills District ha ryngkat bad ki FKJGP Umroi Circle, mynta ka sngi ki la leit ban jurip ia ka sem ap kali ka seng, ba ki la pynshna ha shnong Umroi Madan, hynrei kaba la shah pynpra noh ha uwei u riew shimet uba na katei hi ka shnong.
Shwa ban leit jurip ia katei ka jaka ba la tei ia katei ka sem ap kali, nyngkong la don ka ka jingialang hapdeng ki nongialam seng bad shnong ha Iing Dorbar ka shnong, hadien kata pat ki sa leit jurip ia katei ka jaka baa shah pynpra noh ia katei ka sem ap kali ka seng, ha kaba la lap ba la dep ban pynpra bad uba la ker da ka kynroh iing bad u khlem shna bujli shuh da kawei.
Haba leit ban jurip ia katei ka jaka ba la pynpra ia ka sem ap kali ka seng, la ialam da u Bah Ricky Majaw, Publicity Secretary ka FKJGP ha Ri Bhoi, nangta u Bah Wider Warjri, President Umroi Circle, ha ryngkat ka jingsynran ki nongialam shnong ka Umroi Madan lem bad ki dkhot ka seng.
U Bah Ricky Majaw, haba kren sha ki lad pathai khubor, u la ong ba ka seng ka sngewkhia eh halor katei ka jingshah pynpra ia katei ka sem ap kali, ba ka seng ka la shna naduh ki por ba mynshwa, ha kaba ka jingthmu ka seng ka long ban myntoi ki paidbah hapoh katei ka shnong.
Halor katei ka jingshah pynpra ia katei ka sem ap kali, na ka liang ka seng kan sa khor iakren ia utei u rangbah, na bynta ban iakren bad khamtam eh ban phah shna da kawei, hynrei lada um wan iakren ne ban shna da kawei, na ka liang ka seng kan sa leh da kaba kham tyngeh.
Shillong:Ka dorbar shnong Mawlai Syllaikariah ka la mih ryntih ban shim bynta ha ka jingleit thep vote mynta ka sngi Thohdieng, hadien ba ki nongialam shnong ki la weng noh ia ka rai ban nym ïashim bynta.
Lah ban kdew ba ka dorbar shnong Mawlai Syllaikariah kham hashwa ka la shim ia ka rai ban Boycott ia ka election MP namar ka jingmynthi ki bor ba dei khmih ban maramot ia ka surok shnong kaba la shu ieh la 2 snem.
Na ka liang ki nongialam shnong ki la pynpaw ba hadien ka jingpynbna ia ka rai ban nym ïashim bynta ha ka election, ki bor ba dei khmih ki la bthah ia u kontraktor ban pyndep noh ia ka surok kaba la shu ieh khongreng haduh ba kan da dep, bad hadien ba la iohi ia kane ka jingshim khia na ka liang ka dorbar shnong ka la kyntu ia ki nongshong shnong ban mih shakhmat ban pyndep ia ka kam ha ban jied ia ki nongmihkhmat.
Nongpoh: Ki paidbah na ki polling station bapher bapher jong ki san tylli ki constituency ka Ri Bhoi District ki la leit ban thep ia ka vote ba kordor jongki na ka bynta ban jied ia u ne ka kyrtong ki ban leit mihkhmat sha ka Dorbar Lok Sabha ha kane ka Election MP.Ka jingleit thep vote jong ki paidbah ka la long kaba iaid beit iaid ryntih hynnin ka sngi khlem kano kano ka jingpynthut wat la ki don kumba 31 ki jaka ba kham don jingma bad 4 tylli kiba don jingma, kumba la pynpaw da ki bor pynïaid election ka Ri-Bhoi.
Ka jingwan jong ki nongthep vote ruh la sakhi ba ka la kham kiew haba ianujor bad ka election MP bala dep ha kaba naduh shuwa ka por 7 baje bun naki paidbah kila leit ban ïeng lain ban ioh ïaka pali thep vote, bun naki dukan kila khang khyrdep, bad ki jaka paidbah ki kham kynjah namar ba ki paidbah ki tuid sha ki jaka thep vote.
Kumba la ioh jingtip ka jingwan poi ki nongthep vote ha ki san tylli ki constituency ka Ri-Bhoi ba kynthup ïa ka Jirang ki poi kumba 57.04%, Mawhati 69.80%, Nongpoh 65.66%, Umroi 74.18% bad ka Umsning kumba 76.54%.
U Arpit Upadhyaya District Election Officer ka Ri-Bhoi haba kren mynhynnin ka sngi sha ki lad pathai khubor u la pyntip ba haduh ka por 4 baje janmiet ka jingpoi jong ki nongthep vote kala kot kumba 64% bad khmih lynti ba kan poi kumba 68% haduh 70% namar ki dang don ki jaka kiba kham jngai ba ym pat lah ban ioh jingkheiñ namar ka jinglong jingman jong ka jaka bad ka network.
Shillong: Ka shnong Hingaria ka ba don ha poh ka East jaintia hills district, hapoh ka 29 Bataw lakadong constituency bad ka don ha ki thain border bad Bangladesh.
Ka shnong Hingaria ka dei ka shnong ba lah rim lah duna hapoh ka 100 snem, hynrei haduh mynta kam long pat ka shnong ka ba ia ryngkat bad kiwei ki shnong.
Ka long ka shnong kaba sahdien tam ha ki liang baroh bad ym dei hi ruhtang naia ka shnong Hingaria bad baroh ki shnong ki ba don haka thain border Bangladesh.
Halor kitei ki mat, kumta u samla Andy SP Talang, ula pynkhreh, ba un  iakhun ia katei ka elekshon, na  Bataw Lakadong bad ia kano kano ka party, um pat shym la pyrkhat, u namar hap ban iaid lynti shwa ban ia syllok bad ki paitbah.
“Phin leh kumta kpa?" kren lyngngoh ka menkmie“Hooid, kumta kein, balei phim sngew dei?" buh jingkylli u menkpa“Em, nga shu kylli kein.
Ka shong ha phi u rangbah kein" jubab ka menkmie“To nga la leit ba lah slem bad ngan beh kat ba lah ban wan kloi sha iing ba lah khriat.
Ngi ba lah ring sti kumne te ym lah shah shuh ia ka jingkhriat" ong u menkpa bad u mih artat“To kpa to nang bha kamai" kren kit bok ka tymmen jong u.
Haba u bah Bok u la poi ha kata ka jaka iakut bad u paralok u la leit peit shwa ia kata ka kali.
Haba u paralok jong u u la pyni u iohi ba ka kali ka dang i biang bha.
Ka dei ka Alto rong maroon bad ka dang dei ka ML05 N“Te ka dang i thymmai bha du kane ka kali jong phi" ong u bah Bok“Hooid ka dang bha bad ka dang tip top bha hi kein.
Ka kali ba niah hi u trai ka pher namar nga sumar bha ia ka" ong u bah Living“Te, katno phin kein ia nga?" kylli dor u bah Bok“Kumto kumba nga lah ong ia phi haba phun tang shilak arphew hajar lah biang" kren pynthikna u bah Living.
“Ban dei ha kiwei ngan ai ngan phah beit shilak hynriewphew hajar" ban ktien biang u bah Living“Khublei shibun ia ka jingsngew paralok jong phi" ong u bah Bok“Kata phi mut ban thied noh da kawei pat kaba kham bha?" kylli u bah Bok“Hooid, ki khun ki ong ban thied noh da kaba kham rem ban kham suk bad kham aram haba leit jingleit jngai" iathuh u bah Living“Kata ruh ka dei, ka kali rem ka pher shibun na kiba tad" mynjur u bah Bok“Bad kane phi lah long 2 tylli ki kali, dei?" bniah u bah Living“Hooid, tangba ngan da peit ngan buh baroh ar ne ngan pyniaid noh kawei" iathuh hok u bah Bok“Haba ka lah don bad phi ka shong ha phi la phi die kham rem ruh sa leh aiu" ai jingmut u bah Living“Ka dei kaba phi ong" mynjur u bah Bok.
“Ale rung shapoh iing ngin ia dihsha shwa" wer u bah Living“Hooid kein da dihsha ka kham syaid.
Nga myntlang nga sngewtynnad eh ban dihsha bunsien bunsien namar ka pynsyaid" mynjur u bah BokHadien ba ki la shongkai kumba 5 minit ei ei ka khun kynthei u bah Living ka la wanrah sha dud kaba ibang bha bad lai jait ki jingbam kynthup ia u kek.
Haba la dep dihsha u bah Bok u la leit peit jingtrei noh bad u la kular ha u bah Living ba un wan shim noh ia ka kali ha shuwa ka 24 tarik December.
“Da phim pat ioh lad ruh sa ai shuwa shiteng ruh ym lei lei mo bah Bok" ong u bah Living“Sngewtynnad ba phi ong kumta.
To lada nga don ruh ngan ai full syndon mo" pynpaw u bah Bok“To kam pher hynrei nga shu ong lypa jait ba dei u paralok" ong u bah Living“To, khublei shibun" ong u bah BokU Bah Bok u la mih na iing u paralok ha ka por 1 baje nohphai sngi.
U la leit peit jingtrei sha kawei pat ka shnong.
U la poi haduh 9 baje mynmiet.
Ka menkmie ka la sngewthuh lypa ia ka horn u menkpa bad ka la tiew sha noh namar u menkpa u ju dihsha beit man ba wan jingwan.
Ka la dei ka rukom jong u“Katta por balei kpa?" kylli ka lok ha ka sur kaba jem.
“Ki kam jong nga phi tip hi em.
Kaba slem ruh kato kaba kloi ruh kato.
Phi ong katta por haba dang 9 baje ruh" ong u menkpa bad u lock artat ia ka kali.
“Tang lah tlang te lah sngew thait ba khriat" ud khriat u menkpa“Ka sha nga lah tiew lypa wat khuslai" ong ka menkmie bad ka klum bha ia la ka sweater syaid“Biang palat khublei shibun" kren ieit u menkpa“Ka dei shisha kaba ki ong ba ka por kam ju ap iano iano peit mynta sa ban kut une u snem.
Ka shongnia kato ka jingong ba ka por ka long kaba kordor.
Uba burom ia ka por u iohnong shibun hynrei ki bym khein kor te ka shah ktah.
Sa tang katto katne sngi ki nongtrei la hap ban ai shuti Khristmas bad snem thymmai" ong u menkpa katba u dang dihsha.
“Kumba ju leh hap leh hi kumta te kpa.
Kiwei ruh kumjuh hi" ong ka menkmie kaba dang dihsha lang bad u menkpa“Tangba mynta te kham special" ong u menkpa khlem pynkut bha“Special ia kaei kpa?" kylli bniah ka menkmie“Phi lah klet seh haba lah iakren tang bad phi ruh" pynpaw u menkpa“Ia kaei kumto? " pyrshang kynmaw ka menkmie.
Mumbai:Ka jingiakhih haba iadei bad ka jingdawa ia ka bhah kyrpang na ka bynta ki kynhun jaitbynriew Maratha, ha ka jylla Maharashtra ka la khih puk ha ha ka sngi nyngkong hadien ba ki nongiakhih ki la poi tiap sha ki ïingsah jong ki nongialam saiñ hima sima bad ki nongmihkhmat paidbah.
Ki paidbah kiba la ia khih pyrshah ki la poi sha ïingsah jong ki ar ngut ki MLA jong ka seng Nationalist Congress Party (NCP) kaba ialam da u Sharad Pawar bad u myntri sorkar barim na ka seng Shiv Sena, ha kaba ki nongiakhih pyrshah ki la dawa ba la dei ban don ka dorbar ba kyrpang ban iatai ia ka bhah kyrpang jong ki jaitbynriew Marathas ha ïingdorbar thawain Parliament.
Kane ka ïingsah jong u MLA ka NCP ba la tip kyrteng kum u Sandeep Kashirsagar ha bead district, ha kaba ka kali ba u la set ha katei ka ïingsah ka la shah wiangding lang.
Tang khyndiat por ha ka juh hi ka sngi, sa kawei pat ka ïingsah jong u MLA ka NCP, u Prakash Solanke ha katei ka district ka la shah pynpra bad wiangding da ki nongiakhih pyrshah, katba u Solanke pat u dei u ba don sha ka liang jong u symbud myntri rangbah jong ka jylla Maharashtra u Ajit Pawar.
U Myntri sorkar barim jong ka jylla Maharashtra, u ba dei na ka kynhun jong u Eknath Shinde jong ka parti Shiv Sena, ka ophis treikam jong u ka la shah pynpra bad shah wiangding.
Ka ophis treikam jong ka parti NCP kaba la juh pyndonkam da ka kynhun u Sharad Pawar ka la shah wiangding ha katei ka sngi.
Ki nongiakhih pyrshah ki la pynpaw ia ka jingbitar ha kaba ki la pynpra ia ka dur ba la buh jong u symbud myntri rangbah jong ka jylla Maharashtra u Ajit Pawar, ha ka Shnong Vadgaon Nimbalkar.
Ki kynhun jaitbynriew Marathas ki la pynlong ka jingiakhih ha kylleng ki bynta jong ka jylla ban dawa ia ka bhah kyrpang ban rung kam ha ki Ophis treikam jong ka sorkar ki jaka pule bad kiwei pat ki jingmyntoi ban ioh rung lem ha ka thup jong ki Other Backward Classes (OBC).
Kane ka jingiakhih ka la rhem biang, hadien ba u wei na ki nongtrei mon sngewbha na ka kynhun jaitbynriew Maratha, ba la tip kyrteng kum u Manoj Jarange Patil, u la pynlong ia ka jing shah thngan ba khlem buh por naduh ka 25 tarik risaw ha jalna District.
U ne u nongtrei kam mon sngewbha u la shah thngan ha ka 29 tarik nailur ha ka 14 tarik haduh ka 14 tarik, hynrei u la pynsahngeh noh ia ka jing shah thgan hadien ba ka sorkar jylla ka la rai ban peit ia ka bhah kyrpang ba ki jait bynriew maratha ki la dawa.
Hapdeng jong kane ka jing iakulmar u MLA jong ka BJP u Laxman Madhavrao Pawar bad u president jong ka parti NCP ha Bead District u Rajeshwar Chavan, ki la iehnoh kam na ka parti.
Shillong: Ia ka met ba dang sah jong u bah Walter Kharkongor, ia u ba ju khot ieid ruh u Bahlung Michael Jackson la leit on tep donburom mynta ka nohphai sngi ka 30 tarik u risaw 2022 ha u lum jingtep ka balang Chatholic, ha um shor shor, ha ka jingsynranlang ki ba ha iing hasem, ki lok ki jor, ki para marjan, ki riew ngeit ka balang Chatholic bad kiwei kiwei.
U bah Walter u la khlad noh hynnin ka step jong ka 29 tarik u risaw 2023.
Ha shwa ban rah ia ka met jong u bah Walter sha u lum jingtep la leh donburom khatduh ha iingsah kaba don ha Mawlai Nonglum Shillong.
Kum ban shu pynkynmaw ba u bah Walter u dei u wei u nongshad khasi ba pawnam bha ha kaba ki paidbah ki tip bad khot u bahlung Michael Jackson u ba la shad ia ka jingrwai khasi kaba kyrteng “Mano Mano".
U bah Walter, u dei ruh u ba la jop kylleng, ban iakop shad bad ruh ha kiba bun ki jaka ba pynlong iaki program bapher bapher u shah khot sngewbha ban pyni ia ka sap shad ka ba u don.
U bah Walter u dei ruh u dkhot ka seng Hynniewtrep Youth Council (HYC) Mawlai circleUne u rangbah u la sdang ban shad ha ki snem 1980 tam eiei ha kaba ka jingshad ka ia syriem kum ba shad u Michael Jackson u khlur nongrwai jongshad ba paw ka pyrthei baroh kawei kawei bad dei ha u snem 2004 u la ioh ban pynmih ia ka jingrwai kaba la ai kyrteng “Mano Mano".
Shillong:Ka Joint Action Committee (JAC) ka dap da ka jing sngewkmen ban pyntip ba ka NEHU Students Union,ka la iasnohkti lang ban wanrah ia ka bha ka miat jong ka skulbah.
Ha kajuh ka por ka JAC ka la ai khublei ruh ia ka Meghalaya Tribal Teacher Association (MeTTA ) kiba la ai ia ka jingkyrshan tylli tyllan ia ka JAC, kaba la iakhun tylli tyllan ia ka mat haba iadei bad u Vice chancellor jong ka skulbah NEHU, u Prof Shankhar Shukhla u ba la kyrtiang dien noh ia ki jingdawa ba la buh sha khmat da ki lai tylli ki kynhun kiba don ha ka shatri jong ka JAC ba kynthup ia ka NEHUTA, NEHUNSA bad ka NEHUSU la slem bha.
Namar ka jing bym pat pdiang jong u VC ia ka jing dawa,ka JAC kan nang pynjur shuh ia ka jingiakhih pyrshah ia u VC jong ka skulbah ha kaba ka jingiakhih kan sdang hadien ka jingialang jong ka Academic Council.
Ka shithi ba la buh por khatduh da ka JAC katkum ka shithi NO-JAC/2023/02 jong ka 19 tarik Risaw 2023, ka long ban weng noh ia kito ki briew kiba la thungkam kontrak ia ki Technical/Senior Consultant ia u Rohit Prasad ka la kutnoh hadien ba u VC u la don bynta lang.
Ka JAC ka la pynpaw ruh ba kim don shuh da kiwei pat ki lad ki lynti, hynrei tang ban mih beit sha madan ban pynpaw ia ka jing pyrshah ia ka seminar ba 111 jong ka academic council ka ban long ha ka 31 tarik risaw ha ka por 11 baje ha multi use convention hall.
Nalor ka jingdawa ba dei ban wengkam noh shi syndon ia u Rohit Prasad,ka JAC ka la dawa ruh ban pynurlong sa ia kiwei- pat ki mat kiba dang sahteng haduh mynta, kata ka long kum ka jingthungkam kyrkieh ia u, statutory officer, University engineering & Director CDC,ka jingduna haba iadei bad ka jing pynmih ia ki jaka ai jingsumar,ki dawai dashin,ka jingbym pynmih byrta ia ka jinglaitbki kam ki bym dei ki kam hikai, ka jing pynsahteng ia ka jingtreikam jong ka GeM, kaba la ktha shikatdei ia ka jingwadbniah jong ki samla pule kiba pule Phd,ban pyllait noh ia ka kam hikai ia ki nonghikai bad ki nongtrei kiba don ha ki kam bala phah kyrpang, ka jing bym pynlong ia ka Convocation bad ka jing don ka jing bym shngaiñ hapoh ka skulbah.
Kine ki dei ki jingdawa ba la slem bha jong ki lai tylli ki kynhun kiba don ha ka skulbah NEHU, kiba u VC jong ka skulbah u la kyntait, ka jingbym kheiñ snep jong u VC ia ka sngibala buh ban weng kam ia u Rohit Prasad ne ban sdang leh eiei ia ki jingdawa ba la slem bha ba ki lai tylli ki kynhun ki la buh.
Kumta ka JAC kan sdang da ka jingiakhih ban ym iashim bynta ha ka Academic Council ba 111.
Lada ka jingdawa ym shem la leh eiei, kat kum ka jing dawa ka jingiakhih kan sdang bad lada u prof Shukla u sngewthuh ia ka jingdawa u dei ban leheiei noh na ka jingbha jong ka skul bah baroh kawei.
have applied many vacancy post in NEHU shillongdid not get any feedback.
Shillong:Ka Sorkar Pdeng, ka la pynkupbor ïa ki nongthang bording elektrik ba ki don ïa ka hok ban pan ïa ka bai lutksan na ki kompeni sam bording, lada kine ki kompeni ki la pyntreikam ïa ka Load Shedding (pynlip bording) ha la ka mon bad ba shu leh khlem nongrim.
Kane ka long katkum ka Electricity (Rights of Consumer) Rules, 2020, kaba kren shai ba kam dei ban don satia ka jingpynlip bording ba khlem nongrim ne ba leh khnang da ki kompeni ba sam bording.
Katkum ka jingong jong ka Power Ministry ka Sorkar Pdeng, ki nongthang bording elektrik ki don ïa ka hok ban ïoh ïa ka bording ba 24 kynta ha baroh 7 sngi ha ka shitaïew (24×7) bad ki don ruh ïa ka hok ban kam ïa ka bai lutksan na ki kompeni ba sam bording.
Ka Jylla Meghalaya ka dang ïai bteng ban mad ïa ka jingeh na ka jingpynlip bording (load shedding) ba da ki snem mynta, ïa kaba la ai daw na ka jinghiar ka um ha ki Hydro Project (dam) ha ka por rkhiang bad ruh na ka jingïabujli bording (swapping).
Ka MePDCL ha kine ki bnai rkhiang bala leit noh, ka la pynlip bording ba kot hapdeng 8-10 kynta shisngi hapoh ka Jylla, kaba la ktah jur ia ki longïing kiba duk bad ki longïing ba duna ka jingïoh namar ka jingbym lah kyrshan ban thied ïa kiwei pat ki lad tbeh jingshai ïa la ka ïing ka sem.
Wat ki nongsengkam barit baria, ki la shah ktah jur bha ha ka jingpynlip bording jong ka MePDCL.Hynrei wat hadien ka jingwan ka lyiur bad ka jingshlei jong ki dam jong ki Hydro project, ka MePDCL ka dang ïai bteng ban pyntreikam ïa ka Load Shedding kaba long hapdeng 2 kynta haduh 4 kynta ha ka shisngi ha kiba bun ki jaka khamtam ki jaka nongkyndong.
Ha ka jingïalang bishar kam bad ki Power Regulator na ka Sorkar Pdeng, ki Jylla bad ka Joint Electricity Regulatory Commission ba long mynta u bnai, u Myntri ka Sorkar Pdeng ba khmih ïa ka Power and New & renewable Energy RK Singh ula ban jur ba ki kompeni sam bording ki dei ban pyntreikam noh ïa kane ka Rule.
Ula ong ba ki State Power Regulator ki dei ban pynthikna ba ki nongthang bording elektrik ki dei ban ïoh ïa ka bai lutksan na ki kompeni sam bording lada ki pynlip bording khlem ka nongrim kaba shonghok.
Shillong:Ka seng Hynñiewtrep National Youth Front (HNYF) ka la khot ban ïakynduh ïa kontrktor bad manager jong ka company ban ïakren halor ka jingslem ban maramot ïa ka surok na Jingkieng Dam haduh ha KHADC.Ha kane ka jing khot ïa kren ka HNYF, na ka liang ka company ba la dei trai da u Raju Basa masutari la wan ban mihkhmat da u Bah Bright starwell Marbaniang, u ba dei u Manager.
Ha kane ka jingiakren na ka liang u Bah Bright starwell Marbaniang, u la pynpaw ba ka daw baslem ban maramot ïa kane ka surok kadei na ka daw ka jing pynthud jong ka mariang kumta na ka liang ka kompeni ka la kular ba kan sa pyndep noh kham kloi ïa kane ka jing maramot.
La ong ruh ba don bun ki daw kiba ym kwah ban ïathuh ba sa slem ban sdang ban maramot ïa kane ka surok.
U president ka seng HNYF u Bah Bless Dkhar u la buh ka jingkyrpad ba kane ka kompeni kaba la long trai da u Raju Basamasutari, ba u dei ban pyndep noh kham kloi ïa kane ka kam.
U la kyrpad ruh ïa ki bor shnong bad kiwei kiwei ki sengbhalang ba kin ai ka jingïatreilang, ba kan ym don kano kano ka jingpynthut ha ka por ba pyntrei ïa kane ka kam.
Ka jingslem ban maramot ïa kane ka surok ka la ktah ïa ki paidbah kiba dei ki nongshong shnong jong ka Mawlai bad ka la wan rah ruh ïa ka jingdheng kali kaba jur bha.
Shillong:Ka Mawrusyiar Youth and Cultural Club (MYCC), kaba dei ka wei na ki sports club ki ba ju trei shitom bad kaba la kham paw ha ka jing pynlong ia ki jingialehkai bad ki prokram bapher bapher bad kaba la bat ruh ia ka kyrdan jong ka Best Outstanding Youth Club Award jong u snem 2021-22 jong ka District bad ruh jong ka State level, ka la pynkut noh ia ka jingialehkai inter dong jong ka shnong Mawru syiar.
Haka kane ka sngi la ia don bynta lang da u Bah Donboklang Marwein kum u kongsan, u bah Sunshine Lyngdoh Sordar Shnong Mawrusyiar kum u Symbud Kongsan.
Ki riewrangbah jong ka shnong bad ki paidbah kiba la wan ban sakhilang ia kane ka jingialehkai.
Haba ai jingkren u bah Donboklang, ula iaroh ia ki dkhot ka MYCC ba ki la lah shisha ban pynpoi ia ka Shnong bad khamtam na ka bynta ka Youth Club sha ki nam bad ki burom ha kine ki snem ba la dep.
U la ai mysiem ia ka Sport Club Mawrusyiar da kaba kyntu ba kin dang pynkhian shuh shuh ia ki rukom treikam bad ban dang shim ia ki lad ki lynti ba ki players kin dang iashim bynta ha ba bun ki rynsan jingialehkai.
U la pynpaw ruh ba lyngba ka jingpynbyrngia bad ka jingshim khia ki nongialam ban pynlong ia kum kine ki jingialehkai kan pynlait ia ki khun samla na ki kam ba sniew khamtam na u droks uba la jyllei bha hakane dong bad ka thain Nongstoin.
U Bah Donboklang, u la pyn paw ruh ba ka jingialehkai ka dei ruh ka bynta jong ka koit ka khiah bad ba khambun na ki samla ki ju sngewtynnad ban ia shimbynta ha ki jingialehkai bapher bapher bad khatduh I la pynkyntu ia ki samla kiba dang don hapdeng ka jingpule ba ka jingsngewtynnad jongki ban ialehkai ban pynpaw ia ka sap ka phong kaba ki don ba kin kynmaw ba ka jingnang jingstad ruh kalong ka ba donkam bha bad ba ka dei ban iaid ryngkat ryngkat bad ki jingpule.
Ha ba ai jingkren u General Secreatry u Bah Lambor F Wanniang, u la pyntip ba ka Mawrusyiar Youth and Cultural Club kan sa kynjoh sha u Maw mer ba 50 snem ia kaba la dep ban plie ha ka 7tarik Kyllalyngkot, 2023 bad kan sa pynkut noh ia ka Golden Jubilee Celebration ha ka 6tarik Kyllalyngkot, 2024 lada ym don jingpynkylla shuh.
U la pyntip ruh ba ki tnad treikam ki la don ha la ki jong ki jingpynkhreh bad ba ka MYCC kan pynmih ruh ia ka Souvenir, ka Video Documentary kaba kyrteng ka “THE VIBRANT 50 GOLDEN YEARS" kumta, ka pyntip ruh ba lada don kino kino ki Company, Bank, ki dukan, bad kiwei kiwei kiba kwah ban pynmih ia ki advertisement ki lah ban pyntip sha ki nongkitkam jong ka MYCC ne phone ha kine ki No 8575415233 / 9436307399.
Haba phai sha ka jingialehkai ka Dong Pdeng Shnong ka la lah ban rah ia ka nam jong ka jingjop da ka ba pynliem da 2-1 pyrshah ia ka dong Mawsiang.
Ia ka nam Best Player la rah da u Wan shailang Marwein, Best Goalkeeper da u Bulness Nongrem bad u Top Scorer jong ka Tournament la rah da u Friding Wanniang.
Shillong:U Chairman ka Central Board of Indirect Taxes & Customs (CBIC) u Sanjay Kumar Agarwal, ula ïathuh ba ka tnat ka donkam ban shim jingbit shwa na ka ïingbishar hashuwa ban pynjot pynpra lane ban thang ïa ki drok ba ïoh kurup.
Haba kren sha ki lad pathai khubor u Sanjay, u la ong ba ka tnat ka hap ïaid bun ki lynti katkum ki kyndon lane ka jingbthah ka ïingbishar hashuwa ban pynduh pyn dam lane ban thang ïa ki drok ba ïoh kurup.
“Ha kano kano ka por ba ïoh kurup drok, ka tnat kan pynkhreh ban pynduh pyndam lane ban thang ïa ki Drok ba ïoh kurup da ka ba shim jingbit na ka ïingbishar," la ong u Sanjay.
Haba kylli halor ki Drok ba ïoh kurup hapoh Meghalaya, u Chairman ka CBIC ula ong, “Ïa ki jait drok ba ïoh kurup ha Meghalaya hap ban pynduh pyndam lane ban thang ïa ki Drok ha nongbah Shillong hadien ba ïoh jingbit naka ïingbishar".
Ula ong ba ïa kino kino ki kam haba ïadei bad ka jingïoh kurup Drok, ka tnat ka ïatreilang bad ka ïingbishar na ka bynta ban leh ia ka ba donkam, la kadei ban pynduh pyndam lane ban thang ïa ki Drok lane ban pynshitom ïa kino nongkhaïi Drok.
Sngewtynnad ban iohsngew ia ka jingthmu ba bha bad ka jingkut jingmut jong ka sorkar na ka bynta ban wanrah ia ka roi ka par bad ka jingbit jingbiang jong u Paidbah nongshong shnong ka jylla, sngew tynnad ban iohsngew ba ka sorkar ka la pynkiew kyrdan ia ka Police Outpost sha ka Police Station bad nangta na ka Administrative Unit sha ka Civil Sub-Division kumjuh ruh ia ka Primary Health Centre sha ka Community Health Centre bad kumta ter ter.
Hynrei kaba sngewsih ka long ba la shu pynkiew kyrdan tang ka nam khlem ki nongtrei kiba biang, khlem ki shlem treikam kiba biang, namar kata ka jingkyntu ia ka Sorkar ba ka dei ban pynbiang noh kloi ia ki jingdonkam khnang ba ki paidbah ka dong ka thain, ka District bad ka Jylla kin ioh jingmyntoi.
Bunsien la shu kut tang ha ka jingkhap ribbon bad ka jingbuh maw nongrim bad ka jia ruh hateng hateng ba ym don wat ha ka mang tyngka la shu buh mawnongrim bad pynkiew kyrdan kaba long kum ka jing pynthame ia ki paidbah shuwa ka election.
Haba la sngewthuh ba ka Riia kan wan beit.
Ka Deisy ka la pyntikna ia ka Linda ba ka Riia kan wan.
“Nga ngeit kam dom ei, watla nga khot ha ka last minit ruh namar ka Riia ka bha mynsiem shisha.
Wat kat nga baduk rathai ka pat ka khun binong bishon ki briew ka shong ha ka dulan ka paki, hynrei ka ju wankai shane, nga pat ngam ju kham poi sha iing jong ka namar nga lehrain.
" la iathuh ka Deisy hangta.
“Ka bha ei peit tang ka dur ruh kaba i jynsur mynsiem…" la bynrap sa ka Linda.
Kumta ka Riia haba ka sngewthuh ba kan hab ban leit sha iing ka Deisy ka la kham pynstet noh ka treikam trei jam.
Ha shuwa ka lai baje ka thong ban pyndep kam noh.
Kumta shisha ha shuwa ban don saw baje ka la ioh mih na iing ban leit sha iing ka Deisy.
Marsien poi ma ka, ha iing ka Deisy, la ia shongshit ka kmen ka rkhie namar ka long ka briew ba pariah parai.
“Nga nangmut phi la dom ba nga shu khot kyrkieh; hynrei phi tip Riia ia phi nga la sngew kum la ka hynmen kumta nga kwah khnang ban shu khot kyndit ia phi…" La pynpaw ka Deisy“Nga pat ngam thew kumta namar ba nga sngew ieid sngewjan, nga wan beit haba lait, tang lada ym lait por te kum kine jingkhot ban ha kaba khawai lei ngam da sngewkhia than ban poi, lait noh tang ha iing ki paralok bajan eh.
" la phai ktien ka Riia.
“Nga ruh kumta.
" La ong sa ka Linda“Ia ngin dih shuwa ka sha, hadien kata San baje ngin bam noh sa ka ja…" la wer ka Deisy“Mano ba shet pat…" la kylli ka Riia“Wa phim i Bahnah kein i la nang shet.
Sa mad mo…" la jubab ka Deisy“Ei Bahnah pleng stad bha ban shet mo.
" la kren ka RiiaBahnah u hab mih na kamra shet.
“Shu shet malu mala.
Tip phi bang ne ym bang ngam tip shuh.
Sa shu mad mo.
" la phai ktien u Bahnah‘Nga te tangba lah ih biang beit…" ong ka Riia“Nga ruh…" bynrap ka Linda“Tangba i kob bang kti bha Bahnah.
" la ban ktien biang ka Riia.
“Sa shu mad mo.
